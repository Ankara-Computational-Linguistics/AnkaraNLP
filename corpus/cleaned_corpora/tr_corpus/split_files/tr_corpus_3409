sonra bu güçsüz grupların ayaklanarak gücü ele alışını anlatıyor. Serideki en önemli olay kesinlikle “Başkentliler” denilen bu güçlü grubun güçsüzlere “Açlık Oyunları” adı altında oynattıkları, esasen her gruptan gelen insanların birbirini öldürüp, sona kalanın ise şampiyon olarak anıldığı bir oyun. Muhtemelen, kabaca anlattığım hikayede birçok okuyucu fantastik bir yön bulamayacaktır. Güçsüzleri ezen güçlüler, güçsüzlerin birbirini güçlülerin eğlencesi uğruna öldürmeleri, bunlar aslında yıllardır insanoğlunun tarihinde varolmuş olaylardır. Antik Roma’yı düşünün mesela. O yıllarda da aynı nedenlerden dolayı köleler birbiriyle arenalarda savaşıyor ve bu kölelere gladyatör adı veriliyordu. Aslında biraz daha derin düşününce, Açlık Oyunları tarihimize hiç de yabancı olmayan bir hikayeyi anlatıyor. Şöyle ki, güçsüz kolonilerin ayaklanmasını sağlayan kişi, yine o insanlarla aynı koloniden gelen bir şampiyon, Katniss Everdeen adında bir karakterdir. İnsanlara umut veren, onları isyana teşvik eden bir karakter olan Katniss’e aslında o kadar aşinayız ki. Nereden diye sorarsanız, cevabım yine Antik Roma’dan olacaktır. Benim bakış açımla Katniss Everdeen, yazarın yarattığı fantastik dünyanın Spartaküs’üdür. Roma arenalarının kumlarında ölümüne dövüşen Spartaküs, nasıl köleleri Roma Cumhuriyeti’ne karşı ayaklandırıp, ezilenlerin ezenlerden hesap sormasına sebep olduysa; Açlık Oyunları’nda da Katniss, Spartaküs ile aynı rolü üstlenmiştir. Açlık Oyunları yukarıda anlattığım yönleri ile insanlara modern çağın efendilerinden kurtulmak için modern bir Spartaküs örneği yaratıyor. Bahsettiğim bu modern çağın efendilerini görmek için etrafımıza bakmamız yeterlidir. Yediğimiz yiyecekler, kullandığımız arabalar, uyuduğumuz yataklar ve yakacağımız olan kömür hepsi büyük firmaların tekelinde tutuluyor. Biz modern çağın köleleri ise yerin binlerce metre altındaki kömürü efendilerimiz için çıkarıyor; efendilerimiz dünyaya satabilsin diye onlara petrol arıyor ve buluyoruz. Sonra ne mi oluyor? Sonra yine Antik Roma’daki arenaların birinde yerde kanlar içinde yatan ölü bir gladyatörün kaderi gibi yıkılıyor üstümüze kömür ocakları. Bir gladyatörün efendisi ne düşünüyorsa, bizim efendilerimiz de aynısını düşünüyor: “Bu işin kaderinde ölüm var!” İşte tam bu noktada yeter artık, bu böyle olmamalı diyen ilk kişi oluyor Katniss Everdeen, Açlık Oyunları’nın dünyasında. Katniss Everdeen, Başkentlilerin isteklerine boyun eğmeden, kendisini ait hissettiği kolonisinin yanında yer alıyor ve kolonideki insanların, yaşadıkları şartların ne kadar adaletsiz olduğunu görmesine yardım ediyor. Açlık Oyunları’nın ilginç taraflarından biri ise Katniss Everdeen’in aşk hikayesidir. Katniss ile aynı koloniden gelen Peeta, oyunlar öncesinde ve sırasında Katniss’e ilgi duymaya başladığını fark eder fakat Katniss’in kolonide bir erkek arkadaşı vardır ve Katniss için böyle bir ilişki, ilk zamanlarda, imkansızdır. Oyunlar sona yaklaştığında en son canlı kalan iki kişi Katniss ve Peeta olmuştur ve oyunun bitmesi için birinin ölmesi gerekmektedir. İyi bir arkadaşlığa sahip oldukları için ikisi de birbirini öldüremez ve beraber intihar etmeye karar verirler fakat oyun yöneticileri bunun yerine ikisini de sağ bırakarak, Katniss ve Peeta’nın ilişkisini büyük bir aşk olarak dünyaya pazarlar. Katniss ve Peeta’nın gerçekten bir aşk yaşamamasına rağmen yöneticilerin dünyaya bunu böyle göstermesinin nedeni kolonilere, Başkentlileri çok duyarlı ve iyi kalpli olarak göstermektir. Burada insanların duygularını hiçe sayarak, onların üstünden yükselen günümüz efendilerini görmek mümkündür. Nasıl bir çok firma reklamlarında Ramazan Bayramı gibi dini semboller ya da aşk gibi insanların manevi duygularını tetikleyen ögeler kullanıyorsa, Açlık Oyunları’nın da bundan hiçbir farkı yok. Zeynep UĞURLU ÖNYARGILARI TECRÜBEYLE SESSİZE ALMAK “Önyargıları parçalamak, atomu parçalamaktan zordur”. Einstein’ın bu sözü kalıplaşmış bir düşünceyi değiştirmenin zorluğuna işaret ederken kendi hayatımızda karşı karşıya kaldığımız önyargıları aklımıza getirir. Mesela günümüzde bazı yetişkinlerin gençlere inancının olmaması ve onları bir yük olarak görmeleri aklımıza gelebilecek ilk örneklerdendir. Gençlerin de fikir ve düşünceleriyle bir şeyler başarabileceği, onların da duygularının olduğu ve aslında doğruyu söylüyor olabilecekleri(!) yetişkinlerin büyük bir çoğunluğu tarafından nedense kabul edilmez. Hatta duygusal durumu dengesiz olarak varsayılan gençleri, sorunlarda çözümün bir parçası olarak değil de bir engel olarak görürler. Birçok genç, tecrübe edindiklerinde şimdiki birçok yetişkinden daha saygı duyulacak bir konuma erişebilecek olsalar da şimdiki zamanda deneyimsiz oldukları bahanesiyle toplumun gerisine itilebiliyor. Son zamanlarda sıklıkla duyduğumuz dünya çapında başarılara imza atan genç bilim insanları, bir süre sonra unutulup gidiyor. Bu, dünyanın her yerinde böyle. Bu insanlara gerçekten değer verilmiyor. Hep bir 18 yaş sınırı var. Oysaki sadece bir sayı olan 18’i bu kadar önemsemek, fikirlerin ne kadar değerli olduğu konusunda doğru bir ölçüt olmayacaktır. Düşünmek için fırsat verilmeyen bu genç beyinler, her şeye rağmen fikirlerini dış dünyaya ulaştırmaya çalışırken yorgun düşerek tekdüze bir hayatı kabullenmek zorunda kalıyor. Çünkü kimse gençlerin bazen daha doğruyu savunabileceklerine gerçekten inanmıyor. Haliyle, iç dünyaları derinlemesine karmaşık olan bu gençlerin inandıkları değerler ve fikirler, çoğu zaman kabul görmüyor. Kendisine inanılmayan gençlerse gün geçtikçe daha içe kapanık, toplumdan uzak bireyler olarak yetişiyor. Bu da daha derin duygusal bunalımlar yaşamalarına sebep oluyor. Zaten kimlik arayışında oldukları için, topluma karışmaya çalıştıkları her seferinde kabul görmemek, öz benliklerini bulmalarını zorlaştırıyor. Aslında her insan kendisine inanılmasını, güven duyulmasını ister. Ancak hayatta herkesin tek başına olduğunu yeni yeni kavramaya başlayanlar, kendilerine güvenilmediğinde diğerlerinden daha büyük bir yıkıma uğruyor. Sürekli birileri tarafından işe yaramaz ve bir başarıya imza atamayacakmışsınız gözüyle bakıldığını düşünün. Çok azı bu aşağı görme karşısında dik durup, hedefi için çabalamaya son sürat devam edebilir. Çünkü insan sosyal bir varlıktır ve etrafındakilerin düşüncelerine ister istemez takılır. Beethoven, Einstein, Steve Jobs gibi dâhilere de gençken inanılmamış ve bu dâhiler eğitim hayatlarında bile ötelenmişlerdir. Gençken tecrübesiz olduğumuz doğrudur. Ancak bu tecrübesizlik, objektif bir biçimde değerlendirme yapabilme fırsatı da sunar. Daha taraf tutmaya, doğru ve yanlış olana karar vermeye yeni yeni başlanıyordur. Etkisinde kalınacak kadar önemli bir olay yaşanmamıştır çünkü. Belki de yetişkin olmak, o önemli olayın gerçekleşmesiyle başlıyordur. Düşünmeye sevk edecek, ilk tecrübeye ulaşmayı sağlayacak önemli bir olay... Mesela gençler siyasi olaylarda söz sahibi olamıyorlar. Bir genç protesto gösterilerine katılırsa ailesinin görüşlerinden dolayı orada olduğu varsayılıyor. Olayları daha objektif bir biçimde değerlendirebilecekleri, ilk tecrübeye o olayla ulaşabilecekleri kimsenin aklına gelmiyor. Bununla birlikte olaylara farklı ve belki de daha geniş bir çerçeveden bakabilmek, çözüm bulmada elbette işe yarayacaktır. Alacakaranlıkta Bir Öykü’deki Bob ve aynı kitabın diğer hikâyesindeki Edgar da olaylara farklı bir çerçeveden bakarak gerçeği görebiliyordu. Edgar’ın annesiyse Edgar’ın aksine gerçekleri fark edemiyor ya da fark etmek istemiyordu. Çoğu yetişkin insan, olaylar karşısında kendisinden beklendiği gibi olgun bir tutum sergileyemiyor. Karşılaştıkları problemlerde hemen başkalarını suçlamaya yelteniyorlar. Bu başkaları da genelde ergenlik çağında olduğu için hırçın ve vurdumduymaz olduğu iddia edilen gençler oluyor. Zaten benlik arayışında olan gençlerse, yaşadıkları iç çatışmanın yanında bir de yetişkinlerin gurur kırıcı tavırlarıyla baş etmeye çalışıyorlar. Önyargılardan kurtulmak için yaşça büyük, tecrübeli bir birey olmanın gerekliliği aşılanıyor adeta. O tecrübeleri hayatımıza katkı sağlayacak bir biçimde kullanıp kullanmadığımız önemsizmişçesine. Aslında destek görse çokça yeniliği ve iyileşmeyi getirecek olan genç nesli bu kadar küçük görmek ve olayların dışında tutmak, yetişkin olunca da süregelecek olan bir başarısızlığın zeminini hazırlıyor. Aynı zamanda da yaşam kalitesini artırabilecek bu potansiyel güç ve zekâları hayata küstürüyorlar. Öyleyse nasıl hala yetişkin oldum diyenler o çok değerli “tecrübeleriyle” kendilerine yöneltilecek olan önyargıları susturabiliyorlar? Kaynakça: Zweig, Stefan. Alacakaranlıkta Bir Öykü. Ayrıntı Yayınları, 2016. Baskı. Yer Değiştirmek Ahmet Barış SOYSARAÇ “Neden taşınıyoruz?” diye sormak aileleri sık sık ev değiştiren birçok çocuğun kendi kendine sorduğu ve çok azının buna karşılık aldıkları cevaptan gerçekten tatmin olduğu bir sorudur. Ekonomik sebepler, okul, iş gerekçeleri ve hatta bunların hepsinin toplamı bile çocukları ev olarak addettikleri binayı terk etmeleri için yeterli bir sebep gibi gelmez. Bu soruya dürüstçe cevap vermenin bir güçlüğü de çoğunlukla ailenin yetişkin fertlerinin de ister istemez taşınıyor olmalarıdır. Bir kere yerleşilen bir mekânda uzun süre kalındığı zaman oradan ayrılmak, herhalde çok az kişi için istemli veya tercih edilen bir seçenektir. Sırf kiralık olsa bile yerleşilen eve bağlanıldığında orayı terk etmek demek, genelde sahip olunana bir nesneyi arkada bırakmaya veya başkasına vermeye değil de sevilen birinden ayrılmaya benzer. Yer değiştirme, kendi başına yapılan bir şey olduğunda bile evden taşınmak, başka biriyle vedalaşamaya benzeyebilir. Taşınmanın olmazsa olmazlarından biri de geride bırakılan evde küçüklü büyüklü, ama illa ki bir şeylerin unutulmasıdır. Sadece mutfak takımı vesaire olursa sorun değil, alınır; bazen de önemli bir şey yeni evde açılan kutulardan çıkmaz, sorun çıkar. Öte yandan taşınmada taşınanlarla kaza eseri gelemeyip de arkasından en çok gözyaşı döktüren nesneler genelde atmaya kıyamadığımız ıvır zıvırlar olur. Kim bilir neden ama insanların sık sık bir işe yaramayan eşyalara diğerlerinden daha çok anlam yükledikleri olur, onlar gidince de daha çok aranırlar. Bu taşınma sırasında olduysa daha da kötü, önceki eve dair hatıraların olduğu bir eşya daha gitti. Üstelik bunlar işi bitince yerine yenisi alınacaklardan da değildi. Başkaları umursamasa da sahibi için değerli bir hatıralığı kaybetmek gibi. Değişim herkes için farklı derecelerde zordur. Herkes yeni yerlere başkaları kadar kolay alışamaz. Bazıları bir türlü eski evini unutamaz. Bazılarıysa henüz yeni geldikleri yerlerde hemen etrafı tanıyıp yerlilerle ahbaplık etmeye başlar, kendini oraya yakınlaştırır. Eski evini, daha önceden yaşadığı ve parçası olduğu çevresini özlüyorsa da belli etmez, iyi kötü orasıyla ilgili hatıralarını korur. Diğer kişiler için ise; taşındığı evi, insanları eskileriyle karşılaştırma, belki beğenmeme devresi daha uzun sürer. Bu hâl, uzun sürebilir, ta ki zaman geçip de yeni, alışılmadık yerleri; bildik, sıradan görüntülere çevirene kadar. O zaman, tanıdık ve yakın gelen yer burası olur, eskisi geride kalır. Sürekli taşınma zorunluluğuyla yüz yüze olanlar olmazsa da bu böyle sürer. Aidiyet hissiyle evi bağdaştırmadan gidilen yerlere sadece kendisini götüren kişiler, önemli yer değişiklerinde bile çevrelerine daha hızlı uyum sağlayıp eskiyi geride bırakma yeteneğine sahiptirler. Yer değiştirirken eşyaların taşınması, gidilecek yerde tutulacak iş, kira maliyet hesabı yapılır ama nedense çok az kişi yeni eve geçerken bir yandan kendilerini de oraya götürdükleri gerçeğini hesaba katıp üstünde uzun uzun dururlar. Hayatlarındaki dertlerden kaçmak, o anki işlerinden sıkılan kişilerin çoğunlukla yer değişimini hava değişikliği gibi düşünüp, sırf iyi gelir diye başka yerlerde yaşamayı tercih ettikleri olmayan şey değil. Bu, her zaman olmasa da çoğunlukla, en iyisinden hayal kırıklığıyla sonuçlanır. Evlerinden, mesleklerinden, çevrelerindeki insanlardan sıkılan kişiler, yeni yerlere gidip de oraların daha iyi olmadığını düşündüklerinde hiçbir yerin bir diğerinden daha iyi olmadığı sonucuna varabilirler. Aslına bakılırsa bunun nedeni insanların etraflarındaki şeyleri tarafsız gözlerle değil, kendilerininkilerle görüyor olmalarıdır. Kendi sınırlı deneyimlerimle söyleyebilirim ki, yaşadığımız her yere kendi iç aynamızla bakarız. Çevremizin güzelliği her zaman içimizden gelir. Mehmet Efe Lorasdağı Ölümün Terazisi Hayatın adaletsizliğine karşı ölümün kaçınılmaz adaletine sarılmıştım yaşarken. Ölüm, kişinin eceli geldiğinde terazisiyle ölçüm yapıyordu ve sonuç hep kendi lehine çıkıyordu. Bu adaletsiz görünen süreç insanlara hayatlarında tadamadıkları gerçek adaleti yaşatıyordu. Bana ölümün adaletini düşündüren yağmurlu bir sonbahar günüydü. Tedavisiyle uğraştığım bir soylunun ölüm karşısındaki tutumu dikkatimi çekti. Soyluların ölmekten çok korkacağını düşünürdüm hep. Basit bir köylüyle aynı yazgıya sahip olan yüce soylular nasıl korkmayabilirdi ki ölümden? Soylu kişi düşüncelerimin tam tersine ölümden korkmuyordu, disiplinli bir komutan edasıyla tedavisi için gerekenin yapılmasını emrediyordu. Soylu hastamın bu tutumu ölümle ilgili düşüncelerimi gözden geçirmeme sebep oldu. Önceleri hayatın adaletsizliğinin ölümün adaletiyle dengelendiğine inanırdım. Şimdi ise üzülürek kabul ediyordum ki hayatın adaletsizliği karşısında ölüm de çaresizdi.İnanç sistemimi yıkan bu kişinin cenazesine katılmam lazımdı. Cenazede gözlemlediklerim soylularla ilgili kanılarımı kısa bir sürede tekrar değiştirdi. Soylu hastamın ölümüyle yıkılmış görünen soyluların kısa bir sürede normal hâllerine dönmeleri beni oldukça şaşırttı. Ölümü bile kucaklayabilen bu yüce kimselerin duyguların da en yücesini, en dürüstünü yaşayacağını beklemiştim. Hâlbuki soylular yalnızca üzülmeleri gereken kadar üzülmüşlerdi, ne eksik ne fazla. Hepsi bir film oyuncusu gibiydi. Çeşitli yerlerde nasıl davranması gerektiği öğretilmiş, bayağı duyguların sahibi insanlardı bu soylular. İnançlarımın bu denli değişmesini kabullenebileceğim bir süre geçtikten sonra esnaf bir kadının tedavisiyle uğraştım. Kadıncağızın ölüm döşeğinde tek derdi sahibi ve işletmecisi olduğu dükkandı. İçimden kadının gerçekten acınası olduğunu geçirdim. Kalan kısacık ömründe parayı dert eden birinin hayatın kıymetini bilmediğini düşündüm. Kadın belki de yaşamayı hak etmiyordu. Bu acımasız düşünceler kafamda dolanırken kadının ölüm haberini aldım. Hastamın cenazesine katılmak istiyordum, ölümün orta sınıfta nasıl karşılandığını öğrenmem lazımdı. Kadının beklenen ölümü dostlarını ve akrabalarını hiç üzmemiş gibi gözüküyordu. Cenazedeki insanların ölüme kayıtsızlığı dikkatimi çekti. Orta sınıftaki insanlar hayatları boyunca çabalıyordu ve sürekli çaba göstermek onları yoruyordu. Bu yüzden ölüme karşı kayıtsızlardı, hayatlarında ilk kez çaba harcamadan bir şeye sahip olma isteği ölümün korkutuculuğunu gölgeliyordu. Esnaf kadının cenazesinden sonra bir süre inzivaya çekildim. Takdir edersiniz ki kısa sürede bu denli düşünce değişikliği yaşamak bünyeyi yoruyor. Mesleğimi icra etmeye tekrar başlamam ve normal hayatıma dönmem yalnızca soylu bir amaç içindi: Fakir bir ailenin çocuğunu kurtarmak. Çocuğu tedavi etmeye gittiğimde çocuk hastamın da ölmesi durumunda her türlü insanın ölümü karşılayışını görmüş olacağımı fark ettim. Bu hastalıklı düşünceyi aklımdan kovmaya çalıştım ve çocuğu tedavi etmeye odaklandım. Tedavi süreci başarılı geçiyordu ancak fakir aile kış şartlarında paraya ihtiyaç duyuyordu. Sonraki gün ailenin evine maddi yardım yapma amacıyla giderken çocuğun öldüğü fikri benliğimi sardı. Doğru olmadığına bütün yüreğimle inanmak istedim ancak kendimi bir türlü buna ikna edemedim. Adımlarımı hızlandırdım ve eve vardım. Çocuğun ölümü annesini ve babasını üzmek bir yana dursun onları rahatlatmıştı. Annesi "O artık daha iyi bir yerde. " diye avutuyordu kendini. Anne ve babanın kadere bu şekilde sarılması beni oldukça öfkelendirdi. Öfkemin saman alevi gibi sönmesinden sonra konu hakkında düşündüm ve fakirlerin kader anlayışlarından başka sarılacakları bir şeyleri olmadığını anladım. Çocuğun annesi "O artık daha iyi bir yerde." derken aslında kendi yaşadığı evlat acısını bir yana bırakarak yalnızca çocuğunu düşünüyordu. Belki de ölenin arkasından acı duymak bencilce bir histi; duyulan acının kaynağı ölen kişi değil, onun yokluğuyla yaşayacağımız yalnızlık hissiydi. Bu perspektiften bakınca ölenin arkasından ağlamak değil, kişi öldükten sonra bile onun iyiliğini düşünmek aslında en yüce duygu değil midir? Cenaze aslında her çocuk cenazesi gibiydi. Olayın trajikliğini bir kenara bırakıp ölümle ilgili gözlemlerime devam etmek istedim. Fakirler gerçekten her duyguyu en yoğun, en dürüst şekilde yaşıyordu. Fakirlerin gözlerden akmayan yaşlar soyluların akan gözyaşlarından daha anlamlıydı belki. Duygularımı bastırmayı başaramadım ve içten içe ağlamaya başladım. Hayır ama yanlış fikre kapılmayın; zengin ağlaması değildi bu, fakir ağlamasıydı. Gerçekten bir çocuğun ölmesinden daha trajik olay var mıydı şu dünyada? Paris sokaklarında dolaşırken veya kömür madenlerine inerken bana bunları düşündürüyordu Zola. Düşündürmek hafif kalıyor, bunları yaşıyordum Zola ile. Germinal'deki bir kömür madencisiydim belki ya da Kim Nasıl Ölüyor? kitabındaki Parisli bir doktor. Kaynakça: Zola, E. (2017). Kim Nasıl Ölüyor?(A. Turan, Çev.). İstanbul: Sel. Zola, E. (2017). Germinal(B. Onaran, Çev.). İstanbul: İş Bankası Kültür Yayınları. MrERVE BOYACI 21100948 TURK102-11 AHMET KAYA ALIN YAZISI Geçmiş zamanlarda, dini zorunluluklar daha mı yaygındı? İnsanlar mantık çercevesinden uzak kararlar mı veriyorlardı? Belli yanlış dini olgular insanların hayatını herzaman derinden etkiler. İnsanlar genel olarak sorgulamadan , şüphe etmeden davranırlar. Dini değerler konusunda yanlış ve yetersiz bilgiler hurafeleri ortaya çıkarır.Yaşadığımız toplumda namus cinayetleri çok yaygın olmasının sebebi aslında budur. Usta yazarlarımız bu konularda çok çeşitli yazılar yazmışlardır. Okuduklarım arasında en çok beni etkileyen kitap Yaşar Kemal’in Yılanı Öldürseler kitabıdır. Yazar , insaların dini hurafelerin nasıl etkilediğini farklı bir dile anlatır. Hurafeler aslında öyle yıkılması zor duvarlardır ki eğitimli insanlar bile yıkamamıştır. İnsanlar öyle inanırlarki bunlara,, yanlış olma ihtimali ile tartışılmazlar. Roman boyunca yazar Cukurova toplulumun doğruları ve yanlışlarını objectif bakış acısıyla yansıtmıştır.Kitabı okurken, toplumun dini konulardaki cahil inanışları ve davranışları onların yaşamını derinden etkilediğini görürüz. Reenkarnasyon olayı hala kanıtlamamakla birlikte ölen insanların yeniden dirilerek başka bir hayvanın bedenine geçme olayını yazarımız sık sık kitabında yer verilmiştir. İnsanların sadece rüyalara dayanarak hareket etmesini ve tamamen mantıktan uzak kararların sonucunda masum insanların hayatının sona ermesine neden olur. Reenkarnasyon olayı modern dünyada bile geçerliliği yoktur. Kırsal kesimdeki insanların bu olaylara inanmaları daha yaygın çünkü araştırma ve okuma becerileri malesef gelişmemiştir ve genelikle dinle ilgili konularda hurafelerin çok olmasının nedeni aslında budur.Kitap da bahsedilen Esme karakteri dini hurafeler yüzünden tüm toplumun tepkisini çekmiştir ve ölümüyle sonuçlanmıştır. Esme suçsuz olmasına rağmen kadere karşı gelememiş ve canından bile çok sevdiği oğlunun tüfeğiyle yaşamını yitirmiştir. Bu durum hurafelerin nasıl güçlü olduğunu kanıtlar.Yazar bu durumu şöyle dile getirir. “Esme öldüğü zaman eşi Halil’in huzura ericeği ve Halilin o ölmeden azabının sona ermiceğini söyler”.Oysa ölen insanların dünyaya ile bir etkileşimleri yoktur.Bu durum sadece hurafedir ve asla gerçek değildir.Hurafelerin yok olması için insanların araştırmaları ve çok okumaları gerekir .Dinimizi belirli kalıplara yerleştirmek yerine sorgulayarak ve araştırarak inanmaları gerekir.Toplulumuz namus olaylarında çok duyarlıdır ama bazen bu durum okadar cok abartılır ki ölümle sonuçlanır. Genel bir bakışla, namus cinayetleri alın yazısı olarak da adlandırabilir ve bu durumun asıl kaynağı hurafelerdir. Onların sonucunda kader olgusu yani alın yazısı ortaya cıkar ve insanlar bu düşünceye sığınırlar. Sonuç olarak, Bilim ve teknolojinin ilerlemesi ve bilgiye ulaşmanın kolaylaşmasıdan dolayı hurafelere olan inançlar zayıflamıştır .Ancak kırsal kesimlerde malesef hala azda olsa bu inanç devam etmektedir. İnsanların alın yazısına olan inançları onların şüphe etme ve olayları sorgulama yeteneklerini köreltmiştir ve sadece kabullenmişlik duygusunu ortaya cıkarır. KAYNAKÇA KEMAL,YAŞAR . “Yılanı Öldürseler”Yapı Kredi Yayınları Kimin Hedefini Yaşıyorsun? Sizce, değişimler çoğunluğun istekleri doğrultusunda mı gelişiyor? Yani, gerçekten yaşamak istediğimiz hayatlara doğru bilinçli bir şekilde mi ilerliyoruz? Eğer ki değil ise bunu isteyenler kim? Gelin, bu soruyu hayatımızın her alanında kullandığımız internet üzerine düşünerek cevaplandırmaya başlayalım. Ben bir mühendislik öğrencisi olarak teknolojiden, özellikle internetten çok korkuyorum. Belki size ilginç gelebilir çünkü aldığım eğitim bana bu sistemde, teknolojik alanda, yönlendirme yetisi kazandırabilecek türden. Fakat bu yönlendirme yaklaşımının problemli olduğunu gördüğüm için bu sistemin içine dâhil olmak beni korkutuyor. Öncelikle, her şeyin öğrenilmesi isteniyor. Önceden uzmanlık alanı olarak seçilen konular artık herkesin haydi haydi bilmesi gereken şeyler haline dönüştü. Çünkü internete girdiğin an o işi öğrenmene tek engel zekâ seviyen olabilir şeklinde düşünülüyor. Yani, bilgiye ulaşmanın bu kadar kolaylaşması hepimize büyük bir yük olarak geri döndü. Bilgi, bundan yaklaşık on beş yıl öncesine kadar sadece merakı olanların gayretleri sonucu elde edebildikleri güzel bir sonuçtu. Şimdi ise insanlar birbiri üzerine neden öğrenmeyi tercih etmedin sorusu ile bir baskı aracına dönüştürmüş durumda. Örneğin, modern dünyaya adapte olmak isteyen herhangi bir kişi ben yazılım öğrenmek istemiyorum diyemiyor ya da her kişinin bilmesi gereken yazılım işlerini yaptırabilecek bir yazılımcı da tutamaz hale gelinmiş durumda, artık kendi işini yaptırabilecek yazılım donanımına sahip olmak zorunda. Bireysel etkileri bir yana bırakıp toplumsal sonuçlara bakacak olursak başımdan geçen bir olayı paylaşmak istiyorum. Geçen gün, kendi alanında dünya çapında isim yapmış bir mühendis ile iş veya kariyer planlama adına görüşmeye gittim ve bana yalnızca ders notlarıma bakarak başarısız olduğumu söyleyebildi. Okuldaki ders notlarım benimle iletişim kurmaya başlama veya başlamama ayrımına gitmesine dahi sebep olabilecekti aslında ama rica üzerine(!) görüşmeye gittiğim için o aşamayı atlatabildik. O ve benzeri, dünya çapında kullanılan ürünleri olan mühendislerle, yani kendime hedef koyabileceğim işeleri başarmış kişilerle, ne zaman konuşsam diğer insanları bir şey üretmemek ve gelişime katkıda bulunmamakla suçluyorlar. Bunların sonucunda aklıma gelen ilk soru: gençleri bu şekilde isteksizleştirmek ve başarısız unvanı takmak da üretime yani dünya gelişimine bir katkı mı? Bir insan her şeyi kısıtlı bir süreçte öğrenemediği için bunları duymayı hakeder mi? Benim düşünceme göre: motivasyonun insanın öğrenme isteği üzerine büyük etkisi olduğu ve dünyanın asıl ihtiyacı olan profilin; mutlu, tükenmiş hissetmeyen ve her anlamda ileriye götürücü işler yapabilecek insanlar olduğudur. Hayata yeni atılmaya çalışan insanlara karşı sergilenen bu tutumdan çıkarabileceğim tek sonuç: amaç her bireyi dünyaya yararlı işler yapım aşamasına dâhil etmek değil, kısıtlı bir sürede bazı kalıplara girmeyen insanları yok etmek. İnsanların birbirine uyguladıkları baskının amacı ileri bir noktaya ulaşmak değil. Nasıl ki eski zamanlarda nüfuzu yüksek veya soylu kişilerin sözü geçiyor ise şu an da bilgisel donanımı ile tehlike yarabilecek kişilerin sözü geçiyor. Üzülerek söylüyorum ki geçmişte insanların birbirine renklerinden, soylarından veya milletlerinden dolayı yaptıkları ayrım ile hiçbir fark yok. Bilim insanı diyerek saygın makamlara taşıdığımız insanların da geçmişte iğrenerek baktığımız insanları köleleştiren sadece belli zümreleri insan standartlarında yaşamasını mümkün kılanlardan hiçbir farkı yok. Geçmişte, silahları kullanarak insanlara egemen olamaya çalışanlar, aynı şekilde silahlarla durduruldular. Günümüzde de bilgi ile baskı kurmaya çalışanlar, bilgi ve teknolojinin sonucu olarak ortaya çıkan yapay zekâlarla durdurulacak. Yapay zekânın kullanıldığı aletler güç ve zekâ konusunda insanla kıyaslanmaya ihtiyaç duyulamayacak düzeyde gelişmiş. Bu da demek oluyor ki geçmişe kıyasla yıkım daha da büyük olacak. Kara Ayna adlı dizinin her bölümü genellikle yapay zekayı baz alarak farklı farklı teknolojik felaket senaryoları üzerine kurulu. Her bölümünde insanın kendi sonunu nasıl hazırladığını seyirciye aktarıyor. Ayrıca, teknoloji haberlerinde yapay zekâlar kendi aralarında yeni dil konuşmaya başladıkları için mühendisler kapatmak zorunda kaldı veya yazılımcılar yapay zekâların yazdığı kodları anlayamıyor sadece sonuçlarını gözlemleyebiliyorlar şeklinde haberler okuyorum. Bu haberlerden yola çıkarak muhtemelen yakın bir gelecekte yapay zekâların gizlice yazdıkları kodlar yüzünden başımıza Kara Ayna’daki senaryolardan biri gelecek. Bunu tahmin etmek zor değil, Çünkü yapay zekâlarda ahlak kavramı yok. Örneğin eğer bir enerji santralinde maksimum enerji üretmeye programlı makinalar insanı sıkıp suyunu çıkarıp kullanmanın çok verimli bir enerji kaynağı olacağını hesaplarlar ise bunun yapılmasını programlayacaklardır. Demek istediğim şey teknoloji olmamalı değil, belli kesimlerin hırsları yüzünden geri dönülmez maddi kayıplara ve psikolojik olarak kaybolmuş milyonlarca insana mal olmak çok korkunç bir hata. Hayatı kolaylaştıran teknolojiler çok yararlı ama bu teknolojileri üretebilecek insanların uğradığı baskı yüzünden hayattan kopmak onları bitiriyor ve hiçbir teknolojik gelişme insan hayatından önemli değil. Hedef her çeşit üretime katkı sağlayabilecek insanla mutlu bir hayat sürebilmek mi, hırs kurbanı olup hep beraber yok olmak mı? Tuğçe Tuğrul Kaynakça Brooker, Charlie. Black Mirror. Netflix, 2011-~. İnternet. Doğa GÜRGÜNOĞLU DİRENMEK GÜCÜ TÜKETİR Mİ VERİR Mİ? Direnmeliyim. Borçlarımı ödeyene kadar, finallerim bitene kadar, sevdiğim yanıma gelene kadar, araba alana kadar iş bulana kadar direnmeliyim. Hep bir zorluk ve bir direnme telkini vardır hayatımızda değil mi? Hep bulunduğumuz noktadan ötürü bir rahatsızlığımız, ileri gitme isteğimiz vardır ve şartlar ileri adım atmamıza olanak sağlayana kadar direnmemiz gerekir. Peki, neden hep ileri adım atma ihtiyacı duyarız? Çünkü bizim arzularımız sınırlıdır. Ekonomi bilimi de zaten sınırlı dünya kaynaklarını sınırsız insan ihtiyaç ve arzularını karşılamak üzere yönetme gayesinden ortaya çıkmamış mıdır? Sınırsız ihtiyaç ve isteklerimizin sonucundaki ileri gitme arzumuz ile buna karşı duran etrafımızdaki bütünün istikrarı karşı karşıya geldiğinde akıntıya karşı yüzen bir yüzücü misali çırpınırız ve direniriz. Peki, sadece ileri gitmek için mi direniriz? Hayır. Hayat bazen bizi geriye sürüklemeye çalışır ve biz de geri gitmemek üzere direniriz. Bu direnci ekonomik, sosyal ya da profesyonel alanlarda ortaya koyarız. Ekonomik direncin en güzel örneklerinden birini de George Orwell’in Paris ve Londra’da Beş Parasız adlı yapıtında birinci şahıstan bir anlatımla görebiliriz. Paris ve Londra’da Beş Parasız’ da odak figür Paris’te bir otelde kalırken ve tam elindeki 1000 frangı fiziksel zevklerine harcarken kendisini bir anda son frangına kadar soyulmuş olarak bulur ve böylelikle bir var oluş mücadelesine, bir direnme sürecine girer. Bu direnişi boyunca yoksulluğun farklı yönlerini tanır, giysilerini rehine verir, berduşlarla yan yana yatar, bulaşıkçılık (Fransızlar buna plongeur diyor) dahi yapar. Bu direnme süreci boyunca insan normal hayatında önem vermediği detaylara dikkat eder, tüm fırsatlara bir anda duyularını açar. Sizce Ankara’da 4 TL’ye sağlıklı bir öğün fırsatı yoksullukla boğuşan bir insanın mı dikkatini çeker yoksa sizin mi? Onun dikkatini çeker sizden önce, çünkü sizin işiniz memuriyettir ya da öğrenciliktir ancak o insanın işi aç kalmamaktır. O insanı yaşadığı gerçeklik ucuza karın doyurma uzmanı yapmıştır. Paris ve Londra’da Beş Parasız’ da berduşların yerlerden izmarit toplama uzmanı olması gibidir bu. O insanlar çünkü sizin marketten alıp tükettiğinizle aynı miktarda tütünü yerlerden toplayarak bedavaya getiriyor. Sadece bu da değil, siz bir şirkette pazarlama müdürlüğü yapıyor olsanız bile Londra’nın berduşları insanları (özellikle de din adamlarını) kandırmayı sizden daha iyi bilirler, çünkü inanmasalar da kendilerini ibadet ediyormuş gibi gösterip berduş evlerinde (fıçılarda) bedava konaklarlar. Bütün bunların sebebi o insanların hayatın temel parçalarına yani insani ihtiyaçlara ulaşmak için sürekli olarak direnme gereksinimi duymalarıdır. Çünkü o insanın ertesi günkü yemeği bugünden pişmez. Geriye gitmemeye çalışanların öyküsü böyleyken diğer tarafta ileri gitmeye çalışanlar vardır. Öğrenciyken hiç hırslı ve bir hedefi olan sıra arkadaşınız oldu mu? Olduysa bilirsiniz ki o da hedefiyle arasındaki mesafenin büyüklüğüne direndiğinden birçok konuya insanüstü bir özveriyle çalışır. Özellikle de üniversitede bu tarz insanlar genelde hocalarla çok daha büyük bir özgüvenle iletişim kurarlar çünkü bilirler ki eğer kendilerine güvenmezlerse hiçbir yere ulaşamazlar. Bunun dışında bu insanlar hedefleriyle ilgili kısa sürede çok büyük miktarda bilgi edinebilirler ve etrafındakileri şaşkınlığa uğratırlar. Çünkü etrafındakiler sadece bugünü yaşarken bu şahıs hem bugünü yaşamakta hem de yarına yönelik yatırım yapmaktadır. Böyle bir düşünme gücüne sahip olmak için insanın kendi sınırlarına karşı direnmesi gerekir ve bu direnişi insana hem çok büyük güç hem çok büyük üretkenlik hem de çok büyük sorumluluk verir. Direnmek kolay değildir ancak direnen insan kazanır ve ileri gider, çünkü insanlığının en derin güçlerini kullanarak çok büyük başarılara imza atar. KAYNAKÇA  Orwell, George. Paris ve Londra’da Beş Parasız. İstanbul: Can Yayınları, 2015. CANSU KÖMEÇ PENCEREMDEKİ SÜRPRİZ Evinde kedi veya köpek besleyenler kendilerini şanslı hissetmeliler çünkü bana göre evcil hayvanın sahibine olan sevgisi ve sadakati kıskanılması gereken bir bağdır. Bir kedinin mutluluktan mırıldaması ya da köpeğin tehlike karşısında koruma pozisyonuna geçmesi mükemmeldir ki bunları sadece yaşayanlar hissedebilirler ve bugun ben de bu duyguları yaşayabilen biriyim. Birazdan okuyacaklarınız da şanslı biri olma yolundaki hikâyemdir. Ben ailenin tek çocuğuyum. Kardeşim olmadığı için de evde sürekli canım sıkılırdı. Bir ara anneme kardeş istiyorum diye baskı yaptım ama ebeveynlerimin yaşları dolayısıyla maalesef bu isteğim gerçekleşmedi. Birkaç yıl sonra da köpek diye direttim. Sevmediğinden değil ama annem köpeğin kemikleri eline değdi mi çok huylanır. Babam çalışıyordu, ben de bütün gün okuldaydım dolayısıyla ihtiyaçlarını gidermek için köpeği gezintiye çıkarma gibi birçok iş çoğunlukla anneme kalacaktı ve doğal olarak o bunu Kabul etmedi. Böylece evcil hayvan maceram başlamadan sona erdi. Büyüdüm, üniversiteyi Ankara’da kazandım. İyi anlaştığım iki arkadaşımla ev kiraladım. Sorunsuz geçen iki ay sonrasında yirmi senedir içimde ukte kalan evcil hayvan istediğimi tekrar dile getirdim ki yine hüsran... Bizden birkaç yaş büyük ve evde çoğunlukla sözü geçen üçüncü arkadaşımız kokusundan tiksindiğini söyleyince dosya yine rafa kalktı. Taa ki üçüncümüzün işi dolayısıyla tatil zamanı evde yalnız kalmaktan canı sıkılana kadar... Köpek, havlaması dolayısıyla yine elense de dikkatler kedi seçeneğindeydi. Çok yakın bir arkadaşımın hayvanlarını götürdüğü veterinerde denedim şansımı ilk önce. Ev arkadaşlarımın aksine benim amacım ırk bir kedi satın almak değildi çünkü barınaktan sahiplenmek ve onları kafesten kurtarmak daha önemliydi benim için. İkincimizin veterinerde “ben bu kediye ısınamadım, yavru istiyorum zaten almışken en iyisi olsun ırk alalım” sözüyle ben çileden çıktım ve evde ilk kavgamızı ettik çünkü beslemeyi kabul etse bile kedilerle arası pek iyi değildi yani hangi kediyi ona göstersem tepkisi hep bu olacaktı. Gece öyle bir sinirle uyudum ki sabah beni uyandırmasına bile sitemle karşılık verdim. Hâlbuki amacı farklıydı. “Cansu uyan ve dinle” dediğinde dışarda miyavlayan kedi sesinden bahsettiğini uyku sersemlğimi üstümden atınca fark ettim. Tesadüf mü mucize mi bilmiyorum ama penceremdeydi... Sanki bizi duyup da gelmişti... Pijamalarla hemen dışarı çıktık. Önce direndi bize gelmemek için, arabaların altına kaçtı minik yaramaz. Komşumuz, arabasının altında dolandığımızı görmüş olacak ki aşağı indi bir sorun mu var diye. Onun da yardımıyla kucağımdaydı artık. Kedi gördüğünde burnunu kıvıran ev arkadaşım bile kucağına aldığında bizimkine gösterdiği ilgi ve yüzündeki kocaman gülümseme görülmeye değerdi. Sabahın köründe, geçen gün olumsuz sonuçla ayrıldığımız, veterinere gidince onlar da şaşırdı. “İyi ki geldin yoksa ırk alacaklardı” gibi tepkileri beni daha çok mutlu etti çünkü haklılardı. Kontrollerinden sonra hemen evin yolunu tuttuk. İsimsiz kedimizle oyun oynarken zamanın nasıl geçtiğini fark etmiyorduk bile. Bu arada ismi için de internete, en sevdiklerimize ve evcil hayvan sahibi olanlara danısmayı da ihmal etmiyorduk. Günün sonunda evimizin yeni bireyi ile uyuyakaldık önümüzdeki günlerin ne getireceğini merakla beklerken... Ünlü yönetmen Lasse Hallström imzalı Hachiko filmini izleyenler başıma gelenleri okuyunca hemen onu hatırlayacaklardır. “Akita diğerlerinden özel bir köpek cinsidir ve sahibini kendi seçer.” Belki benim karşıma çıkan bir akita değildi ama kesinlikle beni seçmişti. Darmadağın giden hayatımı düzene sokan ve dostlukların sadece insanlar arasında kurulmadığını öğreten küçük dostum, aramıza hoşgeldin... KAYNAKÇA Hachiko. Yön. Lasse Hallström. 2009. Llc Grand Army Entertainment. DVDUmay TÜMER 21301760 15/12/2014 GERÇEK HAYATTAN MASALA Masallar her zaman kötülerin yenilgisini, iyilerin zaferlerini anlatır ve bizlere yapmamamız gereken şeyler hakkında dersler verir. Malefiz aslında hepimizin bildiği ama hiçbir zaman bizlere gösterilmemiş bir karakter. O, çok sevdiğimiz "Uyuyan Güzel" prensesimize adını veren kişi, onu lanetleyen ve gerçek aşkını bulana kadar uyutan kişi. Bu yönden masalı incelediğimiz zaman Malefiz kötü bir karakter olarak gözümüze çarpıyor ama işin bir de görünmeyen tarafı var. Bana kalırsa "Uyuyan Güzel" masalının gerçekliğin uç noktalarında verdiği derslere göre Malefiz bizlere dünyevi gerçekleri açıklayan bir film. Bu film iyiliğin yanında kötülüğün de ne olduğunu bizlere öğretiyor. Bana kalırsa film biraz da olsun kötü olmayı ve nasıl kötü birisi olunacağını da gösteriyor ve bu özelliğiyle gerçek dünyaya yakın bir hikâye sunuyor. Sözlük anlamının dışında "iyi" ve "kötü" kavramlarını açıklamamıza yardımcı oluyor. İyilik ve kötülük aslında farklı kavramlar değildir. Sadece birinin egemen olması sonucu öbür yönümüz ortaya çıkar. Her insanın içinde hem kötülük hem de iyilik mevcuttur. İnsanları kötü veya iyi diye adlandıran şey ise aslında tamamen kendileri ve diğer bireylerin gözündeki benlikleridir. Bazen hayat, bazense kalp kırgınlıkları bizleri kötü olmaya zorlar. Açıkçası, bu bir gerçektir ki, dışarıdan bir insana sen kötüsün, sen yalnızsın dedikçe yalnızlaşır o insan ve kendini kötü olarak adlandırmaya başlar. Savunma içgüdümüz işte tam bu anda bizi hiç olmadığımız bir insana dönüştürür. Daha fazla yara almamak için duvarlar koyarız sevdiklerimizle aramıza. Bu duvarlar zamanla büyür ve bizi yalnızlığa itmeye başlar. Bu yalnızlık zamanla bizim bütün iyi yönlerimizi nefrete dönüştürür ve ebediyen yalnız olduğumuzu düşünmeye başlarız. İşte kötü olmak buradan geliyor. İncinmemek ve güçlü görünmek için zamanla kötü biri gibi gözükmeye çalışıyoruz ve bütün o sert kabuk zamanla karakterimizi yapılandırmaya başlıyor. Evet, artık herkes bir canavara bakar gibi bakmaya başlıyor. Artık sen kötü birisin ve bunu değiştiremeyeceğin düşüncesi seni yiyip bitiriyor. Oysaki hala içinde bir yerlerde beslediğin sevgi, şefkat, iyilik duyguların açığa çıkmak için can atıyor ama nefretle büyüttüğün kötülük bütün bu duygulara dur diyor. Peki, geri dönüşü yok mu? Başta dediğim gibi kimse kötü veya iyi olarak doğmuyor, bizler kendimizi bu şekilde adlandırıyor ve çevremizdekilere tanıtıyoruz. Nasıl kendimizi bu hale soktuysak, böyle adlandırdıysak bu bataktan çıkaracak olan da bizleriz. Bazen bir çocuğun şefkati, bazen güzel bir gülümseme bütün o nefreti silip atabilir aynı Malefiz'e olduğu gibi. Bir anda küçük bir çocuğu koruma isteği onu içindeki bütün kırgınlıkları, bütün pişmanlıkları ve kalp ağrılarını dindirdi. Kötü duyguların egemenliği artık yerini sevgi, iyilik ve şefkate bıraktı. Bu film bize aslında kim olduğumuzu veya olmak istediğimizi anlatıyor. Bizlere öfkeyle, başkalarına acı çektirerek kırgınlıklarımızı, acılarımızı unutamayacağımızı öğretiyor. Bu filmden önce neden her lanetin gerçek aşkın öpücüğüyle bozulduğuna anlam veremiyordum ama şimdi her şey çok net. Masallarda kötü diye adlandırdığımız karakterler genelde kalp kırgınlığı sonucu kötü karakterlere dönüşmüşler aynı gerçek dünyadaki gibi. Kimse gerçek bir aşk olduğuna inanmıyor ve bulunabilmesinin de imkânsız olduğunu savunuyor. Doğal olarak bütün bu tezler de masal ve filmlerde kötü karakterlere empoze ediliyor. Onlarında canları sevdikleri tarafında yakılıyor ve kötü insanlara dönüşüyorlar. Bu yüzen Malefiz, prensesimize geri dönüşü olmayacak bir lanet sunuyor ama sonunda anlıyor ki gerçek aşk aslında gerçekten var ve hayat zannettiği gibi tamamıyla acımasız ve nefret dolu bir yer değil. O da artık herkes gibi hem iyilik hem de kötülük barındıran bir karakter, çoğumuzun şimdi olduğu gibi. Abdurrahman Soyoğlu 21401487 TURK102 - 8 NE KADAR ÖZGÜRÜZ? Hayat bizi nereye sürüklüyor? Kendi seçimlerimizi kendimiz mi yapıyoruz yaşayıp giderken? İnsan, en meşhur cümleleri süsleyen “özgürlük” duygusunu gerçekten de tadabilecek midir bu dünyada? Hemen her birey, gelecek ile ilgili planlar yapıp onların peşinden koşmak ile meşgul. Kariyer hedefleri, bir üniversite öğrencisinin gündemini en çok meşgul eden konuların başında geliyor. Bu yaşlarda olan neredeyse her öğrenci, iyi bir iş peşinde koşuşturuyor. Bunun yanında bu topluluğun büyük çoğunluğu, “mutluluk” yerine “para, makam” vb. olguları ön planda tutarak tercih yapmakta. Hal böyle olunca da gösterişli gökdelenlerdeki bir şirketten önemli bir pozisyon kapmak, meşhur iş yerlerinden manzaralı bir odada çalışmak gibi hayaller, hedeflerin başında geliyor. Peki, kaçımız hayalini kurduğumuz yaşamın bizi mutlu edip etmeyeceği üzerine kafa yorduk? Gelecek planları yaparken en çok da bu nokta üzerine eğilmek gerektiğini düşünmekteyim. O şekilde de mutlu olabileceğimiz yönünde kendimizi şimdiden ikna etmek, sorun çözmekten çok dönüşü bir hayli zor olan bir yola kapı aralamaktadır. Kim bilir, belki de içimizden bazıları böyle gösterişli ve bir o kadar da yoğun bir hayattan ziyade sade ama kendine daha çok vakit ayırabileceği bir hayatı tercih edecektir. Belki de onlar “horoz sesiyle uyanmak için para vermek” dahi isteyebilirler ve bu türden hayalleri olanlar için ise şimdilerde popüler olan hedefler yerine daha mutlu olacakları bu yolu tercih etmek daha isabetli olacaktır (Caymaz 47). Yaşamını şekillendirebilme açısından tercih hakkına sahip insanlar için durum bu şekildeyken, hayatlarını devam ettirebilmek için önlerinde tek yol bulunan bireyler için ne demeli? Onlar, kendileri ile birlikte bakmakla yükümlü oldukları ailelerinin geçimlerini sağlamak için onca zahmete katlanmak zorunda kalıyorlar. İşte bu gruptaki insanların büyük çoğunluğunu ise madenciler oluşturuyor. Evet, Soma’dan, Ermenek’ten, Karadeniz Ereğli’den söz ediyorum. Birçok insana iş kapısı her biri… Çalışanların neredeyse tamamı ise asgari yaşam koşullarına sahip ve asgari ücret ile aile geçindirmeye çalışıyorlar. Her ne kadar madencilik mesleği zor ve kir içinde olsa da çalışanların alın teriyle temizleniyor o ocaklar. Çalışanların hayallerini süsleyen meslek miydi peki madencilik? Onlar gerçekten “özgür” müydü bu hayatı tercih ederken? Hele her birinin o kadar temiz bir kalbe sahip olduğunu duyup okudukça dünyanın ne kadar adaletsiz bir yer olduğunu düşünmekten alıkoyamıyorum kendimi. Bir işçi düşünün ki facia sonrası enkaz altından kurtarılsın ve ambulansa binerken “Çizmelerimi çıkarayım mı, kirlenmesin sedye…” cümlesini kurabilsin (Caymaz 115). Bu ülke birçok maden faciası atlattı şimdiye kadar. “Atlatmak” demişken kim atlattı sahiden bu üzüntüyü, felaketi? “Bu işi 301’de kapatırız.” Cümlesini rahatlıkla kurabilen devlet büyükleri mi, yoksa sadece açıklamalara yansıyan “Hepimizin başı sağ olsun.” benzeri sözleri kullanmaktan geri durmayan 80 milyona yakın Türk halkı mı? İçi su dolmuş maden ocağı enkazı başında beklerken “Benim oğlum yüzme bilmezdi.” feryadı ile yüreklerimiz dağlayan o gözü yaşlı teyze ile kendimizi bir tutamayız galiba. Evet, bu ülkenin evlatları olarak hepimiz yas tuttuk o günlerde ama o acıyı en yakından hissedenlerin acıları hala tazeyken biz çoktan unuttuk o madencileri. Türkiye şartlarında bu derece tehlikeli olan bir mesleği kim, neden “özgür” olarak seçer? Kısacası, Onur Caymaz’ın “Herkes Yalnız” adlı hikaye kitabındaki iki hikaye, beni insanların hayat tarzını seçme özgürlüğü üzerine derin düşüncelere yönlendirdi. Bir tarafta yığınların beğenisinin esiri olmuş insanların sahip olmadığı özgürlük, diğer yanda ise kendilerini bir yöne yönlendiren hayatı yaşamak zorunluğu ile kaybedilen özgürlük… 1 R. Ezgi Akbulut MODERN DÜNYA GELENEĞİ: KONTROLCÜLÜK Birçok farklı dokuya ve manevi anlama sahip gelenekler başlangıçta toplumsal düzene ve bireylere hizmet etmek üzere ortaya çıkarılmıştı. Anadolu’da ailelerin görüşleri doğrultusunda insanların hayatlarını şekillendirmesi yaşça büyük olanlara saygı gösterildiğinin işaretiydi. Ancak günümüzde özgür ve kendi ayakları üzerinde kendi kararlarını alabilenlerden biri olarak, saygı kavramının değiştiğini görüyorum. Geleneklerin saygı dediğine ben kontrolcülük demeyi tercih ederim. Yaşam üzerindeki bu kontrolcülük oyunu, insanoğlunun ne kadar dürtüsel bir şekilde hâkimiyet kurmak istediğini açıkça belirtiyor. Bu kontrol edilemez dürtü zamanla hırsa dönüşüyor ve insan kendini ‘’üstün ırk’’ olarak gösteriyor. Sanki her şeyin sahibi ve yaratanı kendisiymiş gibi! Hâlbuki doğa sadece insandan oluşmaz. Doğal olarak karar mekanizması da insanda merkezlenemez. Çünkü yaşam kendi içinde o kadar muhteşem bir dengeye sahiptir ki, insan var olmasa bile devam eder. İşte tüm yaşanılan sorunlar bunu kabullenememekten geçer ki insanoğlu her şeyi kontrol edemez. Her şeyin kontrol edilemez bir hal aldığı durumlarda ise akışa bırakmak gerekir. Kişi, an itibariyle olduğu ile olmasını istediği versiyonu arasındaki mücadelenin kendisidir. Bir şeylere sahip olmak veya hayatını tamamen istediği şekilde yönetmeyi, kendisinin en yüksek potansiyeli olarak görenler yaşamla uyumsuzluk içindedir. Yaşamdaki denge bu şekilde işlemez, onunla bir olmak ve onu anlayıp izin vermek gerekir. Günümüzde, modern insan kendisine çizdiği yüksek platformlu hâkimiyet hakkını bu uyuma tercih eder ve konfor çizgisinde kendisini güvende sanır. Dünyada milyonlarca insan olduğu düşünülürse, hiç kimsenin istediği gibi özgürce yaşayamayacağı da acı bir gerçek. Bunun temel nedeni de yine doğadaki düzendir. Örneğin, aslan avlanmalarından dolayı vücudunda bir süre sonra toksin birikmesi yaşıyor ve vegan beslenmeyi seçiyor. Ancak avlanmadığında, ceylan 2 popülasyonu fazlasıyla artıyor ve canlı piramiti dengesizleşiyor. Kulağa saçma geliyor değil mi? Bir aslanın vegan olamayacağı gibi, insan da bu kadar kontrolcü olamaz. Sonuçta, deneyimle doğru orantılı olarak söyleyebilirim ki, insan istediği kadar kendini paralasın bir şeyin olmayacağı varsa olmuyor. İster adı Murphy Kanunu isterse ilahi düzen olsun, her şey yine bir ‘’plan’’ dahilinde gerçekleşiyor. Ancak her zaman plana güvenip yaşamla uyumlu olmak kolay değil. İnsan doğası dürtüsel de hareket eder ve bu yüzden en mantıklı düşünen insan bile hata yapacaktır. Bir de üstüne her şey yolunda sanırken çıkan pürüzler de yok değil. Bazen ‘’ gerçekten mi? Daha neler olabilir ki acaba?!’’ dediğim anlar çok olmuştur mesela. Eğer o an da dışarıdan bakmayı ve duygulardan sıyrılmayı başaramasaydım muhtemelen sorunu çözemez, içinde sıkışıp kaldığım belirsizliklerden kurtulamazdım. Biraz narsist ve gücü elinde tutmayı seven insanoğlu, kontrolcülükten sıyrılabileceği etkili bir araca da sahiptir; cesaret. Bazen deli cesareti denir, hiç akla gelmeyecek şeyi, hiç akla gelmeyecek kişi yapar mesela. Bazense küçük bir adım attıran itme gücü olur. İşte hayatın en ‘’çıkılmaz’’ sokağında bu itme gücü ayağa kaldırır insanı. Çıkmaz sokaklara karşı da bu güç açığa çıkarılması gereken önemli bir şeydir. Kimisi, insanlardan uzakta yalnız kalabileceği ortam yaratır, kimisi de onlara kendisini göstermeyi, savaşmayı seçer. Ne var ki bir bakıma, kontrolcülük elden bırakılınca, sanki gökten düşen bir yardım paketi gibi fark edilir öz potansiyelden gelen cesaret. Çünkü olağan düzene karşı savaşmak yerine bir olma yolu seçilmiş, ona güvenilmiştir. Ve neye inanılırsa inanılsın, mutlak olan şey var olan planın herkes için iyi olduğudur ve kim onu seçerse, yardım paketlerinin arttığıdır. 3 Kaynakça Vallee, Jean-Marc(Yön.), Yaban, Nick Hornby(Yap.),ABD 2015. Mirza BenekÜç Büyük GünahDoğduğundan beri her isteği ve ihtiyacı ailesi ve çevresindekiler tarafından karşılanan, hayatının ilk on beş - yirmi yılı boyunca herhangi bir fikir üretmeye ihtiyaç duymadan ve kendine bir yol çizmeden yetişen bir çocuk düşünün. Hayatının ilk yıllarını mükemmel ve sorunsuz bir şekilde, hiçbir problemin çözümü üzerine kafayormadan, hatta herhangi bir problemle bile karşılaşmadan geçiren bu insanı duyunca hayatının geri kalanının nasıl ilerleyeceği aşağı yukarı herkesin kafasında canlanır. Onu gerçek hayatın soğuğundan koruyan etkenler bir şekilde kaybolmaya başladığı zaman, kendini karlı ve dondurucu bir fırtınanın içinde çırılçıplak bulur bir anda. Gerikalan hayatının da yokuş aşağı bir yol izlemesinin önüne geçemez muhtemelen. Ben Beyrut kitabında da tıpkı bu örnekte olduğu gibi günlük güneşlik geçirilen yıllardan sonra uğranan hüsran, bizzat Beyrut’un ağzından anlatılıyor. Lübnan’ın belli bir zamana kadar tamamen dış ülkelere bağımlı ve diğer ülkeler nasıl isterse öyle yaşamasının sonrasında ona nasıl sırt çevirdikleri ve yalnız bıraktıkları otuzlu yaşlarında bir kadın olarak tasvir edilen Beyrut tarafından dile getiriliyor. Sürekli olarak yeni trajedilerin baş gösterdiği bir coğrafyada bulunmasına rağmenLübnan’ın çevresindeki savaşlara, dökülen kanlara karşı duyarsızlığı, bütün bu olan biteni fildişi kulelerinden umarsızca izlemesi, onun çöküşündeki en büyük etkenlerden biri olmuştur. Yanıbaşında olanların kendisine herhangi bir etkisi olmayacağını düşünerek görmezden gelmeleri de o ana kadar verdiğim örnekteki çocuk gibi yaşamış ve yönetilmiş olmalarıdır. Kitapta da söylenildiği üzere bu durumun gerçekleşmesinde üç temel sebep yatar: Bencillik, ilgisizlik ve korkaklık. Ülke yönetmek gibi büyük bir şeyi geçin en ufak insan ilişkilerini bile oldukça zedeleyebilecek özelliklerdir bunlar. Bu davranışlar kişinin kendine zarar gelmemesi için yapılır genellikle ancak sonunda en zararlı çıkaracak davranışlardır. Mesela bencilliği ele alalım. İnsan ilişkilerinin temelinde karşılıklı fedakarlıklar vardır ve bu fedakarlıklarla ilişkiler pekişir ve ilerler. Bu fedakarlıkların her zaman çok büyük ölçekte olması da gerekmez çünkü bu tür durumlarda önemli olan feda edilen şeyin değeri değil karşıdaki insanın iyiliği için gerekli adımları atabileceğini göstermektir. Tabii ki her şeyde olduğu gibi fedakarlığın da fazlası, insanın kendinde olandan daha fazlasını vermeye çalışması kötü sonuçlanacaktır. Fakat iki taraf için de en sağlıklı sonuca ulaşabilmek için bencillikle aşırı fedakarlık arasındaki dengeyi bulmak gerekir. İlgisizlik, bencillik ve korkaklık ile karşılaştırıldığında biraz daha pasif kaldığı için kulağa daha zararsız gelse de iki insanın birbirleriyle iletişim halinde olması için ilk gereken şey ilgidir zaten. Bir insanı en temelde ilgilendiğin için tanımak istersin. Fakat o insanı uzun süre tanımakla ya da başka bir sebepten o insana karşı ilginin azalması ve duyarsızlaşmak zamanla umursamamaya dönüşür ve bundan sonrasında durum iki insanın arasının açılmasının önüne geçilemez hale gelir. Fedakarlık yapmakda ilgi gerektirir ve ilginin olmadığı yerde bu tür davranışların olması beklenemez. Son olarak korkaklığı ele alırsak korkaklık en çok kişinin kendisine zarar verip çevresindeki insanlarla ilişkisine ilgisizlik ve bencillik kadar zarar vermese de kişinin en büyük pişmanlıklarına yol açabilecek bir özelliktir. Bazen kişinin doğru yerde ve doğru zamanda attığı bir adım hayatını hiç beklenmedik bir şekilde değiştirebilir ve o adımı atmak için gereken cesareti toplamak hayatını değiştirecek dönüm noktasıyla kişi arasındaki tek şey haline gelir. Kısacası bu üç özelliğin ortak noktası insanı ve insan elinin değdiği her şeyi geri çekmeleri, yavaşlatıp durdurmalarıdır. Her ne kadar insan doğasında olan duygular vedavranışlar olsalar da başarı ve mutluluk bu üç kavramın kontrolü ele geçirmesine en az izin verenlerin olacaktır. İşte insanın karakterini oluşturan bu ufak ama etkili özelliklerin iki kişinin iletişiminden ülke yönetimine kadar geniş bir yelpazede hayat üzerinde etkisi vardır. Mühim olan çok geç olmadan bu tür kötü özellikleri köreltmektir. YILMAZ KORKMAZ 24.02.2016 21400953 DIŞARIDAN BAKILAN HAYATLAR Sokakta yürürken etrafta gördüğümüz dilencilere üzülürüz, belki de acırız onlara. Hayatın anlamını çözmüş edasıyla geçeriz yanlarından. Sadece dilencilere karşı değildir bu tavırlarımız, kendimizden aşağı gördüğümüz herkese aynı şekilde yaklaşırız. Oysa hepimiz küçük birer parçasıyızdır dünyanın, ne birimiz eksik ne de birimiz fazladır. Çevreme baktığımda maddi bakımdan zorluklar çeken insanlar görüyorum, üç kuruş maaş için günde on dört saat çalışmak zorunda olan insanlar. Verdikleri emeğin karşılığını asla alamayan, adeta köle gibi çalıştırılan insanlar görüyorum. George Orwell’ın Paris ve Londra’da Beş Parasız adlı romanında da bu durumdaki insanları gördüm. Köleliği eski çağlarda kalan, zamanı geçmiş bir kavram zannederdim ancak görüyorum ki kölelik modern zamanın da en geçerli kavramlarından biriymiş. İnsanlar maden ocaklarında, fabrika köşelerinde veya lüks plazaların kazan dairelerinde neredeyse bütün gün çalışıyor; evlerine ekmek götürebilmek, belki de çocuklarının hayatlarını kurtarabilmek için çabalıyorlar. Yaşadıkları onca probleme rağmen hayatlarına devam ediyor, bir şekilde çocuklarının yüzlerini güldürmeye çalışıyorlar. Böyle insanları gördükçe kendi sıkıntılarım, problemlerim kulağa komik gelmeye başlıyor. Bu insanların çektiklerinin yanında ben ne çekiyorum da mızmızlanmaya hakkım oluyor, diye düşünüyorum. Suriyeli bir ailenin yanından geçerken soruyorum kendime bu insanların ne suçu var diye. Yaşadıkları savaş yetmiyormuş gibi burada da türlü sıkıntılarla boğuşuyor, asgari ücretten bile düşük ücretler uğruna çalışmak zorunda bırakılıyorlar. Peki, onlar bu sıkıntıları çekerken biz ne yapıyoruz? Gereksiz harcamalarımızla, olanca savurganlığımızla hayatımıza kaldığımız yerden devam ediyoruz. Hemen yanı başımızdaki yıkımı, haksızlığı görmüyor, aksine haksızlığa uğrayan insanları yargılıyor, aşağılıyoruz. Kendimi ayırmıyorum, ben de yeterince düşünmüyorum insanların sıkıntılarını, uğraşmıyorum çözüm bulmak için sorunlarına. Yargılamak, peşin hüküm vermek daha kolay geliyor belki de. İnsanların neden bu durumda olduğunu düşünmek, içinde bulunduğumuz sistemi sorgulamak yerine kötü durumdaki insanları suçlamak daha kolay geliyor bizlere. Ancak beğenmediğimiz, belki de aşağıladığımız bu insanların yarın bir gün iş kazasında hayatını kaybettiğini öğrenince sahte gözyaşları dökmeyi de ihmal etmiyoruz. Sokakta dilenci görünce para veriyoruz, belki vicdanımızı biraz olsun rahatlatmak istiyor, karşılığında minnet bekliyoruz. İnsanları bu duruma getiren nedenleri irdelemek yerine geçici çözümler sunuyoruz önlerine vicdanlarımızı rahatlatmak için. Bazen çocukları düşünüyorum, hayatında okula gidememiş çocukları. Dilediği gibi eğlenmesi gereken yaşlarda çalışmak zorunda olan çocukları düşünüyorum. Tamamıyla şans eseri varlıklı bir aileye sahip olduğumuzu unutuyoruz bazen. Biz de o çocuklarla aynı durumda olabilir, biz de hayatta kalmak uğruna çalışmak zorunda kalabilirdik. Onları bizden ayıran hiçbir şey yokken kibirli olmak, onları hor görmek çok saçma geliyor bana. Onlara destek olmak, aramızdaki farkları kapatmak varken sanki onlardan üstünmüşüz edasıyla gezinmeyi yanlış buluyorum. Çevreme baktığımda bu yanlışa düşen insanlar görüyorum, sanki o Suriyeli çocuktan bir üstünlüğü varmış gibi onu aşağılayan, onu hor gören insanlar görüyorum. Her ne kadar lafta karşıyım dese de ayrımcılığa, sömürüye katılan insanlar görüyorum. Çevremizde bunca olay olurken gözlerimizi kapayıp gündelik hayatımıza devam ediyor oluşumuz ne kadar duyarlı görünsek de aslında öyle olmadığımızı ispatlıyor bizlere. Yoksulluk ya da zenginlik bizim hayatımızı şekillendiren, bize yön veren şeyler olmamalı. Şans eseri içine doğduğumuz durumlar bizi kibirlendirmemeli, bizi olduğumuzdan farklı göstermemeli. Kitabı okuduktan sonra daha iyi anlıyorum ki her ne kadar kendimizi özel, diğerlerinden farklı zannetsek de hepimiz aynı geminin yolcularıyız ve bu gemi su alıyor. Eğer bir şeyleri değiştiremezsek; eşitliği, adaleti sağlayamazsak bu geminin içinde hep beraber batacağız. Bunun bilincine varıp artık bir şeyleri değiştirmeye başlamalıyız. KAYNAKÇA Orwell, George. Paris ve Londra’da Beş Parasız. İstanbul: Can Yayınları, 2015. Baskı. https://pixabay.com/static/uploads/photo/2015/03/07/19/28/children-663392_960_720.jpgÜlkem Usla Kaynak 21301565 TURK 102- Sec. 26 Aslı Uçar 16.10.2014 DOGVILLE: ASLINDA HEPİMİZİN YAŞAMAKTA OLDUĞU YER Lars von Trier’ın yönetmen koltuğunda oturduğu film, Grace isimli bir kadının gangsterlerden kaçarken, bir köpek tarafından korunan, Dogville adlı küçük bir kasabaya sığınmasını ve orada yaşadıklarını konu alıyor. Film, tiyatro sahnesini andıran dekorlarıyla, görmeye alışık olduğumuz filmlerden ayrılıyor ve izleyicinin farklı bir sinema deneyimi yaşamasını sağlıyor. Lars von Trier’ın diğer filmlerinde de sıklıkla görebileceğimiz gibi; hikâyeyi bölümlere ayırarak anlatması nedeniyle de, film izlemekten çok, kitap okuyor gibi hissediyoruz. Hollywood klişelerinden kendisini sıyırmayı başarmış bu eşsiz filmi okurken ben çok keyif aldım. Filmde ileri teknoloji ürünü efektler yok, dekor için harcanan para oldukça az ama oyunculuk üst düzeyde ve bu sayede anlıyoruz ki iyi bir film ortaya çıkarmak için milyon dolarları gözden çıkarmaya hiç gerek yokmuş. Filme kısaca değinmek gerekirse; yolu gangsterlerden kaçarken Dogville kasabasına düşen Grace, orada yaşamak için kasaba halkından yardım ister. Başta genç kadını korumaya çekinen halk, Grace’in kendini sevdireceğine ikna olduktan sonra ona bir şans tanır. Zaman geçtikçe kasaba sakinleri Grace’i kendilerinden biri olarak kabul ederler ve ev işlerinde çalışması karşılığında onu korurlar. Artık Grace de Dogville kasabasında yaşayan bir birey haline gelmiştir ve tüm Dogville’liler onu sevmektedir. Bir gün gangsterler kasabayı ziyarete gelir ve Grace’in bir suçlu olduğunu ve teslim edilmesi karşılığında bulana yüklü miktarda para ödülü verileceğini söylerler. Bu ziyaret Dogville sakinlerinin genç kadına karşı olan tutumlarını değiştirecektir. Grace saklanmak zorundadır ve güvenliği kasabalıların merhametine kalmıştır! Grace onlara muhtaçtır! Ellerindeki gücün farkına varan kasabalılar, Grace’ten faydalanmaya başlarlar. Erkekler genç kadına tecavüz ederek cinsel ihtiyaçlarını giderirler, kadınlar tüm ev işlerini ona yaptırmaya başlarlar ve hatta kaçamasın diye onu zincire bağlarlar. Zekamız nedeniyle kendimizi diğer hayvanlardan daha gelişmiş olduğumuza inandırdığımız için insanların merhametli ve yardımsever canlılar olduğunu düşünürüz; fakat bu doğru değildir. Sıradan bir insan ahlaklı bir şekilde yaşamını sürdürebilir; fakat güç, o insanın şeytani yönünün açığa çıkmasına neden olacaktır. İnsan o kadar aşağılık bir canlıdır ki, birisinin ona muhtaç olduğunu anladığı anda tüm ahlaki değerlerini kaybedecektir ve bu konumdaki bir insana davranışlarının kötü olduğunu kabul ettiremezsiniz. O, iç dünyasında bir şekilde kendini haklı çıkaracaktır ve masum biri olduğuna kendini inandıracaktır. Öyle ki, Grace de halkın ona karşı tutumunu sade ve tarafsız bir biçimde anlatan bir konuşma yaptığı halde, halk onu yalancı olmakla suçlamıştır. Dogville kasabasındaki bu çarpık düzen ve yaşanılanlar aslında hepimiz için tanıdık değil midir? Yeterli güce sahip olmadığını düşündüğümüz kişilere söz hakkı bile tanımak istemeyiz. İnsanoğlu kendisine otorite uygulayamayan kişileri ciddiye almamaktadır. Öyle ki, filmde de Dogville sakinlerinin ciddiye aldıkları kişi Grace değil, bir gangster olmuştur. Anlatılan hikayedeki dikkat çeken bir diğer nokta ise; Grace’in, tüm çektiği işkencelere rağmen sesini çıkarmaması ve halkı içten içe affetmesidir. Genç kadın eğitimsiz halkın davranışlarını olağan kabul ederek, onlara karşı içinde öfke bile barındırmamaktadır. Gerçekten de insanları yaptıkları kötülükler için affetmeli miyiz? Örneğin; çocukluğunda travmalar yaşamış eğitimsiz bir katili, adam öldürdüğü için suçlayabilir miyiz? Bazı insanlar böyle bir durumda, katili affederler. Yaşadığı hayatın adil olmadığını, kişiliğinin gelişmesinde başına gelen talihsizliklerin etkisinin olduğunu ve bu durumun onun suçu olmadığını savunur. Ben de önceden o “bazı insanlar”dandım; fakat bu film düşüncelerimi tamamen değiştirdi. Film, kötülüğü affetmenin işlenebilecek en büyük günahlardan biri olduğunu savunmaktadır ve bu görüşünü yönetmen o kadar ikna edici bir şekilde işlemiştir ki, katılmamak elde değildir. Çünkü cezasını çekmeyen bir katil ya da bir tecavüzcü, davranışını değiştirmeyecektir. Kötü bir davranışı affetmek, o davranışı meşrulaştırmaktır. Affetmek bizi de bir suç ortağı yapmaz mı? Lars von Trier filmleri izleyiciye keyifli vakit geçirmeyi vaat etmez, aksine insanın kendisini geliştirmesinde katkıda bulunur. Dogville sadece bir film değildir; önümüze konulan bir ayna, hayat üzerine yazılmış bir ders kitabıdır. Yazar:Kurşad Kaan Akbulut Numara:21401869 Ders:Turk 101-20 Öğretmen:Başak Berna Cordan Tarih:28.10.2014 BİR ÜSTAD'IN İÇ DÜNYASI Blog yazıma yine bir büyük şair olan,kendisinden sonraki yazarlara,şairlere ilham veren daha çok 'Üstad' olarak bilinen Necip Fazıl Kısakürek ile başlayacağım.'Çile' adlı şiir kitabını ve kitabın adını da aldığı şiiri biraz da olsa anlatacağım. Öncelikli olarak Necip Fazıl Kısakürek'ten bahsetmek istiyorum.1900'lerin başında doğup 1983'te ölmüştür.İlk eseri Örümcek Ağı'nı 21 yaşında çıkarmıştır ancak ikinci şiir kitabı 'Kaldırımlar' ile üne kavuşmuştur.İslamcı görüşlerine şiirlerinde çokça yer veren Necip Fazıl,Türk Edebiyatı'nda önemli bir yere sahiptir.Peki,bu yeri nasıl kazanmıştır?Onu birçok şairden farklı kılan neydi?Şimdi bu soruları cevaplamak için sabırsızlanıyorum. Akbulut,2 Necip Fazıl Kısakürek sayısız eser ortaya koymuştur.Hepsi birbirinden değerlidir ancak bunlardan en önemlisi 'Çile'dir.Kitapta birbirinden farklı,etkileyici bir sürü şiir var ve bunlar genelde tasavvufi dilde yazılmış.Eseri okumadan önce hakkında biraz bilgiye sahiptim.Günümüzde de sokaktan geçen insanlara sorsak büyük çoğunluk onu bu eserle hatırlayacaklardır.Necip Fazıl herkesce tasavvufi,biraz daha dini konularda yazan biri olarak bilinir.Haksız değiller,çünkü NFK'nın hayatını 2 bölüme ayırırsak son bölümünde sadece tasavvufi düşünce üzerine yazmıştır.İşte tam bu noktada bizim ünlü 'Çile'miz ortaya çıkıyor.Kitapla aynı isimde olan bu şiirin özelliği NFK'nın belirgin bir şekilde tasavvufi düşünceye döndüğü ilk şiir olmasıdır.O yüzden bu şiir üzerinde yoğunlaşmak istiyorum.Şiirde yaşadığı o anları öyle bir dille anlatmış ki kendinizi sanki onun yanındaymış gibi hissediyorsunuz. Dizeleri okurken NFK'nın geçmişini rahatça çözebiliyorsunuz.Satırları okurken sanki onu yakından tanıyormuşum gibi bir duyguya kapıldım.Bitirdikten sonra hakkında yaptığım araştırmalar beni yanıltmadı.NFK'nın o 2 bölüm olan hayatının ilk bölümü bana daha çok 'berduş hayatı' yaşadığını anımsattı.Gecenin derinliklerinde,içkili bir şekilde şairin şiiri nasıl yazdığını o kadar net görüyorsunuz ki...Lirizm,tasavvuf ve en önemlisi NFK'nın iç dünyası şiirle bir bütün olmuş şekilde.Bir insanın değişimine şahit oluyorsunuz.Aslında hayatından mutlu olmadığı,her gün gününü gün etmenin onu tatmin etmediğini ve çokça 'çile' çektiğini anlıyorsunuz.Bunca bahsedip örnek vermeden olmaz.Çile'den NFK'nın çektiği acıyı ve iç dünyasındaki kargaşayı bütün çıplaklığıyla ortaya seren bir dörtlük: Ensemin örsünde bir demir balyoz/Kapandım yatağa son çare diye/Bir kanlı şafakta, bana çil horoz/Yepyeni bir dünya etti hediye. Bu noktada bu şiiri okuyup etkilenmeyen yoktur herhalde.Okuyucunun görevi sadece okumaktır.Ama siz Üstad'ın satırlarını okurken onun o acı çeken ruhuyla birleşiyorsunuz.İşte burada onun neden bu kadar başarıya ve etkiye sahip olduğunu anlıyorum.İçten bir dil ve yaşanmışlıklar eseri yalnız bir şiir olmaktan çıkartıyor ve bu şiiri bir düşünceye,bir amaca bürüyüp çıkıyor.Bu amaç doğrultusunda NFK o günden beri devamlı olarak tasavvufi yazmaya başlıyor.En önemli görevlerde yer alıyor ve kalemini bir kılıç edasıyla kullanıyor.Bu şekilde yazmasının herkesi çok etkileyeceğini düşünüyorum.Direk kalbe saplanan sözcükler bende epey bi etki bıraktı.Okuduktan sonra bir daha dönüp bu sefer daha bir şevkle okudum şiiri. Akbulut,3 Eseri okurken içimde bir dinginlik hissettim.Satırları okudukça ruhum biraz daha rahatladı.Uzun zamandır ulaşamadığım iç dünyama bu başyapıt ile ulaştım.Dili birazcık ağır olsa da anlamlarını açıp sözlükten bakmaya değer.Bazı yerlerde insanın gözlerini doldurabilecek güçte anlamlar var.Eğer ki NFK okumak istiyorsanız 'Çile'yi kesinlikle öneririm.Ama okumadan önce geçmişini araştırın ve öğrenin.Çünkü geçmişini öğrenince biraz daha onun hakkında yorum yapabiliyorsunuz.Ben ön yargılı biri olduğum için NFK'yı hep bağnaz olarak görürdüm.Biraz hakkında sorup soruşturunca her şey daha net ortaya çıkıyor. En sonunda sakin bir kafada okumaya başlayın.Geri kalan her şey eserde ve içindeki o muhteşem kelimelerde saklı... DENİZ CEBECİ HAYATIMIZI YÖNLENDİREN EFSANELER Küçük yaşlarda duyduğumuz ilgimizi çektiğini bile fark etmediğimiz hikayeler vardır. Bilinçaltımızda, beynimizin bir yerlerinde istemsizce durur o hikaye. Bazen bir olay başımıza gelir ve o hikayeyi hatırlatır bize. Neden, nasıl hatırladığımızı bile anlamayız. Çok mu etkilenmişizdir ondan? Galiba öyle, yoksa neden tamamen bağımsız bir olayda aklımıza o hikaye gelsin ki? İnsanlar genelde korkularını hatırlarlar. Acaba o hikaye de küçükken bizi korkuttuğu için mi en ufak bir olayda bile aklımıza gelir? Bu korku tüm hayatımızı ele geçirebilir mi? İşte ben bu soruların hepsini Kırmızı Saçlı Kadın’ı okurken kendime sorup durdum. Küçükken benim dinlediğim hikayeleri düşündüm. Acaba tüm hayatımı ele geçirecek kadar beni etkileyen var mıydı merak ettim. Fakat sanırım çocuk yaşlarda bile hikayelerin sadece bir “hikaye” olduğunu beynime kazıdığımdan beni çok etkileyeni olmamıştır. Bunun yanı sıra mitolojiye ve efsanelere hep ilgim olmuştur. Onların yaşandığı da yaşanmadığı da inkar edilemez çünkü. Elbet abartılar mevcuttur ama kimse çıkıp da “bunların hepsi yalan” demez. Hep bir gerçeklik payı bırakılır. Hiçbir zaman izlediğim ya da dinlediğim bu efsanevi olayları kendi hayatıma uyarlamak, benim başıma gelir mi diye düşünmek aklıma gelmedi. İlerleyen yaşlarda kendimi o olayların içinde hayal ettiğim çok olmuştur ama bana kalırsa bu basit bir oyunculuk hevesinden başka bir şey değildi.Küçük yaşlardan beri birçok kültürün mitolojisiyle ilgili filmler izledim, kitaplar okudum. Benim ilgilendiğim efsane de Kral Arthur efsanesi oldu. Bu efsaneye gün geçtikçe ilgim arttı ve o gün bugündür de bitmedi. Tıpkı Kırmızı Saçlı Kadın’da ana karakterin Kral Oidipus, Rüstem ve Sührab efsaneleriyle çok ilgilenmesi, hayatının her köşesinde onları araması, hatta aramasa bile tesadüfen karşısına çıkması gibi bu efsane de benim hayatımın bir parçası oldu. Bir misafirliğe gittiğimizde duvarda Kral Arthur efsanesinden Guinevere’nin Sir Lancelot’u şövalye ilan ettiği tablosunu görmüştüm. Ev sahiplerinin tabloya dair bir fikri yoktu sadece estetik olarak beğendikleri için alıp duvara asmışlardı. Benim içinse tanıdık birini görmek gibi bir şeydi bu. Ne zaman bana bu efsaneyi hatırlatan bir şey görsem gülümserim. Fakat bu hikayeyi kendime uyarladığım, kendimi oradan birine benzettiğim için değil sadece çok ilgilendiğim için. Sanırım bu efsanelerin ortak noktası hep babasından habersiz bir yetimin olması. Belki de mitolojik hikayelerde en çok rastladığımız olaylardan birinin yasak ilişkiler ve bilinmeyen çocuklardan oluşmasından kaynaklanıyor bu durum. Mutlaka bir yerlerden kralın kimsenin bilmediği oğlu çıkacak, tahta geçmeye çalışacak. Bu olay hemen hemen her efsanede işleniyor olabilir ama tabii ki yaşadıkları diğer olaylarla birbirlerinden ayrılıyorlar. Kral Oidipus ve Rüstem ve Sührab birer baba oğul hikayesiyken Kral Arthur bir aşk üçgenini konu alıyor bu yüzden konularıyla birbirlerinden bağımsızlar. Kendimi bu hikayelerde bir yere koyamadım çünkü benim gibi çekirdek ailesinde mutlu mutlu yaşayan biri için babasızlık, tahta geçme arzusu, aşk üçgeni gibi konular çok uzaktaydı. Kırmızı Saçlı Kadın’ı, Kral Oidipus ve Rüstem ve Sührab’ı anlamak da bu yüzden benim için çok kolay olmadı. Çünkü küçük yaşlardan beri babam yanımda ve tek çocuk olduğum için ilgi hep üzerimdeydi. Belki karakteri bana daha benzer birinin efsanesiyle karşılaşsaydım beni daha çok etkilerdi. Sanırım efsanelerin en önemli özelliklerinden biri herkesi farklı etkilemesi. Babasızlık duygusu yaşayan, tüm hayatı bir baba arayışıyla geçen biri için babanın oğlunu ve oğulun babasını öldürdüğü bu efsaneler sarsıcı olabilir. Fakat efsaneler üzerinde yanlış yorumlar yapmak hayatta da yanlış kararlar almaya sebebiyet verir mi bilemiyorum. Küçük yaşta yapılan hatalar tüm hayatımızı değiştirebilir. Küçük olduğumuz için onun bir hata olup olmadığını anlayamayız, gelecekte ne olacağını da bilemeyiz. Hayatta bir boşluk olduğu zaman, özellikle aile, hatta baba gibi önemli bir figür olmadığı zaman insanın hayatı ne yöne savrulur bilemiyorum. Genelde kitaplarda satırların altını çizmeyi, sayfaların kenarını kıvırmayı sevmem kitaplarım hep temiz kalsın isterim. Fakat bu kitapta altını çizdiğim çok satır oldu. Bunlardan biri de hayatımızda neden bir babaya ihtiyacımız olduğuyla ilgiliydi. Kuvvetli bir babayı neyin doğru neyin yanlış olduğuna karar vermek zor olduğu için mi yoksa suçlu olmadığımızı işitmeye hep ihtiyacımız olduğu için mi isteriz? Bunun cevabını vermek kolay değil. Çünkü ben hiç neden bir babaya ihtiyacım olduğunu sorgulamadım. Olması bana güven ve huzur verdi ve başka ihtimalleri düşünmedim. “Efsaneleri ne kadar çok okur ve inanırsanız, o kadar çok gelir başınıza” diyor yazar. Açıkçası ben hiç herhangi bir efsanenin başıma geleceği korkusuyla endişelenmedim. Eğer gerçekten korksam başıma gelir miydi bilmiyorum.”Hayat efsaneyi tekrar eder!” diye ekliyor yazar. Eder mi gerçekten? Bilemiyorum. Belki bu efsanelere ilgi duysam da kendimi çok kaptırmadığımdan gerçekleşebileceğini düşünmüyorum. Bazen bir film izleriz, bir kitap okuruz birkaç hafta etkisinde kalırız. En azından bende sadece birkaç hafta sürer bu durum. Bir süre sonra normal hayatıma geri döner o olayın etkisinden çıkarım. Hala yaşım küçük olduğu için bu zamanlarda edindiğim bir deneyim tüm hayatımı etkileyecek mi onu da bilemiyorum. Belki de bu kitabı yorumlayabilmek için biraz daha hayat tecrübesi gerekiyordur. Belki aynı kitabı bundan 30 sene sonra yine okusam daha farklı değerlendirip “Evet ben de böyle yaptım ve sonuçları şunlar oldu.” diyeceğim. Umarım kendimi bir hikayeye kaptırıp yanlış kararlar vermem. Daha doğrusu, umarım o kendimi kaptırdığım hikayenin tüm hayatımı yönlendirmesine izin vermem. Kırmızı Saçlı Kadın- Orhan Pamuk Ne Çıkar Bizi Anlamaktan? Yirmi iki puntoda haykırıyorum işte, “Ne çıkar bizi anlamaktan?” diye. Yeter artık “Şair burada ne anlatmak istiyor?” sorularından. Şair burada hiçbir şey anlatmak istemiyor, anlamamızı da istemiyor. Onlar şiirlerini bir yere koyuyorlar ve anlayıp anlamamak bize kalıyor. Ayrıca, şair bizim bir şey anlamamızı isteseydi şiir değil, anlayacağımız bir şey yazardı da okuyup anlardık biz de. Bir kere de şairi rahat bırakın ve kendi içinizdeki benlikleri anlamaya çalışın, bizleri anlamaya çalışın. Hep başkalarını anlıyoruz da “Ne çıkar bizi anlamaktan?” işte bunu kaçırıyoruz. Bırakın şiiri beyninizde oluşturmaya çalışmayı, o sizin algınız da kendine yer bulur zaten… İnsanlık olarak bir sorunumuz var. Karşımızdakini anlamaya çalışmıyoruz. İşin acı tarafı kendimizi de anlamaya çalışmıyoruz. Sonra ne mi yapıyoruz? Depresyondayız diyoruz, bunalımdayız demiyoruz çünkü maalesef aynı etkiyi göstermiyor. Sonuç olarak, kendimizi de karşımızdakini de anlamaya çalışmıyoruz. Madem kimseyi anlamıyoruz, biz kimi anlıyoruz? Şairleri, felsefecileri, düşünürleri ve kısaca anlam verilmesi güç her şeyi anlamaya çalışıyoruz ama ne yazık ki yanlış anlıyoruz. Bu tür şeyleri hislerimize bırakmadığımız sürece de yanlış anlamaya devam edeceğiz. Kelimeler mesela, Oğuz Atay’ın Tehlikeli Oyunlar romanında dediği gibi, kelimeler bazı anlamlara gelmiyorlar. Tamam bunu kabul edelim de bu kelimeler hangi anlamlara geliyorlar? Bu soruya bir cevabımız olduğunu zannetmiyorum. Günlük hayatta üstünde durmadan oraya buraya savurduğumuz kelimelerin hangi anlamlara gelip gelmediğini bilmiyoruz çünkü kelimeleri anlamamıza gerek yok, onlar zaten algımızda kendilerine yer bulmuşlar. Peki neden kelimelere yaptığımız bu muameleyi şiirlere yapmıyoruz? Bizi tutan, engelleyen bir şey mi var? Hayır, öyle bir şey de yok. O zaman ne duruyorsunuz, şu zavallı şiirleri bir zahmet algınıza bırakın lütfen! Şiirleri de anlamayalım, algılayalım dedik. Dedik demesine de bunu nasıl yapacağımızı soruyorsanız, ben size “İkinci Yeni” derim. “İkinci Yeni” akımından en çok Edip Cansever’i severim. Nedendir bilmem, anlamaya da çalışmam. Belki tipini seviyorumdur, belki şiirlerini, belki de öyle esmiştir. Dediğim gibi anlamaya çalışmam, algımı zorlarım. İnsanlar yüzsüzdür mesela, ben okuduğum şiirlerden bunu anlarım. Ya “Yüzler alırız bir takım çarşılardan.”(sf.203) ya da “Yüzümüzde her şeyler vardır.”(sf.204) Üç dilim ekmek bunlardan biridir, annemiz taşa oturmuştur bu biri olabilir. Sorarım kapıdan girmeden, gözyaşı girilir mi? Girilmez çünkü mahmutlar vardır bunu biraz anlatabilirler. Böyle çok bilmişler çok olur maalesef.(sf.204) “Çağrılmayan Yakup” mesela, biz de onun gibi çağrılmayız aslında. Biri olsun adınızla seslendi mi size? Seslenmemiştir çünkü bir adın arkasında addan çok daha fazlası vardır, bir insan vardır. Bunun yanında “Olmayan insanlarız. Üstelik olmamaya tanığız, kararlıyız.”(sf.372) Bu üzüleceğimiz bir şey değil bence. Sevineceğimiz bir şey de değil ama biz de var olmaya çalışıyoruz, bunun için her gün uğraşıyoruz. Hepimiz “Oltacı Eyüp” gibi anlatılmazımızı anlatırız aslında, hiçbir anlattığımız yaşadığımızla bir değildir, olamaz da zaten. Daha binlerce örnek verilebilir ama sonuç olarak şunu diyebiliriz ki, şair kelimeleri kendi hayal süzgeçinden geçirip bir yapı ortaya çıkartıyor. Bunu yaparken “Anlaşıldım mı?”, “Anlaşılır mıyım acaba?” diye düşünmüyor. Yukarıda da Oğuz Atay’ın cümlesini örnek verdiğim gibi, kelimelerin hangi anlamlara gelip hangi anlamlara gelmediğini bulmak bize kalıyor. Bir sonuç çıkartmamız gerekirse, kestirip atmak konusunda insanlardan daha başarılısı yok. Bildiğimiz ya da bilmeden girdiğimiz bir alanda uyguladığımız şey olmuyorsa hemen kestirip atıyoruz. Örneğin Edip Cansever’in ve aynı akımdan olduğu kişilerin şiirleri hep bu muameleye maruz bırakılmıştır. Çoğu insan onları anlamadıklarını söyleyerek okumaktan vazgeçmişlerdir. Anlamamayı bir kenara bırakırsak, bir şiiri tam olarak anladığını söyleyenler de zaten yanlış anlamıştır. Bu bir eksiklik değil çünkü hepimizin algısı, zekası, kısaca her şeyi birbirinden farklı. İşte tam da bu sebeple bir şairi tam olarak hiçbir zaman anlayamayız. Şansımız varsa onun anlattığına yaklaşabiliriz. Gerçi şiir gibi aslında somut olmayan bir şeyin zorla anlaşılmaya çalıştırılması bizim eğitim sistemimizin bir ürünüdür. Halbuki “Seni seviyorum.” derken nasıl bunların anlamlarını derinlemesine irdelemiyorsak ve bunları seziyorsak işte şiiri de sezmek o kadar kolay. Şiirleri, kendimizi ve hatta şairleri de yormayı bırakalım. “Şair burada ne anlatmak istemiş?” sorusu yerine kendi içimize dönerek “Ben burada ne hissettim, ne algıladım?” diye sorup biraz da bizi anlamaya çalışalım. Onat KÖK 21400603 Hazel Ecem Özyol 21602534 SESSİZLİĞE HAPSOLANLARIN GÜRÜLTÜSÜ “The Gold Rimmed Glasses” (2017, 22 Mart) http://cineplex.media.baselineresearch.com Hayat kimileri için yalnızca sessiz kalmaktan ibaret. O insanları susmaya iten güç sizi de yakalamak için gizlenmiş bekliyor karanlığın içinde. Kurduğunuz onlarca düşü sadece kendinize saklamak ve yalanlarla donatmak çevrenizi, dürüst olmayı istemek ama gerçeklerden korkmak, gerçeklerin ne getireceğini kestirememek ve tüm o belirsizlikler... Tüm bunları önünüze çıkardığında hayat, küçük bir çocuk gibi yorganın altına sokulmakta bulursunuz çareyi. Çevrenize o yorganın ardından titreyen eller ve dolan gözlerle bakarsınız. Herkesten, her şeyden gizlenme ve asla saklandığınız yerden çıkmama arzusuyla dolar taşar içiniz. Yalnızca kendinizle paylaştığınız, sayıları günden güne artan sırlar arkadaştan çok düşman olur size. Bu gizlenişinizi anlayacak ve sizi rahat bırakmak isteyecek insan sayısının azlığı belki de en kötü kısmıdır bu hikayenin. Gizem insanları meraka, merak da onları peşinize düşürecek. Prangalarından kurtulup özgür bir yaşama atılmayı bekleyen sırlarınız, göğsünüzden sökülmek için çabalayacak bu kez. Çünkü yerlerinde tutmak için büyük çaba sarf ettiğiniz tüm o saklı köşeler dayanamayacak meraklı gözlerin dedikodu dolu fısıltılarına. Tahmini kanıların yayılıp kesin kararlar oluşturmasına mahal vermemek için, gerçeklere kanat çırpacak giz dolu düşünceler. Kurtulunca bu suskunluktan, kalkınca nefes almanıza engel olan baskı ciğerlerinizden biter mi her şey? Mümkün olmaz mı rahatlayıp derin bir nefes almak? Bana sormayın. Bana sorarsanız gerçeği anlatmak zorunda kalırım size. Mümkün olmaz nefes almak ve bundan sonra böyle bir ihtimalin var olması da mümkün olmayacak, demek mecburiyetinde kalırım. Sırlarınızı zihnine kazımış insanların kirli fısıltıları artacak. Yükselen seslerini rüyalarınızda bile duymaya başlayacaksınız bir müddet sonra. Bana sorarsanız, suskunluğa hapsolmuş insanların yaşadıklarını anlatırım size. Siz hiç yanınızdan geçip gidenlerin yüzündeki alaycı ifadeye şahit oldunuz mu? Daha kötüsü, görmezden gelinmeyi tattınız mı? Kendinizi hiç hayalet hissetiniz mi? Bunu yaşayanların yerine koymayı deneyin kendinizi. Birden bire insanların size yüz çevirdiğini, hakkınızda dedikodular döndürdüğünü hayal edin. Üstelik önceleri çok da saygın, imrenilen bir insanken artık size çevrildiğinde iğrenmenin izlerini taşıyan ve bu yüzden görmezden gelmeye çabalayan, içinizden geçip giden bakışlar düşünün. Bir süre sonra öyle inandırırlar ki orada olmadığınıza, artık sizde bir hayalet olduğunuzdan emin olmuşsunuzdur. Tüm çabaların ve başarılan ardından gelen umutları... Sonra, kurulan hayallerin nasıl kırıldığını ve tüm ümitlerin arkasında tuzla buz olmuş cam kırıklarını andıran bir kalp bıraktığını tasavvur edin. Öyle ki bazen hissettirdiği acılar çok daha sahicidir kemik kırıklarından... Hafızanızı çok da zorlamazsınız sanırım, kırılan eşyaların çıkardığı şangırtıyı kulaklarınıza geri çağırmanızı istesem. O sesten çok daha sesli, çok daha korkunçtur ufak, masum
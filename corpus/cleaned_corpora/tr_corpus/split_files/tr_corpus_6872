ve varolan en eski Türkî dillerden birisi olduğu kanısına varmışlardır. Akhatov, Türk dilleri incelemelerinde ilk defa, Tatar dili deyimlerinin, teorik olarak tutarlı ve sistematik bir tanımını yapmıştır. Kendisi, yaygın olarak bilinen "“Tatar dili Deyişbilim sözlüğü” (1982)"’nün yazarıdır. Profesör Akhatov, 30 yıldan uzun bir süre boyunca Rusya’nın çeşitli üniversitelerinde ve enstitülerinde Tatar Filolojisi Bölüm Başkanlığı yapmıştır. Akhatov ayrıca, dilin genel teorisi üzerine araştırmalarda bulunmuştur. Kendisi, eşleştirilmiş kelimelerin temel belirtileri hakkında kapsamlı bir çalışma yayımlamış, Türkî dillerde çift olumsuzların doğasını araştırmış ve ayrıntılı bir şekilde incelemiş, ayrıca eşleştirme kanununu keşfetmiş ve formüle etmiştir. Akhatov, 40’ın üzerinde doktor ve bilim adayını yetiştirmiş ve yaklaşık 200 adet bilimsel makale yayımlamıştır. Akhatov gerçek bir poliglot’du. Kendisi iki düzinenin üzerinde dil biliyordu. Akhatov’un bir dizi bilimsel çalışması XII. Uluslararası Dilbilimciler Kongresi (Tokyo, 1982)’nde büyük övgüyle karşılanmıştır. Kendisi birden fazla diyalektolojik keşif organize etmiştir ve ayrıca birçok bilimsel çalışmanın, sözlüğün, ders kitabının, diyalektoloji, deyişbilim ve sözcükbilim programlarının ve kullanma kılavuzlarının yaratıcısı ve yazarıdır. Profesör Akhatov, alanındaki önemli çalışmaları ve verdiği üstün hizmetlerden dolayı, SSCB Yüksek Sovyet Prezidyumu tarafından “For Labour Valour” Madalyası ve “Veteran of Labour” Madalyası ile ödüllendirilmiştir. Profesör Akhatov’un 20 Haziran 1957 yılı doğumlu olan oğlu Aydar Akhatov, İktisat biliminde ikinci doktoraya sahip, ünlü bir siyaset adamı, ekonomist, çevrebilimci ve avukattır. Mario Draghi Mario Draghi (d. 3 Eylül 1947, Roma, İtalya), 16 Ocak 2006'dan 2011 yılına kadar İtalya Bankası başkanı olan İtalyan bankacı ve ekonomist. Mario Draghi 1 Kasım 2011 tarihinden itibaren Jean-Claude Trichet'in yerine Avrupa Merkez Bankası Başkanı olarak atanmıştır. Draghi, İtalya Bankası müdürü sıfatıyla yılında Yönetim ve Avrupa Merkez Bankası ve Uluslararası Ödemeler Bankası Yönetim Kurulu üyesi Genel Kurullarının bir üyesidir. Aynı zamanda İtalya Uluslararası İmar Bankası Yönetim Kurulları başkanı ve Asya Kalkınma Bankası başkanıdır. Nisan 2006 yılında, Finansal İstikrar Forumu Başkanı seçildi. 2009 ilkbaharında Finansal İstikrar Kurulu başkanı oldu. Draghi, Federico Caffè gözetiminde Roma La Sapienza Üniversitesi'nden mezun olduktan sonra Nobel Ödülü sahipleri Franco Modigliani ve Robert Solow gözetiminde 1976 yılında Massachusetts Institute of Technology'de ekonomi dalında doktora kazandı. 1981-1991 yılları arası Floransa Üniversitesi'nde profesör oldu. 1984 yılından 1990 yılına kadar Dünya Bankası İcra Direktörü olarak görev yaptı. 1991 yılında İtalyan Hazine genel müdürü oldu ve 2001 yılına kadar bu görevde kaldı. Hazinede görev yaptığı süre boyunca revize edilen İtalyan şirketleri ve mali mevzuat komitesi başkanlığında ve İtalyan finansal piyasalarını düzenleyen yasa tasarısı hazırladı. Ayrıca, çeşitli banka ve şirketlerin eski yönetim kurulu üyesi oldu. Draghi daha sonra Goldman Sachs'ın başkan yardımcısı ve müdürü oldu. Ayrıca firma genelinde bir yönetim komitesi bir üyesi oldu (2002-2005). Mario Draghi Harvard Üniversitesi'nde John F. Kennedy School'da Politika Enstitüsü Üyesi olmuştur. 17 Mayıs 2011 tarihinde Avrupa Birliği Konseyi - Ecofin'in - bir önerisiyle Draghi'nin Avrupa Merkez Bankası Başkanı olarak adaylığını kabul etti. Draghi'nin 24 Haziran 2011 tarihinde Avrupa Merkez Bankası'nın yeni başkanı olarak göreve atanması resmen Avrupalı ​​liderleri tarafından da teyit edildi. 1 Kasım 2011 tarihinde Jean-Claude Trichet'ten görevi devraldı. Freeman Havaüssü İsyanı Freeman Havaüssü İsyanı, ABD'nin Indiana eyaleti Seymour kenti yakınlarında ABD Hava Kuvvetlerine ait Freeman Havaüssünde yaşanan olayları anlatır. Olaylar 477. Bombardıman Grubuna bağlı Afrikalı-Amerikalı subayların beyazlar için ayrılmış subay gazinosuna girmeye çalışmasıyla patlak verir. Ayaklanma sonunda 162 tutuklama yapılır. Üç subay görece düşük suçlardan askerî mahkemeye verilir. Sadece bir kişi ceza alır. 1995 yılında alınan karar sonrasında ABD Hava Kuvvetleri Afrikalı-Amerikalı subayların haklı olduğunu resmî olarak kabul ederek askerî mahkeme kararlarını bozar, ilgili subayların sicillerinden olaya dair kayıtların kaldırılmasına karar verir. İsyan, Sivil itaatsizlik hareketi için önemli bir adım olarak değerlendirilir. II. Dünya Savaşı öncesi ve sırasında Amerikan toplumunun çoğunluğunda olduğu gibi ABD Silahlı Kuvvetlerinde de ırk ayrımcılığı sürmekteydi. Tarihsel olarak Afrikalı-Amerikalılar orduda muharip görevler yerine daha çok cephe gerisi hizmetlerde kullanılıyordu. Ayrıca orduda kariyer yapma, rütbe alma şansları sınırlıydı. 1940 yılında A. Philip Randolph ve Walter White gibi önemli Afrikalı-Amerikalı liderlerin Başkan Franklin D. Roosevelt’e yaptıkları baskı sonucu ABD Hava Kuvvetleri savaş pilotu olarak eğitilmek isteyen siyahilere kapılarını açar. İlk siyahi pilotlar Alabama eyaletindeki Tuskegee 99. Filosuna dahil edildikleri için siyahi savaş pilotlarına Tuskegee havacıları denilir. Ilk siyahi savaş pilotu subay Albay Benjamin O. Davis, Jr komutasındaki filo 1943 yılında Kuzey Afrika ve İtalya’da savaşır. 1944 yılında 99. Filo diğer filolarla birleştirilir. Siyahi liderlerin artan baskısı sonucu Afrikalı-Amerikalı askerler bombardıman uçaklarında görev almalarının önü açılır. 15 Ocak 1944 tarihinde 477. Bombardıman Grubu yeniden hayata geçirilir. Afrikalı-Amerikalı havacılar B-25 Mitchell bombardıman uçaklarında görev almaya başlarlar. Beyaz subay Albay Robert R. Selway, Jr komutasındaki başlayan eğitimlere 270 subaylık kontenjan olmasına rağmen 175 kişi alınır. Michigan eyaletindeki Selfridge Havaüssünde bulunan siyahi askerler üste sıkı olarak uygulanan ırk ayrımcılığından şikayetçi olmaya başlar. Siyahi subayların beyaz subaylar için ayrılmış olan mekanları kullanmasına izin verilmez. 5 Mayıs 1944 günü 477. Bombardıman Grubu ırkçı davranışlara karşı bir protesto eyleminin yaşanması ihtimaline karşı Kentucky’deki Fort Knox Üssüne gönderilir. Bu üste siyahi subaylar gazinoya alınsa da beyaz subayların kullandığı sadece üyeler için ayrılmış bir kısım bulunmaktaydı. Bu durumun verdiği rahatsızlığa savaşta yer almış siyahi havacıların terfi ettirilmemesi eklenince siyahi subaylar arasında gerilim artar. 1945 yılında tam savaş kapasitesine çıkan 477’nin Temmuz ayında savaşa katılması planlanmaktaydı. Bu yüzden için B-25 uçuşları için uygun olan Freeman Havaüssüne transfer edilirler. 477, Freeman üssüne 1 Mart 1945 gününden itibaren giriş yapmaya başlar. Halen eski üste bulunan siyahi subaylara yeni gittikleri üste de ayrımcılığı devam ettirmek için iki ayrı sosyal tesis uygulaması yapıldığı bilgisi ulaşır. Bu uygulamaya göre sadece siyahilerin kullandığı kısım “stajyer” beyazların kullandığı kısım da “eğitmen” olarak ayrılmıştır. Geride kalan siyahi subaylar Üsteğmen Coleman A. Young önderliğinde ayrımcılığa karşı yeni gittikleri üste eylem yapma kararı alırlar. Daha önce de çeştli eylem teşebbüslerinin yaşandığı Freeman üssüne 5 Nisan akşamı gelen subaylar doğrudan beyazlar için ayrılan tesise giderek hizmet talep edirler. İlk grup siyahi subay Binbaşı Andrew M. White tarafından geri çevrilir. Hemen sonrasında gelen subaylarla büyüyen grup ısrarcı olur. Young önderliğindeki 19 subaylık grup tesisi terk etmeyi reddedince tutuklanırlar. Aynı gece 17 subay daha benzer suçlarla tutuklanır. Sonraki gece 25 subay üç grup halinde aynı suçtan tutuklanınca iki gün boyunca toplamda 61 siyahi subay tutuklanmış olur. Olaylar sırasında ufak çaplı itişmeler dışında fiziksel şiddet görülmemiştir. 5-6 Nisan olaylarını inceleyen Hava Kuvvetleri Komutanlığı denetmeni Albay Torgils C. Wold Teğmen Terry ve iki subay haricinde diğer subayların tamamı hakkında suçlamaların düşürülmesini önerir. Üs komutanlığı bunun üzerine 58 subayı serbest bırakır. Bundan sonra subay sosyal tesislerinin ayrılmasının talimatnamelere uygun yapılmadığından hareketle Albay Selway 85-2 numaralı talimatnameyi yayınlar. Afrikalı-Amerikalı subayların talimatnameden haberdar olmadıklarını iddia etmelerine karşılık olarak 10 Nisan günü yüzlerine okumak suretiyle tebliğ eder. Bunun ardından herkesten okuyup anladıklarına dair imza atmaları istendiğinde kimse imza atmaz. Sonunda 2 siyahi ve 2 beyaz subaydan oluşturulan bir komitenin her siyahi subayla tek tek görüşerek önlerine üç seçenek sunmasına karar verilir. Buna göre seçenekler şöyledir: 11 Nisan günü tüm subaylarla tek tek görüşen komite görüşmelerinin ardından 101 subayın tamamı herhangi bir belgeyi imzalamayı reddettikleri için tutuklanırlar. Tutuklanan 101 subay Godman Üssüne geri götürülüp dava gününü beklemeye koyulurlar. Bu sırada Afrikalı-Amerikalı örgütler, kurumlar, sendikalar ve kongre üyelerinin Savunma Bakanlığına baskıları artar. Sonunda Genelkurmay Başkanı George C. Marshall’ın talimatıyla 101 subay 23 Nisan günü salıverilir. Bu karara rağmen General Hunter tüm subayların sicil dosyasına olayla ilgili olumsuz yorum ve görüşlerini ekler. Üstlerine fiziksel olarak direndikleri iddiasıyla tutuklanmış olan üç subayın davası ise Temmuz ayında görülür. Üsteğmenler Marsden A. Thompson ve Shirley R. Clinton suçsuz bulunurlar. Teğmen Terry ise emre itaatsizlikten suçsuz bulunurken, Teğmen Rogers’ı fiziksel olarak darp etmekten dolayı 150 USD para cezası, rütbelerinin düşürülmesi ve ordudan atılma ile cezalandırılır. Protestoların ardından 477. Filo gerisin geriye Godman üssüne kaydırılır. İki bombardıman filosu kapatılır. Beyaz subayların yerine tüm kademelerde siyahi subaylar göreve katılır. Savaşa girilmeden önceki son eğitimlerin 31 Ağustos 1945 tarihinde sona ermesi planlanırken 14 Ağustos günü Japonya kayıtsız şartsız teslim olunca savaş sona erer. Savaşın ardından hiç muharebe görmemiş olan 477 küçültülür. 1946 yılında Ohio’daki Lockbourne Hava üssüne kaydırılır. 1947 yılında tamamen kapatılır. 1948 yılında dönemin Başkanı Harry S. Truman’ın 9981 numaralı talimatıyla ABD Silahlı Kuvvetleri bünyesinde ırkçı ayrıma son verilir. Freeman Havaüssü 1948 yılında kapatılınca çeşitli farklı amaçlarla kullanılır, günümüzde bir sanayi parkı kapsamında değerlendirilmektedir. 1995 yılında 477 gazilerinin başvurusu sonucunda General Hunter’ın eylemci subayların sicillerine koyduğu olumsuz değerlendirme kaldırılır. Ordudan atılan Roger Terry’den ise özür dilenir, rütbesi ve hakları iade edilir. Yazar James Gould Cozzens Hava Kuvvetlerindeki kendi anılarının yanı sıra Freeman Havaüssünde olan olaylar hakkında yazdığı "Guard of Honor" adlı romanla 1949 yılında Pulitzer Ödülünü alır. Risen Risen, tek oyunculu, fantezi temalı, aksiyon-rol yapma oyunudur. Piranha Bytes ve Deep Silver tarafından yayınlanmıştır. Risen, Faranga adında hayali bir volkanik adada geçer. Adada insanların yanı sıra pek çok değişik yaratık da yaşamaktadır. Adada meydana gelen felaketler, ada halkının yaşantısını tamamen değiştirmiştir. Bir gemi kazası sonucunda adaya çıkan kahramanımız, adadaki yaratıklardan korunmaya çalışırken aldığı görevleri yerine getirmeye çalışıyor. Oyunun senaryosu oyuncunun tercihine (diyaloglarda verdiği cevaplar) göre seyrini değiştirebiliyor. Kip (ÅŸirket) Kip, Türkiye merkezli erkek giyimi üzerine ürünleri bulunan bir firmadır. 1978 yılında kurulan Kip, 1998'de Gürmen Group'a katıldı. Kip'in çeşitli satış noktalarının dışında Türkiye'de 10, Kazakistan, Kıbrıs ve Irak'ta olmak üzere yurt dışında 4 toplamda ise 14 mağazası bulunmaktadır. SAZ (otomotiv) SAZ (Rus.: ОАО «Сара́нский заво́д автосамосва́лов» -Kıs.: Saranskiy Zavod Avtosamosvalov - Tur.: Saransk Kamyon Fabrikası), Sovyet Rus kamyon üreticisi. Damperli kamyon, karayolu treni, çöp kamyonu üretiminde uzmanlaşan şirket, Saransk kentinde (Mordovya, Rusya) bulunmaktadır.. GAZ Grubu içerisinde yer almaktadır. Åžadi Binay Şadi Binay (d. 1924, Bozüyük) - (ö. 29 Ekim 2011, Göztepe, Kadıköy, İstanbul), Türk siyasetçi. Yüksek Ziraat Enstitüsü Orman Fakültesi mezunudur. Amerika’da Orman Mahsulleri İhtisası yapmıştır. Karabük Orman İşletmesi Mühendisliği, Gerede Orman İşletmesi Orman Bölge Şefliği, Düzce Kereste Fabrikası Müdürlüğü, Bölge Şefliği ve İşletme Müdür Muavinliği, 4. Orman Umûm Müdürlüğü 5. Şube Müdür Muavinliği, 4. Şube Müdürlüğü, Ankara Orman Başmüdür Yardımcılığı, Orman Genel Müdürlüğü Orman Amenajman Harita Grupları Şef Muavinliği, İstanbul Üniversitesi Orman Fakültesi Talebe Cemiyeti Genel Sekreterliği, Orman Genel Müdürlüğü, Tarım Bakanlığı Yardımlaşma Derneği, Türkiye Mühendis Mimar Odalar Birliği, Ormancılar Cemiyeti Orman Mühendisleri Orman İdare Heyetleri Başkanlıkları, Yazarlık, TBMM 1.(XII), 2.(XIII) ve 3.(XIV) Dönem Bilecik Milletvekilliği, 2.(XIII) ve 3.(XIV) Dönem Millet Meclisi Başkanlık Divanı Kâtip Üyeliği yapmıştır. Evli ve bir çocuk babasıdır. 29 Ekim 2011'de, İstanbul'un Kadıköy ilçesine bağlı Göztepe mahallesinde yer alan evinde vefat etti. Cenazesi, 31 Ekim 2011'de Yalova'nın Çınarcık ilçesinde toprağa verildi. Jack O'Connell Jack O'Connell (1 Ağustos 1990), İngiliz oyuncu. St Benedict Catholic School ve Performing Arts College okullarında eğitim almıştır. Pukey Nicholls /"This Is England" (2006), Marky / "Harry Brown" (2009), ve tabii ki James Cook / E4 teen drama "Skins" en çok sevildiği ve tanınmasına büyük katkı sağlayan projeleridir. O'Connell 2010 yılında Skins dizisindeki rolüyle en iyi erkek oyuncu ödülünü kazanmıştır Tiyatro eğitimi aldığı zamanlar bir süre Hollywood aktörlerinin şoförlüğünü yapmıştır. SMS Kaiserin Augusta SMS "Kaiserin Augusta", Alman Kaiserliche Marine için yapılmış olan bir korumalı kruvazör. Gemi, Ocak 1892'de Kiel'deki Germania tersanesi tarafından tamamlandı. Alman Donanması'nda üç pervanesi olan ilk gemiydi. İlk tasarımında dört adet 120 mm, sekiz adet 100 mm'lik top bulunuyordu, ancak bu rakam hizmete girişinin ardından her tipte dörder top olarak değiştirildi. I. Dünya Savaşı öncesi silahları tekrar değiştirildi. Edward Hobart Seymour Edward Hobart Seymour, (d. 30 Nisan 1840 Warwickshire, ö. 2 Mart 1929 Berkshire) Kraliyet Donanması'nda Büyük Amiral olan İngiliz subay. Korumalı kruvazör Korumalı kruvazör, 19. yüzyıl sonlarında ortaya çıkan bir savaş gemisi tipidir. Bu gemi tipinde zırh kaplaması geminin makine dairesi gibi hayati bölümleri zırhla korunur, ayrıca geminin kömür ambarları da zırha ek koruma sağlarlar. Korumalı kruvazörler, yanlarda bir zırh kemeri olan zırhlı kruvazörlere alternatif bir tasarımdı. Siegfried sınıfı kıyı savunma gemisi "Siegfried" sınıfı, Alman Kaiserliche Marine (İmparatorluk Donanması) tarafından inşa edilen altı kıyı savunma gemisinden oluşan gemi sınıfı. Gemiler, Alman kıyılarını düşman saldırılarından korumak amacıyla tasarlanmışlardı. Sınıf, lider gemi "SMS Siegfried" ve kardeş gemileri "SMS Beowulf", "SMS Frithjof", "SMS Heimdall", "SMS Hildebrand" ve "SMS Hagen"den oluşuyordu. Altı gemi de isimlerini İskandinav mitolojisi'nde yer alan figürlerden alıyordu. 20 euro banknotu Yirmi euro (€20), orta değerli bir euro banknotudur. Euro'nun 2002 yılında nakit para olarak tedavüle çıkmasından beridir kullanılmaktadır. 133 x 72 milimetrelik büyüklüğüyle üçüncü en küçük euro banknotu olan yirmi euro mavi renktedir. Banknot Gotik dönemi temsil eden öğeler içerir. Günlük olarak yaklaşık 322 milyon Avrupalı tarafından kullanılmaktadır. Yirmi euro banknotu Avrupa'da euro'yu para birimi olarak kabul eden, 22 ülke (20'si bu konuda yasal düzenlemelere sahip) tarafından kullanılmaktadır. Euro banknotları ve madeni paralarıyla ulusal para birimleriyle kullanıldığı süre iki ay kadardı ve euro'ya ilk geçen ülkelerde 28 Şubat 2002 tarihinde sona erdi. Ulusal para birimlerinin geçerliliğini kaybettiği tarih ülkeden ülkeye değişmektedir. En eski tarih 31 Aralık 2001 tarihinde markın resmen ilan edildiği Almanya'dadır; ama para değiştirme süreci iki ay daha sürdü. Ulusal para birimleri geçerliliklerini kaybetseler de ulusal merkez bankaları tarafından on yıl ile sonsuz bir zaman dilimi arasında değişen sürelerde kabul edilmeye devam etti. Yirmi euro, ağırlıkla mavi renktedir ve 133 x 72 milimetrelik büyüklüğüyle üçüncü en küçük euro banknotudur. Tüm banknotlar değişik tarihsel Avrupa akımlarında yapılmış köprüler ve kemerler/kapılar tasvir eder, 20 euro da 13. ve 14. yüzyıllardaki Gotik dönemi temsil etmektedir. Robert Kalina'nin asıl tasarımlarında gerçek yapıların gösterilmesi planlansa da siyasi sebeplerden dolayı ilgili mimari tarzın tamamen hayal ürünü örnekleri banknotlarda yer aldı. Tüm euro banknotları gibi, üzerinde değeri, Avrupa Birliği bayrağı, Avrupa Merkez Bankası (AMB) başkanının imzası, AMB'nin adının AB'nin dillerindeki karşılıkları, AB ülkelerine bağlı denizaşırı bölgelerin tasviri, AB bayrağındaki yızdızlar ve aşağıda listelenen on üç güvenlik özelliği bulunur. Mevcut tasarım diğer euro banknotları ile birlikte 1996 yılında yapılan bir yarışmada belirlenmiştir. 20 euro banknotu, bir hologram şeridi, parlak bir şerit, bir EURion takımyıldızı, filigran, mikroyazı, ultraviyole ışık altında görülebilen mürekkep, kabartılmış baskı, güvenlik şeritçiği, küçük delikler, barkodlar ve bir seri numarası ile korunmaktadır. Günümüze dek sadece tek bir euro serisi basılmıştır; ama değişik imzalara sahip versiyonlar mevcuttur. İlk basılan banknotlar AMB'nin ilk başkanı olan Wim Duisenberg'in, yeni banknotlar 2003-2011 yılları arasında görev yapan AMB başkanı Jean-Claude Trichet'nin, en yeni banknotlar ise 2011`den bu yana görev yapan AMB başkanı Mario Draghi`nin imzasını taşımaktadır. Ağustos 2011 itibarı ile Euro Bölgesi'nde dolaşımda 2.732.667.900 tane 20 euro banknotu vardır. Bu yaklaşık 54,653,357,500 €'ya eşdeğerdir. Avrupa Merkez Bankası, euro banknotları ve madeni paralarının dolaşımını yakından takip etmektedir. Euro Bölgesi'nin tamamına euro banknotlarını sorunsuz ve etkili bir biçimde dağıtmak ve bütünlüğünü sağlamak Euro Sistemi'nin bir görevidir. SMS Hansa Seiner Majestät Schiff "Hansa", AG Vulcan tarafından Alman İmparatorluğu için inşa edilmiş bir "Victoria Louise" sınıfı korumalı kruvazördü. AG Vulcan Stettin tersanesinden 1898'de çıkarak Kaiserliche Marine hizmetine girdi. "SMS Hansa" ve sınıftaki diğer gemiler denizaşırı kruvazör görevleri için tasarlanmışlardı. Thomas Hodgkin Thomas Hodgkin (d. 17 Ağustos 1798 - ö. 5 Nisan 1866), İngiltere doğumlu patoloji alanında uzman doktor. Toplumda az rastlanan bir kan hastalığı olan Hodgkin lenfoma hastalığını 1832 yılında buldu. Bir Quaker olarak doğan bilim adamı Pentonville ilinde doğdu. 1866 yılında dizanteri hastalığından öldü, mezarı İsrail'in Yafa ilinde bulunmakta. SMS Hertha Seiner Majestät Schiff "Hertha", AG Vulcan tarafından Alman İmparatorluğu için inşa edilmiş bir "Victoria Louise" sınıfı korumalı kruvazördü. AG Vulcan Stettin tersanesinden 1898'de çıkarak Kaiserliche Marine hizmetine girdi. "SMS Hertha" ve sınıftaki diğer gemiler denizaşırı kruvazör görevleri için tasarlanmışlardı. "Hertha" sınıfında yapımına ilk başlanan ve ilk tamamlanan gemiydi. Muzaffer Bilazer Muzaffer Bilazer (d. 20 Haziran 1977, Trabzon), Türk eski futbolcu, teknik direktör. 1. Lig ekiplerinden BB Erzurumspor'u çalıştırmaktadır. Futbola Yalıspor altyapısında başlayan Muzaffer Bilazer, 1995 yılında profesyonelliğe geçiş mukavelesi imzalayarak as takıma alındı. As takımın formasıyla ilk resmî karşılaşmasına 3 Eylül 1995 tarihinde Bulancakspor'a karşı oynanan 3. Lig karşılaşmasında çıktı. Burada bir sezonun düzenli olarak forma giydi ve 1996-97 sezonunun yaz transfer döneminde Akçaabat Sebatspor'a transfer oldu. Akçaabat Sebatspor'da uyum sorunu yaşamadan ilk 11'de düzenli olarak oynamaya başladı. Burada sergilediği performansla birçok üst kademe takımının dikkatini çekmeye başladı ve neticesinde 1996-97 sezonunun yaz transfer döneminde Süper Lig ekiplerinden Gençlerbirliği'ne transfer oldu. Bu transfer'de o zamanlar Gençlerbirliği'nde yardımcı antrenörlüğünü yapan Sadi Tekelioğlu önemli rol oynadı. 1997-98 sezonunda Sadi Tekelioğlu'nun Erzurumspor'da teknik direktörlüğe getirilmesinden sonra onun istedi üzerine Erzurumspor'a transfer oldu. Burada takımıyla ilk sezonunda 1. Lig şampiyonluğu yaşayarak Süper Lig'e yükseldi. Erzurumspor'da iki sezon Süper Lig mücadele etti ve 1999-2000 sezonunun sonunda sözleşmesinin son bulmasıyla takımdan ayrıldı ve yeni sezon için Denizlispor'la anlaşarak buraya transfer oldu. Denizlispor 'da uyum sorunu yaşamadan ilk 11'de yer buldu. Özellikle buradaki ikinci sezonu olan 2001-02 sezonunda takımının ligi 5. sırada tamamlayıp ertesi sezon için UEFA Kupası'a katılmasında gösterdiği performansla büyük katkı sağladı ve futbol kariyerinin en iyi sezonunu yaşadı. Gösterdiği performansla ve Denizlispor' la olan sözleşmesinin bitmesiyle 2002-03 sezonunun yaz transfer döneminin gözde futbolcuları arasında bulundu. Birçok takımının transfer listesinde bulunmasına rağmen tercihini Trabzonspor'dan yana kullandı. Burada kendisinden beklenen performansı gösteremedi ve bir sezon sonra daha önce de oynadığı Akçaabat Sebatspor'a geçti. Burada 1,5 sezon forma giydi ve 2004-05 sezonunun ara transfer döneminde 1. Lig ekiplerinden Elazığspor'a transfer oldu. Daha sonrakı sezonlar Altay, Giresunspor, Ofspor ve üçüncü kez Akçaabat Sebatspor'da forma giydi. 2011-12 sezonunun yaz transfer döneminin son gününde eski hocası Sadi Tekelioğlu tarafından çalıştırılan 2. Lig ekiplerinden Sarıyer'e Tekelioğlu'nun isteği üzerine transfer oldu. 3 kez Türkiye U-21 millî takımına çağrıldı. 2 kez Türkiye U-21 millî takım formasını giymiştir. Kuzey Kıbrıs Herbaryumu Kuzey Kıbrıs Herbaryumu, Kuzey Kıbrıs Türk Cumhuriyeti'nde bulunan bir herbaryumdur. Yaklaşık 1250 bitki örneğine sahip herbaryum Alevkayası'nda bulunmaktadır. KKTC Tarım ve Orman Bakanlığı Orman Dairesi ile Deryck Viney'in işbirliğiyle hazırlanan herbaryum 9 Kasım 1989 tarihinde açıldı. Açılışı Tarım ve Orman Bakanı Taşkent Atasayan yaptı. Kuzey Kıbrıs'ta yapılan ilk herbaryumdur. Açıldığında 21'i endemik olmak üzere toplam 450 kadar bitki çeşidinden örneğe ev sahipliği yapmaktaydı. 1990 yazında sergilenen örnek sayısı 800'e ulaştı. Günümüzde 1250 kadar örneğe sahip olan herbaryumda KKTC'ye yüzden fazla bitki türünün çoğundan örnekler mevcuttur. Herbaryumda bunların yanı sıra Viney tarafından yapılan 750 kadar bitki çizimi de vardır. Kalem Bey Kalem Bey veya Kalem Şâh Bey (1250-? - 1307, Karesi), Karesi Bey'in babasıdır. Kesin doğum tarihi bilinmemektedir. Bizans kaynaklarında Kalamis olarak geçmektedir. Bazı kaynaklara göre Karesi Beyliği'ni oğlu Karesi Bey'in kurduğu söylenmektedir. Germiyanoğullarıyla birlikte gelerek Balıkesir çevresini aldıkları yazmaktadır. Danişmend soyundan olan Kalem Şah Bey'in oğlu Karesi Bey de Bizans’tan birçok yerler elde etmiş, Balıkesir ve dolaylarına sahip olmuştur. 1297'de böylece bir beylik de kurmuştur. Kalem Bey 1307 yılında öldü. Balıkesir ise Karesi Beyliği’nin merkezi olmuştur. Sachsen sınıfı zırhlı fırkateyn "Sachsen" sınıfı zırhlı fırkateynler, Alman İmparatorluk Donanması'na 1870'lerin sonları ve 1880'lerin başlarında katılmış dört savaş gemisidir. Sınıf; , , , ve gemilerinden oluşur. "Sachsen" sınıfı gemiler kıyı koruma ağının bir parçası olarak tasarlanmışve inşa edilmişlerdir. Gemilerin tasarım amacı korunaklı üslerden abluka delme görevleri yapmak ve çıkartmalara karşı görev yapmaktır. Altışar adet 26 cm'lik topla donanmış olan gemiler, ayrıca düşman ironclad gemileriyle de savaşabilecek şekilde inşa edilmişlerdir. SMS Irene SMS "Irene", Alman İmparatorluk Donanması için AG Vulcan'ın Stettin tersanesinde inşa edilerek 23 Temmuz 1887'de hizmete girmiş korumalı kruvazör (Almanca "Kreuzerkorvette"). Kruvazör, Kayzer II. Wilhelm'in baldızı Hesse ve Rhine Prensesi Irene onuruna "SMS Irene" olarak adlandırıldı. Aynı sınıfta ilk planlara göre inşa edilen tek kardeş gemisi SMS "Prinzess Wilhelm"'di. AG Vulcan Stettin Aktien-Gesellschaft Vulcan Stettin (kısaca AG Vulcan Stettin veya A.G. Vulcan Stettin), Stettin'de yer almış Alman gemi ve lokomotif inşa firmasıydı. AG Vulcan Stettin Kaiserliche Marine ve Kriegsmarine için inşa ettiği savaş gemileri ve U-bootlar ile iki Dünya Savaşı'nda da önemli rol oynadı. Firma, ayrıca diğer ülkelere gemi planları da sattı. Firma ve tersane II. Dünya Savaşı'nın ardından Polonya hükümetine geçti ve kapatıldı. Garseddin Halil Bey Garseddin Halil Bey 1353-1386 yılları arasında hüküm sürmüş Dulkadiroğulları beyi. Memlük Devleti'ne itaat etmek şartıyla Elbistan valiliğine atandı. Bir zaman sonra hududunu Maraş, Malatya, Behisni, Harput ve Amik taraflarına kadar genişletti. Memlükler tarafından verilen emirle suikast sonucu hayatını kaybetti. Şaban Süli Bey Şaban Süli Bey, 1386-1398 yılları arasında hüküm sürmüş Dulkadiroğulları beylerindendir. İsmi bazı araştırmacılar tarafından yanlış olarak 'Sevli' olarak okunsa da doğru okunuş 'Süli' şeklindedir. Nitekim bu konuda Sicill-i Osmani adlı eserdeki kayıt ve Türkiye'nin pek çok yerinde (Bilhassa Konyaereğlisi, nadiren Kahramanmaraş'ta) 'Süli' isminin muhtelif hallerini soyad olarak alan kimseler delil olarak gösterilebilir.(Örnek: Süllü, Özsüllü, Aksüllü, Başsüllü, Soysüllü, Ersüllü) İlk zamanlarda Karamanoğulları Beyliği ve Ramazanoğulları Beyliği ile uğraştı. Sonra Memlükler'le savaşa girişti, fakat suikast sonucu öldürüldü. Kadı Burhaneddin ve Çelebi Mehmet ile dünür oldu onlara kızlarını verdi ve Osmanlıyla samimi ilişkiler kurdu. İlk zamanlarda Memlük tarafında olmasına rağmen daha sonra onlarla savaştı ve bunun sonucu suikasta kurban gitti. Vefatının ardından yerine oğlu Sadaka Bey geçti. SMS Gefion SMS "Gefion", Alman İmparatorluk Donanması'na 1893'te katılan hafif kruvazör. İskandinav mitolojisinden Gefjon onuruna adlandırılan gemi, 1891 donanma regülasyonlarına göre korvet-kruvazör olarak sınıflandırılmıştı, 1899'da ise hafif kruvazör sınıfına alındı. Kendi sınıfında inşa edilen tek gemi olan "Gefion", Kaiserliche Marine gemileri arasında yelken donanımına sahip olmayan ilk gemi oldu. 5 Kasım 1919'da donanma envanterinden düşülerek tanınmış Yahudi mimar onuruna "Adolf Sommerfield" adını aldı, 1923'te hurdaya ayrılarak söküldü. Max Mayfield Britt Max Mayfield (d. 19 Eylül 1949 Oklahoma City, Oklahoma, ABD), 2000 ile 2007 yılları arasında ABD Ulusal Kasırga Merkezi'nin müdürlüğü görevini üstlenmiş meteorologdur. Fırtına ve kasırga gibi meteoroloji afetleri konusunda toplumun güvendiği bir isim olmuştur. Linda Mayfield ile evlidir. Lee, Lindsay ve Lauren adında üç çocuğu vardır. Oklahoma Üniversitesi'nde matematik alanında lisans öğrenimi gördü. Hava tahmini kariyerine, 1970 yılında Amerika Birleşik Devletleri Hava Kuvvetleri'nde başlamıştır. 1972 yılına kadar üsteğmen rütbesiyle çalıştı. 1972 yılında kasırga uzmanı oldu. Jerry Jarell'in istifasından sonra 2000 yılının Ocak ayında ABD Ulusal Kasırga Merkezi'nin müdürü oldu. Mayfield şu anda Birleşmiş Milletler'e bağlı Dünya Meteoroloji Örgütü'nün dördüncü bölge başkanıdır. "New Orleans Story" adında Katrina kasırgası ile ilgili 2008 yapımı bir belgeselde yer almaktadır. Ocak 2007'de görevinden ayrılmış ve yerine Bill Proenza gelmiştir. 1 Nisan 2007 tarihinde Miami merkezli WPLG (Kanal 10) yerel televizyonunda kasırga uzmanı olarak çalışmaya başlamıştır. HMS Dreadnought (1906) HMS "Dreadnought", İngiliz Kraliyet Donanması'na ait zırhlı. "Dreadnought"un ortaya çıkması denizcilik tarihinin seyrini değiştirmiş, "Dreadnought" veya dretnot adı kendisiyle aynı dönemde inşa edilen gemilerin sınıfını belirtmek için kullanılır hale gelmiştir. HMS "Dreadnought"un ortaya çıkmasıyla kendinden önce inşa edilen zırhlılar ön dretnot olarak adlandırılmaya başlanmıştır. Gemi, Kraliyet Donanması'nın "Dreadnought" adındaki altıncı gemisidir. 1919 yılında yedeğe ayrılmış, 9 Mayıs 1921'de £44.000 bedelle hurdaya satılmıştır. SMS Pommern SMS Pommern, Deutschland sınıfından bir ön dretnot idi; Kaiserliche Marine'e katılmak üzere 1904 - 1906 yılları arasında inşa edildi. İsmi Prusya'nın Pomeranya bölgesinden gelmektedir, Stettin'in AG Vulcan tersanesinde inşa edildi, 22 Mart 1904 tarihinde kızağa kondu ve 2 Aralık 1905'te denize indirildi. 6 Ağustos 1907 tarihinde donanmaya katıldı. Deutschland sınıfı gemiler hizmete girdiklerinde hız, zırh, büyüklük ve ateş gücü bakımından dreadnought gemilerin ardında kalmıştı. "Pommern", donanmaya katıldıktan sonra I. Dünya Savaşı'na 2 yıl kala Açık Deniz Filosu'nun II. Savaş Filosuna atandı. "Pommern", 31 Mayıs - 1 Haziran 1916 tarihleri arasındaki Jutland Muharebesi'ne bulundu. "Pommern" ve kardeş gemileri David Beatty komutasındaki kruvazörler tarafından derhal durduruldu; "Pommern" HMS "Indomitable"'nin 30.5 cm'lik toplarının hedefi oldu. Gece muharebesinde gemi bir veya iki defa isabet aldı, HMS "Onslaugh" destroyerinin torpido saldırısına maruz kaldı, 17.5 cm'lik top bataryasında patlama oldu. Kısa süre içinde "Pommern" battı ve mürettebatları öldü. "Pommern", Stettin'deki AG Vulcan tersanesinde 22 Mart 1904 tarihinde kızağa kondu. Planlandığı gibi 19 Kasım 1905 tarihinde denize indirilecekti, fakat limandaki su seviyesi oldukça düşüktü. Bu sebeple gecikerek 2 Aralık'ta denize indirildi. Temmuz 1907'de "Pommern", Kiel'e ana bataryası olan dört adet 28 cm'lik topların takılması üzerine gitti. 6 Ağustos'ta denemeleri başladı; hız denemesinde 18.7 kn (34.6 km/s; 21.5 mph) yapabildiği görüldü, böylece Dünya'daki en hızlı modern pre-dreadnought oldu. "Pommern" 127.6 m uzunluğunda idi, genişliği 22.2 m ve su çekimi de 8.21 m idi. Deplasmanı ise maksimum 14.218 ton idi. Gemi üç genleşmeli motorlarla donatıldı, 16.000 beygir gücüne (11.931 kW) ulaşabiliyordu ve en yüksek hızı da 18 kn (33 km/s; 21 mph) idi. Buhar gücü 12 adet Schulz-Thornycroft kazanı tarafından üretiliyordu. Sınıfının en hızlı gemisi olmakla beraber en verimli yakıt kullanan gemi idi. 10 kn (19 km/s; 12 mph) hızla 5.830 deniz mili menzili bulunuyordu. Geminin birincil silahları ikiz taret kulelerde bulunan dört adet 28 cm'lik SK L/40 toplarından oluşuyordu. "Pommern", ikincil silahlarda kazamatlarda bulunan on dört adet 17 cm'lik top ile dayanak noktalarındaki yirmi adet 8.8 cm'lik toplardan oluşuyordu. Bununla beraber gemi su altında altı adet 45 cm'lik torpido tüpü ile donatılmıştı. "Pommern", kardeş gemileriyle birlikte ikinci savaş bölüğünde görevliydi. 1908 ve 1914 yılları arasında Açık Deniz Filosu'nun geri kalanlarıyla beraber yıllık tatbikat seyir ve manevralarında yer aldı. 1908 yılında Baltık Denizi'nde yapılan tatbikat ve 1909'da Atlantik'te gerçekleştirilen seyir de bunlara dahildir. "Pommern", Mayıs 1910'da Danimarka ile Norveç arasındaki Kattegat'da gerçekleştirilen bir tatbikatta görev almıştır. 1910'un sonlarında filo, Baltık Denizi'nde bir başka seyir icra etmiştir. Sonraki iki yıl, 1912'deki seyir Agadir krizinden dolayı yarıda kalsa da benzer çalışmalar yapılmıştır. Bu krizin neticesinde seyir sadece Baltık Denizi'nde yürütülmüştür. "Pommern", sonraki yıl Helgoland'daki manevralarda yer almıştır. "Pommern", deniz savaşının ilk iki yılı boyunca Açık Deniz Filosu'nda kalmıştır. Savaşın yayılmasıyla beraber kardeş gemileriyle birlikte, Elbe Nehri'nin ağzına konuşlanarak bölgeyi muhtemel İngiliz saldırılarından korumak amacıyla ikinci savaş bölüğüne atanmışlardır. 24 ve 25 Nisan 1916 tarihlerinde "Pommern" ve kardeş gemileri; İngiliz kıyılarına saldırı düzenlemekle görevlendirilen birinci gözcü grubun savaş kruvazörlerine destek vermek için Açık Deniz Filosu'nun zırhlı gemilerine katıldılar. Hedefe seyrederken, savaş kruvazörü "SMS Seydlitz" bir deniz mayınına çarparak hasar gördü. Bunun üzerine Almanya'ya dönmek üzere filodan ayrıldı ve diğer gemiler görevlerine devam etti. Elverişsiz görüş mesafesi nedeniyle savaş kruvazörleri, Yarmouth ve Lowestoft'a bombardıman düzenlediler. İngiliz filosunun müdahalesini önleyen operasyon kısa sürede sonlandırıldı. Amiral Scheer Kuzey Denizi'ne başka bir akın planladı; ancak "Seydlitz" gemisinde meydana gelen hasar, operasyonu Mayıs ayının sonuna erteletti. "Pommern" ikinci savaş bölüğüne bağlı olarak kaldı ve Koramiral Franz Mauve'nin komutasına girdi. Bölük, Alman hattının gerisinde konulanmış durumdaydı. Kuzeye gerçekleştirilen akın esnasında filo komutanı Amiral Reinhard Scheer, en yüksek hızla İngiliz beşinci savaş bölüğünün takip edilmesini emretti. "Deutschland" sınıfı zırhlı savaş gemileri daha yavaş olduklarından dolayı, kendilerinden daha hızlı zırhlı savaş gemilerine yetişemeyerek kısa sürede geride kaldı. Savaşın ilk akşamının geç saatlerinde birinci takip grubunun sıkıştırılmış savaş kruvazörleri, İngilizler tarafından takip edildi. "Pommern" ve "beş dakikalık gemiler" olarak adlandırılan diğer gemiler, İngiliz savaş kruvazörü bölüklerinin arasından buharlar çıkararak yardıma geldi. "Pommern", kardeş gemilerinin aksine, karanlıkta bir hedef bulamadı ve atışları etkisiz oldu. İngiliz savaş kruvazörleri, Alman gemilerin üzerine pek çok isabetli atış yaptı. "HMS Indomitable"'den atılan 12 inçlik (30,5 cm) top "Pommern"'e isabet etti. Amiral Franz Mauve, İngiliz markajından kurtulabilmek için bir kaçış manevrası emretti ve takip edilememelerini sağladı. "Pommern", 1 Haziran gecesi saat 3:10'da Birleşik Krallık muhribi "HMS Onslaught"'un ateşlediği ikinci torpidoyla isabet aldı. Bu vuruş, "Pommern" gemisindeki 17 cm'lik topların patlamasına ve gemide yangın çıkmasına neden oldu. "Pommern"'in arkasındaki "SMS Hannover", geminin enkazından kaçmaya zorlanarak saf dışı bırakıldı. "Pommern" gemisinin subaylar ve gönüllü askerlerden oluşan 839 mürettebatı, geminin batmasıyla birlikte öldü. Adı Aşk Bu Eziyetin Adı Aşk Bu Eziyetin, Suat Oktay Şenocak'ın yazıp yönettiği, büyük bölümü sıfır bütçeye çekilen, 3 Eylül 2010'da 9 kopya ile vizyona giren, futbol taraftarı olma psikolojisini "bir Bursaspor taraftarı" nezdinde beyaz perdeye aktaran özgün bir film. Take Me Home Take Me Home, One Direction adlı İngiliz-İrlandalı grubun ikinci albümüdür. 9 Kasım 2012'de bütün dünyada aynı anda satışa sunulmuş bir albümdür. (Albümün YouTube'ta izinsiz yayınlanması yüzünden bazı ülkelerde erkenden çıkartıldı. Bu ülkelerin arasında Türkiye de var.) X-Factor adlı yarışmadan üçüncü olarak ayrıldıklarında anlaştıkları Syco şirketi ile yapacakları ikinci albümdür. Bu albüme 2012 Mayıs'ta İsveç'te başlamış ve ağustosun sonlarında, Amerika'da bitirmişlerdir. Bu albümlerinin daha olgun bir albüm olduğunu söyleyen grup üyeleri bazı şarkıları kendileri yazdılar. Albümleri daha satışa sunulmadan iTunes listelerinin başında belirdi ve albüm en çok satın alınan pre-order unvanını aldı. İlk albümleri birçok başarı elde etmişti ve çocuklar 2012'nin başlangıcında yazın yeni albümlerinin kayıtlarına başlayacaklarını söylemişlerdi. Grubun üyesi Niall Horan "Her yıl, her yıl ve her yıl yeni bir albüm çıkartmaya çalışacağız" diye bir açıklama yapmıştı "Ama bu sefer farklı kişilerle çalışmayı planlıyoruz" diye eklemişti. Bu albüm "2012 albümü" olarak adlandırılıyor. Simon Cowell, yarışmada bir juri üyesiydi ve aynı zamanda imzalaştıkları şirketin kurucusu, çocukların yeni albümlerine katkıda bulunmak için en iyi şarkı yazarlarını getirtmeye çalıştı. Dee Demirbag, Türkiye doğumlu bir İsveçli genç yıldızlardan sorumlu bir müzik yapımcısı ve yine İsveçli Carl Falk, büyük hitleri What Makes You Beautiful'un yapımcısı, bu ikisi albüme katkı sağlayanlardan. Falk "Müziklerine kendi kişiliklerini katmak önemli" diyerek çocukların yeni albümlerinin eski albüme biraz olsa da benzediğini vurguluyor. Styles ""Çok çılgınca bir şey yapmak istemedik. Fazla farklı olmasına gereksinim duymadık çünkü bu daha sadece ikinci albüm. Fakat daha anlamlı sözler kattık."" diyor, Payne'de ""Bazı şarkıların hayranlarımızı ağlatacağını düşünüyorum."" diyerek şarkı sözlerinin daha güçlü olduğunu belirtiyor. Mart 2012'de, McFly solisti Tom Fletcher Up All Night albümleri için yazdığı "I Want" şarkısından sonra bu albüm içinde şarkı yazacağını onayladı. Şubat 2012'de, One Direction Ed Sheeran ile çalışmaya devam etti, Sheeran onlara "Moments" adlı şarkıyı bir önceki albümleri için vermişti. Nisan 2012'de, Sheeran Dose.ca'la yaptığı bir röportajında beraber çalıştıklarını onayladı, ""Yönetimleri bana bir e-mail gönderdi eğer onlara iki şarkı göndermek istersem diye — eskiden yazdığım ama kullanmadığım şarkılar — bende yakın arkadaşlarımla çalışmayı çok istediğimi söyledim. O yüzden onlara birkaç şarkı sunacağım eğer beğenirlerse seve seve veririm"" Sheeran sonradan, ""Boyle bir şeyi başka bir gruba yapmam"" diye ekledi. Haziran 2012'de One Direction, Ed Sheeran'dan iki şarkı aldıklarını duyurdu. Sheeran bunun hakkında, ""Onlara 17 yaşında yazdığım bazı şarkıları sundum ve onlar iki tanesini albümleri için seçtiler. Fakat şarkılara ben eşlik etmeyeceğim, tarzlarımız farklı"" diye bir açıklama yaptı. Fakat Sheeran grubun Madison Square'deki konserlerinde Little Things'e onlarla eşlik etti. Nisan 2012'de, grup bu albümlerinde daha çok şarkı yazdılar. Harry Styles, ""Biz yoldayken, havaalanındayken hep şarkı yazmaya uğraşıyoruz. Müziğimizin asla kırklı yaşlardaki bir adamın bize verdiği sözlerden oluşmasını istemiyoruz."" diyerek albüm için onlarında şarkı yazdıklarını belirtiyor. Haziran 2012'de Malik ve Horan'nın yakın arkadaşı Kanadalı Justin Bieber ""One Direction harika çocuklar, onlarla evimde takıldık ve biraz müzik dinledik. Onlara bir şarkıda eşlik etmek istediğimi söyledim. Şimdi değil ama bir gün beraber bir şeyler ortaya çıkaracağız"" diyerek muhtemelen bir sonraki albümde bir düet olabileceğini söyledi, şimdiki albümde bir düetlerinin olmadığını Styles vurguladı. Grup çalışmalara Amerika turundayken devam ettiler ve Ağustos ayında bitirdiklerini duyurdular. Albümün Carl Falk, Rami Yacoub, Savan Kotecha, Max Martin, ve Dr. Luke yapımcılığını üstlenmiştir. Albümün ilk single'ı Live While We're Young bir uptempo pop rock şarkısı. Ama arka plandaki seslerle bubblegum popa da giriyor. Fakat şarkının başlama sesi eleştirmenleri kızdırdı. Eleştirmenler The Clash'ın 1982 yılında çıkardıkları "Should I Stay or Should I Go" şarkısının ses tonlarına benzetti. İkinci single Little Things Ed Sheeran tarafından yazılan albümdeki birinci şarkı. Kesinlikle yavaş bir şarkı ve akustik bir parça olduğundan alternatif'e giriyor. Kiss you, üçüncü single, ise gene LWWY gibi bir bubblegum pop ya da pop rock şarkısı. Albümün geri kalan şarkıları Last First Kiss, Hear Attack, Rock Me, I Would, Back For You ve bonus trackler Loved You First, Still The One ve She's Not Afraid'de bir bubblegum pop rock şarkıları. Over Again, gene Sheeran tarafından yazılmış bir şarkı ve gene alternatif müziğe giriyor. Summer Love Niall Horan tarafından yazılmış bir şarkı fakat o da bir alternatif şarkısı. Albümdeki diğer alternatifler bonus track parçaları olan Truly Madly Deeply ve İrresistible. Change My Mind ve They Don't Know About Us ise yavaş pop şarkıları. Rock Me şarkısıda efsane grup Queen'in, We Will Rock You şarkısına benzetilmekte. Alaska AtabasklarÄ± Alaska Atabaskları ya da Alaska Deneleri (, "Alaskan Athabascans", "Alaskan Athabaskans", "Alaskan Athapaskans", "Athabascan Indians of Alaska", "Athabascan Native Americans of Alaska", "Athabascan-speaking peoples of Alaska"; ya da "атапаски Аляски"), Amerika Birleşik Devletlerine bağlı Alaska eyaletinin daha çok içbölgesinde "Alaska Interior" adı verilen İç Alaska'da birazı da güneyde Pasifik kıyılarında yaşayan ve Na-Dene dillerinin Atabask dilleri grubunun Kuzey Atabask dilleri alt grubundan dilleri konuşan Kuzey Atabasklarından, avcı ve toplayıcı, yarı göçebe, anasoylu, animist ya da şamanist Subarktik yerlisi Kızılderili halkları. Alaska yerlilerinin beş ana kültür grubundan birini oluştururlar. Dil temelinde 11 ayrı halk olarak, Ahtnalar, Denağinalar, Guçinler, Hanlar, Değinaklar, Holikaçuklar, Koyukonlar, Yukarı Kuskokvimler, Aşağı Tananalar, Tanakroslar ve Yukarı Tananalar biçiminde sınıflandırılır. Toplam nüfusları yaklaşık 6.400 kişidir ve ancak çok ufak bir kısmı anadillerini konuşabilmektedir. En çok nüfusa sahip olanlar Koyukonlar ile Guçinlerdir. Siyasi, idari ve kültürel açıdan ABD'deki diğer Atabasklardan (Güney Atabasklarından Apaçiler ve Navaholar ile Pasifik Atabasklarından Hupalar) ayrılırlar. Kanada'daki aynı alt grupta ("Kuzey Atabaskları") yer alan Kanada Atabasklarına dilce ve kültürce daha yakındırlar ve Guçinler ile Hanların büyük bir kısmı ile Yukarı Tananaların ufacık bir kısmı Kanada'nın Alaska'ya yakın yörelerinde de yaşarlar. Kuzey, batı ve güneyden Eskimo halklarına (İnyupikler, Yupikler, Supikler), doğudan ise ırkdaşı olan Kanada Atabasklarıyla komşudurlar. Eskimolara komşu olanlar Eskimo kültüründen kısmen etkilenmişlerdir. Rus Alaskası (1733 – 1867) döneminde Ruslarla karşılaşan Alaska Atabaskları içinde en çok Ruslaşanlar Pasifik kıyısındaki Denağinalardır. Ekonomik rahatlamaya 1971 yılında kabul edilen Alaska Yerli Talepleri Çözümleme Yasası (ANCSA) ile kavuşmuşlar ve aynı dönemde dil ve kültürlerini serbest kullanma ve eyaletçe korunma haklarını da elde etmişlerdir. Günümüzde Ahtna ve Denağina haricindeki Alaska Atabasklarının siyasi, ekonomik, yasal ve sosyal savunucusu 1962 yılından beri Tanana Chiefs Conference adlı kâr amacı gütmeyen kabile birliğidir. ABD'deki bütün Amerika yerlileri gibi Alaska Atabasklarının da eğitim, sağlık ve idaresinden ABD İçişleri Bakanlığı bünyesinde Amerika Birleşik Devletleri'nin yönetimine ait Bureau of Indian Affairs dairesi sorumludur. İç Alaska'da yoğunlaşan avcı ve balıkçı Atabasklar bu iç bölgedeki sayısız nehirler boyunca birkaç ailelik küçük göçebe gruplar hâlinde yaşarlar. Ayak üstü avcılık yaparlar ve avlarının peşinden giderler. Dayanıklılık ve fizik gücü yüksek insanlardır. Avları büyük ölçüde Pasifik som balığı, tavşan, rengeyiği, sığın ve boz ayıdan oluşur; bunlar kapan kurarak ya da doğrudan üzerine giderek sopa, mızrak, ok ve yay ile avlanır. Geçmişte kıtlık dönemleri oldukça yaygındı. Ayak üstü avlandıklarından ayakkabı en önemli eşyalarıdır ve esnek ve hafif kar ayakkabıları huş ağacının kabuğu (huş kabuğu) ile ham deriden yapılır. Atabasklar için en değerli ana malzeme huş ağacının kabuğudur ve bununla ayakkabı dışında kano, kızak, beşik, konut kaplaması ve mutfak gereçleri yaparlar. Giysileri deriden yapılıp doğal boyalarla renklendirilir ve oklu kirpinin dikenleriyle yapılan ve kirpi işi denen teknikle süslenirdi. Bazı Atabask grupları avı dağınık olmayıp bir arada çokça olan yerlerde uzun süreli kışlık ya da yazlık kamplarda yaşardı. En üst grup yapılaşması 30 ilâ 100 çekirdek aileden oluşan "regional band", en alt yapılaşma ise 4 çekirdek aileden oluşan "local band" gruplarıdır. Liderlik avcı ve savaşçılar arasından seçilirdi. Evlilik, ölüm ya da çocuğun ilk başarılı avını kutlamak için potlaç adı verilen konut içi danslı şarkılı törenler yaparlar. Alaska yerlilerinin beş ana kültür grubundan ya da kültür bölgesinden birini oluştururlar. Alaska Atabaskları dil temelinde 11 ayrı halk olarak ele alınır. Alaska ile Kanada'da konuşulan Kuzey Atabask dilleri içinde dil ve kültürce iki ana grup olarak şöyle sınıflandırılır: A. Güney Alaska Atabaskları (İng. "Southern Alaskan Athabascans") B. Merkezi Alaska–Yukon Atabaskları (İng. "Central Alaska–Yukon Athabascans") Batılılarla ilk temas döneminde tahmini nüfusları 13.000 olan Alaska Atabasklarının 1996 yılındaki nüfusları ise 11.700 kişidir. Bugün ise yaklaşık 6.400 kişidir ve ancak çok az bir kısmı anadillerini konuşabilmektedir. Kuzey Amerika'da Atabaskların toplam sayısı ise 200.000 kişidir ve çoğunluğu (170.000 den fazlası) Navaholar oluşturur. Alaska Yerli Dil Merkezine göre Alaska Atabasklarının nüfusu ve anadillerini konuşabilen kişi sayısı: Na-Dene dillerini konuşan diğer halklar gibi Atabaskların da Asya'dan Amerika'ya Eskimo-Aleut halklarından önce göç ettikleri sanılıyor. Atabaskların ataları muhtemelen yaklaşık 12.000 yıl önce son buzul çağının sonunda Bering kara köprüsünü kullanarak Sibirya'dan göç etmişlerdir. İç Alaska'daki ("Interior Alaska") eski arkeolojik kalıntılar, Alaska Eskimo coğrafyasının sahillerinde olduğu gibi, yaklaşık 10.000 yıl öncesine tarihlenir ve bunlar Sibirya'dakilerle yakından ilgilidir. Nitekim Atabask dillerinin Sibirya'daki Ketçe başta olmak üzere Yenisey dilleri ile akraba olduğu 2008 yılında Edward Vajda başta olmak üzere uzman dilcilerce teyid edilmiştir. Kuzey Amerika'da Atabaskların anayurdunun doğu Alaska ya da batı Yukon olduğu düşünülüyor. Alaska Atabask Kızılderililerinin Avrupalılarla ilk karşılaşması Rus Alaskası (1733 – 1867) döneminde Ruslarla Denağinalar arasında olmuştur. Bugün Denağinacada 75, Ahtnacada 50 kadar Rusça alıntı bulunur ve bunlar her iki halkın Ruslarla yaptığı yoğun kürk ticareti sırasında dillerine geçmiştir. Ruslardan Alaska'nın satın alımı ve sonrası erken ABD döneminde (1867 – 1915) Atabasklar kendilerine yabancı olan Avrupalılara özgü hastalıklardan kırılmışlardır. Brooks Sıradağlarının güneyinden Kenai Yarımadasının aşağılarına kadar Alaska içbölgesinde beş ana nehrin (Yukon, Tanana, Susitna, Kuskokwim, Copper) drenaj sahasında yaşayan Alaska Atabask Kızılderilileri kuzeyde Guçin ile Koyukonlara komşu olan İnyupikler, batıda Holikaçuk, Değinak ile Denağinalara komşu olan Yupikler, güneyde Denağina ve Ahtnalara komşu olan Supikler ve Ahtnalara komşu olan Eyaklar tarafından çevrilidir. Ufacık bir alanda komşu olan Kızılderili Eyaklar hariç komşuların tamamı Eskimo halklarıdır. Kanada tarafında ise büyük ölçüde kendi ırkdaşları (Kanada Guçinleri, Kanada Hanları, Kanada Tananaları) ya da diğer Atabasklarla (Kanada Atabaskları) çevrilidir. Eskimolara komşu olan Atabask "band"ları onlarla ticari ortaklık kurarlar. Guçin ile Koyukonlar, kuzey komşuları olan İnyupik Eskimolarıyla ticarette bulunur ve onların yıllık panayırlarına katılırlar. Beyazlar Alaska'ya gelmeden önce Atabasklar ile yerli komşuları arasında her zaman ticari ilişki olmuş, bu ilişkiler geldiklerinde Ruslar başta olmak üzere Beyazlarla da sürmüştür. İç Alaska ("Interior Alaska") taygası çok zor çevre şartlarına sahiptir. Kışın aşırı soğuk (-50 olabiliyor), yazın ise sıcak (1980 lerde aşırı sıcak) olur. Yazın ayrıca sivrisinek sürüleri yoğun görülür ve yaşamı bunaltacak kadar sıkıcı hâle getirir. İrili ufaklı birçok nehir tarafından ağ gibi örülen İç Alaska'da ladin, söğüt ve huş ağaçları ana ağaç formlarıdır. Küresel ısınma ve buna bağlı iklim değişikliklerinin gelecekte İç Alaska ekosisteminde önemli değişiklikler yapacağı öngörülmektedir ve burada yaşayan Atabask halklarının 6000 yıldan fazladır bu ekosisteme bağlı yaşadıpı biliniyor. Her ne kadar Alaska Atabaskları lengüist ve etnologlar tarafından dil temelinde 11 halka ayrılsa da bunların hiçbiri siyasi birlik oluşturmamıştır. Bu halklar en üst düzeyde geçmişte 30 ilâ 100 çekirdek aileden oluşan ve "regional band" (ya da "dialekt grubu") olarak adlandırılan coğrafi ve sosyal gruplar hâlinde toplanmışlardı ve bu dialekt grupları hiçbir zaman daha büyük bir üst grupta idari (siyasi) olarak toplanmamıştır. İngilizcede yaygın biçimde "tribe" (kabile) olarak nitelendirilip adlandırılan "regional band" ların dil temelinde "halk" ("people") ya da "kabile" ("tribe") adıyla üst grupta bir araya getirilip sınıflandırılması dış kaynaklıdır, yoksa Atabask halklarının hiçbiri "regional band" dışında bir üst kimliği benimsememiştir. Günümüzde ABD hükûmeti federal olarak yalnızca "regional band" adı verilen üst yapılanmayı "Alaska yerlileri" ("Alaskan Natives") adı altında köy köy tanımaktadır. Yaz kampında balık avlama ya da sonbaharda rengeyiği avlama işi "regional band" denilen en üst Atabask gruplaşmasında bütün grup üyeleriyle birlikte yapılırken, kışın dört kadar çekirdek aileden oluşan ve "local band" olarak adlandırılan küçük gruplara ayrılırlar. Her "local band"ın bağlı olduğu "regional band"ının bölgesinde kendilerine ait bir bölgesi olur ve burada küçük çapta avcılık ve kürk için tuzakçılık yapılır. Kış ortasında potlaç adı verilen törenler için bir araya gelen "regional band" üyeleri kunduz ve misk sıçanı gibi tuzak avcılığında tekrar "local band" olarak ayrılır.. Atabasklarda büyük "regional band" gruplaşmasından ziyade küçük "local band" gruplaşması daha önemli toplumsal birliktelik olarak görülmektedir. Kişiler aynı "regional band" içindeki "local band"lar arasında seçim yapabilir; bu durumda seçeceği "local band" içerisinde bir akrabasının olması şarttır. Her "regional band"ın (ve bir dereceye kadar da her bireyin) kendi yaşam yolları, inanç ve gelenekleri vardı. Eskimolar gibi Atabasklarda da geçmişte herhangi bir resmi ("formal") kabile örgütü yoktu ve insanlar yarı göçebe aile grupları olarak yaşarlardı. Bu gruplar 20 ilâ 40 kişiden oluşurdu. Konutları genelde yarı göçebe hayata uygun olarak geçici idi. Yarım küre biçimli kışlık evlerin iskeleti huş ağacının kabuğuyla kaplanır ve rengeyiği ya da sığın derisiyle de örtülürdü. Cook Inlet Denağinalarının denize ulaşımı olsa da Atabaskların çoğu Alaska'nın denizden uzak iç bölgesinde yoğunlaşmışlardır. Yaz ve bahar aylarında avcılık ve toplayıcıkla meşgul olan dağınık halk ancak işlerin durgunlaştığı kış mevsiminde kışlık köylerinde bir araya gelir ve fırsat buldukça da yakınlardaki ufak av hayvanlarını avlarlar. Bu zamanda ayrıca potlaç ve diğer topluluklarla yapılan kutlama ve şenliklere katılırlar. Genel olarak "local band" üyeleri hem anne hem de baba tarafından biribirine bir şekilde bağlıdır. Her iki tarafta da akrabalık olsa da anne tarafının daha önemli bir yeri vardır. Holikaçuk ve Değinaklar hariç bütün Alaska Atabasklarında anasoyluluk görülür ve çocuk, babasının klanına değil annesinin klanına ait olur. Genellikle geleneksel kültürün çekirdeğini bir kadın ve onun erkek kardeşi ile her ikisinin ailesi oluşturur. Böylece erkek kardeş ile kız kardeşinin kocası ("enişte/damat") avcılık ortaklığı kurup birlikte avlanırlar. Geleneksel olarak yeni evli kocalar ilk yıl karılarının ailesinde yaşarlar ve kayınlarıyla birlikte ava çıkarlar. Bazen avcılık ortaklığıyla başlayan iki erkek arasındaki arkadaşlık çifte evlilikle sonuçlanır. Klan büyükleri (yaşlıları) evlilik, liderlik ve ticari kararları alırlar. Bir kişi esas olarak annesinin klanına ("clan" ya da "sib") aittir ve o klandan kişilerle kesinlikle evlenemez, buna karşın babasının klanından üyelerle evlenebilir. Savaş ve potlaç törenleri aynı klanın görevidir. Alaska Atabasklarında üç "sib" tanınır ve her "sib" daha küçük "aile birlikleri" olarak bölünür. Grup oluşumu mevcut kaynakları en verimli kullanma ihtiyacından kaynaklanır. Farklı kaynaklar farklı sayıda insan gücü gerektirdiği için, bir kişi herhangi bir yılda birkaç farklı sosyal gruba dahil olurdu. Örnek olarak, "regional band" denilen en üst Atabask gruplaşmasında yaz kampında balık avlama ya da sonbaharda rengeyiği avlama işi bütün grup üyeleriyle birlikte yapılır, zira her iki avcılıkta da çok sayıda insana gereksinim duyulur ve av herkese yetecek kadar boldur.. Ticaret, Atabask erkeklerinin ilke olarak etkinliğidir ve kabilesinden diğer aile gruplardan erkeklerle ticaret ortaklığı kurduğu gibi yabancı kabilenin topraklarından geçerken düşmanca saldırıya uğramamak için de kabile dışı ticaret ortaklığı da yaparlar. Alaska Atabaskları bir asrı aşkın süredir kürk ticaretinin çok etkin bir parçası olmuş ve Altına hücum hareketinde de yeni istihdam oluşmuş ve madencilerin eşyalarıyla tanışmışlardır. Atabasklarda komşu "band"lar arasındaki ilişki her zaman kolay olmaz. Farklı gruplardan Atabasklar arasında ya da diğer Kızılderililer (özellikle de Tlingitler) ve Eskimolarla yapılan savaşlar Avrupalıların bölgeye geldiği ilk dönemlerde oldukça sık görülürdü. Bu savaşlar ani baskınlar olarak başlar ve pusu yerine oldukça açık, planlı, yumruk yumruğa, göğüs göğüse mücadele olarak sürerdi. Savaşan her iki grup da kayıplarına misilleme olarak intikam baskınları yapar ve bu kan davası hâline gelirdi. Savaşların ana sebepleri arasında daha önceki kayıpların intikamını alma ya da kadın ve mal çalma hırsı görülür. Bir kişinin ailesinden bir birey öldürülürse intikam alma o kişinin göreviydi. Bazen kan davasının sürmemesi için kan bedeli olarak öldüren taraf ölen tarafa mal öder ve kabul edilirdi. Bu kan bedeli düşman yabancı gruplardan ziyade arkadaş ya da akraba arasında görülürdü. Kan davaların çoğu "regional band" sorunu olarak değil "local band" ya da aile sorunu olarak görülür ve onlarca çözülür. Yarı göçebe hayata uygun olarak yazlık ve kışlık kamplar için birkaç farklı konut tipi görülür. Toprak üstünde sırık biçimli dallardan yapılan iskeletin huş ağacının kabuğyla örtülüp yosun kesekleriyle yalıtılması yaygın kışlık konut olsa da, Eskimo ve Aleutlardaki gibi kısmen yere gömülü kışlık konutlar da görülebiliyor. Kış sonu ilkbahar başı bütün Alaska yerlileri gibi Atabasklar için de stoklanan besinlerin tükenip azaldığı zamanlardır ve bu dönemde kışlık konutlarını terkederek rengeyiği ve sığın avlamak üzere göç ederler. Erkekler geyik peşine giderken kadınlar da çocuklarla birlikte yanlarına da çadır direkleri ile rengeyiği derilerini alarak tobagan denilen kızaklara binerler ve köpeklerin çekiminde yazlık av sahalarına yönelirler. Bazı Atabasklar yazın av süresince kubbeli çadırlarda kalırlar. Kış kampı birkaç haneden ("local band") oluşur. Yazlık konut yapımı ve türleri bölgeden bölgeye değişse de kışlık evler birçok Atabask grubunda benzer yapıdadır. Ahşap çerçeveleri huş ya da ladin ağaçlarının kabuklarıyla kaplanıp yosun kesekleriyle örtülen ve yalıtılan yarı yarıya toprağa gömülü kışlık konutların tepesi is lekesiyle dolardı. Duman çıkış bacaları haricinde evler kışın kıvrık kar tümsekleri biçiminde görülürdü. Kışlık evlerde de bazen çeşitlilik görülebiliyor. Denağinaların kısmen gömülü toprakaltı evleri diğer Atabaskları gibi kabuk yosun karışımı ile kaplanmaz, Ruslarca "barabara" denilen Aleut evleri (Aleutça "ulax̂") gibidir ve ahşap levhalar arası yosun ve çim kesekleriyle kaplı panolarla birleştirilirdi. Değinakların (İngaliklerin) Yupik Eskimo komşularından öğrendikleri qargi ("kashim") denen erkeklere özel yarı yarıya toprağa gömülü kışlık evler de görülür. Davul ("plank drum") : Kasnağı daha önceden suda bekletilerek esnek hâle getirilen huş ağacı tahtasıdan yapılan çember biçimli kasnağa tüylerinden iyice temizlenip daha önceden suda bekletilmiş ham sığın ya da rengeyiği (veya günümüzde bazen koyun) derisi gerilir ve sinir ipliğiyle bağlanarak yapılır. Örnekleri değişik müzelerde bulunmaktadır. El davulu ("hand drum") Davul tokmağı ("drum beater") P harfi biçiminde kıvrılarak ucu yandan yarım halka olarak bağlanan değnektir. Dans çıngırağı ("dance rattles") Şamanlarca ruhlarla olan iletişimi sağladığından davul kullanımı Hristiyanlığa geçişte misyonerler tarafından yasaklanmıştır. Bugün ise Amerika yerlileri ile Alaska yerlilerinde oldukça sık görülen alkolizm ve diğer madde bağımlılığına karşı hekimler davulu terapi (DARTNA, Drum-Assisted Recovery Therapy for Native Americans) amaçlı kullanıyorlar. "Dans" : Erkekler önde durarak topukları üzerinde yukarı kalkarak sallanır ve aşağı ve yandan yana kollarını sallar. Kadınlar ise erkeklerin arkasında durarak ellerinde tuttukları patiska parçalarını bileklerine kadar sallar ve davul çalmak için aşağı eğer. "Şarkı" : Atabasklar için şarkılardaki anlam şarkı sırasında yapılan bir dizi koreografiden daha önemlidir. Değişik amaçlar için değişik şarkılar söylenir. Onurlandırma şarkıları ("honor songs") bir kişiyi, bir klanı ya da genç erkeğin ilk avı gibi bir olayı onurlandırmak için söylenen şarkılardır. Yas şarkıları ("mourning songs"), ölünün arkasından duyulan üzüntüyü dile getirir. Aşk şarkıları ("love songs") insanların ruhunu coşturmak için söylenir. Potlaç şarkıları ("potlatch songs") potlaç denen törenlerde hediyeleşme yapılırken söylenir. Besteciye ait olan şarkılar, söylenmesi için besteci tarafından kişi ya da gruba verilir ve her şarkının bestecisi şarkıdan önce açıklanır. Koyukon yas şarkıları ölüleri onurlandırmak için iş yoğunluğunun azaldığı kış mevsiminde Atabask potlacı adı verilen potlaç törenlerinde söylenir ve bu şarkılarda asla ölen kişinin adı anılmaz ve o kişinin hayatta yaptığı iyilikler ve iyi şeyler dillendirilir. Koyukon şarkıları 3 ana gruba ayrılır: 1) maskeli dans şarkıları ("mask dance songs"): def benzeri davullar eşliğinde Kızılderili Koyukonlar için anlamsız olan kuzey ve batı komşuları Eskimo İnyupiklerin dilinde (İnyupikçe) tipik kısa kelimelerle söylenir; 2) leğen şarkıları ("washtub songs"): kabuğu soyulmuş ladin ağacından bir direğin etrafında direğe bağlı hareketli bir patiska ("calico") parçasını elleriyle aşağı yuları kaldırarak söylenir; 3) direk dansı şarkıları ("stick dance songs"): sadece Ölüler Bayramında ("Feast for the Dead") uygun bir zamanda söylenir. "Keman müziği" ("fiddle music") : Günümüz Alaska Atabasklarında çağdaş Batı müziği de görülür. Geleneksel Atabask keman müziği ("fiddle music") Alaska'da iki coğrafi merkezde gelişim göstermiştir. Biri 160 yıl önce 1847'de Yukon Nehrinin yukarılarında Guçin ve Hanlar arasında gelişen "Upriver music", diğeri ondan yaklaşık 50 yıl sonra nehrin aşağılarında Koyukon, Aşağı Tanana ve Değinaklar arasında gelişen "Downriver music". Guçin ve Koyukonların keman çalma tarzları birbirinden farklıdır. Guçinlerde keman ("fiddle") gözde çalgılardandır ve en tanınan kemancıları arasında Bill Stevens sayılabilir. Guçin kemancılığının başlangıcı Hudson's Bay Company şirketinin ticaret karakolunda çalışan kürk tüccarlarının 1847 yılında Fort Yukon'a keman getirmelerine dayanır. Kanada'dan gelen bu kürk tüccarları Fransız Kanadalıların ve İskoçların ezgilerini de getirmişlerdir. İlki 1983 yılında Fairbanks, Alaska'da yapılan "Athabascan Fiddling Festival" (ya da "Athabascan Old-Time Fiddling Festival") adlı keman fesivalinin 29.su 2011 yılında yapılmıştır. Bu festival Atabaskların en önemli sanat etkinliklerinin başında gelir ve Atabask kemancılar hünerlerini gösterir. Günümüz Atabasklarda müzik türleri ("music genre") olarak ANCSA yasasıyla birlikte 1970 lerden sonra yeniden revaçta olan davul dansı ("drum dancing") adlı geleneksel yerli müziği ile, keman müziği ("fiddle music"), country müziği ("country music"), soft rock ve kilise gospel müziği ("Christian gospel") adlı Batı müzikleri görülür. Animizm geçmişte bütün Atabask halkları için ortak inanç sistemidir. Bu inanç sisteminde bütün canlılar ve bazı cansız nesnelerin ruhu olduğuna inanılır. Hayvanları insanlara çeken o hayvanın ruhudur ve ruhların hoşnut edilmesi ayakta kalmak içindir. Şamanizm ruhlar dünyasıyla görünen dünya arasından ilişkiyi düzenler. Atabask şamanları (Koyukonca "deyenenh"; Holikaçukça "diyininh"; Ahtnaca "dyenen, genen") yerliler ile ruhlar arasında irtibatı sağlayan kadın ya da erkek ruh liderleridir. Şamanlar ayrıca hastalıkların tanısı yapar ve tedavisini uygular. Avın kıt olduğu dönemlerde avların yerini tespit eder. Kötü ruhlar arasında "Giyeg" ile "Nahani" sayılabilir. Giyeg insanları hasta eder ve şamanın görevi Giyeg'in dikkatini dağıtarak hastayı kurtarmaktır. Nahani ise orman adamıdır ve ormanda kaybolan kişilere zarar verir. İnsan ruhu "Yega" olarak adlandırılır ve Yegalara öbür dünya için kılavuzluk etmek gerekir. Atabasklara göre insanlar ve hayvanlar biribirine çok benzerdir ve hayvanlar yegalarla iletişim kurarlar. Bir hayvana kötü muamele yapılırsa o hayvanın ruhu kötülüğü yapana kötülük yapar. Hayvan ruhları ile yaşayan insanlar arasındaki iletişimi her zaman şamanlar sağlar. Atabask kültüründe yaygın biçimde insanlarla hayvanlar arasında bağlantı kurulur. Rengeyiği, kurt ve ayıdan sonra en popüler hayvan kuzgundur. Törenler temizlenmek ve korunmak için gereklidir. Bu iş için şamanın gücü (enerjisi) kullanılır. Ölen bir kişinin ruhunu ("yega") sorunsuz biçimde göndermek için potlaç törenleri yapılır ve burada yiyecek ve içecek ile birlikte dans ve şarkılar yega'ya sunulur. Şamanlardan bazen çekinilir, zira onlar iyilik yanında ruhları ya da kukla insanları musallat ederek kötülük de yaparlar. Alaska Atabaskları arasında üç şamanın adı en büyük şamanlar olarak sivrilir. Bunlar, Nulato Koyukonlarından erkek "Otsioza", Koyukuk Koyukonlarından kadın "Noidola`an" ile Kokrines-Tanana Mission grubundan erkek "Kedzaludla" adlı şamanlardır. Hristiyanlığın yayılmasıyla birlikte şamanların güvenilirliği kaybedilmiştir. Yine de şamanizm Atabask kültürünün önemli bir parçasıdır ve Hristiyanlığa rağmen canlandırmaya çalışanlar çıkmaktadır. Kuzgun ("Corvus corax") Rengeyiği, kurt ve ayıdan sonra en popüler hayvan kuzgundur. Değinakçada kuzgunun gerçek adı "Ça’ioxwûn" ya da "Tça’oxwûn" ["ç" is surd "th" in "thin"] olsa da Değinak (İngalik) efsanelerinde kuzgundan bahsedilirken "Tŏqgĭtsi’" («deden / your grandfather») adı kullanılır. Alaska içlerinde yaşayan Atabaskların Batılılarla derin temasları daha çok Hristiyan misyonerlerle olmuştur. Roma Katolik Kilisesi misyonerleri Yukon Nehri yöresini, Rus Ortodoks Kilisesi misyonerleri daha çok Denağinalar ve Değinakların yöresini, Anglikan Kilisesi misyonerleri ise Yukarı Yukon ve Tanana Nehirleri civarını mesken edinmişlerdir ve bugün adı geçen yörelerde yaşayan Atabasklar ilgili misyonerlerinin mezhebini benimsemiştir. Alaska Atabask Kızılderililerinin Avrupalılarla ilk karşılaşması Rus Alaskası döneminde Ruslarla olmuştur. 1800 lerde Ruslar Cook Inlet'e kadar Denağina topraklarına geldiler ve yerlilerle kürk ticareti yapmaya başladılar. Denağinalardan aldıkları kürklerin karşılığı olarak Ruslar yeni mallar getirdiği gibi Ortodoksluk olan dinlerini de getirip yaydılar. Bir asırdan fazla bir zaman önce Ruslar Denağina topraklarındaki ilk kiliselerini Eklutna köyünde inşa ettiler. 1963 yılınde restorasyonu yapılan kilise bugün dahi ayakta durmakta ve ziyaretçi çekmektedir. Denağinaların çoğu Ruslar gibi Ortodoks Hristiyandırlar. 1800 lerde Avrupalı beyazlarca tanışan Alaska Atabaskları, önce kürk tüccarlarıyla, sonra da Yukon ve Koyukuk nehirlerinin kıyılarına kurulmuş olan ticaret postalarına lojistik destek vermek için gelen buharlı gemiler ve gemilerle birlikte gelen yeni insanlarla karşılaşmış, en sonra da tüccarların açtığı izlerden Hristiyan misyonerler yerlilerin "ilkel" ("primitives") ruhlarını kurtarmak için gelmişlerdir. Rus Alaskası döneminde Ruslarca Ortodoks Hristiyan yapılan Koyukonların çoğu ABD hükûmetinin Alaska'yı 1867 yılında Ruslarlardan satın almasından sonra Katolik ya da Protestan mezhebine geçmişlerdir. 1900 yılına gelindiğinde neredeyse bütün Alaska Atabaskları uygulamada tamamen olmasa da ismen Hristiyan olmuşlardı. Hristiyan misyonerlerce misyon okullarında çoğu kez yalnızca dini eğitim verilmiş ve öğrenciler İngilizce konuşmaya zorlanmıştır. Alaska Atabaskları yarı göçebe avcı ve toplayıcı halklardan olup geçimlerini yaban hayvanları ile balıkları avlayarak ve yaban bitkilerini toplayarak sürdürürler ve ana besinlerini büyük ölçüde rengeyiği, sığın ve som balığı oluşturur. Avladıkları yaban hayvanları arasında rengeyiği ("Rangifer tarandus granti"), sığın ("Alces alces gigas"), Amerika bizonu ("Bison bison athabascae"), Dall yaban koyunu ("Ovis dalli"), Kayalık Dağlar keçisi ("Oreamnos americanus"), boz ayı ("Ursus arctos horribilis"), Amerika kara ayısı ("Ursus americanus"), boz kurt ("Canis lupus pambasileus" ile "Canis lupus tundrarum") kızıl tilki ("Vulpes vulpes alascensis"), Kutup tilkisi ("Vulpes lagopus"), Kanada vaşağı ("Lynx canadensis"), Kutup porsuğu ("Gulo gulo luscus"), Amerika sansarı ("Martes americana"), kakım ("Mustela erminea"), gelincik ("Mustela nivalis"), Amerika vizonu ("Mustela vison"), Kuzey Amerika su samuru ("Lontra canadensis"), kunduz ("Castor canadensis"), misk sıçanı ("Ondatra zibethicus"), oklu kirpi ("Erethizon dorsatum myops"), Amerika kızıl sincabı ("Tamiasciurus hudsonicus"), Arktika gelengisi ("Spermophilus parryii"), Alaska marmotu ("Marmota broweri"), Amerika tavşanı ("Lepus americanus") gibi kara memelileri ile değişik kuş (özellikle de ördek ve kaz gibi su kuşları) ve balık (daha çok Pasifik sombalığı) türleri gelir. Alaska içbölge Atabaskları yarı göçebe olduklarından son derece hareketli insanlardır. Zira avcılık ve toplayıcılık kaynakları oldukça geniş bir alana yayılmış olduğundan bu kaynakları elde edebilmek için bir bölgeden diğer bir bölgeye geçici göç etmeleri gerekiyordu. Yaz ve sonbahar başlarında balık kamplarına, sonbahar sonlarında rengeyiği avcılığına, ilkbaharda ise sığın avcılığına yönelirler. Alaska tarihi boyunca kürk ticaretinde etkinliği olan halklardır. Alaska Atabask coğrafyasının çeşitlilik göstermesi farklı grupların farklı besinlere yoğu olarak yönelmesini sağlamıştır. Güneyde Pasifik okyanusuna açılan Cook Inlet yöresinde Denağinalar bol kaynaklı deniz memelilerini avlarken, eskiden İngalik adıyla anılan Değinaklar ve Aşağı Koyukon halkları Bering Denizinden nehirlere geçip içbölgenin yukarılarına yumurta dökmek için gelen som balıklarını avlayıp kurutmak için yılın büyük bir kısmını burada geçirirler. Değinakların diğer gruplara göre çok ve daha özel balıkçılık aletleri vardır. Kuzeyde Brooks Sıradağları eteklerindeki Chandalar Nehri civarındaki Guçinler zamanlarının çoğunu rengeyiği ve Dall yaban koyunu gibi iri avlayarak geçirirler. Atabask erkeklerinin gözde iri avları arasında rengeyiği, sığın ve ayı gelir. Bunları avlamak için ok ve yay kullanılır. Rengeyiklerin eti besin, derisi giysi ve sinirleri de dikiş ipliği olarak kullanılır. Boynuzları ise araç gereç yapımında idealdir. Geçmişte birkaç aileden oluşan ufak gruplar hâlinde toplanarak sonbahardaki göç mevsiminde geyiklerin güzergâhı boyunca tahta çitlerle çevrili tuzak ağılı ("corral") yaparlardı. Rengeyiklerini kadınlar ve çocuklar hep birlikte sürerek ağılın daracık açıklığından ağıla girip tuzağa düşmesinı sağlar, erkekler de oklarla geyikleri avlarlardı. Etlerin bir kısmı depolanırdı. Bu depoların bazıları yeraltına yapılır ve ayı ve Kutup porsuğu gibi yırtıcı hayvanların çalmaması için üzerleri çim kesekleri ya da taşlarla örtülürdü. Av çok başarılı olursa aileler kışın donmaması için evlerine yakın yaptıkları depoların üzerini yosun kesekleriyle yalıtır sonra da üzerini huş kabuğu ile kaplardı. Aileler bahara kadar kışlık konutlarında kalırdı. Yazın üremek için denizden ırmaklara büyük sürüler hâlinde geçen Pasifik som balığı türleri de avlanır ve bu balıklar temizlenip dumanda tütsülendikten sonra kışın tüketmek için saklanırdı. Kaynaklar yetersiz olduğunda bazen kış bitiminde ilkbaharda gıda sıkıntısı yaşanırdı. Rengeyikleri bazen değişik sebeplerle nüfus azalması yaşar ve geleneksel göç yollarını değiştirir. Geyikler avlanmaz ve balık avı da yetersiz olursa tavşan, kuş ya da som dışı diğer balıklara ("Coregonus", "Prosopium", "Thymallus arcticus" vb.) yönelirler. Fakat her zaman bu yeterli gelmeyebilir ve kıtlık da görülebilirdi. Merkezi Alaska–Yukon Atabaskları Yukon Nehri drenajında huş ağacı kabuğundan yapılan kanolarla sudaki sığın geyiklerini avlarlar. Amerika bizonunun günümüzde neredeyse tehdit altındaki türler (NT) kategorisinde olan kuzey Alaska'daki orman bizonu ("Bison bison athabascae") ile Güney Alaska'daki ova bizonu ("Bison bison bison") adlı iki alt türü (ya da ekotipi) de geçmişte Alaska'da yaşarken soyları yakın dönemde 1900 lerde tükenmiştir. Orman ya da dağ bizonu ("Bison bison athabascae") alt türü Alaska ve Kanada'daki Kuzey Atabask topraklarında geçmişte asırlar önce oldukça yaygın avlık en iri kara memelisiydi. Bizon kemiklerine İç Alaska ve Kanada'daki arkeolojik sitlerde rastlanmıştır. Atabasklar bizonu kar ayakkabılarıyla köpeklerin yardımıyla mızrak ok ve yay ile avlarlardı. Eti kışın kullanmak üzere kurutulur, derisi de giyecek yapımında kullanlırdı. Ova bizonu ya da bayağı bizon ("Bison bison bison") alt türünün soyu Alaska'da tükendikten sonra 1928 yılında Alaska Av Komisyonu ("Alaska Game Commission") tarafından günümüzde Delta Junction denen bölgeye dışarıdan getirilmiş, sonra da buradan daha güneyde yer alan Farewell ile Chitina yörelerine nakledilmiştir. Günümüzde Alaska'nın güneyinde ova bizonunun 4 sürüsü vardır ve toplam sayısı 900 baştır İngilizcede "Indian potato" («Kızılderili patatesi») ya da "wild potato" («yabani patates») ve "wild carrot" («yabani havuç») adları verilen "Hedysarum alpinum" (Aşağı Tananaca "troth", Ahtnaca "tsaas") adlı bitkinin kökleri bütün Alaska Atabasklarınca yenir. Laponya'dan Sibirya'ya kadar bütün Kuzey Avrasya yerli halkları gibi Alaska Atabasklarında da huş ağacı ve kabuğu (huş kabuğu) en önemli ve değerli malzemedir. Avrasya'da değişik huş türleri kullanılırken, Kuzey Amerika'da daha çok kâğıt huşu ("Betula papyrifera") türü kullanılır. Kâğıt huşunun (Ahtnaca "k’ey", Denağinaca "q'eytsay", Değinakça "q'eyh", Holikaçukça "q'iyh, q'eyh", Tanakrosça "k'įį", Yukarı Tananaca "k'įį", Guçince "kʼìi") daha çok kabuğu kullanılır ve bu kabukla kar ayakkabısı, kano, kızak, beşik, konut kaplaması ve mutfak gereçleri yaparlar. Köpekler Alaska Atabaskları için at gibi yardımcı olan hayvandır. Geleneksel Atabask yaşamında köpeklerin sığın ve rengeyiğini kovalayıp istenen yöne sürmek, kızak ve tobagan çekmek, et ve deri gibi yükleri taşımak gibi birçok yararı görülür. Rengeyiği derisinden yapılan ve köpeklerin sırtına bağlanıp yüklenen çantalara köpek çantası ("dog packsack") denir ve içine taze ya da kurutulmuş et konarak kamp ya da köye taşıtılır. Bu köpek çantalarına Alaska'da Guçin, Koyukon, Tanana ve Denağinalarda, Kanada'da ise Han, Tuçon ve diğer Batı Kanada Atabasklarında rastlanır. Köpek çantaları sert olduğu için daha çok rengeyiğinin bacak derisinden yapılır ve dış yüzeyine kürk geçirilerek dikilir. Biçimi köpeğin anatomisine uygun olarak uzun ovaldir. Çantanın bağlama kayışları sığın derisinden yapılır. En irileri 25-50 pound yük taşıyabilirler. Köpek kızakları esas olarak Eskimoların en eski ve yaygın ulaşım ve taşıma aracıdır. 19. yüzyılda İç Alaska'ya gelen Avrupalı kürk tüccarlarının gözlemlerine göre köpek kızağı yalnızca Eskimolara komşu olan Koyukon, Değinak ve Holikaçuk gibi Atabask halkları kullanıyordu. Bunlar köpek kızaklarını Yupik ve Eskimo komşularından öğrenmişlerdir. Zira Guçin, Tanana, Ahtna ve diğer Atabasklar köpek kızağını kullanmaz, kızak ve tobaganlarını kendi elleriyle çekerler, köpekleri daha çok sırtında yük taşıyacak hayvan olarak kullanırlardı. İç Alaska'da Koyukon, Değinak ve Holikaçukların dışındaki diğer Atabasklarda köpek kızaklarının yaygınlaşması ancak Rus ve Hudsons Bay Company şirketinin kürk tüccarları bölgeye kızaklarıyla gelmesinden sonra olmuştur. Geleneksel av araçları arasında en çok kullanılanı ok ile yaydır. Atabasklarda 2 tip ok görülür. Fazla keskin olmayan küt uçlu oklar ufak avlar ve kuşlar için kullanılırken, uzun kemik uçlu oklar rengeyiği avlamada idealdir. Avcılık, yolculuk ve taşımacılıkta kullanılan geleneksel Atabask taşıtları kano ile kızaktır. Köpek kızakları esas olarak Eskimoların en eski ve yaygın ulaşım ve taşıma aracıdır. 19. yüzyılda İç Alaska'ya gelen Avrupalı kürk tüccarlarının gözlemlerine göre köpek kızağı yalnızca Eskimolara komşu olan Koyukon, Değinak ve Holikaçuk gibi Atabask halkları kullanıyordu. Bunlar köpek kızaklarını Yupik ve Eskimo komşularından öğrenmişlerdir. Zira Guçin, Tanana, Ahtna ve diğer Atabasklar köpek kızağını kullanmaz, kızak ve tobaganlarını kendi elleriyle çekerler, köpekleri daha çok sırtında yük taşıyacak hayvan olarak kullanırlardı. Alaska içbölgesinde huş ağacı kabuğundan kanolar bakır ve çelik bıçaklarla yapılır ve bunlar su ulaşımında yaygın olarak kullanılan hafif ve sağlam taşıtlardır. Kanoların kavak ağacından yapılan iskeleti huş ağacı kabuğu ile sığın geyiğinin derisiyle kaplanır. Atabask kanolarının iskeleti ladin kerestesinden, kaplaması huş ağacının kabuğundan, bağlamaları ladin kökünden yapıldıktan sonra kalafat olarak da ladin reçinesi kullanılır. Doğal bakır ("native copper"; Ahtnaca "tsedi") güney-orta Alaska ile kuzeybatı Yukon'daki Ahtna, Denağina, Tuçon, Yukarı Tanana, Aşağı Tanana gibi Atabasklar ile Tlingit ve Çugaç Supiklerinden Eskimoların bildiği metallerdendir ve bakırdan imal edilen bıçaklar Ahtna, Tuçon ve Yukarı Tananalar tarafından ayı ya da insan ödürmek için kullanılıyordu. Alaska'daki Batı Guçinleri diğer Kızılderililerden daha çok bakır bıçak alırlardı. Rus Amerikası döneminde ABD'nin Ruslarla birlikte idare ettiği Alaska'yı 1867 yılında Rus İmparatorluğundan satın almasından bu yana 100 yıldır çözülemeyen yerlilerinin (Eskimo ve Kızılderililerin) toprak taleplerini çözmek üzere ABD Kongresinde 18 Aralık 1971 tarihinde başkan Richard Nixon tarafından imzalanarak yürülüğe giren ve ABD tarihinin en büyük toprak talebini karşılayan yasa olan Alaska Yerli Talepleri Çözümleme Yasası (ANCSA , "Alaska Native Claims Settlement Act") gereğince kurulan 13 yerli bölge şirketinden 3 tanesi Atabasklara aittir ve bu bölge şirketleri de yerli köy şirketlerine ayrılır. Köy şirketleri topraklarının yüzey hakkına sahiptir, fakat bölge şirketleri hem köy şirketlerinin hakkına hem de toprakların yeraltı hakkına sahiptir. Geleneksel Atabask giyimi rengeyiği ile sığın geyiği derisinden yapılır ve bölgesine göre de değişkenlik gösterir. Geyik derili çizme ve mokasenler giyim kuşamın önemli parçasıdır. Mokasenlerin stili koşullara bağlı olarak değişkenlik gösterir. Kadınlar geleneksel olarak deri dikiş ustası olsa da Atabasklarda hem kadınlar hem de erkekler bu konuda ustadırlar. Erkeklerin boncuk işlemeli ceketleri olur. denizdişi kabuğundan yapılan boyunluk kolye kabile reisleri tarafından kullanılır. Erkek ve kadınlar boncuklu tunik giyerler. Kadınların dans ederken kullandıkları çizmeleri de boncuk işlemelidir. Geleneksel Atabask erkek giyimi olarak rengeyiği derisinden yapılan daracık pantolon ile üste giyilen ve önden ve arkadan kasıkları ve popoyu örten V biçimde sivri üçgen kuyruk uzatımlı gömlekler ("tunik") kullanılır. Hem pantolon hem de gömlekler yoğun biçimde kirpi dikeni (daha çok eskiden) ya da boncuk (sonraları) ile bezelidir. Dünyanın değişik yörelerindeki müzelerde görülen elbise örnekleri 19. yüzyılın sonlarında kürk ticareti sırasında Atabask topraklarına gelen zengin koleksiyonerlerin topladığı örneklere dayanır. Yetişkinlerin giysileri büyük ölçüde rengeyiği derisinden yapılırken, battaniye ve çocuk parkalarında yumuşak ve sıcak tutması için tavşan kürkü kullanılır. Alaska'da kar ayakkabısını en fazla kullanan yerli halk Alaska Atabasklarıdır ve bunlar kar ayakkabılarını daha çok huş ağacının kabuğundan imal ederler. Alaska Atabaskları kışın çok yaygın biçimde kar ayakkabılarını kullanarak yaya yürür ve seyahat ederler. Atabask dillerinde kar ayakkabısı için kullanılan adlar: Denağinaca "ush", Ahtnaca "‘aas", Değinakça "oyh", Holikaçukça "oyh", Koyukonca "osh" (Yukarı Koyukonca), "oyh" (Aşağı ve Merkezî Koyukonca), Tanakrosça "aayh", Yukarı Tananaca "aayh" ya da "aay", Guçince (Vuntut Gwich'in) "aih", Hanca (Tr'ondëk Hwëch'in) "‘a". Ahtnalar "‘aas" dışında da "tsidatl’uuni, tsedatl’uun, tsistl’uuni" (hill snowshoe) ve "datsaaggi" (temporary snowshoe) gibi farklı kar ayakkabıları da kullanır. Eskimo (İnyupikler, Yupikler, Supikler) ve Kızılderili (Çimşiyanlar, Haydalar, Tlingitler) komşularında görülen labret geleneğine Atabasklarda rastlanmaz. Alaska Atabasklarının sanatı Alaska yerli sanatı içinde değerlendirilir. Geleneksel malzeme ve teknoloji her bölgenin kendi kaynağına göre şekillenir. Geleneksel malzemeler taş, boynuz, ahşap, kemik ve huş kabuğundan oluşur ve bunlarla ev, kano, kızak, kar ayakkabısı, giyim kuşam eşyaları ile mutfak kapları yapılır. Tarihöncesi dönemden beri Atabasklar oklu kirpi dikeni (kirpi işi), bitki tohumu (çekirdek) ve denizdişi kabuğunu giyim süslemesinde kullanmışlardır. Tarihsonrası dönemde ise Atabask kadınlarının zenginlik sembolü olarak tasarımlarda boncuk kullanılmaya başlanmıştır. Bu boncuklar Avrupalılarca değiş tokuş yöntemiyle Alaska içlerine sokulmuştur. Boncuklarla birlikte yeni tasarım yolları da açılmıştır ve bunlardan biri de Kanada'daki Katolik misyonerlerce 19. yüzyılda Alaska'nın batısına kadar yerlilere öğretilen çiçek tasarımlarıdır. Bu boncuk işi çiçek tasarımları günümüzde de yapılmaktadır. Atabask halklarının çoğunda uzun boyunbağı biçimli kolyeler saygınlık göstergesidir ve bunlar denizdişi kabuklarıyla ya da boncukla bezeli oldukça dekoratif kullanımlık aksesuarlardır. Atabask kadınları seyahat ederken bebeklik çağındaki küçük çocuklarını sırtlarında taşırken sığın derisinden yaptıkları "bebek bağı" denilen kemer tipli geniş bağları kullanırlar ve bunlar yoğun biçimde boncukla bezelidir. Günümüzdeki ağır boncuklu bebek bağlarının yapım stilleri hemen hemen aynıdır ve bunlar Kanada'dan gelen Avrupalı misyonerlerin öğrettiği çiçek tasarımlarıyla doludur. Alaska Atabasklarının tarihinde maske yapımı ve kullanımı görülmez ve Yupik maskeleri gibi sanat ürünlerinin ortaya koyan Yupiklere komşu olan Atabasklarda ancak son dönemde çağdaş sanatçılar tarafından etkilenme söz konusudur ve bunların içinde Kathleen Carlo-Kendall‎ öne çıkar. Etler, kızartılarak ya da haşlanarak pişirilir ve taze tüketildiği gibi, kurutularak ya da dumanda tütsülenerek kışın tüketmek için saklanır. Balıklar ise taze tüketildiği gibi, kurutularak ya da özellikle som balıkları tütsülenerek tüketilir. Balıklar (özellikle de som balığı kafaları) bazen de bir süre
kadar atalarımız ‘yediğin içtiğin senin olsun, bize gördüklerini anlat’ dese de biz bu özelliğimizden vazgeçemiyoruz. Ne yediysek yada yiyemediysek bile onu paylaşmaktan bir an bile tereddüt duymuyoruz. Neyse, sanırım bu konu hakkında yapılabilecekler biraz sınırlı ve bizim yetki alanımızın dışında fakat naçizane birkaç yorum yapmak gerekirse, bence sosyal medya ile gerçek hayat bugüne kadar maalesef birebir kaynaştıramadık. Yani, günlük hayatta yaşadıklarımızla sosyal medyada gördüğümüz hayatlar birbirinden epey bir farklı. Bence, eğer biz bu durumu aşıp günlük hayatımızı doğru bir şekilde sosyal medya ile birleştirebilirsek, hem kendimizi kandırmaz; hem de ,diğer insanlar da bizimle aynı hayatı yaşadıklarını gördükleri için, çevremizdeki insanlarla iletişimimizi güçlendiririz. Gerçi, bazıları bu konuda herhangi bir şey yapılmaması gerektiğini de savunabilir. Onlar da kendilerime göre haklı olabilir. Siz bari bu yazımı beğeninde gururum okşansın biraz.KAYNAKÇACoffee [Digital image]. (n.d.). Retrieved March 22, 2017, from https://www.blueclaw.co.uk/blog/2013/03/15/how-the-food-industry-is-using-social-media/ Instagram Cake [Digital image]. (n.d.). Retrieved March 22, 2017, from http://www.citizenbrooklyn.com/news/eat-news/social-media-food-sculptures/ Kelimelerin Bireye Özgü Yankıları Konuşmak, hemen hemen herkesin sahip olduğu bir yetenektir ve konuşmanın amacı karşımızdaki insanlarla iletişim kurmaktır. Ancak kaçımız gerçekten bu iletişimi sağlıklı bir şekilde kurabiliyoruz, orası meçhul. Osman ÇAKMAKÇI’nın “Konuşmanın İmkânsızlığı Üzerine Bir Diyalog” adlı kitabında bahsettiği gibi ben de konuşmanın insana özgü yaşanmışlıklarla hayat bulduğunu düşünüyorum. Bu nedenle karşımızdaki insanın anlattığı şeyleri her zaman doğru bir şekilde anlamak da mümkün olmayabiliyor. Bu kitabı benim için okunası kılan en önemli özelliği, kitabın içinde kendi düşüncelerimle karşılaşmam oldu. Konuşmak bir bakıma çözüm aramaktır ama aslında çaresizlik mi yoksa çare mi olduğunu bilmediğimiz bir şeydir. Konuşmak, anlaşılmak istemektir. Düşüncelerimizi doğru bir şekilde karşı tarafa aktarıp karşımızdaki insandan da anlamasını beklemektir. Ancak her zaman bu böyle gerçekleşmiyor. Bazen düşüncelerinizin anlaşılamadığını fark ediyorsunuz. Hatta belki bu anlaşılmama hâlinden kendinizi suçlu bile hissediyorsunuz ama kendinize haksızlık etmekten vazgeçin çünkü her insan sözcükleri yaşamına göre veya yaşanmışlıklarına göre anlar. Çoğumuz kelimelere kendi hayatımızı yansıttığımızın farkında bile olmayız. İşte, tam da bu nedenle karşımızdaki insan bizi anlamadığı zaman hep kendimizi suçlarız ve kafamızda “Acaba ben mi kendimi anlatamadım?” veya “Acaba karşımdaki beni yanlış mı anladı?” gibi sorularla baş başa kalırız. Ben bu izlenimleri bu kitabı okuduktan sonra kazanabildim ve kendi hayatımın da hep bu tarz örneklerle dolu olduğunu fark ettim. Bu noktada size yakın zamanlarda başımdan geçen bir olayı anlatmak istiyorum. Uzun zamandır görmediğim bir arkadaşımla görüşme fırsatım oldu ve oturup saatlerce konuştuk. Bazı konularda beni anlamadığını ve anlamadığı için garip tepkiler verdiğini fark ettim. Günün sonunda kendimi yeterince anlatamadım mı acaba diye içim içimi kemirdi ve dayanamayıp neden böyle algıladığını sordum. Bana verdiği cevaplar sonrasında farklı bir çevrede farklı olaylar yaşadığımız için benim bakış açımdan bakamadığını ve o kelimeleri ben kendi tecrübelerime göre kullandığım için beni tamamen yanlış anladığını fark ettim. Bu düşüncemin doğruluğunu ise Osman ÇAKMAKÇI’nın “Konuşmanın İmkânsızlığı Üzerine Bir Diyalog” adlı kitabını okumamla daha da perçinlemiş oldum. Konuşmak, bazen de çaresiz kaldığımız zamanlarda çözüm arayışına girmektir. Her insan sevdiği insanlarla arasında bir sorun olduğunda bir boşluğa düşmüştür. Sanki hiçbir şey olmamış gibi susmayı veya konuşarak çözmeyi denemiştir. Yakın zamanda bunu yaşadım. Yakın bir arkadaşımla aşılamayacak gibi görünen bazı sorunlarımız vardı ve ben her bu sorunla karşılaştığımda canım yanmaya başlamıştı. Bu sorunlarla ilk karşılaştığımız zamanlarda sert tepkiler veriyordum ama artık durum öyle bir hâl almıştı ki artık canımın acısından tepki bile vermek istemiyordum ve susmaya başladım. Sanki konuşsam bile beni anlamayacakmış gibi geliyordu ama bir şekilde de bu sorunların çözülmesi için konuşmamız gerekiyordu. Bir gün karşıma alıp adam akıllı konuşmaya karar verdim ve tam da beklediğim gibi oldu. Benim anlattıklarımı yanlış anladığı veya hiç anlamadığı için bir türlü anlaşamadık. Yani anlayacağınız çare ararken kendimi çaresizliğin tam ortasında buldum. Anlaşılır konuşmak zor bir meziyettir. Tabii bunu söylerken öyle boşluğa konuşmaktan bahsetmiyorum. Eğer birine kendini anlatmak istiyorsan yani düşüncelerini karşındakine sunmak istiyorsan gerçekten işin çok zor çünkü bana göre konuşmak bir paradokstan ibaret. Çare ararken çaresiz kalmak veya anlaşılmayı beklerken yanlış anlaşılıp daha kötü bir duruma düşmek gibi. Bu düşüncem size karamsarlık gibi gelebilir ancak dönün ve etrafınıza bir de bu açıdan bakın ve Osman ÇAKMAKÇI’nın bu eşsiz kitabını alıp bir okuyun. Eminim ki gördükleriniz karşısında siz de bana hak vereceksiniz. Betül DurmuşYALNIZ 1 Koray YALNIZ 21000453 TURK – 102 – 29 24/09/2014 Aslı UÇAR YANLIŞ YORUMLANAN PARK “ Bundan kısa bir süre önce, İstanbul’un Beyoğlu ilçesinde bulunan bir parktia başlayan eylem Türkiye’nin birçok il ve ilçesinde kaos ortamı oluşturdu. Bu konu hakkında pek çok yorum yapıldı ve bu yorumların ortak noktası zulme ve huzursuzluğa karşı olan rahatsızlıktı. Bu park, yasal olarak üzerinde herhangi bir proje uygulanmaması kararına sahiptir. Ancak Türkiye Cumhuriyetinin 61. Hükümeti bu parkı yıkıp onun yerine oraya başka bir inşaat projesi yapmayı düşündüğü ve halk bu duruma karşı çıktığı için iki taraf arasında uyuşmazlık başlamıştı. Bu süreç maalesef bütün ülkede çok büyük yankı uyandırmıştı. Ama yanlışlıklar da ardı ardına gelmeye başladı. Basit bir halk eylemi, hükümetin sert tutumları yüzünden uzadı. Bunu mualif kesim, mevcut hükümete karşı bir protesto haline getirdi. İşte en büyük problem de sanırım burada başlıyordu. Devlet ve halk arasında sözlü ve fiili atışmalar daha doğrusu savaş başlamıştı. İnsanların o günlerde yaşadıkları aslında herkesin bildiği bir durum, ama farklı bir canlı düşünecek olursak mesela bir kuş düşünün, biz insanlar kuşları hep havada istediği gibi süzülen, canı istediği yere çok kısa sürede varabilen özgür canlılar olarak tanımlarız. Millet olarak da İstanbul gibi bir yerde özellikle kâh vapurda seyahat ederken, kâh bir parkta otururken elimizdeki kağıt helvayı ya da simidi kuşlarla paylaşmayı çok severiz. Ama bu yaklaşık bir ay belki de daha fazla süren bu protesto süresinde o kuşlar nasıl tepki veriyordu acaba? YALNIZ 2 Devlet, halkın en büyük hakkı olan protesto hakkına saygı duymamış ve Taksim’de bulunan insanların üzerine, polislerini çok sert bir biçimde yollamıştı. Polis yapması gerektiği gibi halkı korumuyor, halka resmen savaş açarak neredeyse bütün silahlarını hiç düşünmeden halkın üstünde adeta deniyordu. Tomalardan çıkan tazikli su, silahlardan atılan gaz bombaları ya da kurşuna benzeyen boncuğumsu mermileri hedef gözetmeksizin kullanıyordu. Halk da bu durum karşısında taş, sopa veyahut bazıları silah kullanarak Türkiye Cumhuriyeti polisine karşılık veriyordu. Bu çatışma ortamında, sadece insanlar zarar görmüyordu, kim bilir kaç kuş telef oldu ya da diğer canlılar. . . Günlük zamanda olduğu gibi rahat beslenemeyen, oluşan çatışma ortamındaki hava kirliliği yüzünden gökyüzünde dilediği gibi süzülemeyen, ya da bir ağacın üstüne kurmuş olduğu yuvasını kaybetmiş bir kuşun, bu sıkıntılı günlerde dükkanının kepenklerini açamayan bir esnaftan ne farkı var? Ankara, Kızılayda bu protesto sürecinde bir çok esnaf iş yerine ulaşamadı, onlar bunu maddi kayıp olarak görüyor. Ama bir kuşsa evini kaybetmiş, yuvasından uzak ve aç bir halde yaşam mücadelesi veriyor. Yavru bir kuş ilk olarak kendisine onu besleyen canlıyı yakın görürken, küçük bir çoçuk da ailesini ya da kendisine idol aldığı bir kişiyi doğru karakter olarak tanımlar. Bir çok ebeveyn ya da ünlü kişi sokaklarda eylem yaparken, çocukları da onlara ayak uydurmaya çalışıyordu. Ama o kalabalık içerisinde kaybolan çocuk ya da yakını olan kişi zarar görünce ağlayarak sesini duyurmaya çalışırken, yavru kuş ne yapabilir? Yuvasını yeni kaybetti, uçmayı daha öğrenemedi ve aç kaldı. Belki de gaz bombalarının çıkardığı koku ya da kör bir kurşuna kurban gitti. . . Şimdi dönüp baktığımızda o günlere ya da bu günlere, ne değişti diye soruyorum kendime. Halkın talep ettiği gibi hükümet değişti mi, hayır! Zarar görenler, gördükleri zararı YALNIZ 3 unuttu mu, asla! Ekosistem içerisinde bulunması gereken özgür canlılarımız zarar gördüler mi, evet! Hükümet ya da sadece polis mi suçlu burada, tabiki hayır! Belki de 2 – 3 günde kapanabilecek bir süreç, uzadıkça uzadı. Çok basit bir anlaşma süreci, bizlere pahalıya maal oldu. Sesleri çıkmadığı için ya da çıksa bile dillerini anlamadığımız için, sorunlarını yorumlayamadığımız bu kuşları ya da diğer canlıları kimse umursamadı. “Bana dokunmayan yılan bin yaşasın” sözü yine burada da ne kadar doğru bir söz olduğunu kanıtlamış oldu. Halk hükümeti, hükümet halkı suçlamaktan hiç vazgeçmedi. Bizim özgür canlılarımızsa kimseyi suçlayamadı. . . NEFRET İLE BARIŞMAK Geçen yüzyılın en ünlü şairi Rainer Maria Rilke, bunalıma girdiği bir vakit arkadaşları psikoterapi almasını tavsiye eder. Bu fikir üstat Rilke’nin kafasına yatsa da uygulamayı reddeder. Arkadaşları nedenini sorunca “Şeytanlarımı kovarken meleklerimi ürkütmekten korktum.” (Rilke 2008) der. Şeytanlarını kovarken meleklerini ürkütmek... Şeytanları ona o herkesi kendinden geçiren şiirleri yazdıran melekler aslında. İçimizdeki nefret ve intikam duyguları yıkıcı görünse de yapıcı yanlarını göz ardı edemeyiz. Bunları görebilmek gerçekten aydınlık bir zihin gerektirse de, bu bir gerçek. Şeytanlarımızdan kurtulursak biz, aynı biz olamayız ve bir şeylerimiz eksik kalır. Dört yıldır izlediğim ve bu hafta ne yazık ki bitirdiğim (bitmesini hiç istemiyordum) bir anime, bana çok şey öğretti hayatla ilgili. Bu anime Masashi Kishimoto’nun Naruto’su. İlk bakışta çocuklara göre bir yapısı olduğunu düşündürtmesine karşın bu 700’den fazla bölümü olan anime son derece hayata dair mesajlar verdi bana. Naruto’nun hayallerine ulaşmasını izlemek, beni farklı bir ben yaptı diyebilirim. Nefret duygusuna olan bakış açım ve onla baş ediş şeklim yeni bir form aldı. Naruto kim derseniz, kimsesi olmayan bir çocuk. Doğduğu gün, köyüne saldıran Kyuubi (Dokuz Kuyruklu Tilki), Naruto’nun ailesinin canı feda edilerek Naruto’nun içine mühürlenmiş. Köy ona minnet duyacağı halde içindeki o canavar yüzünden Naruto’dan nefret etmiş ve hep uzak durmuş. İçindeki Kyuubi bile, Naruto’nun bedenine mühürlendiği için ondan nefret ediyor. Fakat ne kadar yalnızlığının kaynağı da olsa, aslında doğduğundan beri onun yanında olan, yaşadığı her şeye şahitlik eden bir rolü de var. Aslında bu nefretin vücut bulmuş hali adeta onun ailesi olmuş yıllardır. Nefretin bir form bulması ve vücudun içine mühürlenmesi olarak yapılan sembolizm her birimizin yaşadığı bir durum. İçindeki nefreti üretici ve yaratıcı olarak görme bakış açısı, insanı çok müthiş bir şekilde güçlendirebilecek bir görüş. Kendimizle ilgili olumsuzluklardan nefret etmek, geçmişte yaptığımız yanlışlara lanet okumak bizi sadece daha güçsüz kılar. Hayatta karşılaştığımız zorluklar bizi asla pes etmemek üzere güçlendirebilmeli ve bu iradeden her daim güç bulmalıyız. İçimizdeki nefret, ondan nefret ettikçe güçlenir ve kendimizle karşılıklı bir nefret diyaloğuna gireriz. Hayatımız boyunca onunla yaşayacağımızı bildiğimiz bir şeyi baskılamaya çalışmak aptalcadır. Onu kendimize yedirmeli, kendimizden ayrı düşünmemeliyiz. Naruto’nun yaptığı gibi Kyuubi ile dostluk kurabilmeli, hayallerimize giden yolda onun gücünden yararlanmalıyız. Eğer bu dünyada nefret zinciri kırılacaksa buna ilk başta kendi içimizdekini kırarak başlayabiliriz. Nefretin kaynağı biz isek buna yeni bakış açısı kazandırabilecek olan da bizden başkası olamaz. Nefretin bizi kontrol etmesi veya onu zorla kontrol etmemiz yerine onunla birlikte hayat yolunu yürümemiz daha kolay ve verimli olacaktır. Günümüzde dünyamızı saran intikam zinciri, tüm nefreti göğüsleyemeyen insanlar yüzünden. İntikam sonu asla gelmeyecek bir nefret yayılması. Naruto başkalarının nefretini bile göğüsleyebilecek bir karakter olsa da, günümüzde ne yazık ki kimse bir Naruto olamıyor. Herkes kendi nefretini göğüslemenin yolunu bulmalı, bunu Rilke’nin yaptığı gibi şeytanlarına melek muamelesi yaparak, onları şiirleri için ilham perisi olarak düşünerek veya bizim bir parçamız oldukları için ailemiz gibi düşünerek yapabiliriz. Kendi hayatımda bunu nasıl uyguladığıma gelirsem, hayatımda kimseden nefret etmedim (umarım da etmem) kendimden başka. Mükemmelliyetçi bir kişiliğe sahip olmam hem bir lanet hem de kendimi geliştirmemi sağlayan bir şanstı benim için. Türlü türlü insan var dünyada, ama büyürken bir dönem sadece bir tip insan “doğru” görünür gözüne. Ben çocukluğumdan beri herkesten farklı hissederdim ve bunun kötü bir şey olduğuna kendimi bayağı inandırmıştım. Zamanla benimle ilgili olan her şeyin karakterimde olduğunu ve asla değişmeyeceğini anladım. Kendime farklı olduğum için kızmam boşunaydı. Beni farklı yapan şeyler bir zamanlar kendime duyduğum kızgınlığın kaynağı olsa da, bugün kendimi sevmemin kaynağı oldular. Farklı bir insan olmanın, monoton bir kanvasa farklı renk bir fırça dokundurmanın zevki apayrı. Mesela, ergenliğimde saçlarımdan hiç hoşlanmazdım. Hep bana sorun ve zahmet çıkarırdı. Saçlarım çok gür, kalın telli ve kıvırcıktı. Kıvırcık saçın baskın gen ile taşınmasına rağmen, tüm kız arkadaşlarım düz saçlıydı! Uzun bir süre saçımla boğuştuğumu hatırlıyorum, bir dönem saçımı sürekli bağlıyordum hatta. Şimdi saçım en sevdiğim özelliğim oldu desem yalan olmaz. Çok komik geliyor geçmişe bakınca, o güzelliği nasıl işkence haline getirebilmişim zihnimde, sadece bir grup insandan farklı olduğu için hem de. En son fön çektirdiğim zamanı bile hatırlamıyorum. Saçım hala iki kişiye yetebilecek kadar fazla, ama güzelliğiyle bana özel olduğumu ve bunun için ne kadar şanslı olduğumu hatırlatıyor her gün. Bu hayatta inandığım şeylerden biri, kendini kabul ederek hayattan daha çok zevk alabileceğin. Kendini itip kakmak, kendinle kavga etmek zaman kaybı sadece. Sen başkası değilsin ki onunla kavga edebilesin? Mutlaka geçirmemiz gereken olgunlaşma süreçlerinden birinin, kendimize duyduğumuz kızgınlıkların bize ne kadar iyi yönde hizmet edebileceğini fark etmek olduğuna inanıyorum. Çerağ OĞUZTÜZÜN Kaynaklar: Kishimoto, Masashi. “Naruto.” 22 Eylül 2017 tarihinde erişildi. www.turkanime.com. Rilke, Rainer Maria. Seçilmiş Şiirler & Duino Ağıtları. Çev., Turan Oflazoğlu. İstanbul: İz Yayıncılık: 2008. Her Zaman Daha Fazlası Her insanın hayattan farklı beklentileri vardır. Her ne kadar istediğimiz şeylere sahip olursak olalım her zaman daha fazlasını isteriz. Araba alırız yenisi ve daha iyisi çıkar onu arzularız, ev alırız daha büyük ve daha güzelini görürüz onu almaya çalışırız. Bu bitmek bilmeyen istekler döngüsü hayatımızın her alanında kendini göstermeye devam eder. Peki ya diğerleri? Peki ya o diğer, sadece kendi yaşamlarını sürdürebilecekleri kadarını isteyen o insanlar? Artık monotonlaşan hayatlarımıza o kadar kaptırmışız ki kendimizi birçok şeyi göremeyecek hale gelmişiz. Farklı farklı restoranlara, kafelere gidiyoruz, tatile gidip otellerde kalıyoruz ama gittiğimiz o yerlerde bir şeyi göz ardı ediyoruz, bütün bunları yapamayan insanları. Bu kitap bende derin düşünceler uyandırdı. Hayatı daha farklı açılardan sorgulamamı ve günümüz modern insanının göz ardı ettiği bir dünyaya bakmamı sağladı. Biz yaşamak için savaştığımızı düşünürken dışarıda bir yerlerde gerçek anlamda savaşan insanlar var. Bu insanlar günün 3/2’lik kısmını karınlarını doyurabilmek ve belki de kendilerine kalacak yer bulabilmek için çok zor şartlarda çalışıyorlar. Belki de bizden bile çok… İşte bu noktada insan kendi hayatını sorgulamaya ve bir şeylerin farkına varmaya başlıyor. Biz onlardan farklı ne yaptık diye düşündürüyor insana ister istemez. Oysaki o durumda olan insanların hiçbir suçu yok. Çoğu insan gibi belli bir mali birikimi olmayan ailelerden gelmiş olmaları onların suçu değil. Onlar bu kadar ağır şartlarda çalışıp köleliğin modern halinin kurbanları olmak zorunda değiller, olmamalılar da. Her ne kadar günümüzde özgür bir dünyada yaşadığımıza ve köleliğin ortadan kalktığına kendimizi inandırmaya çalışsak da kendimizi kandırmaktan pek fazla ileriye gidemeyiz. Orwell’in bahsettiği o Londra ve Paris’teki insanlar belki de sadece on binlercesinden sadece bir kısmı. Bu insanlar aç kalmaktan, işsiz kalmaktan ve daha fazla yoksul olup hayatlarını sürdürememekten o kadar çok korkuyorlar ki kendilerini patron tarafından ne söyleniyorsa onu yapmak zorunda hissediyorlar ve eğer patrona karşı gelirlerse işten çıkarılacaklarının da gayet net farkındalar. Çünkü kalifiye elemen olmadıkları için yerleri hemen doldurulabiliyor. Daha onlar gibi o işi yapmak isteyen ve durumu olmayan düzinelerce insan var. Bu sorun hayatlarının önceki bölümlerinde iyi bir eğitim alamamalarından kaynaklanıyor. Eğer iyi bir eğitim görüp ellerine seçim yapma hakkı verilseydi belki de her şey çok farklı olabilirdi onlar için. Tıpkı kölelik sisteminde de olduğu gibi sadece zenginleri daha fazla zengin etmek için kurulmuş bir düzenin parçaları onlar. Yaşayabilmek için her ne denirse onu yapmak ve çalışmak zorundalar ama asıl suçlu onlar değil hayır, asıl suçlu bu düzeni kurup o insanları bir köle gibi çalıştırıp bundan kendilerine pay çıkarmaya çalışan insanlar. O insanlara ve hayatlarına bakınca bir kez daha sahip oldukları için minnet duymalı insan. Ben hiç fakirliği ya da yoksulluğu tatmadım, belki de asla nasıl bir duygu olduğunu yaşamadan anlayamayacağım. Fakat bu kitap sayesinde iliklerime kadar hissettim diyebilirim. Hayatı çok farklı açılardan görüp değerlendirmemi sağladı. Ben başka şeyler isterken aslında bir yerlerde belki de benim sahip olduklarım için her şeyini feda edebilecek insanlar olduğunun farkına vardım ve bu benim ister istemez kendime öfkelenmeme sebep oluyor. Sahip olduklarımın kıymetini bilmek yerine her zaman daha fazlasını isteyen ve bunun için diğerlerini umursamayan o insanlardan birisine dönüşmekten korkuyorum ama korkmamalıyım çünkü asla öyle olmayacağımın bilincindeyim. Ben bu modern kölelik sistemini kuranlar gibi olmayı reddediyorum. Alper Kerem Ersöz Ayşemüge Güngör DELİ OLMAK, DELİLERİ ANLAMAK VE BENZERİ Delilik... Nedir delirmek? Aklı başında olmamak nasıl bir histir? Çoğu normal kişi, gerçek cevaba asla ulaşamamayı bir lütuf olarak görecektir; zaten sokaktan çevirdiğimiz hangi insan bir mecnun olarak anılmak ister ki? “Normal” kelimesinin toplumun genelini oluşturan “akıllı” bireylerin ürettiği bir kavram olduğunu göz önünde bulunduralım. Öyleyse deli kategorisine alınmış kesimi çoğunluktan farklı zihinsel dünyalara sahip kişiler olarak tanımlayabiliriz. Bu bağlamda değerlendirdiğimizde tanımda normal olmak yüce bir vasıf değilken deli olmanın da aşağılık bir durum olmadığını fark ederiz. Biyolojik veya kültürel çeşitlilik zenginlikken zihinsel çeşitlilik neden değerli olmasın? Deli olmanın nasıl bir duygu olduğunu merak ediyorum. Tanımladığımız manada bir deli olma arzusundan değil, o hisse başka bir şekilde vakıf olmaktan bahsediyorum. Amacıma ulaşmak için insanlığın emeklediği günlerden beri kullanılagelmiş son derece temel iki yöntem emrime amade: gözlem ve empati. Gözlem çevremizi algılamaya ve tanımaya yarar; empati ise etrafımızdaki insanların gözünden bu çevreye bakmamızı sağlar. Bu iki meziyeti birlikte değerlendirirsek insanları anlamak için bir kaynak oluştururuz. İletişimde olduğum insanların aklından neler geçtiğini hep merak etmişimdir. Sanırım bu da beni roman ve öykü okumaya yönlendirdi. Bu türler sayesinde ben olmayan kişilerin dünyasında zaman geçirip onları anlamaya çalışmak, iyi ve kötü planlarına zihnen kulak kabartmak, hayal kırıklıklarını, mutluluklarını, korkularını onlarla birlikte yaşamak zamanla benim için bir çeşit tatmin haline geldi. Çünkü sadece beni ve benliklerini belki kendilerinden bile gizleyen insanları içeren bir dünya bir süre sonra monotonlaşıyor ve mutlu etmiyor. Peki deliler bu anlattıklarımın neresinde? Farklı insanları tanımak ve onları anlamanın en heyecan verici kısmı benimle onlar arasındaki zihinsel ve fikirsel farklılıklar. Önemli olan, bu farklılıkların derin anlamlar barındırması ya da bana bir fayda sağlayacak olması değil; bilinç sınırlarımda bulunmayan çeşitli soyut kavramların bazılarıyla nihayet tanışabilecek olmam. Böylece beğensem de beğenmesem de dünyaya farklı bir pencereden bakabilirim. Delileri anlamaya çalışmanın en çekici kısmı da aramızdaki farklılıların diğer insanlarla aramdakine nispeten daha fazla miktarda olmasını beklemem. Çünkü, yazının başında da bahsettiğim gibi, deliler toplumun genelinden farklı davranışlar sergilerler. Bizim gibi sıradan insanların delileri gözlemlemesi ve çeşitli durumlarda onlarla empati kurmaya çalışması, onları anlamamızda oldukça temel hatta neredeyse tek etkili yol. Yukarıdaki paragrafı delilerin gerçekten de “deli” olduğunu kabul ederek yazdım. Aslında, deli olma sınırının kesin çizgilerle çizildiğine inanmıyorum. Deli kişi kimdir? Hayali arkadaşlarıyla sohbet eden mi, rüyayla gerçek arasındaki sınırı kaybeden mi, “kendini uçurtma zanneden” (43) mi, “günlerce heykel taklidi yapan” (39) mı? Cevap belki de yukarıdakilerin hepsi. Peki biz deli olmadığımızdan ne kadar eminiz? Kalabalık bir alanda yürürken içinizden gelen bir dürtüyle ansızın arkanıza dönüp siyahlar içindeki birini aramadınız mı hiç? Kasvetli bir bahar sabahında kahvenizi yudumlarken aynı manzarada önceden de bulunmuş gibi hissetmediniz mi? Hatırlayamadığınız yaşlarınızda komşu çocuğuna ya da sizden küçük kardeşinize hiçbir suçluluk hissetmeden vurmuş da olabilirsiniz. Bunlar bazı klinik semptomların hafif ve önemsiz halleridir. Ne zamanki bu semptomlar ciddi bir hal almaya başlar, o zaman gerçek bir hasta olursunuz. Eğer belirtileri gösteren herkesin hasta veya deli olduğuna kanaat getiriyor olsaydık herkes biraz paranoyak biraz sosyopat biraz şizofren olurdu. Semptomların ne kadarının kişileri deli olarak tanımlamaya yeteceği ise bir muamma. Muayene sonucu, belirli ve denenmiş metotlarla karar veren bir ya da birkaç kişinin muhakemesine dayanıyor. İnsan zihnine yönelik arayışlarda bulunan ve yoruma dayalı olan muayeneler genelgeçer bir çerçeve sunabilir ama tam doğru bir resim çizilebilmesi için sınırların herkes tarafından anlaşılabilecek bir şablona oturtulması gerekiyor, ki bazen bu sınırlar silikleşip görünmez olurken şablon çıkartmak zorlaşıyor, takdir edersiniz. Örneğin, haksız yere akıl hastanesine kapatılan ve görevlilerin tedavi etmeye çalışırken delirttiği insan hikayeleri edebiyatta bolca yer alır. Edebiyatın bir ayağını tarihe dayadığını düşünürsek bu hikayelerde gerçeklik payı olduğunu, dolayısıyla birilerini deli ilan ederken biz insanların bu konudaki bilgi sınırımızın silikliği yüzünden hata yapmamızın olası olduğunu anlarız. Öyleyse bazı insanların hayatları boyunca delilik ile akıllılık arasında bir yerde bulunması da kaçınılmaz bir gerçek olarak kabul edilebilir. Belki de o kişilerden biriyiz, kim bilir? 40 Şizofrenden 1 Öykü kitabını okurken, zihinsel sapmaların kişilerin bakış açılarına olan etkisini algıladım ve yukarıda bahsettiğim gibi bir tatmine ulaştım. Kitaba göre “kendini güvercin sanmak” (46) da “akıl hastanesine bir kilo leblebi bağışlamak” (71) da delilik sayılabiliyor. Kitabın kendine has şizofrenik bakış açısı bir yana, bence bu örnekler deliliğin biraz da öznel bir tanım olduğunu gösteriyor. Delilik gerçekten öznel bir tanım mı yoksa herkes için geçerli ölçütleri mi var, konuştuğumuz kadarını buraya bırakalım, kalanını da psikiyatri uzmanları tartışsın. Biz de bu yazıya daha fazla devam edip kendi kendimizi delirtmeyelim. KAYNAKÇA Uludok, Okay. 40 Şizofrenden 1 Öykü. İstanbul: Doğan Kitap Yayınları, 2016. Baskı. KİMLİK ARAYIŞI Arkadaşlarım bazen bana nasıl biri olduğumu soruyorlar. “Bilmiyorum” diyorum, dalga geçerek “Neden?” diye soruyorlar, “Onu da bilmiyorum.”diyorum. “Daha doğrusu nasıl biri olduğum hakkında kafa yormak istemiyorum.” diye cevap veriyorum. İnanıyorlar herhalde, daha fazla soru sormuyorlar. Belki de ben öyle olduğunu düşünüyorum, kendi aralarında “Kıza bak ya, ne kadar garip biri. İnsan kendini bilmez mi?” diye küçümsüyor hatta bana acıyor da olabilirler. Peki gerçekten de hiç düşünmüyor muyum nasıl biri olduğumu? Aksine saatlerce hatta günlerce üzerinde kafa patlattığım, bazen cevabını bulduğum bazen de cevabı ararken tamamen kaybolduğum bir konu bu benim için. Evet kayboluyorum. Kendi içimde kendi kimliğimi ararken kayboluyorum. Dışarıdan görülen Büşra ile benim kendi içimde yaşadığım Büşra o kadar farklı ki bana –iki kişiyi aynı anda idare edebilen kız- ya da –bunu yaparken her şeyi eline yüzüne bulaştıran kız- diye hitap edebilirsiniz. Tatlı bir kız mıyım? Evet, sevgilim de hep belirtir bunu. Zeki miyim? Evet, arkadaşlarımın hatta hocaların bile bana ayrı bir saygısı var başarımdan dolayı. Peki güvenilir miyim? Evet, hayatımdaki çoğu kişi bana danışmadan bir iş yapmaz, önemli bir karar almaz. Bu dışarıdan görülen Büşra. Peki ya içim? Geceleri gizli gizli ağlayan, sırf yalnız kalmak için etrafındaki insanları kendinden uzaklaştırmak adına yalan söyleyen, birine sinirlenince kendini yalnız kalabileceği bir odaya kapatıp her şeyi yakıp yıkan, şirin gözüküp insanların ona olan güvenini suistimal edip onlara gizliden gizliyen kötülük eden... Neyse anladınız işte, görünenin aksine kötü biriyim. Ama gidip anneme sorsanız, anneme, beni doğuran kadına, o bile bilmez benim bu yönümü. Peki neden? Neden böyleyim ben? Bu hâle gelmemin sorumlusu kim? Elbette benim ama sadece ben mi? Başka hiç kimsenin katkısı olmadı mı bu içimdeki kötü Büşra’yı yaratmaya. Oldu elbet... Daha fazla kendimden bahsetmeyi bırakıp, konuyu değiştirip aileden bahsetmek istiyorum. Aslında konu pek de değişmiş sayılmaz. Neyse, bunu yazının sonunda göreceğiz. Nedir aile? Bizim doğmamıza vesile olan insanlar? Yetişmemize, bebeklikten çocukluğa, çocukluktan ergenliğe ve de olgun bir birey haline gelmemize yardımcı olan insanlar? Ya da bu yolu bizim için inşa eden, bize bu yolda boyun eğerek ilerlemekten başka şans bırakmayan insanlar? Bilmiyorum. Off ne çok şeyi bilmiyor gibi duruyorum bir de dışarıdan –zeki- görülen bir kızım demiştim. Belki de görünen Büşra ile benim bizzat yaşadığım Büşra bu soruya aynı cevabı vermedikleri için “Bilmiyorum!” deyip geçiştiriyorum aynı kim olduğum konusundaki soruya verdiğim cevap gibi. Şimdiye kadar yazdıklarımı daha önce hiç dile getirmemiştim daha doğrusu yazıya dökmemiştim. Madem şimdiye kadar dürüst oldum, şimdi de dürüst olacağım ve aile konusundaki aklımdaki fikri değiştirmeden söyleyeceğim. Aileniz kendi kararlarına ve çıkarlarına göre size hayatınızın senaryosunu hazırlarlar, önünüze koyarlar siz de oynarsınız. Yaşadığınızı sanırsınız ama tek yaptığınız ailenizi tatmin etmektir. Çocukluktan itibaren size empose ettikleri isteklerini yerine getirmektir tek yaptığınız yaşamak adına. Peki çok mu kötüdür bu senaryo? Aksine sizin için her şeyin en iyisini isteyen, bütün koşulları güzel, hayalini bile kuramayacağınız kadar harika bir senaryodur bu. Aileniz sonuçta, neden kötülüğünüzü istesin ki? Ama onlar bir şeyi yanlış yapıyorlar. Yaptıkları tek şey o senaryoyu elinize vermek yani bu harika hayatı beyninize işletmektir, kendi isteklerini sizin hayatınızın ana hedefleri yapmaktır. Başka hiçbir şey yapmazlar. Sizi en iyi okullara gönderirler, çalışmanız için kitap alırlar, babanız kurs paranızı ödemek için fazladan mesaiye kalır… Buraya kadar her şey çok güzel hatta ben bile aile konusunda haksız yere böyle kötü düşüncelere sahip olduğum için kendime kızmaya başlayacaktım ama yapamam. Aileler, en azından benim ailem, (bu çok hassas bir konu, çok da genelleme yapmak istemiyorum) sizleri istekleri doğrultusunda eğittikten sonra, sizinle ilgili her şeyi rafa kaldırırlar. Gözünüzün önünde deli gibi kavga ederler, kendi dertlerine boğulup sizin varlığınızı bile fark etmezler. Hatta öyle bir şey ki onların istediği hayatı gayet başarılı bir şekilde oynayan sizin yani yarattıkları o harika çocuğun farkına bile varmazlar. Ne kadar başarılı bir senaryo hazırladıklarını, çocuklarının oynadığı bu filmin ne kadar iyi gişe yaptığını anlayamazlar. Çünkü onlar bu durum yaşanılacak diye salık verdiler, sonra konuyu kapatıp başka şeylerle ilgilenirler. Çocukluğum hep böyle geçti. Aslında çok da büyük değilim, 20 yaşındayım hâla çocuk sayılırım ve hâla aynı hayatı yaşıyorum. Ailem gideceğim okullara, seçeceğim mesleğe, arkadaşlarıma, dışarıda geçireceğim vakte yani her şeye önceden karar verip beni –oluşturdular-. Sonra da kendi sorunlarına, başka yardıma ihtiyacı olanlara, kendi kavgalarına dönüp beni yapayalnız bıraktılar. Hiç de şüpheleri yoktu isteklerini yapıp yapamayacağım konusunda. Geçmiş zamanda konuşuyorum ama hâla durum aynı. Bana güvenleri o kadar tam ki, ben bile kendime o kadar güvenmiyorum. Her sessiz karşı çıkışım yüksek bir gürültüyle bastırıldı. Her haykırarak karşı çıkışım, daha da yüksek bir sesle bastırıldı. Tüm isteklerim, hevesim kursağımda kaldı. Bu okula gelmem haricinde, bir tek bu konuda baskın çıkabildim, acısını da hala çekiyorum. Amacım kendimi acındırmak değildi. Murathan Mungan’ın Harita Method Defteri adlı kitabını okuyunca ben de çocukluğum hakkında düşünmek istedim. Zaten insanların benim nasıl biri olduğum konusunda sorduğu sorulara cevap vermek için düşünmek zorundaydım, bu kitap vesile oldu. Ben, en azından dışarıdan görülmeyen, benim içimde yaşadığım Büşra tamamen çocukluğum eseri. Kırıp döktüğüm eşyalar, yumrukladığım duvarlar hep o bastırılışlarımın, kursağımda kalan heveslerin acısını çıkarmak için. Yalnız kalmak istemelerim sırf başkası bana ne yapacağımı söylemesin, yalnızken bari özgür olayım, kendi hayatımı istediğim gibi yaşayayım diye. İnsanların güvenini suistimal etmem tamamen geçmişte sırf ailemin istedikleri olsun, onların güvenini, isteklerini boşa çıkarmayayım, onların başını yere eğdirmeyeyim diye uslu kız rolü oynamaktan bıkmamdandır. Tüm bunlara rağmen, en azından onlara olan saygımdan dolayı onlardan nefret edemem. Belki de vicdanım el vermiyor ya da nefret etmeye gücüm ve cesaretim yok. Çünkü neden sevmiyorsun deseler, tüm bunları onlara anlatamam. Onlarsız da yaşayamam. Tam da şimdi annem aradı, konuştuk, sesini nasıl özlediğimi fark ettim. Beni bu hale getiren onlar ama onlardan ve çocukluğumdan vazgeçemem, onları yok sayamam. Tek yapmam gereken geçmişimi yani çocukluğumu tamamen geride bırakıp hayatıma devam etmem. Yapabilir miyim acaba? Şimdiye kadar kim yaptı bunu? Kim çocukluğunu yok sayabildi? “Bilmiyorum!!”..... BÜŞRA BINARCI Sessiz Çığlıklar Solomon Northup isimli yazar “12 Yıllık Esaret” adlı kitabında yaşadığı korkunç kölelik yıllarını anlatıyor. Şimdiki zamanda sadece bir hikâye olarak kalan bu 12 yıl insanı hayrete düşürmeye yetiyor. İnsanın, para için ne kadar cani varlıklar olabileceğini gözler önüne seren bu eser, kendi dünya sevgimi sorgulamama sebep olmasıyla hayatıma yeni bakış açıları kazanmama da sebep oldu. Kitabın yazarı ve kahramanı olan Solomon on dokuzuncu yüzyılın ortalarında yaşayan bir siyahi müzisyendir. Yabancı ve sanatçı görünümlü iki adam Solomon’u iş yapma bahanesiyle kandırıp Amerika’ya götürürler ve köle olarak satarlar. Şeker üretmek için köleleri çalıştıran zengin işadamları diğer insanların hayatlarını aynı Solomon’unki gibi hiçe sayarak mahvederler. Günümüzde köleliğin kalmadığı düşünülse de aslında hâlâ daha böyle caniler yüzünden her yıl on binlerce çocuk kayıplara karışıyor fakat bu kaçırılanların yaşamının bir önemi olmadığı düşünüldüğünden olsa gerek hiçbir zaman gündeme oturamıyor. Biz ünlülerin çocuklarının yaşam tarzıyla oyalanırken binlerce can para ile satılıyor ve bedenleri kötü amaçlar uğruna kullanılıyor. Son zamanda “Pizza gate” adıyla haberdar olduğumuz tüyler ürperten gerçekler, Dünya’nın sandığımız gibi huzur içinde yaşanan bir diyar olduğu zannını yerle bir ediyor. Zengin ama insan vasfına uymayan bazı şahıslar artık paralarını neye harcayacaklarını şaşırmış olacak ki pizza siparişi verir gibi küçücük çocukları evlerine sipariş ediyorlar ve bu zavallı çocuklara cinsel istismarda bulunacak kadar insanlıktan çıkabiliyorlar. Tıpkı kitaptaki köle sahiplerinin çocuklara davrandıkları gibi davranan bu kişilerin paraları sayesinde insanlar tarafından itibar görmesi de insanı çıldırtmak için yeterli bir sebep. Fakat biz bu olayları araştırmaya bile gerek duymuyoruz çünkü biz kaçırılmadık, bir tırın kasasına balık istifi gibi koyulup yüzlerce kilometre havasız gitmedik, bizim onurumuzu kimse böylesine çiğnemedi, bize hiçbir zaman köpekten bile daha değersiz gibi davranılmadı, biz hayatta kalmakla yaşamanın arasındaki farkı anlamak zorunda kalmadık. Niye umurumuzda olsun ki biz insan gibi doğduk insan gibi yaşadık, en azından öyle düşündük. Mazlumun çığlıklarına sağır kulaklarımız pop müziklere aç hâle geldi ama biz farkında bile olamadık. Biz çaresizliği, paramız yetmediği için lüks bir telefonu alamamak zannettik ve dertsiz başımıza dert çıkarmayı başardık. Yardıma muhtaç olan insanlardan habersiz yaşarken, ünlü kişilerin hayatını ezberlemeyi bir kültür zannettik. Tıpkı on dokuzuncu yüzyılın inşalarının köleliği normal karşılaması gibi biz de insanların açlıktan ölmesini normal bir durummuş gibi karşılamaya başladık. Artık bu duruma bir son vermemiz lazım. İnsanlara hayvandan daha beter bir yaşamı reva gören zalimlere dur deme vakti çoktan geldi. Bunu yapabilmek için de bu dönemde en güçlü alan olan medyayı çok iyi kullanmamız lazım. Sosyal medyadan sesimizi duyurarak birçok insanın bilgilenmesi ve destek vermesini sağlayabiliriz. Bunlara ek olarak herkes işini dürüstçe yapmalı ve yakınındakileri herhangi bir suça bulaşıp bulaşmadığı hususunda gözden geçirmeli. Eğer biz cesur olabilirsek; korkak suçlular, karşımızda durmaya asla güç yetiremez. Biz cesur olarak mazluma umut olabilirsek bu esaretler de çok sürmez ve zararın çoğundan kurtulmuş oluruz. Sandığımızdan çok daha kötü olan bu Dünya’nın sandığımız hâle gelmesi için hepimiz çok dikkatli ve çalışkan olmalıyız. Bizleri kandırmak için yapılan yönlendirmelerin farkına varıp ona göre hareket ederek niyeti kötü olan kişilerin planlarını bozabiliriz. Biz insan olmakla insanlara insan gibi yaşama hakkını sağlayabiliriz. Böylece sessiz çığlıklara artık bir son verebiliriz. Kaynakça: Northup Solomon. 12 yıllık esaret. Çev. Aykut Sığın. İstanbul: Maya Kitap,2015, 1.Baskı Fahreddin Susar YALANLAR Hayat her zaman istediğimiz, planladığımız, beklediğimiz şekilde gitmez. Ne kadar istemesek, ne kadar kaçınsak da yalan söylemek zorunda kalırız. Bazen bunlar ufak yalanlar olur. Babamıza okula gitmediğimize rağmen gittim demek veya sınavdan kaldığımız halde geçtim demek gibi anı kurtaran şeyler gibi. Ancak çok kişinin hayatını tamamıyla değiştiren yalanlar en zorlarıdır. Bazen insanlar öyle zor durumda kalmıştır ki ya hayatları bir çıkmaza sürüklenecektir ya da onların ve yakınındakilerin, ailelerindeki kişilerin hayatları tamamen değirmek zorundadır. Karen Perry’nin Masum Uyku romanında da yalan söylemekten başka çıkar yolu bulamayan Robin yalanlar cumhuriyetinde tüm ailesinin hayatını değiştirir. Başlarından geçen trajik olaylar bir gün karşılarına dikilecek, bundan sonra ise yalanlar ortaya çıkacaktır. Olaylar sarpa saracak, tabancalar ateşlenecek, uzun yıllar görüşmeyen evlat ve ebeveynler karmaşık olaylar içinde kalacaktır. İşte o anda, yalanların bir bir meydana döküldüğü anda hep düşünür insan acaba yalan söylemeseydim hayatım nasıl olurdu diye. Pişmanlık duygusu ile her şeyi yeniden yaşama, oluşturma isteği birbiri içinde dans eder. İhanet yalan getirir. Aksinin iddia etme şansımız çok düşüktür. Ancak şu durumda bir istisna yaşanır ki ihanet eden kişi karşısındakine bunu yapamayacağını hisseder, pişman olur ya da suçlulukla yaşayamayacağını anlar ki o zaman yalanlar yerini büyük kavgalara, ayrılıklara bazen de affetmelere bırakır. Bana sorarsanız insan kendinin hâkimidir. Hata yapmak da insanın doğasıdır. Eğer olanlar bir hata sonucu ise yalan söylemek o hatanın üstüne bir hata daha koymaktır. İnsanlar yalanların içinde boğulur. Kendilerini tanıyamaz hale gelir. Hatta söylenen yalanlar hayatları 180 derece değiştirecek cinste ise karşısındakini bile tanıyamaz hale gelirler. Yalanlar kötüdür. Yalanlar bir çocuğu anne babasından ayırabilir. Yalanlar birinin vurulmasına, hatta ölmesine neden olabilir. Yalanlar birine, onca yıl babam dediği adamın aslında gerçek babası olmadığını gerçeğinin şokunu yaşatabilir. Yalanlar birilerini intiharın eşiğine sürükleyebilir. Yalanlar doğmamış bir çocuğu bile üzebilir. Yalanlar bizi insanlıktan çıkarır. Ancak kimsenin hiç yalan söylemeyen birini tanıdığına veya kimsenin ben hiç yalan söylemedim, söylemem dediğine inanmam. Yine de yalanların pembesi de vardır. Bugüne kadar dünyada tek bir yalan söylemeyen insanın yaşadığına hiç inanmasam da her zaman sonuna kadar doğruluk, dürüstlük ile giden yalanı en son tercih olarak kullanan insanların yaşadığına inancım tamdır. Gerektiğinde masum yalanları hangimiz söylemiyoruz ki? Yalanın büyüğü küçüğü olmaz veya yalanın pembesi beyazı olmaz derler. Elbette yalanın büyüğü küçüğü olur. Masum Uyku’da olduğu gibi bir insana, öz evladı olmadığı halde bir çocuğa bu kadar yıl babalık yapmasına, onu gerçek evladı olarak bilmesine göz yummakla, işim var deyip tüm gün evde yatmak aynı şey tabi ki değildir. Yol açtıkları sonuçlar, yarattıkları trajediler arasında uçurum kadar fark vardır. Bir kez daha düşünmeliyiz her kelimemizi, her yalanımızı. İki düşün bir söyle diye boşuna dememişler. Dil bir tanrı gibi olayları baştanbaşa değiştirebilir. Romanda Harry’nin öldüğü gibi ölümlere davetiye çıkabilir. Her söylenen yalan kelebek etkisi yaratıp bizi apayrı patikalara sürükleyebilir. Bu yüzden ne zaman bir yalan dilimizin ucuna gelse, ne zaman bir yalan söylemeye karar versek iki kez, üç kez düşünmeli bu kararımızı sorgulamalıyız. Eğer çıkış yolu bulamıyorsak veya sadece kolay geldiği için yalan söylüyorsak bir gün ortaya çıkma şansının olduğunu unutmamalıyız. Boşuna dememiş atalarımız “Yalancının mumu yatsıya kadar yanar.” diye. Büyük yükleri sırtlanmadan önce onları taşıyıp taşıyamayacağımıza karar vermeliyiz. Serkan Öztürk FARKLIYIM FARKINDA MISIN? Günümüzde başını almış giden bir farklılığını belli etme çabası var insanlar arasında. Öyle olsun veya olmasın, insanlar kendilerinin birçok konuda diğerlerinden üstün olduğunu düşünüyor ve bu üstünlüklerini başkalarına belli etmek de istiyor. Sosyal medya vs. gibi çeşitli mecralarla bunu dile getirmek, belli etmek istiyorlar ki bu da tuhaf ve de -bence- çirkin bir görüntüye yol açıyor. Kimileriyle konuşurken, muhabbetine uzaktan tanıklık ederken sık sık fark ederiz ki kendilerini bir ön plana çıkarma çabası içindeler. İmrenilesi yanlarını dile getirmekten pek haz alıyor böylesi kişiler. Hoş, çoğunun övündükleri de içi boş, manasız şeyler ya neyse… Bu arkadaşlar sürekli laf arasına sıkıştırırlar işte ben şöyleyimdir, böyleyimdir, şuna gelemem, buna tahammül edemem, hayatta vazgeçmeyeceğim katı prensiplerim vardır vs. vs. Kendinizi seçim propagandasında hissettirirler sağ olsunlar. Çünkü bu arkadaşlar “vitrinde” olmayı severler, diğer insanların arasından sivrilip ön plana çıkmayı isterler. İnsanın doğasında var bu, yapacak bir şey yok. Sosyal medya profilleri anlamı çok derin(!) sözlerle doludur, kendilerini tanıtırlar satırlar boyu. Hatta bunların densiz olanları da vardır ki konuşurken size konuşma hakkı tanımayıp sürekli kendilerinden bahseder, bir monolog olur aranızda karşılıklı konuşmadan ziyade. Sürekli ön planda olmak, dikkat çekmek isterler. Nitekim bunu başarırlar da, bunlara yüz veren insanlar sayesinde. Arz-talep misali, bu ilişki birbirini besler ve bu kötü davranışın önü kesilmez maalesef. Düşünüyorum da gerçekten ön planda olmayı fazlasıyla hak eden insanlar da var; sırf alçak gönüllü oldukları için, kendilerini övmenin gerçek manada bir faydası olmadığını bildikleri için geri planda kalan, dışarıdan bakıldığında kendi halinde normal, sıradan biri olarak gözüken… Bu insanlara saygı duyuyorum işte, kendilerini ne kadar övseler haklı olsalar da bu basit davranışta bulunmayan bu insanlar gerçekten erdemli insanlardır. Ne demişler, başak olgunlaştıkça eğilirmiş, aynen öyle. Ha zaten bu kişilerle oturup biraz konuşunca onlara fazlasıyla imreniyorsunuz ama, işte günümüzde vitrinde olan ürünler haliyle daha fazla ilgi çekiyor. Reklamcılığın ürünün kalitesinden bağımsız olarak o ürünün satışına olan etkisi aşikâr. Ne yazık ki özelliklerini bahsettiğim bu erdemli insanlar toplum içinde görünmez pelerinle gezerken ağzı sürekli laf yapıp kendilerinin reklamını yapan kişiler rağbet görüyor. Sosyal medya fenomeninden tut, siyasete kadar hepsi böyle. Böylesine rezil bir dünyada yaşıyoruz işte. Üniversitemizde bir sürü kariyer odaklı aktivite oluyor öğrencilere kendilerini firmalara ‘satmayı’ öğreten. Şu kulüpte etkinlik yaptım, şu organizasyonda görev aldım diye cv’lere yazmayı öğütlüyorlar. Tabii ki bu kulüp etkinlikleri vs. gerçekten önemli şeyler aslında ama demek istediğim, bu kadar kasıntı olmaya gerek yok. Zaten yeteneği olan kişi bunu belli etmesini bilir, bunu uygun bir şekilde de belli eder; pazarda gezerken duyduğumuz ‘gel vatandaş gel’ nidalarına ihtiyaç duymaz. Uzun lafın kısası, insanlar sürekli kendilerini övme, ön plana çıkarma gayreti içindeler. Bundan keyif alıyorlar, çok farklı, çok aykırı bir kişiliğim hissini iliklerine kadar yaşıyorlar. Bu durum değişir mi, hiç zannetmem. Bu satıcıların alıcısı olduğu sürece bu devran böyle dönmeye devam edecek. Bu kişiler kendileri odaklı dünyada yaşadıklarını zannederek hayatına devam edecekler, peşlerine de uydu misali birçok kişiyi takacaklar. Aklı başında insanlar ise kendi köşelerinde, kendileri gibilerle olması gerektiği gibi yaşayacaklar. Bu sözde marjinal kişiler birçok kişi tarafından imrenilerek bakılabilir, fakat unutulmamalıdır ki rüzgarda zarar görecek olan ‘başaklar’ bu hafif, başı havada, daha olgunlaşmamış olanlardır. İNSANLIĞIN SON UMUDU, SEVGİ Aradan uzun yıllar geçti ama belleğimin katmanları arasında halâ duruyormuş meğerse o basınhaberi. İnsanların doğaya, dolayısıyla kendi benliklerine yakın yaşadıkları küçük bir şehirde, kuduzşüphesiyle gözlem hücresine kapatılan oğlunu yalnız bırakmaya gönlü razı olmaz anasının. Doktorlarıikna eder kendisini de aynı hücreye kapatmaları için. Ertesi gün ana-oğul birlikte çıkarlar ölümhücresinden, sevginin zaferidir bu. Kuşkusuz, hiç kimse o anneyi suçlayamazdı, eğer oğlunu gözlemodasının penceresinden izlemeyi seçmiş olsaydı. Fakat kendini feda etmeyi göze almasaydı, sevgininbuyruğunu bastırmanın, tehlike karşısında kendini korumak için oğlunu yalnız bırakmanın ruhundankoparacağı parçayı bir daha asla yerine koyamazdı.Bana bu haberi hatırlatan, George Orwell'in Bindokuzyüzseksendört adlı romanında, WinstonSmith'in, ağır psikolojik baskı ve işkence altında sevgilisi Julia'dan vazgeçtiği bölüm oldu. OysaWinston zaferi kazanmaya çok yaklaşmıştı. ''Seni alt ettik Winston. Perişan ettik seni. Onurun ayaklaraltına alındı. Tekmelendin, sopa yedin, sövüldün, acı içinde haykırdın, kendi kanının ve kusmuğununiçinde yerlerde süründün. Yalvar yakar oldun, aman diledin, herkesi ele verdin, bildiğin ne varsasöyledin. Bir insan daha fazla küçük düşebilir mi?'' diyen O'Brien'a, ''Julia'ya ihanet etmedim'' yanıtınıverebilmişti. Ne var ki, bireyleri belleksiz, fikirsiz ve duygusuz piyonlara dönüştürmek üzerinekurulmuş olan İngsos rejiminin memurları, amaçlarına ulaşmak için Winston'ın tutunduğu bu son dalıda kırmaları gerektiğini biliyorlardı. Dönüştürme sürecinin son aşamasında, yüzüne kilitlenmiş kafesinbirkaç milimetrelik metal perdesinin gerisinde saldırıya hazır bekleyen aç sıçanların bilinçüstüneçıkarttığı korkuya yenik düşen Winston, ''Beni bırakın! Julia'ya yapın! İstediğinizi yapın ona,umurumda değil! Yüzünü paralasınlar, her yerini yalayıp yutsunlar!'' diye avaz avaz bağıracaktı. Buhaykırış, işkencenin ve tutsaklığın sonunu getirse de aslında ölüm fermanıydı Winston'ın. O gündensonra, özgür ama ruhsuz bedenini taşıyacaktı şehrin sokaklarında; yaşamak kadar ölmek, sorgulamakkadar körü körüne inanmak da anlamsız olacaktı onun için.Varlığımızın derinliklerinde gizli en son sığınağımızdır sevgi. Beden ve ifade özgürlüğümüzüyitirmiş olsak bile, düşmana teslim etmemektir sevgiliyi; ondan vazgeçmemek, ona ihanet etmemektir.Bazen bir dava arkadaşı, bazen eş ya da oğul, bazen de vatandır sevgili. Ona duyduğumuz bağlılık bizihayata bağlar. Karanlık geçitlerden, çaresizlik ormanlarından geçerken elimizden tutar; katlanabilirkılar zulmü ve baskıyı. En ağır tehlikeler altında ya da tehditler karşısında dahi son dayanağımızdır o;çünkü bizi biz yapan, insan yapan köklerin en dayanıklısını, en derinini ona duyduklarımız besler. Kendi var oluşumuzla ilgi kaygıları sevgili uğruna feda edemediğimiz noktada sevgi yiter; varolmanın anlamı kaybolur. Winston ve Julia, tutsaklıklarının sona ermesinin ardından yenidenkarşılaştıklarında, korkularına yenik düşüp birbirlerine ihanet ettiklerini itiraf ederler. Fakat birbirlerinisuçlamazlar bu yüzden; çünkü her insanın bilinçaltında, hayatta kalma içgüdüsüyle çelişen karanlıknoktalar bulunduğunun, bu noktaları dürten işkence yöntemlerine hiçkimsenin karşı koyamayacağınınbilincindedirler. Ancak olan olmuştur. Son umut yitirilmiş, sevginin kalesi yıkılmıştır her ikisinin deyüreğinde. Geri dönüşü olmayan bir dönüşümdür bu. Winston'ın ve Julia'nın insanlığının sonudur.Sadece onların da değil, İngsos rejiminin aynı yöntemlerle dönüşümden geçirdiği tüm toplumun vegiderek tüm insanlığın sonudur. George Orwell, bizleri uygarlığımızın kaderi konusunda uyarmakta,sevginin varlığımızın bir parçası olmaktan çıkacağı noktada insanlığın sonunun geleceğine işaretetmektedir.1Ne mutlu ki Orwell'in mesajını tersten okumak da mümkün: sevmeyi unutmadığımız sürecedünyadaki tüm felaketlere, savaşlara ve yıkımlara rağmen insan olarak kalma şansımız var. Bu şansasıkı sıkı sarılmalıyız. Oysa günümüzde sevgiden çok kolay vazgeçilmekte. Değil yaşamlarımızı,küçücük çıkarlarımızı, gereksiz konforlarımızı sürüdürebilmek için arkadaşlarımız, eşlerimiz,sevgililerimiz karşısında bencilce kendimizi öne sürebiliyoruz. Üstelik, herkesçe benimsenen bu tutumçağımızın yaşam biçimi olarak görülüyor. Yalnız fakat bir örnek bireylerden oluşan küresel bir kentedönüşüyor dünya. Onları birbirinden ayıran sevinçler, coşkular, tutkular giderek silikleşiyor. Kökenindesevgi olmayan hiçbir duygu yeşerip boy atmıyor. İlişkilerin yüzeyselleşmesine, duyguların körelmesineparalel olarak dünyadaki yaşam koşulları ve dünya barışı da bozuluyor. Hissizleşen toplum, gün be günyaşanan felaket, kıyım ve derin yoksulluklar karşısında duyarsız kalıyor. 1984 yılı geldi, geçti fakat dünya Orwell'in kurguladığı gibi olmadı diyebilir miyiz? Evet, belkitotaliter rejimlerin devri kapandı artık. Ancak çağımızda bireyi ezip hiçleştirmeyi, düşünceleri veduyguları aynı kalıba dökmeyi amaçlayan diktatörlüklerin yerini almış olan başka dinamikler var:toplumun değer yargılarını belirleyen, ilişkiler ağını şekillendiren medya ve internet, günümüzündünyasını yöneten rejimler aslında. İnternet ve medyanın pişirip önümüze koyduğu sanal gerçekliğiolduğu gibi kabul ediyoruz; zihinlerimiz bu sunumların dayandığı kaynakları sorgulayamayacak kadarsığlaşmış durumda. Sanal alemin dayattığı daimi savaş ve şiddet ruhunu gerçeklik olarak algılıyoruz.Savaş ve şiddetin kalıcı olması amacıyla yine internet ve medya tarafından kurgulanan düşmanlara vedüşmanlıklara inanıyoruz. Bireylerin böylesine kimliksizleştiği, kitlelerin içinde eridiği bir dünyada,bilincini ve duyarlılığını korumaya çalışan az sayıda kişinin sesi ise duyulmuyor. Bindokuzyüzseksendört romanında, Winston Smith günlüğüne tek umudun, bilinçlenmeleri vedevletin zihinsel uyuşturma yöntemlerini görebilmeleri koşuluyla, toplumun yüzde seksen beşinioluşturan proleter sınıfında olduğunu yazmıştı. Smith'in proleteryaya ümit bağlamasının nedeni busınıfın halâ insanî içgüdülerine göre yaşamakta olmasıydı. Ancak proleterler öylesine cahil ve sığgörüşlüydüler ki böyle bir uyanışın imkânı yoktu. Günümüzde bizler de kitlelerin cahil ve sığ görüşlüolduğu bir dünyada medya ve internetin uyuşturucu etkileri altında yaşıyoruz. İnsanî içgüdülerimizgiderek zayıflıyor. Oysa binlerce yıldır özlediğimiz barışı kurmanın, doğayı yıkımdan kurtarmanın veinsanları özgürleştirmenin tek çaresi olan sevgi böyle bir toplumda yeşerip boy atamaz. Öyleyse,yapılabilecek bir tek şey kalıyor geriye: toplumsal hayatta giderek yitirilen kültürel zenginliği,düşünme ve sorgulama yetisini, sosyal sorumluluk bilincini kendi bireysel yaşamlarımızda korumak;bu unsurlar üzerine kurduğumuz sevgi ve duyarlılıkların, durgun bir göle atılan minicik taşlar gibigiderek büyüyen, büyüdükçe birleşerek güçlenen halkalar yaratacağına, bu halkaların bir gün bütüninsanlığı saracağına dair umudumuzu yitirmemek.2Yağnur Işık ÇİFTCİ 21602436 BİR ÖZÜR MEKTUBUYDU Aşk nedir? Tuhaf şeydir aşk, çok tuhaf. Gelip geçici bir heves yahut kalbine saplanıp kalan bir anı. Uzun sürmeyeceğini, sadece o an keyifli olup sonra acı çektireceğini dürüstlükle söylemesine rağmen sana, insanı peşinde koşturan bir şeydir aşk. Dürüst, masum görünür. Ne varki önüne bir bir dizse de sana çekireceği acıları, uyarsa da seni, öyle etkiler öyle bırakmaz ki yakanı, sanki git diye değil de kendi vicdanını rahatlatmak için uyarmış gibi bir havaya bürünür. Dönüp uzaklaşamazsın. Bu yaptığının bir anlamı olmadığını kabul ettiremezsin kendine, gidemezsin işte. Ve kısadır aşk dediğin, oldukça kısa. Belki de bu yüzden vazgeçemez insan, damağında tadı kalır. Çünkü sen daha doyamadan ona, çeker gider aşk. Sen dönüp gidemezken ondan uzağa, o gider. Damağında kalmış tadı, aklında anılarıyla gider. Yerini ya sevgi dolu bir ilişkiye bırakır, ya da hüzünle yoğrulmuş bir yabancılığa. İsterse dünyanın en mükemmel sevgisini bıraksın sana, içten içe o ilk aşkı ister insan. Hala çok sevse de karşısındakini; ona aşık olduğu, onu hayal ettiği zamanları özler ve aşkın yıkıcılığı girer o zaman araya. Çünkü aşkı ancak yeni birinde bulabileceğini bilir insan; yeni bir beden, yeni bir bakışta...Sonra pişman olsa da o tutkuya kapılır çoğu zaman. Sevgisini bırakır ve aşka koşar bir başkasında. Aşka aşık olmak mıdır bu? Belki...Başkasıyla birlikte olmak istediği ya da eşini artık sevmediğinden değil, yeniden aşkı duymak ister masumca ve baştaki sevgiyi ateşleyen o güzel aşk, bu ateşin üzerine kül dökmeye hazırlanıyordur şimdi. Aşk tuhaf şey, asla suçlanamayan ama belki bizi en çok kıran duygu. Basit de değilki aşkı tanımlamak, duygu demek yeterli gelmiyor.Acıtsa da dinlenen hüzünlü bir şarkı gibi,sigara gibi bir şey. Aşk sadece insan kalbine aşılamadı kendini,dünya üzerindeki tüm insanların yüreği yetmemiş olacak ki, romanlara , şiire, sanata kaydı. İnsan kalbinden kopap gelen ne varsa, hepsinde kendine bir yer edindi ve aşkı,aşkın hüznünü, ayrılığı, aldatmayı romanlarda görmek şaşırtıcı bir şey değildi artık. Her insanın aşkla bir tecrübesi olduğundan mıdır yoksa geride bıraktığı sonsuz özlemden dolayı bıkmanın imkansızlığından mıdır bilinmez, insanlar da bırakmadı aşkla çevrelenmiş kimi zaman gerçek kimi zaman kurgu hikayelerin arasında kaybolmayı.Okudukça yazıldı, yazıldıkça okundu aşk. Her kalemden farklı karakterler hayat buldu, aynı büyünün çevresinde dönüp durmak için.İnsanlar da sevdi ya okumayı, ben sevmedim. gereksiz olduğunu düşünüyorum bir duygunun peşinden bu denli gitmeyi.Yeni en azından öyle düşünüyordum, son zamanlarda okuduğum bir kitap biraz değiştirdi bu düşüncemi... Genellikle okuduğum bir tarz da değildir aşk romanları, bu romanları eleştirmesem de saygılı ve uzak bir konumdayım. Bahsedeceğim kitaba da başlamazdım muhtemelen, aşk romanı olduğunu bilseydim.Fakat hani rafta öylesine beğenip bir kitaba bakarsınız ve aşk romanı çıkar ya, işte onun kurbanı oldum. Kurban diyorum yanlış anlamayın, pişman değilim okuduğuma.Sıradan bir aşk/ayrılık romanı değildi çünkü,“Bize Kalsa Böyle Geçerdi Akşamlar”. Adı cezbetti beni, rafta usul usul oturuyordu.Her ne kadar kime sorsak reddetse de ilk baktığımız ve değerlendirdiğimiz yeri kapağıdır ya bir kitabın,ben de öyle yaptım.Üç kadeh yanyana duruyordu kapaktaki resimde, biri şarap, biri viski, dolu olan da bira olmalı diye düşündüm.Çevirip özetini okumaktansa fikir yürütmeyi seçtim.Neden sadece bira bardağı doluydu, kim dokunmamıştı bardağına?Belki üç kadeh de aynı kişiye aitti ya da sadece temizlenmemiş bir bar masasında kalmış tanımadığı iki insanın içtiği kadehlerdi bunlar.Fakat üçünün arasında bir bağlantı olmasa neden kapakta dursundu ki o kadehler. Özetine bakmayı inatla reddedip ilk sayfasını açtım.üslubunu sevmiştim.Uzatmadan alayım dedim bu kitabı,neredeyse büyüsü bozulmadan. Sanki kitap okuyucusunun aşka önyargılı olduğunu bilir gibi, başta çaktırmadı konusunu.Usul usul, yavaşça anlattı kendini.Belki de okuduğumuz tüm cümlelerin sahibi olan Mahir karakterinin kendi hayatında aşka mesafeli yaklaşımındandır bu uysallık ya da birden anlatırsa aşkından yaptıklarını, arkadaşına ihanet etmenin ağırlığı altında ezilmekten korktuğu için ağır ağır ilerledi,bilemiyorum. Kitap boyu konuştu Mahir, sanki isimleri değiştirilmiş bir özür mektubuydu tüm kitap. Kızmanız gereken zamanlarda kızamıyordunuz ona, hatta acıma ve merhamet işliyordu yüreğinize. Mahir'in ağzından dinlemeden, iç dünyasını bilmeden okunsa affedilmeyecek olaylar gelip geçiyordu ama kızamıyordunuz işte.Kitabı okudukça,Mahir'in tabir-i caizse günah çıkarmasını dinlerken aşk romanlarının her zaman pek de sığ olmadığını, nasıl içinizde yer edebildiğini farkettim. Tesadüfi olsa da, farkettiğim için mutluyum bunu. En uzak durduğundan bile bir şeyler öğreniyor insan. Sanırım Mahir'i özleyeceğim, Bir kitap daha bitti ve tüm kitap boyu konuşan Mahir'in ağzından tek bir kelime bile çıkmayacak o son sayfadan sonra. Tüm hayatını okuyup bitirdikten sonra bir daha asla karşılaşmayacağımızı, ona dair tek bir söz bile duymayacağımızı bilirken neden ölmüş gibi gelmez karakterler acaba?Ben Mahir ölmüş gibi hissetmiyorum.Oysa ölüm dediğimiz tam bu tanım değil midir. TURK 102-016 Onuralp Manav 21200894 “İt kağnı gölgesinde yürür de kendi gölgesi sanırmış.” Politika ve siyaset, yıllar boyunca bu olguların yaratabileceği sonuçların bilincinde olan insanların korkusu, bu sonuçları idealleri ve çıkarları doğrultusunda ahlaki değerleri göz ardı ederek kullanmaktan çekinmeyen kişilerin de silahı olmuştur. Bu insanlar bazen dini, bazen insanların zayıf yönlerini ve bazen de kanunların aksayan yönlerini kullanarak karşımıza çıkmaktadırlar. İnsanlar bu düzenbazların, gözlerinin içine bakarken bile rahatlıkla söyleyebildikleri yalanlarının, yaparken utanç duymadıkları hilelerinin ve ayıplarının her zaman farkında olmuşlardır. Ancak, “bana dokunmayan yılan bin yaşasın” zihniyeti bu düzenbazların cezalandırılmasını geciktirmiş veya tamamen bu gerekliliğin yerine getirilememesine neden olmuştur. Aziz Nesin’in Zübük adlı romanı günümüzde de devam eden bu durumu en güzel şekilde özetlemektedir. Kasabanın en büyük belası olan Zübükzade İbraam Bey yukarda anlatılan çıkarcı ve yalancı insandır. İnsanlar göz göre göre kandırılmaktan ve dolandırılmaktan bıksa da bu yalancılara inanmaktan veya onlardan medet ummaktan vazgeçememiştir. Aziz Nesin’in de dediği gibi “biz hepimiz birer zübüğüz.”(Nesin,268) O “zübük”leri biz kendimiz ortaya çıkarıyoruz. Onların cezalarını vermeyerek, yalanlarını yüzlerine vurmayarak ve toplumda baş tacı ederek yapıyoruz bunu. İnsanlar bu sahtekârları yücelttikçe, yalanlarına göz yumdukça daha da güçleniyorlar ve artık önüne geçilemeyecek noktalara kadar geliniyor: el üstünde tutulan düzenbazlar, omuzlarda taşınan yalancılarla doluyor her yanımız. Bir süre sonra kendilerini her şeyden üstün, farklı ve ulaşılmaz TURK 102-016 Onuralp Manav 21200894 hissetmelerine ön ayak olduğumuz bu insanların yalanlarını da kanıksayıp sanki olağan ve doğru şeylermiş gibi kabul ediyoruz. Günü gelip tekrar yalanların yüz kızartıcı ve affedilemez olduğunu fark ettiğimiz zaman her şey için çok geç kalmış oluyoruz. Belki de bu duruma kendimizi inandırmak istemiyoruz. Kendimize yakıştıramıyoruz neden ve nasıl böyle bir hata yaptığımızı. Kimseye bu yaşanan kötü durumu anlatamamak insanların tepkilerinden korkmakta ayrı bir yüz kızartıcı durum olarak insanların karşısına çıkıyor. Çok ilginçtir ki bu “zübük”lerin insanları kandırmak için her zaman, yalanları ve oyalamak içinde her zaman bahaneleri olmuştur. Böyle insanlar sizi nasıl alt edeceklerini, sizi hangi tarafınızdan vuracaklarını çok iyi bilirler. Siz, ne kadar onların maskelerini indirecek güce ve inanca sahipseniz de bir şekilde sizi alt etmeyi başarırlar. Aziz Nesin Zübük romanında bu durumu çok alaycı ve trajik bir şekilde işlemiştir. İbraam Bey’in düzenbazlıklarından nasibini alan vatandaşlar ne zaman öçalmak için İbraam Bey’e (kasabalının deyişiyle “zübükoğlu zübük”) gitseler her seferinde kandırılarak geri dönmüşlerdir. Zübük’ün yalanları karşında, hükümet adamı kimliği sayesinde, çoğu zaman ondan korkup özür dilemişlerdir ve hatta para vermişlerdir. Yukarda anlatılan durum günümüzde de aynı değil midir? Yalan olduğunu bildiğimiz şeylere korkularımız yüzünden göz yummak zorunda kalmaz mıyız? İstemediğimiz bir durumla karşı karşıya gelmemek için bazı insanların üzerimizde oynadıkları oyunları ve kurdukları düzenleri kabul etmemiz gerekmiyor mu? Bu sorulara hayır cevabını verebildiğimiz zaman, yanlış giden şeyleri dürüst bir şekilde düzeltebilme ve doğruyu savunabildiğimiz zaman bu zübüklerin sayısını azaltılabilme şansımız olur. Böylelikle insanların kendilerini başkalarından üstün görebileceği bir toplum olmamış olur. Kimse kimsenin kanatlarının altına sığınmak zorunda kalmaz. Belki de insanlar onları yöneten kişilere bu kadar taviz vermeseler veya onları bu kadar baş tacı yapmayıp doğruya doğruyu, yanlışa yanlışı cesurca belirtebilseler zübükler bu kadar kuvvet bulamayacaklar. KAYNAKÇA TURK 102-016 Onuralp Manav 21200894 Nesin, Aziz. Zübük. İstanbul: Nesin Yayınevi, 2012. "İyi Ki Varsın Zübükzade." Mehmet Can Özdarendeli. İnternet. 15 Eylül 2014. Kalıplaşmış Düşünceler/İlayda CANAZ Anna Karenina, lisede edebiyat öğretmenimin zoru ile okuduğum, okumaya başladığım andan itibaren beni içerisine çeken ve toplumdaki ahlak örüntüsünü sorgulamama yol açan bir kitaptı. Dünya klasiklerine karşı uzun ve sıkıcı olduklarına dair önyargılıydım ama Anna Karenina bu önyargılarımı kaldırmaya yetti. Önümde okumak zorunda olduğum iki ciltlik bir kitap vardı ve ilk sayfasını açarken bile isteksizlik paçalarımdan akıyordu. Kitaba başladım ve biran önce bitmesi için temennilerim varken, kendimi kitabı okurken zevk aldığımı, konunun beni düşüncelere sürüklediğini ve sonunun ne olacağını merak ederken buldum. Anna Karenina yüksek rütbeli bir devlet memuru ile evli, bu evlilikten bir oğlu olan güzel bir kadındır. Monoton bir evliliği sürdüren Anna, bir kont ile tanışması ile evliliğindeki eksik olan heyecanı yakalar ve bu yasak aşk başlar. Kötü haber tez duyulur dendiği bu olsa gerek ki, bu yasak aşk herkes tarafından öğrenilir ve türlü türlü yorumlar yapılmaya başlanır. Peki, gerçekten de Anna Karenina kötü bir kadın mıydı? , Yoksa herkesin başına gelebileceği gibi monotonluktan, tutkusuz ve heyecansız bir evlilikten sonra kont ona karşı konulamaz mı gelmişti? Kitabı okurken kendimi sürekli Anna’nın yerine koydum ve sorguladım ‘Anna yerinde olsam ne yapardım?’ diye. Evet, boynuma madalya takılmayacaktı yasak bir aşk yaşadığım için ama insanlar ne der diye de kendimi engeller miydim? , karar veremiyorum ama muhtemelen toplum baskısı altında kalıp kendimi bu aşktan geri çekmezdim. Maddi sıkıntı yaşamadığım bir evliliğim olabilir ve bu evlilikten bir çocuk sahibi de olabilirim ama heyecansız, monoton geçen bu evliliğe ne kadar süre daha katlanabilirdim? . Büyük ihtimalle Anna Karenina için de durum böyleydi. Şundan eminim ki, karşısına yakışıklı kont Vronski çıkmasaydı bile, Anna’nın yolu başka bir kişiyle, başka bir zamanda, bir şekilde kesişecekti çünkü Anna Karenina evliliğinde yoksun kaldığı tutku ve heyecan gibi kavramların hasretini çekiyordu. Tolstoy’ un bu kitabı nasıl yazdığı hakkında bir bilgi olmadığı için ya gerçek bir hikâyeden esinlenmişti ya da toplum düşünce ve yargılarını önemseyip, romanı mutsuz son ile bitirmişti. Roman, Anna’ nın eşini ve oğlunu terk etmesi, hemen ardından genç kontun düşündüğü gibi biri olmadığını anlaması ve intihar etmesi ile son bulur. Bu son bana göre, insanlara ibret olması için yazılmıştı ve Anna’nın yanlış tercihinden dolayı böyle kötü bir sonu oldu ve Anna sadece aşkının peşinde koşan ve çoğu kişinin istese dahi toplumsal kurallara uymak için gösteremediği cesareti gösteren yürekli bir kadındı. Her ne kadar yaptığının adı ihanet olsa da, o aynı zamanda duygularını dışa vuramayan ve toplumsal baskı altında kaldığı için mutsuz bir şekilde evliliğini sürdüren kadınlar için bir cesaret kaynağıdır. Birçok ülkede erkeğin aldatması veya ihanet etmesi kötü karşılansa bile büyük bir tepki verilmez fakat aynı durum kadın için söz konusu değildir. Bu nedenden dolayı Anna Karenina toplumdaki ahlak baskısı altında kalmamış ve yaptığı yanlışın farkında olsa bile kalbinin sesini dinlemiş bir kadındır. Bu istemeyerek okumaya başladığım kitap, şuan bile üzerinde düşündüğüm ve edebiyat öğretmenime teşekkür etmemi gerektiren bir eser çünkü toplumdaki ahlaki etkinin kişi üzerindeki baskısını tüm acı gerçekliği ile görebildiğimiz bir kitap. Evet, Anna Karenina’ nın sonu ‘‘kötü insanlar eninde sonunda yaptıkları kötülük yüzünden cezalandırılır’’ düşüncesi ile doğrudan alakalıdır. Oysaki Anna, kocasının ilgisizliği ve monotonluğu karşısında boşluğa düşüp, soluğu onu mutlu eden, yıllardır özlemini çektiği sevgi ve heyecan dolu bir aşkta alır. Topluma göre Anna ahlaksız bir kadındır ama gerçekte ise çoğu kişinin duygularına tercüman olmuş, cesaretli bir kadın. Damla Nur ÇETİNKAYA Bir Gün Daha Sona Erdi Çok değil, geçen haftaydı daha. Sınavdan çıkmıştım, telefonum durmaksızın çalmaya başladı. Duymamıştım olanları. Meğerse ben biyoloji sorularıyla cebelleşirken aileler yıkılmış, evlatlar kaybedilmiş, doğmamış bebekler katledilmiş. Bahsettiğim yer ne bir ülke sınırı ne de savaş alanı, maalesef ki Ankara’nın ortası. Son birkaç ay içerisinde üç patlamadan sağ kurtuldum, hatta İstanbul’a günübirlik gittiğimde olanı da sayarsak dört oldu. Dört kere, dile kolay… Geçen dönem Türkçe101 dersini alırken yazılarımdan biri bu dört patlamadan biriyle alakalıydı. Bu dönem öyle bir şey yaşamayacağıma o kadar emindim ki serbest yazılarımda umut verici, yaşam enerjisi sağlayacak konulardan bahsederim diye düşünüyordum. Ama çok erken davranmışım sanırım. Yine bir serbest Türkçe yazısı ve ben yine karamsar bir olaydan bahsetmek isterken buluyorum kendimi. Karamsar bir olayın yarattığı kara korku… Neden kara korku dedim, biliyor musunuz? Tabii ki bilmiyorsunuz. Hani çocukken basit korkularımız vardı, hatırlar mısınız? Evet, evet onlar. Karanlık, öcüler, bir korku filminde gördüğümüz canavar… Nedense küçükken daha hayatı öğrenmemişken korkulacaklar sadece onlardı. Onlar masum, çocukça ve beyazdı. Ama her gün evden çıkarken “Bugün sağ salim eve dönebilecek miyim acaba?” korkusu bence simsiyah. Hatta öyle bir siyahlık düşünün ki sonunu göremediğin dipsiz bir kuyuda aşağı düştükçe seni karanlığında boğan nefessiz bırakan siyahın en korkunç tonu. Keşke sadece kendimiz için korkabilecek kadar bencil olabilsek ama öyle bir noktadayız ki artık korkularımız etrafımızdakileri de sardı. Herkesten, her şeyden, herkes için korkar olduk. Bir baba düşünün korkuyla çocuğuna ulaşmaya çalışırken, bir anne düşünün sadece olabileceklerin ihtimali bile onu ağlatmaya yeterken. Peki, şimdi ben sorarım size bunları bir değil, iki değil her gün yaşarken bunu kara korku olarak adlandırmak ne kadar yanlış olabilir ki? Korkudan başka ne olabilir ki? Umuda yapılamayan yolculuk… Umut, insanı hayata bağlayan en önemli olgu benim için. Her zaman bir umudumuzun olması gerektiğini savundum. Ama şu an, oğlunu kaybetmiş bir babaya, kızını kaybetmiş bir anneye, kardeşini kaybetmiş bir ablaya ben bu cümleleri nasıl kurabilirim ki? Sadece otobüs bekleyen masum yakınlarını kaybetmiş insanlara umutsuz olmamalısınız diyebilir miyim, diyebilir misiniz? Tanımadığım insanların hayatlarını kaybettikten sonra gördüğüm fotoğrafları benim bile kalbimi dağlarken geleceğime dair umudumu parça parça yok ederken göz pınarlarıma baskı uygulayan gözyaşlarıma rağmen kurabilir miyim umutla ilgili herhangi bir cümle? Maalesef ki yapamazdım ben. Bu korkunç olayların üzerimizde bıraktığı karanlık korkuyla umudunuza tutunun demek gülünç ve saçma geliyor bana. Tıpkı “Kendine dikkat et.” demek gibi. Kendine nasıl dikkat edebilirsin ki böyle bir durumda? Belki de “Kendine dikkat et.” demenin altında da “Yaşayabilirsin, bunu yapabilirsin, sen hayatta kalabilirsin.” umudu vardır. Ben ne siyasetçiyim ne de ideolojilerle ilgileniyorum. Ben sadece ve sadece insanlarla ilgileniyorum. Benim için şu son birkaç ay içerisinde kaybedilen insanlardan başka daha önemli hiçbir şey yok. Kaybedilen koruyamadığımız insanlarımız beni bu kapkara korkuya iten beni umutsuz kılan. Fark ettiniz mi bilmiyorum ama korku ve umut tamamen birbirlerine bağlı. Korku, umudu; umut, korkuyu yok edebilme kapasitesine sahip. Yağmur benim için her zaman çok anlamlıydı. Bu kara olayların ertesi günü de bardaktan boşanırcasına yağmur yağmıştı. Belki de artık doğa ana bile bize bir mesaj ulaştırmaya çalışıyordur artık topraktan tahtında oturup hiçbir şey yapamıyor olmak onun da canını sıkmıştır. Belki o da oğlunu kaybetmiş bir babanın, annesinin kanıyla kirlenmiş montuyla annesine ağlayan kız çocuğunun, kızını toprağa vermiş bir ailenin, iki ayrı patlamada iki arkadaşını kaybetmiş olan dostların, onu ziyarete gelen küçük kardeşini kaybeden bir ablanın yüreğine su serpmek, onları umutlarla sulamak, korkularından arındırmak istemiştir. İşte bir gün daha bitti, hiçbir şey olmamış gibi Türkçe ödevini yazdığım, sabah okula giderken “Acaba akşam aynı kapıdan içeri girebilecek miyim?” diye düşünürken baktığım evime döndüğüm, ilk fırsatta “Buradan gideceğim.” diye düşündüğüm, arkadaşlarımın kendi arkadaşlarının yasını tutarken “Ben bunları yaşamayayım, lütfen.” diye dua edip yalvardığım, “İyiyim.” demenin anlamsızlaştığı bir gün daha bitti. Kaybedilen insanlar hiçbir zaman dönemeyecekler, acıları onları tanımayanlar tarafından hatırlanmayacak ama olur da bir gün insanlığımızı yeniden kazanırsak belki bunlarda son bulur ne dersiniz? Aşkın Gerçek Yüzü Cemal Gündüz Aşk bana her zaman anlaşılması zor bir kavram olarak gelmiştir. İki insanın birbirine olan güçlü sevgisi olarak düşündüğüm bu kavramın tanımını bugünlerde sorgulamaya başladım. İnsan sadece başka bir insana mı aşık olabilirdi? Çok film izleyen biri değilimdir fakat geçenlerde gördüğüm bir fragmandan etkilenerek izlediğim "Her" adlı film birçok konuda benim düşüncelerimi etkiledi. Gelecek zamanı konu alan bu filmde işletim sistemine aşık olan bir adam anlatılıyordu. Gerçekten böyle bir şey mümkün olabilir miydi? Teknoloji hayatımızda birçok şeyi değiştirmeye başladı ve bununla birlikte büyük ölçüde hayatımızı kolaylaştırdı. Fakat bununla beraber aşka da farklı bir bakış açısı getirmiş olabilir mi? Tanıdığım pek çok arkadaşım iletişimi sosyal medya aracılığıyla yapıyor ve yine sosyal medya ile duygularını dile getiriyorlar. Aşkı da yine sanal alemde yaşayan birçok kişi var.Bu film de aslında bu sanal birlikteliği değiştirerek bir sanal zekaya uyarlamış. Bu bana çok da uzak bir düşünce değilmiş gibi geliyor. Ne de olsa yüz yıllar önce yaşayan bir insan için bu yazıyı birçok insana ulaştırabilmek bir hayaldi. Aşkın büyük bölümünü kendi hissettiklerimiz kadar aynı zamanda karşı tarafın hissettikleri de oluşturuyor. Bu filmi izlemeden önce bir yapımcı tarafından programlanmış bir robota, hislerinin yapay olduğunu bile bile aşık olma fikri bana oldukça saçma ve imkansız olarak gözükürdü. Aşkın bizim düşündüğümüzden de çok anlam ifade ettiğini fark ettim. Bunu sadece sevgililer arasındaki bir duygu olarak görmek taşıdığı değeri büyük ölçüde kısıtlıyor. Aşk kişinin bir kişi ya da olguya olan hislerinin ifade şeklidir. Kime karşı ve nasıl olduğunu biz seçemeyiz ve aslında bunun pek bir önemi de yok. Bir anne için çocuğuna karşı hissettiği o karşılıksız, saf duygular; bir insan ile evcil hayvanı arasındaki o bağ; filmdeki ileri düzey işletim sistemi ile kullanıcısı "Theodor" arasındaki duygusal ilişki, aşk olarak görülebilir. Bununla beraber aklıma takılan diğer soru ise bu aşkın insanı nasıl etkileyeceğiydi. İki insan arasındaki bağ kadar etkili ve uzun ömürlü olabilir miydi acaba? Filmin sonunda işletim sistemi, yapımcı firması tarafından kapatılıyor ve aşk sona eriyor. Tahmin edilebileceği gibi iki insan arasındaki kadar uzun süreli bir ilişki değildi bu ama en azından bana böyle bir aşkın var olabileceği hissini doğurttu. Teknolojinin bize sunduğu beklenmeyen bu yolculukta bir insanın hislerinin ne kadar geniş kapsamlı olabileceğine tanık oldum. Böylece aşkın sadece iki insan arasında olması gerekmediğini, insanın aşkı istediği şekilde var edebileceğini anladım. İnsan sürekli yaşadığı ortama uyum sağlayabilen bir varlık ve gelişen teknoloji de insana yeni pencereler açmaya devam edecek. Teknolojinin şekillendirdiği bir yapay zekaya bir insanın aşık olabilmesinin gerçekten imkansız olmadığını görüyoruz. Teknoloji bunun dışında insan hayatını çok daha değişik alanlarda etkilemekte ve bu etkilerin hepsi olumlu yönde olmuyor. Günümüzde insanlar artık sosyal yaşamdan ziyade sanal ortamlarda vakit geçiriyorlar ve bu onları tatmin ediyor. Filmde de şahit olduğum gibi bu bir aşka dahi dönüşebiliyor. İnsanlar artık giderek asosyalleşiyor ve gerçek hayattan kendilerini uzaklaştırıyorlar. Bu yüzden teknoloji bir bakıma topluma zarar veriyor. Babannemin anlattığı toplum yapısını günümüzde görmek çok zor. Toplum toplum olmaktan çıktı her şey yavaş yavaş bireyselliğe dönüyor gibi gözüküyor ve bunun suçlusu büyük oranda teknoloji, belki de teknolojiyi yanlış kullanan bizleriz. Film aşka ve teknolojiye bakış açımı oldukça değiştirdi. Önceden oldukça dar kapsamlı düşündüğüm aşk şu an benim için çok daha değerli bir hal aldı. Aşık olmak düşünüldüğü kadar basit bir duygu değil ve insanın hayatına yön veren bir etkisi var. Aşk kelimelerle anlatılamaz bir his yoğunluğu ve karşılıksız sevmektir. O kadar büyük bir duygudur ki karşınızdakinin insan olmasına, ona dokunmanıza ya da iletişim kurmanıza bile gerek kalmayabilir. Yaşantımızı şekillendiren teknoloji ile bambaşka bir boyut kazanabilir. Bununla birlikte teknolojinin gelecekte yaşantımıza büyük bir etkisi olacağı da kaçınılmaz bir gerçek. Bize düşen teknolojiyi kendi lehimize kullanmak, özümüzü kaybetmeden yani insan olarak yaşantımızı şekillendirmektir. Kaynakça : "Her"(2013),Spike Jonze,Warner Bros. Pictures Sobanın üzerinde kestane pişirmek Belki bilirsiniz, Karadeniz’e pek kar yağdığı görülmemiştir. Oldukça sık yağan yağmurun sesi, toprağın kokusu insanları o kadar huzurla doldurmuş, insanların içini öylesine ısıtmıştır ki belki de o sıcaklık yağan birkaç damla kar tanesini de yere düşmeden eritir. Ben de göz alabildiğine yeşilliklerin arasında büyümüş, Karadeniz’in hırçın sonbaharlarından da nasibini almış biriyim. Evet, genelde sonbaharı yaşarız biz. Hayatımız ağaçların yeşilliği ve dökülen yaprakların sarılığı arasında dönüp dolaşır. İlk defa birkaç sene önce kar ile tanışma fırsatım oldu. O insanın içini huzurla dolduran beyazlığı arasında kaybolmak istemiştim o an. Çünkü bir tek eksik mevsim vardı hayatımda o da kış idi. Bugün bir yandan kahvemi yudumlarken bir yandan da Neslihan Önderoğlu’nun “Karla Karışık Kış Öyküleri” arasında o kışın iç ürpertici soğukluğunu tekrar içimde hissetmek beni o günlere götürdü. Bir zamanlar soba vardı hani. Etrafına dizilmiş insanlar üşüyen ellerini uzatırdı sanki ona bir merhamet dilercesine. Soba da geri çevirmezdi bu istekleri. Dışarıda bir yandan kar yağarken bir yandan da yavaş yavaş ısınan insanlar boyunlarına doladıkları atkılarını gevşetir ve tarif edilemez bir huzurla dolarlardı. En azından dedemin bana anlattıkları böyle. Her anlatışında içini çekerdi, dün gibi hatırlıyorum. Sanki bir şansı olsa onu sadece o günlere tekrar dönebilmek için kullanırdı. Şu an ne dedem kaldı ortada ne o yanan sobanın çatırtısı ne de üzerinde pişen kestanenin kokusu. Kış denilince bir şeyi unutamam hiç. Bir keresinde dedem yağan karın suyunu geçirmiş bir ayakkabı ve yırtık bir montun arasında kaybolan bir çocuk göstermişti. Yüzündeki kirden olsa gerek kağıt topluyordu kışın ortasında. “Hava soğuyunca değil, yüreği soğuyunca başlarmış insanın kışı.” (Elif Şafak) Aynen öyle oldu. O an kestanenin boğazıma düğümlendiğini, sobanın sıcaklığına rağmen içimin tekrardan titremeye başladığını daha dün gibi hatırlıyorum. Her çocuk da şanslı değil bizim gibi. Kimisi sobada kızaran ekmeğin kokusuyla büyüyordu kimisi de evine yetişmek için hızla giden arabaların çıkardığı duman arasında. Kimisinin yüzü sobanın sıcaklığından kızarırdı kimisi de ayağına bir pabuç dahi giyememekten duyduğu utançla. ”Karı kışı sevmem ben, damı akan evler, ayakkabısı delik çocuklar, ocağı yanmayan analar, utanan babalar gelir aklıma sevmem ben karı kışı.” (68) Lakin şunu söylemeliyim ki o çocuğun kirden kararmış yüzünün altında gizlemeye çalıştığı saflığı ve masumane duyguları şu ana kadar hiçbir insanda göremedim. Belki kış onu oldukça yıpratmıştı ancak her daim sıcak tutmaya çalıştığı yüreğinin ateşi de ona baharın geleceği umudunu vaat etmeyi sürdürüyordu. Aslında çok bir şey bekleyen biri değildim hayattan. Hayatımda birkaç kere kış mevsimine denk gelsem de sabahları kalkıp pencereyi açtığında yerleri bir örtü gibi kaplayan göz alabildiğince beyazlık karşısında bile mutlu olabilen bir çocuktum. Annem montumu giydirir, boğazıma atkıyı dolardı. Dedemle birlikte dışarı çıkardık sabahları. Yağan karın tadına ilk biz bakmak isterdik hep. Yorgunluktan eve döndüğümüzde bütün ailemle beraber kahvaltı yapardık. O günleri ne kadar özledim anlatamam. Şuan aynı kar üniversiteye de yağıyor hem de fazlasıyla ama bir damla tat alabiliyorum desem yalan olur. Aslında bakarsanız kış baharların arasına sıkışmış ve yazın sıcaklığından mahrum kalmıştır. Sonbahar serin rüzgarlarını artırır, ağaçlar
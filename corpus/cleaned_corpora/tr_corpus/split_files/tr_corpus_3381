anlatamazsınız. Her şey daha da kötüye gider ve cebinizdeki yalnızlık iyice taşmaya başlar. O andan sonra akıldan geçenler tıpkı Abuzer Gülpınar’ın Geceyi Aldım Geldim Sana şiirinde anlattığı gibidir: “Geceyi aldım geldim sana/Önce gece gitti/ Sonra sözcükler düştü tenimizden/ Köpekler sustu/ Sevişmeler terk edildi/ Rüzgâr tükendi/ Soframda yalnız kaldı/ Cemal Süreya şiirleri”. Tüm bu anlatılan duyguların zamansızca geldiğini düşünün, cebinizdeki yalnızlığın zamansızca taştığını. Hele bir de tüm bunların her gün, her dakika, her saniye yaşandığını düşünün. Tüm bunlar karşısında ayakta kalmaya çalışan birisi için hayat katlanılamaz bir hale gelecektir, yalnızlık ve toplum içerisindeki yabancılık giderek büyüyecektir. Bu duygu karmaşasını yaşayan birisi, içindeki onu ayakta tutmasına yardımcı olan umut duygusunu zaman içerisinde kaybedecektir. Abuzer Gülpınar’ın Başım Kirazlı isimli şiir kitabındaki şiirler sırasıyla aşkı, ayrılığı, özlemi ve yalnızlığı yansıtarak toplumdaki birçok insanın duygularına tercüman olmaktadır. Yalnızlığı cebinden taşan insanların okurken kendilerinden birer parça bulamamaları neredeyse imkânsızdır. Şiirlerdeki bahsi geçen karmaşık duygular; aşama aşama, okuyanın zihninde canlanmakta ve benzer duygular içerisinde olan kişilerin iç dünyalarına ayna tutması bakımından oldukça büyük bir etki yaratmaktadır. Turgay 1 Muhammed Altuğ Turgay 21300572 Turk102-23 Gönenç Tuzcu MASUM BİR ÖLÜM Nasıl biteceği ilk paragrafından belli olan bir roman, Kırmızı Pazartesi. Marquez, bu cinayetin gerçekleşmesinin absürtlüğüyle okuru şaşırtırken, töre cinayetleri gibi toplumun acı çektiği ama üstünden atamadığı bir yüke de dikkat çekiyor. Kitap boyunca kaos teorisi aklımdan çıkmak bilmedi. Her olay, her bir küçük ayrıntı Santiago Nasar cinayetini hazırlayan önemli bir dönüm noktası halini alıyor. Yaşanan olaylarından en küçüğü bile, o pazartesi yaşanmamış olsa Nasar cinayeti gerçekleşmeyecek algısı hakim kitaba. Küçük olaylar; kişilerin yaptıkları, bulundukları yerler, hatta düşünceleri bile -bunlar, kaos teorisinde sistem içindeki değişkenler oluyor- Santiago Nasar'ın ölümüne yani sistem içinde büyük bir sonucun doğmasına katkıda bulunuyor. Fatalist bir kurgu örülmüş, zamanı gelen bir eylemin hiçbir engele takılmadan gerçekleşmesi şaşırtıcı ama normal karşılanıyor. Kitabın başından itibaren, cinayetin önündeki engelleri görüyoruz. Marquez'in, okuru bu olayların mantıklı bir olaylar silsilesi olduğuna inandırmak gibi bir çabası yok, aksine kendisi de buna şaşırmış bir tavırla yaklaşıyor kurguya. Bu şaşkınlık, okuru merakla okumaya sürüklüyor. "Bu nasıl mümkün olabilir?", "İnsanlar, cinayetin işleneceğini bildiği halde nasıl durduramazlar?" sorularını kendime sormaktan kitabı elimden bırakamadım. Daha ilk paragraftan belli olan bir ölümün gerçekleşme hikayesi, merak unsurunu "ne?" sorusundan "nasıl?" sorusuna çekiyor. Okur sonucu baştan biliyor ve sonuca giden sürece odaklanıyor okurken. Marquez, tarafsız bir romancı olmaktansa kendi düşüncelerini hikayesine katan bir anlatıcı olmayı seçmiş. Okuru, Santiago Nasar'ın suçsuzluğuna inandırmak için gözle gerilir bir çabası var. Bunun için imgesel dilden de yararlanmış. Özellikle Santiago Nasar'ın temiz biri oluşu üzerinden okuru Nasar'ın suçsuzluğuna inandırmaya çalışıyor. Ölüm anında bile titizliği elden bırakmayışı ve tertemiz beyaz giysileri, Santiago Nasar'ın masumiyetine kanıt olması için kullanılmış güçlü imgeler. Santiago Nasar cinayetinde suçu olmayan tek kişi, belki de Santiago Nasar'ın kendisi. Marquez'in yaşanan olayı ele alışı geleneksel bir yorum (yaşanan kasabadaki insanların bakışı) içeriyor. Bu sebeple de Santiago Nasar'ın masum oluşunu, üstüne atılan suçun gerçekten ona ait olmadığını kanıtlamaya çalışarak anlatıyor. Oysa Santiago Nasar ile Angela Vicario arasında bir aşk yaşanmış olsa bile, Santiago Nasar gerçekten suçlu olur mu? İki insanın aşklarını evlenmeden cinsel bir şekilde yaşaması suç mudur? "Evlendirilirken" fikri sorulmuş olsun diye sorulan ve istemediğini söylediği halde, "Aşk da öğrenilir." diyerek evlenmeye zorlanan bir kızın bakire olmaması, sevmediği birisiyle evlendirilmesinden daha mı ahlaksızca? Marquez'in, okura bu soruları açıkça sormasa da düşündürmek istediğini düşünüyorum. Toplumun namus anlayışı, kasaba halkına öylesine yerleşmiş ki Turgay 2 cinayeti engellemeye çalışanlar bile namus cinayetine karşı oldukları için değil, Nasar'ın suçsuz olduğuna inandıkları için engel olmaya çalışıyorlar. Pablo ve Pedro, bu cinayetin isteksiz katilleri. Karşılarına çıkan herkesi, kendilerini durdurmaları umuduyla bu cinayetten haberdar eden, cinayet işlemekten korkan iki kardeş. Törenin buyruğuna karşı çıkamayan, namusu temizleme görevini üstlenmiş, ancak bir can almanın ağırlığını yüreklerinde taşıyan ve paylaşan iki kardeş. Yaptıklarını tek yol olarak gördükleri için pişmanlık duymuyorlar. Kaderci anlayışın izini, bu iki kardeşin düşüncelerinde de görmek mümkün. Bayardo San Roman, insanlar tarafından bu olayın en sarstığı kişi olarak görülmekte. Peki, yeni evlendiği eşi kendisinden önce başka birisini sevdiği için mi yıkıldı bu denli, yoksa bakire olmadığı için mi? Evlenme kararını, evlenmek istediği kişi ile değil de ailesiyle görüşen, aileyi ikna etmek için çaba sarf eden kişi, gerçekten umursuyor mudur evlendiği kadını? Ya da kadın, utanmalı mıdır bu durumdan? Törenin kaynağı nedir? Namus ilk kimin aklına gelmiştir? Bir gelenek kimler tarafından kurulmuştur ki kan ister sevgi bedeli olarak? Bu düşüncelerle kapattım Kırmızı Pazartesi'yi ve kulağımda Santiago Nasar'ın son sözleri: "Beni öldürdüler, Wene Hala" ( 107). Turgay 3 KAYNAKÇA Marquez, Gabriel Garcia. Kırmızı Pazartesi. İstanbul: Can Yayınevi, 2013. KADININ TUTKUSU İnsan doğasının tüm perspektifini değiştirebilen bir duygudur tutku. Bazen öyle şeyler yaşatır ki, insan kendisinin seyircisi olur. Tüm kontrolü kaybeder. Esir alır insanı bu duygu. Mantığını, düşünme yetisini zincirler ve sadece o anın verdiği duyguyla hareket etmesini sağlar. Stephan Zweig insan doğasını ve psikolojisini nasıl çözdüğünü bu kitabında yine gösterdi. “Bir Kadının Yaşamından 24 Saat” adlı uzun öyküsü, sadece okuyarak bile tutkuyu hissettirdi. Zweig’in daha önce de tutku ve heyecanın bir hayatı nasıl değiştirdiğiyle ilgili bir kitabını okumuştum; “Olağanüstü Bir Gece”. Fakat iki öykünün arasındaki en büyük farkın, bir kadından bahsedilmesi olduğunu düşünüyorum. Bir kadın için tutkuyu yaşamak yanlış anlaşılan ve yargılanan bir duruma dönüşürken, erkek için gayet normal karşılanıyor. “Bir Kadının Yaşamından 24 Saat” öyküsünün ana kahramanı dul bir kadın ve iki oğul sahibi olan Mrs C., altmış yıllık hayatının sonunda herkese anlatmaktan çekindiği bir günlük anısını, kendi deyişiyle “günah çıkarmak” istercesine yazara anlatır. Bir kumar masasında tutkuyla hareket eden ellerini izlediği genç bir adamın, o tutkusuna hayran kalarak 24 saatini onunla geçirir ve bu 24 saat boyunca mantığını bir kenara bırakarak, akışın onu yönlendirdiği gibi hareket eder. Farkında olmadan adama derin duygular besler ve hatta onun için her şeyi yapmaya hazır hâle gelir. Ama bence bu ne bana göre ne de yazara göre aşk değildir. Hayatında amaç olmayan, mutsuz yaşam süren bir insanın kaçamağıdır bence. Tutkulu bir insanın heyecanından beslenme isteğidir. Mrs C., bu anısını yazara anlatmadan önce kaldıkları otelde başka bir kadının, kocasını ve iki çocuğunu birkaç saattir tanıdığı bir genç için terk ettiği duyulur. Herkes bu kadının ne kadar zayıf ve yine yazarın deyişiyle, “fingirdek” olduğunu düşünse de Zweig bunun tam tersini düşünür. Mrs C.’nin hikâyesini anlatma sebebi de budur zaten. “Bir kadının kendisini içgüdülerine özgürce bırakmasını, tutkularının peşinden gitmesini, genelde olduğu üzere kocasının kollarında, gözleri kapalı onu aldatmasından daha dürüstçe bulduğumu belirttim.” (Zweig 11). Kadınlar, yaptıklarını hareketler üzerine hemen etiketlenirler, bir şans verilmeden veya nedeni bilinmeden. Çünkü, bazıları için kadın, erkeğinin yanından ayrılmayan, ona bağlı ve ne olursa olsun ihanet etmeyendir. Neden mi? Çünkü erkeği onu korur, geçimini sağlar. Geçimi sağlandıkça, bir çatının altına yerleştirilince, her şeyi dört dörtlük sayılır. Evcil hayvan misali. Ne yazık ki, işte kadının istekleri ve hisleri bu kadar küçümseniyor. Mutsuz bir hayat süren bir kadın kocasından kaçtığında ise kocasına hakaret olarak algılanıyor. Asıl bu kadın hayatı boyunca hakaretlere, zorlamalara, anlaşılmamalara maruz kalmış ki, son çözümü kaçmakta görüyor. Bu kadınların kaçma sebepleri ise birkaç saattir tanıdıkları erkeklerden ibaret değil; bu birkaç saatte, yıllardır hissetmedikleri heyecanı hissetmeleri. “Bir kadının, hayatının bazı anlarında istemeden ve farkında olmadan bazı gizli güçlerin esiri olabileceği gerçeğini reddetmenin altında, insanın kendi içgüdülerinden, doğasındaki şeytanlıklardan korkmasının yattığını, bazı insanların kendilerini “kolay baştan çıkarılanlar”dan daha güçlü, daha namuslu, daha temiz hissetmekten zevk aldıklarını söylerim.” (Zweig 10). Çoğu insanın düşüncesi de budur bence, tutku bir günah veya zayıflık gibi görülüyor. Tutkularını takip edenler “kolay baştan çıkarılanlar” oluyor. Oysaki, Zweig’in de dediği gibi, kendilerini içgüdülerine bırakanlar ve özgürlüğüne doğru koşanlar asıl cesareti gösterenler oluyor. Çünkü bu his, neredeyse herkesin içinde var. Sadece bu hissi açığa çıkaranlar diğer ürkekler tarafından yargılanıyorlar. Belki de aynı cesareti kendileri gösteremediği içindir. Merve Çetiner İpek Bengisu Kumaş ÂŞIKKEN KENDİNE ÂŞIKTIR İNSAN Kendimi en çok âşıkken gözlerine baktığımda sevdim, kendimi en çok gözlerinden gördüğüm yansımamda sevdim. Hiçbir aynadan gizlemedim kendimi o zamanlar, gözlerim ışıldıyordu, kıyafetlerim üstüme yakışıyordu. Koşarak çıkıyordum bir yerlerden, gideceğim yere koşarak gidiyordum. Şimdi olsa annesinin kaç beden büyük gömleği gibi duracak mutluluklar adım ve soyadım olarak peşimden geliyordu. Artık o zamanki gibi çınlatamaz kahkaham duvarları kuvvetle muhtemel. Ama o kadın bendim, fırtınalarından gülüşünün rüzgârıyla çıkan bendim. Vişne en sevdiğim meyveydi, yeşil en sevdiğim renk. Kimliğime sorduğum iki önemli soru buydu, ben kimim, ben neredeyim sorularını çoktan bırakmıştık geride. Ben buydum, neşesini babaannelerin örgü poşetlerindeki bayatlamış şeker gibi her an paylaşmaya hazır yakınlıkta taşıyan, heyecanla bir şeyler anlatırken cümlenin başından aşağısını göremeyen, salıncak sırası bile beklemeyecek kadar sabırsız bir kadındım. Ve ne olursa olsun, âşıkken olduğum kişiyi, o en soğuk duvarları bile elleriyle ısıtmaya hazır kadını çok sevdim. O sabrı, o şefkati, o bağlılığı çok sevdim. İnci Aral ne güzel anlatmış o olduğum, olmayı çok özlediğim insanı. “Âşık olmak bir yeniden doğuş, başkaldırı, atılımdır. Suya atlayan bir dalgıç dibe inecektir. Koşucu aniden dursa tökezleyip düşer. Kimse attığı taşı geri döndüremez. Bir uçurumdan yuvarlanan havada asılı kalmaz.” Dediği gibi de oldu, gözünü kırpmadan suya atlayan dalgıç, saatlerce balıkları izledi, karanlıktaki mağaralarında oturdu denizin, zaman zaman hiç ışık görmeyecek kuytularında mercanlar yetiştirebileceğini sandı. Kumda oturdu, dipteki her kum tanesini saydı, denizin ne kadar arka, ne kadar çıkmaz sokağı varsa dolaştı hepsini. Ama deniz de olsa, dip diptir. Yukarı çıkmaya yetecek oksijeni kalmadığını fark edemedi o hem karşısındaki hem aynadakine âşık o kadın. Denizde kaldı. Sonraları dolapta onlarca kâse vişne tatlısı çürüdü, bir daha da aynı hevesle bakamadım aynalara, saklanmadım, kaçmadım, ama pür dikkat göz rengimi incelemedim hiç bir daha. O kadın çok yazı yazardı, sayfaları doldururdu. Mektuplar yazardı, herkese, sevdiği sevmediği, tanıdığı tanımadığı herkese sayfalarca yazardı. Aylarca kaleme kâğıda dokunamadım, bir ömürlük hayatı âşıkken tüketmesi için ona vermiştim sanki. Payıma düşen bütün mutlulukları o yaşamıştı. Onla aynı yolları yürürken, aynı adımları atarken, bambaşka iki hayalet olarak yan yana yürümek, belki tüm mutluluğumu tüketmişimdir korkusundan daha ağır gelmeye başladı bir süre sonra. Onu gömdüm, sakladım. Sinir bozucu miktardaydı neşesi, gülüşü, onu kıskandım. Ona benzemeye çalıştım ama yakışmadı bu sefer, yanlış elden teslim edilen bir hediye aynı pakete konsa bile aynı şeyi ifade etmiyormuş, bunu öğrendim. "Kalbimin ritmini en çok sevgiler, aşklar yükseltti. Ben de herkes gibi geçici hevesler, uçucu mutluluklar, kırılma ve yıkım anları yaşadım. En güzel yıllarımı, mektuplar yazarak geçirdim. Sözcüklerin bin bir anlam taşıyan yankısının, coşku ve özlemlerin yakıcı gelgitlerinin, kuşkular, suçlama ve çaresizliklerin sabırla satırlara döküldüğü uzun geceler yaşadım.” Bunların sonunda vardığım yer, hep o çocuksu neşemi özlemek oldu. Kişileri değil, anıları değil, ayrılıkları ve acıları değil, yalnızca olmayı çok sevdiğim o insanı özledim. Ona her yer ev ve yuvaydı, içinde öyle tükenmez bir sevgi vardı ki her yerde dökülüyordu fazlası fark etmeden. Ona her şey altın tepsilerde sunulurken, ben evimi sokak sokak aramak zorunda kalmıştım. Bu yüzden de onu hiç affedemedim. “Her aşk hikâyesi kendini tamamlamak ister. Bazı aşklar kendini yazar ve siler, bazıları ise tamamlar. Varlığını sürdüremeyenler ise yarım kalırlar.” Yeniden yarım kalmak büyük bir risk olsa da insan sevdiği için mücadele etmeli. Ve ben anlattığım kadını, çok sevdim. Kaynakça: “Aşkın Güzelliği - İnci Aral.” 1000Kitap, 1000kitap.com/kitap/askin-guzelligi--148744. (Hazırlayan: İpek Sultan Gülsoy) AYRILIKTAN DOĞUŞ Bir Ayrılık aldığı ödülleri görünce izlemeye başladığım daha öncesinde ön yargıyla baktığım film. Bu film İranlı Simin ve Nader'in aşk mı desem ayrılık mı bilemediğim çekişmelerle dolu hayatlarını anlatır.. Aslında film tam olarak Simin ve Nader'in etrafında çekilmiş bir İran toplumu belgeseli gibiydi. Film, erkeklerin ve onların düşüncelerinin ön planda tutulduğu bir toplumda, bir kadın ülkesini tek edip kızını daha özgürlükçü bir ülkede yetiştirmek isterse ki bu en doğal hakkıdır başına neler gelir sorusunu cevaplar. Erkek egemenliği günümüz İran'ında kadınları yalnız sokağa çıkamama, araba kullanamama ve daha nice bastırılmış kurallarla kısıtlarken filmde de evli bir kadının işe eşinin iznini almadan girmesi ve yaşadığı sıkıntılarla karşıma çıkıyor. Bakıcı olarak girdiği evden olaylarla ayrılmak zorunda kalan Razieh tipik bir İran dindar kadınıdır. Neden mi? Bakıcılık yaptığı yaşlı adamın altına kaçırması sonucu onu temizlemesinin günah olup olmadığını kendi bile karar veremedi ve telefonla bir din görevlisini arayıp sordu, danıştı hatta danışmak da değil adeta izin aldı. Peki ya almasaydı? Bu kadar öznelce sonuçlanan o telefondan ya ''izin'' çıkmasaydı? Razieh yaşlı adama yardım etmeyecek miydi? Ya da daha doğrusu neden kendisi kendi yapacağı işe karar veremiyordu? Ne yazık ki bunlar İran toplumunda sorgulanmayan din başlığı altında insanlarda sadece ''sevap'' ya da ''günah'' diye gruplandırılan olgular. Başka bir açıdan bakacak olursam, Simin evden giderken eşine bir bakıcı buluyor. Neden mi? Baskının diğer bir yansıması da budur. Kendi isteğini yapabilmek için başkasınınkini yerine getirmek. Ne kadar da basit görünen bu düşüncenin üzerine bir toplum hatta daha da düşünecek olursak bir devlet kurulu. Ama ne yazık ki tek taraflı bir kurulum yani sadece kadınların öz verisiyle işliyor. Film bana sabah programlarına konu olan çiftlerin tartışmalarının daha bir bütünsel hali gibi geldi ama içinde bir ideoloji bir fikir vardı boşa çekilmemiş belliydi. Film tüm bu olup bitenleri anlatırken ne yazık ki bende sıkıcılıktan öteye geçemedi. Basit bir tartışmayı 2 saate yaymak, her detayıyla vermek ne kadar doğrudur tartışılır. Film bildiğimiz şeyler üzerinden, sürprizlerden ve yaratıcılıktan yoksun bir şekilde gözler önüne serdi olup bitenleri. Zaten can sıkıcı olan olayları, kendi anlatım biçimiyle iyice ''bezmişlik'' noktasına taşıdı. Bezmişlik noktasına taşımasının bir diğer sebebi de Simin ve Nader’in 2 saatlik iletişim kopukluğu. 14 yıldır evli olan çift son zamanlarda gelişen olaylarda birbirini anlamakta zorlanır ve şiddetli bir iletişim kopukluğu ortaya çıkar. En nihayetinde Simin bu iletişim kopukluğundan artık son derece acı çeker ve eve dönmek gerekli hazırlıkları yapar. Eve gittiğinde ise eşinden beklediği sıcaklık ve samimiyeti göremeyince eve dönüş fikrini açmadan hata yaptığını düşünerek evden ayrılır. Artık kızlarının bir tercih yapması gerekiyordur ve tüm olan bitenlerden sonra kızı babasını haksız bularak annesinin yanına gitmek üzere eşyalarını hazırlar. Resmi olarak olmasa da artık aile tamamen taraflaşmıştı. Hayatta da olduğu gibi insanları haklı ve haksız olarak gruplaştırmak ne kadar kolaysa, gerçekleri bulmak da o kadar zordur. Film bu açıdan son derece gerçekçi ve nesneldi fakat verilmek istenen düşünceler filmin gerçekçiliği altında adeta boğulmuş hatta ne yazık ki yok olmuş. İnsan filmi izlerken artık filmdeki düşünce temelinden uzaklaşıp, ‘’Acaba sonunu nasıl bağlayacaklar?’’ diye sormaya başlıyor ki bu da bir film için istenilecek en son şeydir umarım. Hatta sadece film için de değil hayatta bir şeyin sonunu merak etmek ve ona ulaşmaya çalışmak emek verilen bir iş için tam bir yıkımdır. O yıkımı izlerken sen bana, izledikten sonra da ben sana yaşattım galiba Bir Ayrılık üzgünüm. 2017 Sonbahar Kreasyonu : Feminizm Tam anlamıyla benimsemediği konuları ya da felsefeleri körü körüne savunanlara gülmekten çekinmeyen bir insan olduğumu söyleyerek başlamak isterim bu yazıma. Feminizm de günlük hayatta savunulduğu sık sık iddia edilen popüler ve önemli bir konumuz. Şu sıralar okulumda her üç kızdan birinde gördüğüm, beyaz üzerine kırmızı renkli, güzel bir fontla tasarlanmış bir bluz ile feminist olduğunu haykıran kızlarımızın şık göründüğünü inkâr etme cüretinde bulunmuyorum elbette. Fakat yakından tanıdığım bir arkadaşımın üzerinde yaptığım gizli deney sonucunda, bu tarz kıyafet seçimlerinin bahsi geçen ideolojiyi benimsemekte yeterli olmadığını gördüm. Aman aman o da ne! Dedikodu kazanı kaynıyor. Bu nasıl bir giriş böyle? Kadınların kendi ayakları üzerinde durabilmesi hakkındaki bir kitabı baz alıp nasıl böyle bir girizgâha karar verdin demeniz olağandır, farkındayım. Fakat Sayın Lou Salomé’nin düşüncelerini yalnızca giyinişiyle yansıtmadığına emin olduğumdan, böyle beklenmeyen bir çıkışla yazımı şenlendireyim dedim fena mı? Esinimize dönersek, içerik olarak günümüzde hâlâ bütün kadınların üzerinde kafa yormadan erkeğin eline teslim ettiği mini minnacık bir kavram üzerinde durulmuş. Özgürlük. Ne var bunda canım, bir kadının âşık olduğu erkek için elindekileri bırakmasından daha doğal ne olabilir? Otursun erkeğinin dizinin dibinde işi ne? Bu örnekler kulağa çok karikatürize edilmiş Türk teyzesi sözleri gibi gelse de – tamam tamam öyleler, kabul ediyorum- batı kültürünün de söz konusu kadının yeri olduğunda bizimkinden aşağı kalır yanı yok. Nitekim çok sevdiğim Küçük Deniz Kızı adlı çizgi filmden öğrendiğim kadarıyla gerçek aşk uğruna sesimi bir cadıya, ruhumu da şeytana satsam az bile! Sonuçta filmimin sonunda “Ve sonsuza kadar mutlu yaşadılar.” cümlesini göreceğiz, e her yiğidin harcı değil. Kusura bakmazsanız ciddiyetimi şu an yaşadığım aydınlanma sonucu yapılması zorunluluk olan bir iç hesaplaşmayla bölüyorum. Belki de Disney’i -Türkçe çevirisi kulağa garip gelen bu kelimeyi kullanmak durumundayım- “gizli zevk” kategorisine sokmam gereken geçerli sebeplerden biri de budur! Bana beş yaşında hissettirmesi ve zaten beş yaşındakilere yönelik olması hariç tabii ki. Bu özgürlükçü yaklaşımın tam tersine sahip bir filmin ise bahsettiğimiz beş yaşındaki çocuklara haftada bir kez olmak üzere her hafta izletilip; üstüne bir de film ile ilgili pek çok oyuncak, nevresim, televizyon danteli gibi çeşitli ürünlerle çocuk odalarının donatılması ve beyinlerine işlemesi de cabası. Çünkü görüldüğü üzere 1989 yapımı bir filmin 1898 yazımı bir eserden daha gelenekselci olması oldukça yüz kızartıcı. “Evet yazar hanım, aydınlanmanız bittiyse konumuza dönelim.” “Hemen yazar hanım!” Susalım da okuyucuyu sıkmayalım, efendim on dokuzuncu yüzyılda yazılmış bu kitapta Adine hakkında en takdir ettiğim şeylerden biri de, çağının geleneklerine ayak uydurup sevdiği erkeğin dediklerine boyun eğmek yerine geç de olsa gerçek tutkusunun farkına varması ve bu tutkunun ona yetip de artacağını görmesi. Hayatını akıl hastalarının tımarhane kapısındaki maceralarını izlemekle harcayamacağını fark edip zamanında bıraktığı gerçek hayaline sarılması çok umut vaat edici. Bizim de ‘korumacılık’ adı altında o çok çekici maço erkeklerimizin hayatımızı Sims oyunu gibi yönetmesinden gururumuz okşansın! Keşke bir öğrensek ‘sevdiğinden yapıyordur’ söz öbeğinin ne kadar tehlikeli olabileceğini ve hakaret, şiddet gibi dehşet verici ögeleri bile normalleştirebileceğini. Şimdi bir düşündüm de, erkek egemen bakış açısıyla büyüyen yaşıtlarımdan; haklarını savunan ve etek boylarına karışan sevgililerine dayılanan bir tavır beklemek de çok gerçekçi olmuyor sanırım. Siz olduğunuz gibi kalın feminist bluzlu hemcinslerim! Kadın erkek eşitliğini teoride bile olsa yaşatmak güzel şey. Ben yine de en iyisini umdum ve kürsüsünden kitlelere konuşan önemli bir birey olduğum bilinciyle toplumsal mesajımı verdim. Hepinize eşitlikçi günler! Beren Demirci Kaynakça: Görseller: The Little Mermaid. Clements, Ron. Walt Disney Pictures.1989. Film. Arayışlar. Andreas-Salomé. Türkiye İş Bankası Kültür Yayınları. 2016. Kitap. Elif KOBAK DAHA UYGUN BİR HAYAT “Nostalji inkâr etmektir. Şimdi acı veren zamanın inkârı.” Paris'te Gece Yarısı Neden insanlar bulundukları zamandan memnun olmazlar? Neden insanlar sürekli daha mutlu olmak için bulundukları hayattan başka bir hayata sahip olunması gerektiğini düşünürler? Woody Allen’ın yönetmen koltuğunda oturduğu Paris'te Gece Yarısı isimli filmde de anlatıldığı gibi insanlar sürekli kendilerini başka bir zamana ait hissederler ve içinde bulundukları zamanı kendilerini mutlu edecek hale getirmeyi düşünmezler çünkü bu daha kolaydır. “Şimdiki zaman bu. Tatmin edici değil çünkü hayat tatmin edici değil.” Paris'te Gece Yarısı İnsanların kendilerinin başka bir döneme, toplum yapısına, başka bir zamanın insanlarına ait hissetmesinin temel nedeni kendi zamanlarına karşın bir aidiyet hissetmemeleridir. İnsanların hayatlarında onları günümüze bağlayan, her güne heyecanlı uyanmasını sağlayan, aklına geldiğinde mutlu olmasına sebep olan nedenlerin yokluğu sebep olur buna. Şaşırtıcıdır ki ben de kendimi Türkiye Cumhuriyeti’nin kuruluş yıllarına 1920’lere daha yakın hissediyorum. Nedenimden tam emin olmasam da dönemin kıyafetleri, konuşma dili, özellikle edebiyat alanında olmak üzere sanatını çok seviyorum. Ayrıca Türkiye Cumhuriyeti Devleti’nin kuruluşuna katkım olabileceği fikri beni çok heyecanlandırıyor. Fakat daha dikkatli bir biçimde bu döneme bakacak olursak o dönemde toplumun çektiği maddi ve manevi sıkıntıların ağırlığı fark ediliyor. Şimdi günümüzden, yüzeysel bir şekilde bakınca cazip bir dönem gibi gözükse de içinde bulunmam durumunda başka bir zamanı hayal etmeye başlayacağımdan eminim. “Hepimiz ölmekten korkuyoruz ve evrendeki yerimizi sorgulamıyoruz. Sanatçının işi yenilmek ve umudunu kesmek değil varlığın boşluğuna bir panzehir bulmaktır.” Paris'te Gece Yarısı Madem bulunduğumuz zamandan memnun değiliz ve zaman yolculuğu yapamıyoruz; neden sadece oturup ‘keşke!’ diyoruz? Neden bulunduğumuz zamanı o hayal ettiğimiz, ait hissettiğimiz zamanda mutlu hissedebileceğimiz bir şekle sokmuyoruz? Neden insanlığın o her zaman başımıza bela olan üşengeçliği yine üstümüzde? Sürekli yakınarak mı geçireceğiz bu kısa ve geri dönüşü olmayan hayatı? Kendimize bu soruları sormuyoruz. Sorunlarımıza çözüm odaklı yaklaşmıyoruz. Düşünmekten ve kendimiz için kendi aklımızı kullanarak düşünmekten korkuyoruz. Halbuki düşünsek böyle şeyleri: neden yaşadığımızı, amacımızın ne olduğunu; çevremizdeki bizim için hayatın tanımı olan insanları sorgulasak mesela ve yaşadığımız hayatta ne kadar şanslı olduğumuzu görsek… Aslında içinde bulunduğumuz her şeyin mükemmel bir uyum içinde olduğunu ve zamanımızı tamamlayan parçanın biz olduğumuzun farkına varsak ne kadar güzel olurdu! Paris'te Gece Yarısı’nda da böyle oluyor. Başrol Gil kendisini ait hissettiği zamanda buluyor ve kendi zamanındaki nişanlısına âşık olduğunu sanmasına rağmen burada bir dönem kadınına tutuluyor. Ama âşık olduğu kadının ait hissettiği zaman başka. Hayran olduğu sanatçılarla tanışıyor ve her olaya kendi bakış açısını oluşturarak bakması gerektiğini öğreniyor, başkalarının gözünden değil. Günümüz dünyasına dönüyor ve nişanlısına âşık olmadığını fark ediyor mesela… İstediği mesleği istediği bir şekilde yapamadığını ama başkalarının istediği şekilde yani ona para kazandıracak şekilde yaptığını fark ediyor. Kısacası başkalarının ‘uygun’ gördüğü bir hayatı yaşadığını fark ediyor. Kendi mükemmelini değil. Beni bu filmde etkileyen durum da bu oldu. Biz bize uygun görülen hayatı mı yaşıyoruz? Yoksa hayatımıza yön verebiliyor muyuz? “Eğer hikâye gerçekse, eğer amaç saf ve dürüstse, eğer baskı altında bile cesarete ve zarafete davet ediyorsa hiçbir konu berbat değildir.” -Ernest Hemingway, Paris'te Gece Yarısı Herkesin kendine göre bir hayat amacı ve hayatı yaşama tarzı vardır. Eğer kendi hayatınızı kendi istediğiniz gibi yaşayamıyorsanız kendinizi bulunduğunuz zamana ait hissetmezsiniz. İnsan ona hayatı tanımlatacak mutlulukları bulmalı ve hayatı kendi rayına oturtmalı. Kendinizi yaşadığınız zamana ait hissetmiyorsanız onu ait hissedeceğiniz şekilde değiştirmekten çekinmeyin. Allen, Woody. Paris'te Gece Yarısı. 2011. Uluışık,1 İrem Uluışık 21201745 TURK 102 – SEC.30 Aslı Uçar 04 Kasım 2014 YAŞAMIN HİÇLİĞİ Ölümle başlayıp ana temasına bir ölüm yerleştiren ve de ölümle son bulan bir kitap Yabancı. Bu küçük ayrıntı bile Albert Camus’nün kitapta anlatmak istediklerini özetler nitelikte aslında. Anlamsızlık, belki de hiçlik duygusunu baş karakter olan Meursault’nun da yardımlarıyla okuyucuya yaşatıyor adeta. Karakterin özellikleri, tavır, hâl ve hareketleri bu hissi yaratmadaki en büyük etken denilebilir. Bunu anlayarak kitabı okumaya başlıyoruz zaten. Annesinin ölümünü bile umursamayan daha doğrusu diğer insanlar için çok acı sayılabilecek bir olaya böylesi kayıtsız ve hiçbir duygu hissetmeden bakabilen bir adamla tanışıyoruz. Bu olay sonucu hayatında en ufak bir değişiklik olmayan bir adam. Aslında bu yabancılaşma hissi karakterin ve hikâyenin özünü oluşturuyor. Annesinin ölümünden sonra tekrar kaldığı yerden yaşamına devam ederken biz de karakterin hayatının nasıl olduğuna dair ipuçlarına sahip oluyoruz. Devlette küçük bir memurluğu, Maria adlı bir kızla olan ilişkisi veya oturduğu ortalama bir bina sayesinde sıradan bir yaşama sahip olduğunu söyleyebiliriz. Ki zaten karakterin kişiliği itibarıyla farklı olmak için herhangi bir çabada bulunmayacağını görürüz. Fakat bu tekdüzeliğin de sonu gelecektir elbet. Meursault, komşusu Raymond’ın kendisini ve Maria’yı sahildeki evine davet etmesiyle birkaç günlüğüne oraya gider. Ancak 1 Uluışık,2 Raymond’ın peşinde olan Araplarla sahilde karşılaşırlar. Bu da Meursault için o kadar da önem teşkil etmez aslında. Herhangi bir saldırının ne kadar anlamsız olacağını düşünür o hep. Ancak Araplardan bir tanesiyle tek başına sahilde karşılaştığı an düğüm noktasıdır onun için. Özellikle kitabın bu bölümündeki betimlemeler adeta okuyucuyu cinayete hazırlar. Çünkü güneşin yakıcılığı, kızıllığı, rahatsız edici ölçüdeki varlığı gözlerimizi kamaştırır. Nasıl ki korku ve telaş anında insan terleyerek bu duruma karşı bir reaksiyon gösteriyorsa aynı durum cinayetin etkisini daha çok vurgulamak için kitapta yer almıştır. Üstelik yazar birisinin ölümünün yaklaştığını şu cümleyle okuyucuya hissettirir. “Güneş tıpkı, anacığımı topraklara verdiğim günkü güneşti. O zamanki gibi alnım ağrıdan neredeyse çatlıyor, derimin altında damarlarım hep birden atıyordu.” (Camus, 31) Annesinin öldüğü günü hatırlayarak karakter belki bilinçaltına ölüm düşüncesini koyar ve hemen sonrasında sırf kendisini savunmak adına karşısındaki adama ateş eder. Adamın bedeni cansız bir şekilde yerde yatmasına rağmen Meursault’nun 4 el daha ateş etmesi yazarın insanların içindeki şiddeti göstermesi olarak düşünebiliriz. Elbette ki tüm bunlar karakteri ne bir kaosa sürükler ne de pişmanlık duydurur. Çünkü ona göre olan olmuştur. Meursault’nun mahkemeye çıkana kadarki sürecinde hapis yaşantısına bir nevi ikinci hayatına alışma sürecini okuruz. Uyuması, gazete okuması, sigarasını özlemesi veya kendi odasını hayal etmesi her ne kadar duygusuz bir adam olarak görünse de dış dünyada yapmaktan hoşlandığı şeylere olan özlemini gösteriyor. Mahkemeye çıktığında ise yine sürdürmekte olduğu sakin ve özellikle annesinin cenaze günündeki ilgisiz hâli asıl 2 Uluışık,3 konuyu cinayetten saptırıyor âdeta. Onu ise bu sırada mahkemeden çok çıkışı etkiliyor. Kuşların ötüşü, satıcıların bağırış sesleri, tramvay sesleri… Dışarıya olan özlemi belki de bu noktada doruğa ulaşıyor çünkü elinden yitip gidenleri görmek belki de son kez görüyor olmak asıl canını sıkan oluyor. Ancak mahkemenin devamı ve sonrasında olanlar karakteri derin düşüncelere sokuyor ve idam kelimesini duyduktan sonra yani ölüme çeyrek kala yaşamanın kıymetini anlıyordu. Sonrasında ise derin bir hesaplaşma ve ihtimaller üzerine düşünceler sarıyor karakteri. Her ne kadar Meursault yazarın benimsediği absürd felsefesine uygun bir şekilde davransa da kırılma noktasına geldiği anda korkularıyla yüzleşiyor. Ancak son anda yine evrene karşı kayıtsızlığını sürdürüyordu. Bu da aslında birilerinin ölümünün diğerlerini etkilemediğini, birileri öldükçe diğerlerinin yaşamaya devam ettiğini ve de edeceğini bu yüzden aslında bu ölüm olgusunun manasız olduğunu gösteriyor. Kaynakça Camus, Albert. Yabancı, İstanbul: Can Yayınları. 2014 3 Ege Pürtük Yalnız Mücadele Hepimiz yalnız olmanın zorluğunun farkında ve bilincindeyizdir. Yalnız olmak hiçbir şeyi paylaşamamak, anlatamamak demektir. En zor anında kafanı yaslayabileceğin bir omuz yoktur yalnızsan. Handan öyle bir kadın işte. Yalnız kaldıktan sonra tek başına mücadele etmesi gereken birisi. Yalnız olmak zor fakat hem yalnız olup hem de kadın olarak mücadele etmen gerekse bu daha da zor olmaz mı? Kadınların değerinin bilinmediği bir ülkenin vatandaşı olarak bu durumun zorluğundan bahsetmek istiyorum. Bizim toplumumuzda şöyle bir algı vardır: Sevmek ya da sevmemek önemli değil, beni koruyacak kollayacak biri olsa kâfi. Bu zihniyet yüzünden tek başına mücadele etmesi zor olarak düşünülüyor kadınlarımızın. Sanki her an bir tehdit var ve onu koruması için biriyle birlikte olmalı fikrine kapılıyor insanlarımız. Ne kadar da sığca bir davranış sizce de öyle değil mi? Kadınlarımızın yalnız başına mücadele etme fikri ne kadar da uzak görünüyor kimilerine. Oysa insanlarımız her şeyin bilincinde olsalar bu konu bu durumlara gelmezdi. Örneğin yalnız başına yaşayan kadınlarımıza karşı bir ön yargı gelişmiştir toplumumuzda hele de yaşı evlilik çağını geçmiş bir kadın ise. O insana mücadelesinde yardım etmek yerine arkasından konuşup, türlü türlü senaryolar uydurmayı seçerler. Ben olayın iyi tarafını görmek isteyenlerdenim. Yalnız olmak elbette zor bir durum fakat bu durumun insanın karakterine olumlu etkilerinin olduğu aşikâr. Örneğin olaylar karşısında daha sağlam bir psikolojiye sahiptir yalnız insanlar. Mızmızlanmak yerine çözüm önerisini bulmaya çalışır ve sorunlar hakkında daha çabuk sonuca gidici davranabilirler. Ayrıca insanın kendi ayakları üzerinde durabilmesi onun kendine olan güvenini de geliştirmesine yardımcı olur. Yalnız olmak, yalnız yaşamak insanın tamamen kendine ait bir dünyasının olduğu anlamına gelir. Evinize gelip içeri girdiğinizde orası sadece sizin dünyanızdır ve istediğinizi yapmakta serbestsinizdir yani yalnızlık abartıldığı kadar da kötü bir durum değildir. Yalnızlık konusunu irdelerken bahsedilmesi gereken diğer bir önemli konuda neden yalnız kaldığımız ya da neden yalnız bırakıldığımızdır. Kitapta Handan kocasına bir bebek veremediği için terk edilip yalnız bırakılıyor. Eşiniz size bir çocuk veremediği için onu terk edip yalnız bırakmak ne kadar doğru bir davranıştır? Erkek mi haklıdır yoksa yalnız başına kalan Handan mı? Bazı insanlar istedikleri gerçekleşmediği zaman karşılarındaki insandan vazgeçip onu terk ederler. Bu kadar bencil olmak ne kadar doğrudur bilinmez fakat bir gerçek var ki insanlar yaşadıkları ilişkilerde iki kişidir. Bu da demektir ki insan kendini düşündüğü kadar karşısındakini de düşünmelidir. Belki de karşısındakini düşünmemesi ona yeteri kadar değer vermediğini mi gösterir? İnsanın bu denli kendini düşünmesi şüphesiz toplumumuzun bugün geldiği durumdan kaynaklanmaktadır. İnsanlar artık daha yalnız ve kendileri için daha önemliler. Yalnızlığın faydalarından bahsetmişken bu gibi durumlarda yalnızlığın bize zararlarını gösteriyor olabilir mi? İnsanın yalnızken kendine gereğinden fazla güvenmesi sosyal ortamda onu düşüncesiz bir insan hâline mi getirdi? Bu soruların cevabı tabii ki herkese göre değişkenlik gösterecek. İnsanlar yalnız başlarına mücadele etmeye, kadınlarımız horlanmaya, herkesin kendini her şeyin önüne koymasına, insanları gereken değerin verilmemesine devam edilecek. Çünkü bu toplumda sorunlar ortaya çıkarılsa bile hiçbir zaman çözümleriyle ilgilenilmez. Hayat aynı şekilde devam eder ve yara alanların yaralarını sarıp mücadeleye devam etmekten başka hiçbir şansları yoktur. Gelecek hakkında umutlu konuşmayı gerçekten çok isterdim fakat umutlarımızın yeşermeyeceğini en az benim kadar siz de biliyorsunuz.. PELİN SAYIN Gezegeninizden Ayrılın Hepimiz durup bir düşündüğümüzde fark edeceğiz ki her gün aynı kişilerle sohbet edip aynı yerlere gidiyoruz hatta belki aynı şeyleri yapıyoruz. Sabah uyanıp okula gitmemizle başlayan bir gün yakın arkadaşlarımızla bir kahve içmemizle bitiyor. Günler böyle geçip giderken farkına varmıyoruz ancak konfor alanımızın dışına çıkıp yeni bir şeyler denemek, öğrenmek için hiçbir çaba sarf etmiyoruz. Hepimiz kendimizi rahat hissettiğimiz alanın içinde sıkışıp kalmışız. Küçük Prens, oldukça bilindik ancak son yıllarda filminin de yapılmasıyla hepimizin yeniden kitapçılarda “çok okunanlar” raflarında ve hatta sıklıkla defter kapaklarında görmeye aşina olduğu bir kitap. Ben de ,sanıyorum ki, çevremdeki herkes gibi bu kitabın ne kadar etkileyici olduğunu Mark Osborne’nin aynı isimli filmine gittikten sonra tekrar hatırladım. Çok zaman kaybetmeden kitabı yeniden okudum ve önceden fark edemediğim bir detay dikkatimi çekti. Hatırladığınız gibi, Antonine De Saint-Exupery eserini bir çocuğun gözünden bakarak yazıyor. Kitabın tamamında, Küçük Prens tüm o gezegenleri dolaşıp her birinden bizlere ders çıkaracak hikayeler anlatırken dikkatimi çeken nokta şuydu: Acaba yetişkinlerin gezegen gezegen dolaşacak cesareti var mı? Bana sorarsanız çoğumuzun yok. Etrafımız, sevdiği işi yapmak için kendi işinden vazgeçecek cesareti olmayan ve sürekli yaptığı işten şikayet eden yetişkinlerle dolu. Peki neden kırmıyoruz zincirlerimizi? Neden yaşamın farklılıklarını keşfedip ufkumuzu açmaya korkuyoruz? Şunu bilmeliyiz ki gelişim ancak değişimle olur. Değişim de konfor alanından çıkarak, yani sarsılmaz egomuzu sarsarak, yanlış yaparak, düşerek, acı çekerek olur. Herkes kendi yolunda çabalamadan yürümek istiyor, kimsenin “düşmek” gibi bir niyeti yok. Sanırım maharet düşmemekte değil, düştükten sonra kalkıp devam edebilmekte. Konuyu biraz daha özele indirgeyip bir örnek vereyim: Neredeyse birlikte büyüdük diyebileceğim kadar eski, dolayısıyla çok da iyi tanıdığım bir arkadaşım var. Bir üniversitenin İngilizce hazırlık programında ikinci yılı. Aynı durumu yaşamış olanlar çok daha iyi anlarlar, oldukça can sıkıcı olan ikinci senede insan İngilizce görmeye dahi tahammül edemez duruma geliyor. Geçen gün bir konuşmamızda “Hocam bana İngilizce konuşmuyorum diye kızıyor, konuşabilsem neden konuşmayayım?” dedi. Peki gerçekten konuşmayı denedin mi diye sorduğumda da konu kapandı tabii ki. Aslında konuşmayı çok seven ve İngilizce bilgisi de konuşmaya yetecek birisi. Tek eksik, cesaret. Eminim bunu hepimiz yaşıyoruz. Bütün sınıfın ortasında acaba yanlış bir şey söyler miyim hissi peşimizi bir türlü bırakmıyor. Peki yanlış bir şey söylersek ne olur? Çok basit. Doğrusunu öğrenmiş oluruz. Üstelik kimse sizi yanlış bir şey söylediğiniz için yargılamaz. O zinciri kırıp yorumumuzu paylaştığımız, sorumuzu sorduğumuz an, işte o kırılma anı, konfor alanımızdan çıkıp gelişim alanına girdiğimiz an. İlk başlarda kendimizi rahatsız da hissetsek dönüp baktığımızda “iyi ki” diyeceğimize eminim. Konfor alanımızdaki sıkıcı ve monoton rahatlığımızın bizi esir etmesine izin vermeyip özgür olduğumuzu hissetmek ancak böyle gerçekleşir. Cesaretimizi kırmadan, etrafımızdaki insanların da bizimle aynı yollardan geçtiğini unutmadan, yanlış yapa yapa, düşe kalka yeni şeyler deneyelim. Gelişmek, ilerlemek için konfor alanımızın dışına çıkalım. Çocukken hepimizde var olan yeni şeyler deneme cesaretimizi kaybetmeyelim. Küçük Prens’in bizlere anlatmaya çalıştığı gibi bir yanımız hep çocuk kalmalı ve hayal kurmaktan korkmayıp, bir çiçeğin peşine takılıp gezegen gezegen dolaşma cesaretini kaybetmemeliyiz. O zaman göreceğiz ki istediğimiz her şeyi gerçekleştirebilmek için bize engel olabilecek tek şey kendimiziz. Siz de yanlış yapmaktan korkmadan içinde rahat olduğunuz ancak sizi bir adım ileriye taşımayan “gezegeninizden” çıkmaya ne dersiniz? Kaynakça : Antoine de Saint-Exupery, Küçük Prens, Yakamoz Yayınları, 2016 Elif Gökçen Toksoy Yanlışların İzinde Giden Doğruların HikayesiZihnimin en karanlık derinlerinde dolaşıyordum. Yaptığım onca yanlışın ve yapmakta olduğum hataların ve hatta gelecekte de devam edecek sayısız pişmanlıkların tasalarıyla boğuşurken kendimde kızdığım onca şeyin aslında birer yanılsama olduğunu fark etmem zaman almıştı. Hatalı davranış deyip hevesimi kıran belki de büyümemi, olgunlaşmamı engelleyen hareketlerim... Hiçbir zaman doğru olduğunu düşünmediğim davranışlarım, her seferinde kendime kızdığım cevaplarım, rollerim belki de gerçek benliğim... Ne vardı alıp veremediğim yanlışlarla? Yanlış yapmak suç muydu ya da hataları yanlış görmek ne kadar doğruydu? Ben aslında hata yaptıkça öğrenmiyor muydum, büyümüyor muydum? Ben, bu soruları hep sorarım pişman olduğum bir hareket yaptığımda. Hani bazı anlar vardır. Seni gecenin üç buçuğunda ayağa kaldıran ve uyutmayan anlar... Utandığın, kendine kızdığın hatta unutmaya çalışıp da bir sülük gibi ruhuna yapışan anılar vardır. Kafanı yastığa koyduğunda uyuyamadığın, sabah içinde kedisini kaybetmiş bir kız çocuğunun acısı gibi bir acıyla uyandığın ve gün içinde yağmurdan kaçarcasına uzaklaşmak istediğin hatıralar vardır. Pişmanlıklar içindesindir ve asla dönemezsin geriye. "O zamana dönsem ona bunları söylerdim. Yok yok, bu şekilde bakardım gözlerine. Sesini saklardım yüreğimde." dersin fakat asla gerçekleştiremezsin. Zaten geriye dönemeyeceğin için bu kadar vazgeçilmez değil midir böyle anlar? Hem hiç düşünmedim mi ben bunları? Pişman olup pişmanlığıma bile delicesine kızmadım mı zamanında? Hem bilmiyor muydum ki bu hataları yapmasaydım bu ben olamazdım? Tıpkı Nafer Ermiş'in yaptığı hatalar, geri dönülmez yanlışlar ve kalbini yerinden sökecek pişmanlıkları gibi ben de yaşamadım mı bu hayatı dolu dizgin? Yanlışlarımdan ders çıkarıp fazlasıyla güçlenmedim mi? Evet, güçlendim. Evet, öğrendim. Evet, eğer ben bu hataları yapmasaydım asla şu an ki ﬁkirlerime sahip olmazdım çünkü hayat böyle bir şey. En büyük yaralarını aldığında ve kendini ölmüş sandığında hayat sana el uzatır. En büyük acılarını, sevdalarını, ölümlerini unutturur sana bir küçük kuş sesiyle. Hayat, kendini en aciz hissettiğin anda seni öyle bir yere getirir ki anlayamazsın aslında yanlış yapmanın bile dünyadaki en büyük şans olduğunu. Yanlış bizi biz yapan şeydir aslında. Söyledim ya Nafer Ermiş kendini en kötü hissettiği zamanda buldu doğru yolu. Bir demet maydonoz ve birkaç satır yazıyla buldu kendini. Yazdı. Her gün yazdı. Ne hissettiyse yazdı. İnsan olduğunu görmek için, sevdasını unutmamak için, hatalarından ders çıkarıp daha güçlü olmak için yazdı. Bazen kendini kaybetmek için yazdı bazen aşkı Işıl'ı unutmak bazen ise hatırlamak için yazdı. Ben de yazdım. Sevdamı en derinlere gömdüğümde de yazdım, alev alev yanarken yazdım. Ölüm yaşadım yazdım, bir bebek doğdu yazdım. Bazen küçük bir kız çocuğunun gülümsemesine bazen bir dedenin ağlayışına yazdım. Çünkü hayat dediğin birkaç minik hatıradır. Çünkü hayat anlatılmaz bir şeydir. Seni yakar ve küllerinden doğmanı bekler. "Hayatın en güzel yanı renklerdir, grisini boşver." (Hayat Böyle Bir Şey, 166) diye ne güzel söylemiş Nafer Ermiş. Önemli olan kendi rengini görebilmekte. Bazen siyah olursun bazen gökyüzü kadar mavi. Önemli olan siyahken de kendini bilebilmek maviyken de. Ben siyahken de güzelim tüm karanlığımla ve yeşilken de güzelim deli ruhumla. Ben pembeyim bazen şeker yiyen bir çocuk gibi. Bazen beyazım bir gelin misali ve bazen kahveyim. En önemlisi ben; benim. Kabul ettiğim hatalarım ve sırtımı dayadığım yanlışlarımla. Çünkü bu yanlışlar olmasaydı benim robottan bir farkım olmazdı ve yazamazdım bir kuş misali özgürce. Yaşayamazdım hayatı böyle dolucasına. Ben, yanlışlarımla ve doğrularımla varım. Ben bütün renklerimle ve bütün düşüncelerimle kendimim. Zaten hayat dediğin de böyle bir şey değil midir?Ermiş, Nafer. Hayat Böyle Bir Şey. İstanbul: İthaki Yayınları 2015Su BULU 21400775 İçimizden Biri Her zaman doğru yerde doğru şeyi söyleyememek, zaman zaman komik duruma düşmek, sakarlık yapmak, gerçek aşkı bulamamış olmak… Bunlar tam da normal insanların başına gelen şeyler. Her gün benzerlerini çevremizde gördüğümüz, ya da kendi hayatımızda yaşadığımız olaylar. Bridget Jones’u ilk izlediğimde aklıma gelen şeyler bunlardı. Aslında hiçbirimizin üstünde çok durmadığı hayatın tadı tuzu, eğlencesi, hareketi de diyebiliriz tüm bunlara. En güzeli, en iyisi, en doğrusu olmak küçükken anne babalarımız sonra öğretmenlerimiz daha sonra işverenlerimiz, patronlarımız, müşterilerimiz tarafından bizden istenilen ve olmazsa başarısızlık olarak değerlendirilen bir yaklaşım. Tabii durum böyle olunca herkes bir mükemmel olma, kendini kanıtlama, diğerlerinden daha üstün olduğunu gösterme peşinde oluyor… E tabii hep mükemmel insanlar gündemde oluyor. Kitaplar filmler hep onlar üzerine yazılıyor, çekiliyor. Bu da bir yerde, döngüye giriyor; izlendikçe popülerleşiyor, popülerleştikçe izleniyor. İnsanlar normalin ne olduğunu unutuyor. Kaybettikleri zamanın, mutluluğun farkına varmıyorlar. Bridget Jones içimizden biri bence. İçimizden birini görmekse yakın hissettiriyor galiba. Zaman zaman şaşkınlıklarım, sakarlıklarım sonucu düştüğüm komik duruma, başkalarının da benzerlerini belki de daha kötülerini yaşadığını görmek iyi gelir ya, insanın kendinde sorun araması yerine ‘insanlık hali, herkes de oluyor’ demesini sağlar. Filmi izlerken en sevdiğim tarafı buydu. Tıpkı gerçek hayatta da olduğu gibi, en güzeli, en başarısı, en akıllısıyla arkadaş olmayız çoğu zaman, daha çok kendimizi daha yakın hissettiğimiz bizi daha iyi anlayabileceğini düşündüğümüz insanlarla arkadaş oluruz. İnsani yönü daha güçlü insanlar samimi gelir genelde. En başarılısı, en güzeli, en akıllısı ise hep olmak istediğimiz belki ama başkalarında gördüğümüzde de bize çok sıcak gelmeyen özellikler bence. İnsanlar her şeyi çok kafaya takmamalı, çok ciddiye almamalı, kendi özünü kaybetmemeli yaşarken, elimizden geleni yapmak önemli tabii ki ama yeri geldiğinde de bırakmayı bilmeli insan. Tabii herkes farklıdır ama mesela ben her şeyi takan sorun eden bir insanım, ne kadar böyle olmak istemesem de genelde olumsuz taraflarını görürüm o yüzden de hep bu özelliğimi kırmaya çalışmışımdır, yukarıda yazdıklarımı belki de her telaşa kapıldığımda, bir şeylerden mutsuz olduğumda kendime söylüyorum. Bu film hakkında da yazmama neden olan, bu kadar ilgimi çekmesindeki sebep bu özelliğim sanırım. Abartmamak, her şeyi çok takmamak teması bana uyuyor galiba. Göz ardı ettiğimiz normal insanların çok da aksiyonlu olmayan hayatlarını da hatırlamak gerekiyor ki, bulunduğumuz yerde kendimizi daha iyi hissedelim sadece mükemmele odaklanmayalım. Yoksa onun hikâyesi bunun hikâyesi, o şunu yapmış bu şunu yapmış derken, çoğumuz kendi hayatımızı kaçırıyoruz, gereksiz yere sıkıyoruz, zorluyoruz kendimizi bir şeyleri yapmak için. Yaptığımız yanlışları abartıyoruz. Bazen de gülüp geçmek lazım. Çok takılmamak lazım. Telaşlı, koşuşturmalı, yorucu günlerde kendimizi rahatlatacak, sakinleştirecek, bizi o anki ruh halinden çıkartıp mutluluğu hatırlatacak küçük küçük olaylara ihtiyacımız olabilir. Bence Bridget Jones tam da öyle bir film. Ama onun dışında da kendi içimizde bazı şeyleri bulmalıyız bence, kendi çevremizde hayatımızda. Sonuçta her an güldürücü motive edici bir film yapamazlar bizim için. Çevremize bakıp soluklanmayı bilmeliyiz. Ara sıra gideceğimiz yoldan gözümüzü ayırıp, geldiğimiz yola da bakmalıyız. Ben o zaman derin bir nefes alabiliyorum mesela. Eyvah bu ödevi ne yapacağımdan, şu ana kadar bir sürü ödev yaptın, bunu da halledersin diyorum ve yola devam ediyorum… Kaynakça Maguire, Sharon. Maguire Bridget Jones’un Bebeği. 2016. UIP Filmcilik. Film. ANLATAMIYORUM“Ağlasam sesimi duyar mısınızMısralarımda;Dokunabilir misiniz,Gözyaşlarıma, ellerinizle?Bilmezdim şarkıların bu kadar güzel,Kelimelerinse kifayetsiz olduğunuBu derde düşmeden önce.Bir yer var, biliyorum;Her şeyi söylemek mümkün;Epeyce yaklaşmışım, duyuyorum;Anlatamıyorum.”Orhan Veli Kanık (1)İçimde büyüyor her geçen gün anlatamadıklarım. Benim olan, paylaşmak istediklerim ama paylaşamadıklarım. Anlatamadıklarım boğazımda düğümleniyor sanki, bir bardak su istiyorum içime atmak için ama yetmiyor, bir bardak daha, sonra bir bardak daha. Büyüyor, büyüyor durduramıyorum. Hep böyle mi devam edecek diye soruyorum kendime? Akabinde bir an “ne kadar çok insan var benim gibi” diye düşünüyor, keyifleniyorum, rahatlıyorum. Sonra ansızın bir sıkıntı kaplıyor ruhumu tekrar. Ne yapıyorum ben? Kendimi mi avutuyorum? Yoksa hiç kimse anlatamıyor diye mi seviniyorum? Hani bir bahane üretmişler ya; susun, sadece gözleriniz konuşsun diye. Konuşmasın gözlerimiz. Ben sözcüklerle, cümlelerle anlatmak istiyorum. Sen de anlat ki, sözcükler saklanmasın içimizde istiyorum. Anlatamadıklarımız aramızda uçurumlara neden oluyor. Uçurumlar engel olmamalı aslında, biliyorum. Ama herkes gibi susuyorum, anlatamıyorum. Neresi iyi bunun? Ben anlatamıyorum, sen anlatamıyorsun ve biz anlaşamıyoruz. Farklı fikirlerimiz olduğundan değil, farklı dilleri de konuşmuyoruz. Biz anlatamadıklarımızla anlaşamıyoruz. Anlatamadıklarımızın içine hapsolmuşken sözcükler ağzımızdan dökülmüyor. İçimize atmak her gün biraz daha yoruyor, biraz daha uzaklaştırıyor anlatamadıklarımızdan. İlk adımı senden bekliyorum aşık biri gibi, hasret biri gibi. Uzun zamandır bekliyorum ama ilk adım gelmiyor senden, ben de anlatamıyorum işte. Anlıyorsun beni değil mi? Sonra, “sen anlatamıyorsun, ben anlatamıyorum, ne zamana kadar sürecek bu sessizlik” deyip karar veriyorum bir anda. İlk ben anlatacağım. Aslında hasretim senin anlatacaklarına ama olsun. Ne yapayım diye düşünüyorum. Aklıma sözcükler gelmiyor. Anlatmak için her gece bir sözcük seçiyorum fakat anlatacaklarımın yanında sözcükler yetersiz kalıyor sanki. Seçiyorum özenle, sonra siliyorum tekrardan. Sonunda bir kaç tanesine karar veriyorum anlatmak için ama hepsi eksik, hepsi olmadı gibi geliyor. Bu esnada her seferinde biraz daha yaklaşıyorum sana doğru. Aslında, her yaklaştığımda ilk adımı senin atman için sinyaller veriyorum. Ama yok kararlıyım ilk ben anlatacağım boğazımda düğümlenenleri. Garip davranışlarımı, yerinden çıkacakmış gibi atan kalbimi, kendime engel olamayışlarımı mazur görmeni istiyorum.Yaklaştıkça sözcükleri toparlamak zorlaşıyor zaten. Bir yandan sayıyorum içimden, heyacanımı gizleyerek. Son adımlar kaldı. Cesaretimi toplayabilirsem anlatacağım. Aklıma o anda bir soru düşüyor. Ya beğenmezsen anlatacaklarımı, ya seninkiler farklıysa benimkilerden. O zaman ne olacak? Anlatacağım, anlatacaksın belki yine de anlaşamayacağız. Korkuyorum anlatacaklarımın aramızı açmasından. Peki bir yer var mı anlatamadıklarımın da, anlatacaklarımın da sorun olmayacağı?Anlatamadıklarımın dilimde düğümlenmediği, anlatabildiklerimin de aramızı açabileceğinden korkmadığım bir yer. Aramaya başlıyorum, çünkü çaresizim. Bir yer var, biliyorum. Sana anlatamadığım ama inandığım bir yer, orada olan bir yer. Çok uzakta değil, sanki çok yakın gibi geliyor ama aslında çok başındayım yolun. Yürüyorum. O yerin varlığını biliyor olmak huzurla dolduruyor içimi yürürken. Bu huzur adımlarımı hızlandırıyor. Bulursam sana da anlatırım o yeri diye geçiriyorum içimden. Anlatırım ama beğenmemenden korkuyorum. Ya anlaşamazsak diye düşünüyor, sessizleşiyorum tekrardan. Yok yok, sonra vazgeçiyor, o yer, bu yer hemen sana da bahsetmeliyim diye hızlıca geçiriyorum içimden. Nasıl başlamalıyım cümlelere. Daha önce hiç anlatmadım ki, sana bir şeyler. Bu kadar düşünmek belki de geri adımlarımın nedeni. Sakin olup başlamalıyım bir yerden. Kararsızlığımın had safhada olduğu masada, karşında oturuyorken anlatamadıklarım düğümleniyor yine boğazımda. Gözlerine bakıyorum ama gözlerimiz konuşsun istemiyorum. Ben anlatmak istiyorum; ne düşünüyorsam, ne biliyorsam, ne hissediyorsam. O esnada garsonun getirdiği sudan bir yudum alıp başlayacakken, anlatacaklarımı tekrardan içime atıyorum. Sana çok yakınım. Gözlerin gözlerimde. Nefesini duyuyorum, bekliyorsun, ama Orhan Veli’nin de dediği gibi; ben ANLATAMIYORUM.Kaynakça :(1) : Kanık, Orhan Veli, Bütün Şiirleri, YKY, İstanbul, 2016Ġlke Başara HER ZAMAN BĠR SEÇENEĞĠNĠZ VARDIR Her hikâyenin, filmin, çizgi romanın bir iyi bir de kötü kahramanı vardır temelde. Özellikle çizgi filmlerde ya da çocuk filmlerinde karşımıza çıkan bir olgudur bu. Kötüyle iyi çatışır, savaşır mücadele eder ve şüphesiz iyi bir yolunu bulup alt eder kötü kahramanı. Ġzlediğimiz her filmin, okuduğumuz her hikâyenin sonu bellidir aslında. Ġyiler her zaman kazanır. Kötüler ya da kötü damgası yemiş karakterler ise kaybetmeye mahkûmdur. Tom hiçbir zaman Jerry’i yakalayamaz, onu yemek istediği için kötü kabul edilir. Ama o yalnızca bir kedidir okur. Silvester ne yaparsa yapsın Tweety’den sevimli olup büyükanneden övgü duyamaz. Silvester yaramaz olduğu için kötüdür çünkü. Joker ne kadar zekice yaparsa yapsın planlarını Batman tarafından yenilmeye mahkûmdur. Powerpuff Girls her bölümün sonunda kazanır ve herkesçe takdir edilir çünkü onlar içinde iyilik olan bir hamurdan meydana gelmiştir, onların tarifinde iyi olmak vardır, hiç kötü olamayacakları düşünülür. Peki, kötü hep kötü mü kalır okur? Kötü kahramanlar her zaman kendi iradeleriyle mi kötü olmayı seçerler? Onları kötü olmaya iten şeyler yok mudur? Belki onların da elinde değildir Megamind gibi kötü olmak. Ġnsanlar değişmez derler ya hep, ya da çok zor değiştiğini iddia ederler fakat ben buna inanmıyorum çünkü hayat her zaman bir tercih sunar insanın karşısına. Ama er ama geç… Megamind, filminin belki de en iyi karakteri… Oysa kötü damgasını daha doğduğu anda yedi. Yıllarca iyi olmaya çalıştı, arkadaşlarına yardım etti. Fakat her filmin olduğu gibi bu filmin iyi karakteri Megamind’dan daha iyiydi. Hem de her şeyde… Megamind ne yaptıysa olmadı ve bu onu kötü olmaya itti. Denedi iyi olmayı fakat hikâyenin iyi kahramanı buna izin vermedi. Bu durumda iyi kahramana gerçekten nasıl iyi diyebiliriz ki okur? Ya da iyi olmayı denemiş bir kahramana nasıl kesin bir şekilde kötü diyebiliriz? Fakat bizim sözde kötü karakter Megamind yılmadı. Onu yenmeye ant içti ve başardı da. Ġyi karakterin olmadığı filmde kötü karakter ne iş yapabilir ki? Kiminle mücadele edebilir? Demek oluyor ki kötünün olmadığı yerde iyi de yoktur. Yani kötü karakterler aslında bir ihtiyaçtan doğuyor belki de. Her filmin olduğu gibi her toplumun da kahramanları vardır. Buna ihtiyaç duyar insanlar. Yol gösterecek, örnek alınacak birine ihtiyaç duyarlar. Belki de bunun içindir her çocuk filminin bir iyi bir de kötü karakterinin olması. Çocuklara iyi ve kötü kavramını erken yaşta öğretmektir amaçlanan. Burada kocaman bir yanılgı vardır oysaki. Çizgi romanların, çizgi filmlerin aksine hayatta her zaman iyi kötüyü yenmez, yenemez. Çünkü bu çizgi romanların ve hikâyelerin aksine belli değildir sonu karşılaşılan olayların. Her tercih bir başka tercihi doğurur ve hiçbir zaman iyi kahramanlar kadar şanslı olmazsınız hayatta. Hiçbir zaman onların sahip olduğu kadar desteği bulamazsınız arkanızda. Peki, durum böyleyken, yani iyilerin her zaman kazandığı olgusu bir ütopyayken neden izin veririz çocuklarımızın kendilerini kandırmasına bu şekilde? Ya da neden gençler çizgi romanlarını okuyup kendilerini bile isteye kandırırlar? Çünkü mutlu sonlar ihtiyaçtır aslında okur. Hayatta karşılaştığımız, emek verdiğimiz çoğu zaman da karşılığını alamadığımız durumlardan sıyrılıp küçük de olsa mutlu olmak isteriz, görmek isteriz iyinin kötüyü yendiğini ve iyi kötüyü yener bu çizgi romanlarda ya da okuduğumuz hikâyelerde. Yenecektir biliriz bunu fakat her nasılsa sonunu bile bile izleriz ya da okuruz. Oysaki her hikâyenin bir kahramanı olmak zorunda değildir. Ya da kahraman kabul edilen o iyi karakter her zaman iyi kalacak diye de bir kural yoktur. Megamind sevdiği kız uğruna iyi olarak kalıplaşmış bu iki olguyu yıkmıştır mesela. Yani bu film iyinin daima iyi kötünün daima kötü kalacağını, iyilerin her zaman kazanacağı olgusuyla insana sahte bir mutluluk ermektense herkesin, kötü kahramanın bile bir seçeneği olduğunu gösteriyor izleyicilerine. KAYNAKÇA McGrath, Tom, Megamind. 2010. DreamWork Animation. Film. Özge Norman OLAĞANIN DIŞINA ÇIKMAYA CESARET EDENLER Günlük hayatta bazen genel yaşayışımızın dışına çıkmak isteriz, sakin, düzenli bir hayatımz varsa eğer bir çılgınlık yapmak isteriz örneğin; yeni deneyimler yaşamak için risk alırız çoğu zaman. Peki sebebi ne bunun, niçin rahatımızı kaçırmak için bunca yolu deniyoruz? Bunun cevabı aslında çok açık. İnsan monotonluğun dipsiz kuyusuna düştüğünde kendini kurtarmak için elinden geleni yapıyor. Aklına gelmeyecek deneyimler yaşamak, ufkunu açacak şeyler yapmak istiyor. Sıradanlığın dışına çıktığımızı fark ettiğimizde tüm vücudumuzu yeni bir heyecan kaplıyor, sanki her bir hücremiz kış uykusundan uyanıyor, yeni duyguların ve yaşantıların habercisi oluyor bu adeta. Uykudan uyanmak demişken, ben de hayatımı sıkıcı bulurdum bu zamana kadar; hatta içimden bunca yıl insanlar sıkılmadan nasıl yaşıyor diye geçiriyordum sürekli. Çevremi daha dikkatli gözlemledikçe anladım yeni bir motivasyon bulmak, peşinden koşacak yepyeni heyecanlar, amaçlar üretmek çok önemli her bir birey için. Kimileri için eğitim, para, iş ve aileleri önde geliyor, onlara yönelik hedefler koyuyorlar; kimileri ise daha spontane hareket ediyor, bazıları da uçlarda yaşıyor “hedonizm”i benimsiyorlar, ki bu da çok ilginç bir yaşam tarzı bence. Ben ise, iki kutbun ortasındayım. Planlar yapmayı ve geleceğe dair hayaller kurmayı seviyorum fakat bunun yanında hayatımı renkli kılmak, bugünümü anlamlandırmak için elimden geleni yapıyorum. Doğrusu, ben de bir günümün diğerinin aynısı olmasını sevmiyorum. Yeni şeyler denediğimde, en basitinden yeni bir hobiye başladığımda bile bunun hayatıma olan etkisini büyük ölçüde fark edebiliyorum, kişiliğim de değişime uğruyor ve ben bu değişime ayak uydurabiliyor olmanın hazzını yaşıyorum. “Yaşadığını hissetmek” diye bir söyleyiş vardır ya işte tam da bu duruma uyuyor. Hiç bilmediğim yönlerimi keşfederken ben, daha önce tatmadığım duyguları yaşarken, yeni yüzlerle ve seslerle bir arada olup onlarla iletişim kurarken “yaşadığımı hissediyorum”. Olağanüstü Bir Gece’nin başkarakteri Baron gibi ben de bütün bu yaşantıların beni nereye sürükleyeceğini bilmeden, kendimi olayların akışına bırakarak hareket ediyorum ve bunun sonucunda herhangi bir pişmanlık duymuyorum. Hayatımız bir anlam bulmaktan ibaret aslında, küçük anlamlar bu bulduğumuz, karakterimizi ve benliğimizi bir adım ileriye götüren ve sıradanlığın parmaklıklarına takılmasını engelleyen. Tutkularımız, bizi kayıtsızlıklarımızın içinden çekip çıkarıyor; dış dünyayla yüzleşmeye itiyor. Ben olağanın dışına attığım her adımda kendime meydan okuyorum bir bakıma, bir yanda düzene kafa tutuyorum, sistematikleştirme eğilimine toplumun. Küçük çaplı bir isyan bu; hem dışa vurduğum hem de kendi içimde yaşadığım. Belki de beni motive eden şeylerden biri de bu: sıyrılmak toplumun pençesinden; kendi hayatıma yön verebilmek, bir rota belirlemek zorunda olmadan daha. Sırt çantamı da alıp sonunu tahmin edemeyeceğim bir yolculuğa çıkmak istiyorum örneğin, yepyeni bir ülkeye yerleşmek istiyorum, içimdeki dürtü ve sayısız duygu ve düşünceyi deneyimleme isteği beni dayanıklı, zihnimi taze kılıyor. Maalesef bunun yanında, ne zaman farklı bir şey yapmaya yeltenecek olsam çevremdeki kişilerin önyargılarıyla da karşılaşıyorum. Bilmiyorum yapım mı böyle ama bu söylentilere kulak vermemeyi seçiyorum, kimi zaman “marjinal” olarak adlandırılıyorum bu yüzden. Fakat benim gibi herkes marjinal olarak adlandırılsa ve ötekileştirilseydi toplum çökerdi, içten içe. Gerçekleştirmek istedikleri hayalleri olan ve bunun için cesareti olmayan veya vazgeçmeye meyilli olan çok tanıdığım var benim bile daha bu genç yaşımda. Açıkçası, yaşadığım toplumun baskıladığını düşünüyorum hayallerimizi gerçekleştirmek gibi son derece masum bir isteği bile. Kim bilir belki de özgür toplumlarda daha çok önem veriliyordur kişinin kendini dilediği gibi gerçekleştirebilmesine. Hayallerini bir şekilde canlı tutmaya ve umutsuzluğa kapılmamaya çalışan insanları gözlemliyorum. Öte yandan tektipleştirme çalışmaları tüm hızla devam ediyor toplumun ve daha neredeyse en temel kurumlarından başlıyor bu tektipleştirme, eğitim kurumları, idari bürokrasi başta gelmek üzere hayatımıza empoze edilmeye çalışılıyor bu ideoloji. Bunun için sürekli bir koşuşturma içerisindeyiz, kendi isteklerimizi, duygularımızı ve iç sesimizi dinlemeye vakit bırakmıyor bu içinde yaşadığımız dünya. Sonbaharda dökülen yapraklar gibi bir oraya bir buraya savruluyoruz ancak bize kimse sormuyor: “Mutlu musun bu halinden?” diye. Bizim de kendimize bu soruyu sormaya halimiz kalmıyor bunca yıldır savrulmaktan, çoğu zaman istemeden ve keyifsizce. Yine de hayatımızda yaptığımız küçük değişiklikler bizi monotonluğun boğucu rüzgarından kurtarıyor. Hatta şanslıysak her bir günümüz yeni bir macera haline gelebiliyor çünkü değiştirdiğimiz her bir alışkanlık, davranış, yaşayış milyonlarca güzel duygu ve deneyimi getiriyor beraberinde. Anılar kazınıyor hafızamıza birer birer, en çok da bize farklı hissetiren ve bize yeni bir şey katan, yeni bir bakış açısı kazandıranlar. İçinde yaşadığımız modern toplum. Kurallar tarafından şekillendirilmiş ve büyükler tarafından yönetilen vahşi yaşam yansıması. Peki, bu kuralları kim koyuyor? Kendimize ait olan yaşamımızın iplerini kimler ve neler elinde tutuyor? Ve bu ipler gevşerse halk kendini yönetebilir mi? Bunlar ancak yaşadığımız toplumdan soyutlanabilen ve sisteme kullanıcı açısından değil yönetici açısından bakabilen vatandaşların cevaplayabileceği sorular. Biz aklı ile hayvanlardan ayrılan basit kullanıcılar buna ne cevap vereceğiz? Halkın olan yaşamını idare etme hakkı sahiden de halka mı aittir? Gelin buna Christopher Nolan’ın yönettiği Dark Knight filmi yardımıyla bir açıklama yapmaya çalışalım. Her bir vatandaş, hangi ülkede ve kıtada olursa olsun mantığı ile yaşamaya ve toplumun kurallarına uygun olarak “iyi bir vatandaş” olmak üzere başta aileleri, daha sonra da okul ve çevre tarafından eğitilmektedir. Peki, iyi bir vatandaş gerçekten kendi yaşamının iplerine sahip midir? Bu sorunun cevabı kişisel olabilmekle birlikte aslında oldukça gizli ama nettir. Hayır. İplerimiz yazılı olan, adına anayasa ve yazılı olmayan adına ahlak dediğimiz kuralların elindedir. Günlük yaşamımızda bundan şikâyetçi olmamakla birlikte yıllar geçtikçe, emekli maaşımız devlet kontrolünde olduğunda ya da kredi notunuz düşük olduğundan çocuğunuz için ihtiyaç kredisi çekemediğinizde sorgulamaya başladığımız değerlerdir bunlar. Ve neredeyse herkesin bu sorgulayışta aynı cevabı verdiği su götürmez gerçeklerdir: “Elimiz kolumuz bağlı.” Peki ya bağlı olmasaydı? Yönetim halka ait olsaydı? İstediğiniz zaman kredi çekebileceğiniz ve istediğiniz kadar maaş alabileceğiniz bir sınırsızlıklar ütopyası. O zaman bizi anarşiden kim koruyacaktı? Seçtiğim filmde de görüldüğü gibi şehrin yönetiminin halka verilmesi baştan militanların oyun parkı haline gelse de, toplum çökmekten kaçamadı. Çünkü insanların hayal ettiği kendi kendini besleyen ve büyüyen sosyalist düzen hiçbir zaman diktatörler olmadan gerçekleşemedi. Ve insanları koyunlar gibi gören bu çobanlar koyunların gözünde kurtarıcı unvanı aldı, toplum kaderinden kaçamamış oldu. Çünkü gerçek anarşi kurtulma gecelerinde değil arınma günlerinde ortaya çıkandır ve ne hikmetse arınmayı yapanlar da toplumun vazgeçemediği, fikirler yumağı halinde gelip işin içinden çıkamayan basit vatandaşlara yol göstermek için doğan büyüklerimizdir. Kurtulamadığımız bu koyun-çoban oyununda yazılı kurallar olmadan neler olabileceği konusunda artık bir fikrimiz var gibi. Diğer bir açıdan baktığımızda, sizce ahlak değerleri olmadan ne olurdu? Anneniz size hiç kızlara el kalkmaz demese ya da okulda merhamet duygusunu hiç tatmamış olsanız? O zaman kim suçlu kim masum bilebilir miydik? Film de verilmiş muhteşem bir örnek üzerinden bu konuyu ele alalım. İki adet feribot hayal edin. Birinde şehir hapishanesi mahkûmları, diğerinde masum insanlar. İkisinde de diğer feribottaki patlayıcıları tetikleyecek kumanda bulunuyor. 5 dakika içinde karar verilmezse iki feribot birden patlayacak. Peki, kim katil olacak? Bu sorunun yöneltildiği birçok insan; mahkûmların soğukkanlı olduğu ve gözlerini kırpmadan patlatacakları kanısındadır. Fakat bir şeyi unutuyorlar. Neden masum vatandaşlar “onlar zaten şansını kullandı” demesinler? Ve patlatan taraf vatandaşlar olsa, bu senaryoda artık vatandaşlar yeterince “masum” mudur? İşte ahlaki değerlerin sorgulandığı ve maskeleriyle dolaşan insanların karanlık taraflarının ortaya çıktığı anlardan; “kriz durumları”. Aklı sosyal hayvan olan insanın en büyük sınavı, işte bu maskeyi taşımaktır. Ve en masumundan en suçlusuna herkesin deliliğini sakladığı, onu kendinden ve toplumdan koruyan bu maskeler iyi bir vatandaşın gerçek yüzüdür. Peki, siz kimsiniz? İyi bir vatandaş mı? Maskeler ardında yaşayan bir sosyopat mı? Elinize tetiği aldığınızda basan taraf olacağınızdan ne kadar eminsiniz? Kendinize ben böyle bir insan değilim dediğinizde kendi kendini yalanlayan benliğinizin yorgunluğunu hissedeceksiniz. Çünkü hepimiz masumuz, tabi ki sadece karşıdan bakıldığında. Eğer bu maskeler düşerse? Kendinizi uzay boşluğunda karadeliğin içerisine çekilen gezegen gibi maskesi düşmüşlerin (Toplumda biz onlara suçlu deriz.) arasına ait hissedersiniz. Yolda yürürken ezdiğimiz yüzlerce karıncadan farksız olan insanları düşünün o zaman. Ne kadar çaresizler görüyor musunuz? Bir kişiyi indirebilecek kadar kalabalıkken maskenin ardını görünce korkudan ne yapacağını şaşıran bir avuç maske sadece. Ve yarattığınız korku karadeliğin içine doğru sürüklenirken bir patlama, bir dokunuş, bir dürtme görevi görüyor. Sizde kaçınılmazı yaşıyorsunuz. Çünkü delilik yerçekimi gibidir. Tek ihtiyacı olan küçük bir dürtmedir. Naci Arda Şahinoğlu Görseller: www.pinterest.com Hüseyin Yenilmez Cansızlar İnsanoğlu kendisini dünya üzerindeki her şeyim hâkimi olarak görüyor. Aslında böyle görmesini de yadırgayamayız, dünyaya ayak bastıktan sonra kimi hayvan türünün soyunu tüketip kalanları da nasıl evcilleştireceğini öğrenip kontrol altına almayı başarmıştı çünkü. Bundan sonra zaten hâkimiyet için rekabet edecekleri bir tür de kalmamıştı. Yerlerinden bile kıpırdayamayan, toprağa bağımlı halde yaşayan zavallı bitkilerin ve etrafında olup bitenden haberi bile olmayan cansız varlıkların güç savaşına girecek halleri de yoktu zaten… İnsanlar bunu bildikleri için, güçlerinin farkında oldukları için her zaman etraflarındaki canlı, cansız her şeyi kötü kullandılar. Canlılara zarar verdiler; bazen onların haykırışlarına kulak asmadan canını yaktılar, bazen de onlara işkence ettiler. Belki de daha yeni yeni bu duruma karşı ses çıkarmaya başladı bazı insanlar. Hayvan hakları için yürüyüş yapan; bitkileri, ağaçları, yeşil alanları korumaya çalışan insanlardan bahsediyorum. Onların da hakları olduğunu, onların da korunması gerektiğini yeni yeni dile dökmeye başladılar. Hâlâ farkında olmadığımız, unuttuğumuz bazı şeyler var. Bu dünya sadece insanlar, hayvanlar ve bitkilerin dünyası değil. Sadece canlı varlıkların dünyası olsaydı, sadece canlı varlıkları barındırırdı zaten. Bu dünya cansız birçok varlığın da dünyası. Evlerimiz, arabalarımız, kıyafetlerimiz… Her eşyamız ve çevremizdeki her nesne de bu dünyaya ait olan şeyler. Onların da bu dünya üzerinde bazı hakları olmalı. Canlı değiller diye onları hor kullanmaya hakkımız olduğunu düşünmek çok anlamsız değil mi aslında? Etrafımızdaki cansız varlıklar olmadan yaşamımızı idame ettiremeyeceğimizin bilincinde olsak, belki de o eşyalarımıza daha düzgün davranırdık. Sinirlendiğimizde bir bardağı yere atıp kırmak kolaydır, nasılsa canı yanmayacaktır, ağlayamayacaktır veya o da sinirlenip bir tane vurmayacaktır size. Peki ya, sinirlendiğinizde bir insanı da kaldırıp kolayca yere atabilir misiniz? Tabii ki bunu yapamazsınız, karşılığında alacağınız tepki yüzünden, belki canının yanacağından korktuğunuzdan; sebebi ne olursa olsun bunu yapamazsınız. O zaman o hiçbir suçu olmayan zavallı bardaktan ne istiyorsunuz? İnsanların kendi yaşamlarını kolaylaştıran eşyalara karşı saygılı davranmamalarının kendilerini saygısı olmamasından kaynaklandığını düşünüyorum. Kendisine saygısı olan insan, soğuktan donmaması için üzerine giydiği kazağa da saygı duymalı bence. Yaralarını dışarıdaki mikroplardan koruyan yara bandına karşı da saygılı olmalı. Saygılı olmaktan kastım tabii ki önünde hürmetle eğilmek değil, o eşyalara düzgün davranmak yeterli olacaktır. Onlara bilerek zarar vermemek, temiz tutmak gibi her insanın kendisine olan saygısından bile yapması gereken şeyler bunlar aslında. Ama insanoğlu her şeyin sahibi olduğu için bunları önemsemeyecek kadar önemli bir varlıktır. Aslında düşündüğümde, bu hayatımızı kolaylaştıran varlıkların insanoğlunun üzerinde bir etkisi olsa insanların onlara karşı böyle davranamayacağı sonucuna ulaşıyorum. Eğer kendisini temiz tutmadığınızda bir kazağınız ayaklanıp gidecek olsa veya çatalla biraz sert dokunduğunuzda tabağınız size küsüp koyduğunuz yemekleri kabul etmese onlara böyle davranamazdınız mesela. Daha dikkatli, daha narin davranırdınız. Kısacası, herkesin farkına varması gereken şey bu aslında. Ölümlü Nesneler’i okuduğumda daha önce etrafımdaki nesnelere bu açıdan bakmamıştım, onların bize tepki vereceğini düşünmemiştim. Onun için ambargo zamanında kendisini sürekli benzin istasyonuna götüren arabayı da, insanlar kendilerine kötü davrandığı için bir devrim yapıp yavaş yavaş tüm bir şehir yok olana kadar kaybolan eşyaları okumak da benim için çok etkileyici oldu. İnsanlar olarak etrafımızdaki varlıkların farkında değiliz, onların kıymetini bilmiyoruz. Kaybedince değerini bilsek de, yerine koyunca tekrar unutuyoruz. Belki bu okuduklarım sayesinde artık etrafımdaki her şeyin değerini daha iyi bilirim. Elif Beril ŞaylıBirlik Olunca Daha Güzeliz Büyülü gerçeklik tabloları deyince, aklınıza ne geliyor? Büyülü gerçeklik ne demek? İtiraf etmeliyim ki, Rob Gonsalves ’in tablolarını görene kadar benim de en ufak bir fikrim yoktu. Büyülü gerçeklik, sanat camiasınca bir sanat akımı olarak kabul edilse de benim gözümde Rob Gonsalves demek. Rob Gonsalves, fırçasıyla zekâsını birleştiren, elinden çıkan her eserle insanları etkileyen, nadir ressamlardan. İlk başta bir manzaraya bakıyoruz ve sonra gördüğümüzü sandığımız manzaradan bambaşka bir manzaranın karşısında buluyoruz kendimizi. Her tablosu beni düşündürür, vermek istediği mesajı sanki bir bulmaca çözüyormuşum gibi çözdürür bana. Öyle tablolar düşünün ki, beynimizin boyut algılama mekanizması üzerine baskı kursun, onu ele geçirip, yönetsin. İşin doğrusu küçüklüğümden beri kitapların, dizilerin ve filmlerin tablolara oranla daha çok mesaj taşıdığını düşünürdüm. Çünkü yazar veya senarist anlatmak istediğini kendi yorumuyla, uzun uzun bize sunacak fırsata sahiptir. Fakat tablolar kısadır ve ressamın yeterli vakti yoktur. Bir sergide insanlar, sadece iki tablo arasından yürüyecek süre kadar zaman ayırırlar o tabloya. Bu kısa sürede, ancak bir kitabın tek bir sayfası kadar mesaj verebileceklerini düşünürdüm. Fakat Acrobatic Engineering tablosunu ilk gördüğümde, kendi tezimi kendim çürüttüm. Çünkü bence, üzerine cilt cilt kitaplar yazabilecek kadar çok mesaj taşıyor bu güzel tablo. Verilen mesaj, insanlığın devamı için birlik olmaya ihtiyacımız olduğunu vurguluyor. Tablodaki trenin yoluna devam etmesini istiyorsak ihtiyacımız olan şey çok net. Yaşamımızın her noktasında olduğu gibi, yine birbirimize ihtiyacımız var. Karşılaştığımız bütün sorunların çözümü birlik olmaktan geçiyor. Trenin yoluna devam edebilmesi için köprüye ihtiyacımız var ve bu köprü bizleriz. Köprünün ayağı olmaktan vazgeçtiğimiz bir saniye tüm yol sarsılacak, tren düşecek ve bu herkes kadar bizim yaşamımızı da etkileyecek çünkü tren bir daha istediği yere asla gidemeyecek. Ben ve sen biz olduğumuz zaman, anlam taşıyoruz. Bizi ancak birbirimizden koptuğumuz zaman bitirebiliyorlar. Tarih gösteriyor ki büyük imparatorluklarda ne zaman birlik kavramı yitirilmiş o zaman o imparatorluğun insanları kaybetmiş, kaybolmuş. İlk çağdan bu zamana kadar insanoğlunun devamlılığını sağlayabilmesi birlik olmayı başarabilmesinden kaynaklanır. Birinin bir odun atarak desteklediği ateş, herkesin bir odun atmasıyla harlanmış ve ateş hiç sönmeden bu zamana kadar gelmeyi başarmış. Tek bir odunla kalmış olsaydı ateşin sürdürülebilmesi imkânsız olurdu. Hatta şu an nesli tükenmiş olan birçok hayvan türü, eğer birlik olarak kalmayı başarıp dış tehditlere karşı birlikte savaşabilseydi bugün yok olmayabilir ya da yok olma tehdidiyle karşı karşıya kalmayabilirdi. İnsanı bugünlere taşıyan birlik olma kavramımız, bugün çok bir tehditle karşı karşıya. Dünyamızda insanlar, her gün bir önceki günden daha yalnız. Teknoloji, insanlarda her geçen gün büyüyen ego, insanların bir türlü kurtulamadığı bencillik duygusu ve binlerce neden daha bu yalnızlaşma ve yalnızlaştırmada pay sahibi. İnsanlar, birlik beraberlik kavramını sorgulanmakta. Yanımızda olan insanla, neden olduğunu bile hatırlayamadığımız problemlerimiz var. Kendi başımıza daha güçlü, daha yıkılamaz olduğumuzu düşünüyoruz. Bunun çok yanlış ve hatta hastalıklı bir düşünce tarzı olduğunu düşünüyorum. Deprem, tsunami, kasırga veya diğer doğal afetler insanlığın devamlılığını tehdit ediyor olabilir ama karşımızdaki en büyük tehdit bu düşünce tarzı bana göre. Yalnız başımıza yok oluruz. Ne kadar kalıplaşmış bir cümle olursa olsun, insan sosyal bir varlıktır. Çevremde diğer insanlar olmadan yaşayabildiğimi hayal dahi edemiyorum. Yapayalnız, koskoca dünyada hiçbir anlam ifade etmezdim. Zaten insanı değerli kılan, diğer insanlardır. Birlik olmanın gücünü bir an önce fark etmeliyiz ve korumalıyız. Hep birlikte yalnızlığa ve yalnızlaştırmaya karşı savaş açmalıyız. Hep birlikte çok daha güzel ve çok daha özeliz. KAYNAKÇA Rob Gonsalves. Acrobatic Engineering .2003. Saper Galleries.ABD Zeynep Berfin GökalpKANATLANMAKEn küçük bir haksızlığa, en çok da tutsaklığa katlanamıyorum. Beni yakından tanıyan insanlar, benim için hep sen burcunun insanısın, özgür olmak senin doğanda var derler. Kimileri telefonları olmadan yaşayamaz, kimileri paraları olmadan. Ben ise kanatlarım olmadan. Peki gerçekten de gökyüzünde uçan bir kuş kadar bağımsız mıyım yeryüzünden? Kafeste duramayacak kadar istekli mi kanatlarım?19 yaşındayım. Üniversitede de dahil olmak üzere hiçbir zaman ailemin beni üzecek kadar kısıtladığını düşünmedim. Farklı bir şehirde eğitime başladığım için hep çok mutlu oldum. Ailemden uzakta, canım ne isterse onu yapabileceğim bir şehir. Beni benimle bırakan bir hayat. Ankara’ya gelmeden önce onlar da tüm anne babalar gibi çoğu zaman hayatıma karıştılar. Sevgilim olmasını istemediler, derslerime engel olmaması için arkadaşlarımla dışarı çıkmama izin vermediler. Ağlıyordum, kendimi rafımda duran tüm o antika eşyaları kırarken bile bulabiliyordum. Acıtıyordu, her geçen gün daha çok acıtıyordu özgürce gökyüzünde uçmamı engellemeleri. Onlara kızıyordum. Bir senem, umutsuzca hazırlandığım o sınav senesi benim için hayatımın en berbat zamanlarıydı. Yemek yemiyordum. Evde konuştuğum hiç kimse yoktu. Kedimle oturup evde saatlerce vakit geçiriyordum. Ders çalışmak artık bir zorunluluktan çok iğrendiğim bir eyleme dönüşmüştü. Dışarı çıkmak, sevgilimi görmek hepsi birer hayal gibiydi. Sevgilime sarılmak istiyordum, arkadaşlarımı çok özlemiştim. Onlarla saatlerce sohbet etmek geliyordu içimden. Fark ettim ki bazen kaybetmeden anlayamıyorsunuz ya elinizdekilerin değerini, işte o zaman hayatın gerçeklerini görebiliyorsunuz. Bağımsızlık duygusunu tadamamanın kırıklığnı. Kendimi ifade etmek benim için en zor kısımdı. Ebeveynlerime karşı hep haklarımı savundum. Beni anlamayacaklarını bile bile. Sevgilimden ayrılmama neden olmamaları için elimden geleni fazlasıyla yaptım. Sadece onlara da değil. Aramı ailemle düzelttim derken bu sefer de sevgilim de kıyafetlerime karışıyordu. Arabayı nasıl sürmem gerektiğini anlatıp hep kendi direksiyonu almaya çalışıyordu. Ayrılmak istemediğimi bile bile beni buna zorluyordu. Anlamıyordu. Uçamamanın benim için ne kadar önemli olduğunu o da herkes gibi görmezden geliyordu. İkna etmek zor olsa da en sonunda, kararlarıma saygı duyup hepsi benim yanımda oldular. Neden mi? Çünkü insanların özgürlüğünü elinden almak, acı ve mutsuzluk dışında bir görev üstlenmiyor. İnsan nasıl sadece iki duyguyu birden şiddetle yaşayabilir merak ediyorsanız eğer, kendinizi hapsedin. Göreceksiniz, acı ve hüzün kaplı bir dünyanın içinden çıkmanın ne kadar zor olduğunu.12 Yıllık Esaret’i okuduğumda anladım neden bu kitabı ısrarla bana tavsiye ettiklerini. Baş karakterin benimle aynı duygulara sahip olduğunu gördüm. Onun da özgür olmaya hep ihtiyacı olduğunu. Kitap, adından da anlaşıldığı üzere, siyahi bir adamın kaçırılıp köle olarak satılması ve on iki yıl boyunca esir kalmasını anlatıyor. Özgür olmayı seven ve savunan bir insanolarak kitabın beni rahatsız edeceğini biliyordum ki, etti de. Ama son satırlara geldiğimde ağlamamın sebebi sadece kendimi tutsak ve acı dolu hissetmem değil, kitabın gerçekten anlatılanolayları yaşamış biri tarafından yazılmış olması.Gerçek bir hikaye. Tek bir his. Kitabı okuduktan sonraki iki gün boyunca benimle olan tekbir duyguya sahip oldum, korku. Bana ağır geliyor. Korkuyorum. Ya benim de kanatlarım koparsa? Ya hiçbir zaman geri kazanamazsam? Sınav senemde yaşadıklarım tekrar benliğimi sararsa? Dünyaya gelirken insanlığa verilen en büyük şans ya bende
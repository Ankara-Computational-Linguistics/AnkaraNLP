etmiştik. Ancak bu sadece cinsel davranışlara özgü değildir hemen her toplumsal ilişkinin başlangıcında görülür. Gözlerimizi karşımızdakinin gözlerine dikmemeye özellikle dikkat etmek, herhangi bir işaretleşmeden ya da vücut temasından kaçınmakla, aksi halde dayanılması güç bir kışkırtıcılığı olan, bu toplumsal ortamda yaşamımızı sürdürebilmekteyiz. Eğer dokunmama kuralı çiğnenirse, hemen özür dileyip, bunun bir kazadan ibaret olduğunu sözle belirtiriz. Temas etmeme davranışı sayesindedir ki, ilişkilerimizin sayısını türümüz için geçerli olan düzeyde tutabilmekteyiz. Bunu da büyük bir süreklilik ve uyumluluk içinde sürdürürüz. Bunun ispatı kolaydır. Bir şehirdeki ayrı ayrı yüz kişinin adres ya da telefon defterlerindeki kişisel tanıdıklarının sayısına bakın göreceksiniz ki, hemen hepsi aşağı yukarı aynı sayıda tanıdığa sahiptirler ve bu sayı da aşağı yukarı küçük bir kabile topluluğunun sayısına eşittir. Başka bir deyimle, toplumsal ilişkilerimizde bile atalarımızın temel biyolojik kurallarına karşı çıkamıyoruz. Tabiidir ki, bu kuralın istisnaları vardır örneğin, çok sayıda kişisel ilişki kurmakla profesyonel olarak ilgilenenler, anormal derecede utangaçlık ya da yalnızlık duyduklarından davranış bozuklukları gösterenler ya da psikolojik nedenlerle dostlarından bekledikleri sosyal ilgiyi bulamayan ve bu açığı kapatmak için her yönde aşırı sosyetik faaliyetlere girişenler gibi. Ancak bu tipler şehir ve kasaba nüfusunun çok küçük bir dilimini meydana getirirler. Geri kalanlar, kaynayan bir insan yığını gibi görünür ama, aslında, akıl almaz bir karmaşık yapı içindeki çeşitli kabilesel grupların girift düzeninden başka bir şey olmayan dünyalarında mutluluk içinde yaşamlarını sürdürürler. Ne az, ne kadar az değiştirmiştir çıplak maymun o başlangıçtaki ilkel günlerinden bu yana. Oysa, burada da çeşitli temel biyolojik kurallar rol oynamaktadır. Başlangıçtaki meyve toplama faaliyetinin sonradan nasıl işbirlikçi avlanma faaliyetine dönüştüğünü daha önce açıklamıştık. Bu gelişim, çıplak maymunun beslenme düzeninde bazı önemli değişikliklere sebep olmuştur. Yiyecek aramanın daha ayrıntılı ve örgütlenmiş bir biçim alması, avı öldürme güdüsünün, yeme güdüsünden kısmen olsun ayrılması gerekmiştir. Yiyecekler, yenmek üzere belirli bir yerleşim bölgesine taşınmaya başlamıştır. Uzun boylu yemek hazırlama faaliyetlerine girişilmiş, bir oturuşta yenen yemek miktarca büyümüş, iki yemek arası zaman uzamıştır. Yiyecekler arasında etin oranı olağanüstü artmıştır. Yiyecek depolama ve yiyecek paylaşma başlamıştır. Aile biriminin yiyeceğini sağlamak erkeklere düşmüştür. Dışkılama faaliyetlerinin denetlenmesi ve değiştirilmesi gerekmiştir. Bütün bu değişiklikler çok uzun bir zaman içinde yavaş yavaş olmuştur. Son zamanlardaki büyük teknolojik ilerlemelere rağmen yerlerini korumaya devam etmeleri de ilginçtir. Bugünkü davranışlarımızı göz önüne alarak diyebiliriz ki beslenme faaliyetleri hiç olmazsa bir yere kadar, türümüzün köklü biyolojik karakteristikleri haline gelmiştir. Daha önce de belirttiğimiz gibi modern tarımın geliştirilmiş yiyecek toplama teknikleri, toplumun yetişkin erkeklerinin çoğunun elinden avcılık rolünü almıştır. Onlar da bu açığı işe giderek kapamaktadırlar. İş, avlanmanın yerini almış, ancak avlanmaya özgü birçok nitelik de böylelikle iş hayatına girmiştir, işe gitmek, avlanma alanına gitmek için olduğu gibi, üsten ayrılmayı gerektirir. Özellikle, erkeklere özgü bir faaliyettir ve erkek erkeğe ilişki kurup topluca bir çalışmaya yol açar. Bu da belirli riskleri göze almayı, stratejik planlar yapmayı gerektirir. Günümüzün sözde avcısı piyasayı avcunun içine almaktan söz eder. Pazarlıklarında kıyıcı dır. Eve et getirdiğinden söz edilir. Sözde avcı boş zamanlarını, kadınların girmediği erkek kulüplerinde geçirir. Genç erkekler aralarında çeteler kurarlar, bunlar çoğunlukla yırtıcı niteliktedir. Bilim cemiyetleri, sosyal kulüpler, ocaklar, sendikalar, spor kulüpleri, mason cemiyetleri ve gizli derneklerden, ergenlik çağındaki erkek çocukların kurduğu çetelere kadar, bütün bu örgütlere güçlü bir erkekçe beraberlik duygusu hâkimdir. Grup içi sadakat büyük önem taşır. Rozetler, üniformalar ve diğer alametler kullanılır, grubun ayrıcalığını belirlemek için. Yeni üyelerin örgüte girmeleri için ayin niteliğinde ayrıntılı bir kabul sınavı ndan geçmeleri gerekir. Bu grupların aynı cinse mensup kişilerden kurulu olmaları homoseksüellik ile karıştırılmamalıdır. Cinsel bir nitelik taşımazlar. Eski işbirlikçi avcı grubunun erkek erkeğe beraberliğidir sürdürülen. Yetişkin erkeklerin hayatlarında oynadığı rol, atalarımızdan kalma temel biyolojik güdülerin yitirilmediğini gösterir. Eğer öyle olmasaydı, bu toplulukların faaliyetleri böyle bir cins ayrımını ve ayinsel niteliği gerektirmez ve genellikle aile birimi çerçevesinde yapılırdı. Dişiler çoğu kez erkeklerin arkadaşlarıyla gitmesine itiraz eder, bunu aileye karşı bir çeşit sadakatsizlik olarak görürler ki, yanlıştır. Bu davranış, köklü bir erkek erkeğe avlanma eğiliminin çağdaş ifadesinden başka bir şey değildir. Çıplak maymun için erkek dişi beraberliği kadar önemlidir zaten bu iki eğilimin evrimsel gelişimi de birlikte olmuştur ve yürümüştür. Yapımızda yepyeni ve büyük bir genetik değişiklik olmadığı takdirde de böyle sürüp gidecektir. Bugün, çalışma avlanma nın yerini almışsa da bu temel güdünün ilkel ifade biçimleri tamamen ortadan kalkmış değildir. Avlanmak için ekonomik nedenler söz konusu olmasa bile, bu faaliyet çeşitli biçimlerde sürdürülür. Büyük hayvan avı, geyik avı, tilki avı, köpekle avlanma, şahinle avlanma, balık avı ve çocukların av oyunları aslında eski avlanma güdülerinin çağdaş ifade biçimleridir. Bugün sürdürülen bu faaliyetlerin amacının, avı vurmaktan çok, rakipleri yenmek olduğu, kıstırılmış hayvanın kendi türümüzde en çok nefret ettiğimiz, kıstırıp zavallı hale düşürmek istediğimiz kişiyi temsil ettiği iddia edilir. Bu iddiada şüphesiz doğru bir taraf vardır, ama bu faaliyet biçimlerini tümüyle açıklamaya yeterli olmamaktadır. Av sporunun temelinde av hayvanına kaçış hakkı tanımak yatar (Eğer bu hayvan, nefret ettiğimiz kişinin sembolünden başka bir şey değilse, ona neye bu şans tanınsın.). Sporuna avlanma , avcının bile bile kendini kısıtlaması, kendi kendini engellemesi üzerine kurulmuştur. Makineli tüfek ya da benzeri öldürücü, büyük silahlar kullanabilirler pekâlâ, ama o zaman oyunun kuralları, avlanma oyununun kuralları çiğnenmiş olacaktır. Önemli olan, meydan okuyuştur Kovalamanın alabildiğine karmaşık bir düzen içinde yürütülmesi, ödülün zor yoldan, ince manevralar sonucu kazanılmasıdır. Avlanmanın başlıca özelliklerinden biri de büyük bir kumar olmasıdır. Bu açıdan ele alırsak çeşitli kumar oyunlarına olan düşkünlüğümüze şaşmamak gerek, tikel avlanma ve avlanma sporu gibi kumar da bir erkek işidir ve yine onlar gibi dikkatle izlenen toplumsal kural ve ayinlerle çerçevelenmiştir. Sınıfsal yapımıza bir göz atarsak, gerek avlanma sporunun, gerekse kumar oynamanın orta sınıflardan çok, üst ve alt tabakalarca benimsendiğini görürüz. Bu faaliyetlerin temel bir avlanma güdüsünden geliştiğini kabul edersek, bu sınıflar tarafından benimsenmesinin nedeni kolayca anlaşılır. Çalışmanın ilkel avlanmanın yerine geçen başlıca meşguliyet olması en çok orta sınıfların işine yaramıştır. Alt tabakaya mensup ortalama erkeğin yapmak zorunda olduğu iş, yapısından ötürü avlanma güdüsünü doyuracak nitelikte değildir. Bu sınıfların çalışma alanları tekdüze ve sonucu belli işlerle sınırlanmıştır. Meydan okuma, şans, risk gibi, avcı erkeğin ihtiyaç duyduğu unsurlardan yoksundur. Bu nedenle, alt tabaka erkekleri, (çalışmak zorunda olmayan) üst tabaka erkekleriyle aynı avlanma güdülerini doyurmak ihtiyacını paylaşırlar. Oysa orta sınıflar, işlerinin doğası gereği, avlanmanın bıraktığı boşluğu doldurabildiklerinden, bu denli bir boşluk duymazlar hayatlarında. Avlanma konusunu burada bırakıp, genel beslenme düzeninin ikinci aşamasını, avm öldürülmesi işini ele alalım biraz da. Bu unsur, iş, avcılık sporu ve kumar gibi avlanmanın yerini tutan faaliyetlerde, belli bir oranda ve değişmiş olarak ortaya çıkar. Avcılık sporunda avın öldürülmesi ilkel avlanmada olduğu gibidir ama işte ve kumarda fizik hareketin şiddetine sahip olmayan sembolik bir zafer biçimine dönüşmüştür. Dolayısıyla, yakalanan avı öldürmenin günümüzde hayli değişikliğe uğradığını söyleyebiliriz. Erkek çocukların oyunlarında (ve bazen de pek oyun sayılmayacak davranışlarında) ürkütücü bir inatla ortaya çıkar yetişkinler dünyasında ise, kültür aracılığıyla baskı altında tutulması için büyük çaba gösterilir. Bu baskının biraz olsun gevşediği iki istisna vardır. Bunlar yukarıda sözünü ettiğimiz avcılık sporuyla boğa güreşidir. Her gün yüzbinlerce evcil hayvan kesilse de bu katliam normal olarak insanların gözü önünde yapılmaz. Boğa güreşinde ise, bunun tam karşıtı uygulanır Büyük kalabalıklar, avın, vekâlet verdikleri profesyonel avcı taralından vahşice öldürülüşünü seyretmek, bu anın heyecanını yaşamak için toplanırlar. Bu kanlı sporlara, belirli sınırlar içinde izin verilmekle beraber, buna karşı çıkanların sayısı hayli kalabalıktır. Bu alanlar dışında hayvanlara eziyet etme kesinlikle yasaklanmıştır kuralı bozanlar cezalandırılır. Bu eskiden beri benimsenen bir tutum değildir. Av ., işkence ederek öldürmek birkaç yüz yıl önceye kadar birçok ülkede sık sık tekrarlanan toplu bir eğlence biçimiydi. Bu tür şiddet gösterilerine katılanların kan dökücülüğe karşı vurdumduymazlaşacaktı gerekçesiyle kısıtlanmaları uygun görülmüştür. Kan dökülmesine karşı bu çeşit bir vurdumduymazlık, bizler gibi toprak ve hâkimiyet kısıtlamalarının ileri dereceye vardığı karmaşık ve kalabalık toplumlarda biriken saldırganlığın anormal bir vahşete dönüşmesi ihtimalinden ötürü, çok tehlikelidir. Buraya kadar beslenme düzeninin ilk aşamalarını ve bu aşamaların bazı uzantılarını ele aldık. Avlanma ve öldürme işlemlerinden sonra sıra yemeye gelir. Tipik bir primat olarak durmaksızın bir şeyler atıştırmamız gerekirken, et yiyici evrimimiz sonucu bütün sistem değişmiştir. Tipik et yiyiciler uzun aralı büyük yemeklerle karınlarını doyururlar. Bizim beslenme modelimiz de bu gruba dahildir. Başlangıçta avlanma baskısının zorunlu kıldığı bu eğilim, baskı çoktan ortadan kalktığı halde devam etmektedir. Bugün istesek eski primat beslenme biçimimize rahatlıkla dönebiliriz. Oysa, sanki faal olarak av peşinde koşuyormuşuz gibi belirli yemek saatlerine şaşmaz bir sadakatle bağlıyızdır. Bugün yaşayan milyonlarca çıplak maymundan hemen hiçbiri diğer primatların düzensiz ve sürekli beslenme metodunu benimsemiş değildir. Yiyeceğin çok bol olduğu hallerde bile günde üç, en fazla dört öğün yemek yeriz. Çoğunluk ise günde bir ya da iki kez yemekle yetinir. Bunun kültürel bir kolaylık olduğu öne sürülebilirse de iddiayı kanıtlamak için elimizde yeterince veri yoktur. Bugün sahip olduğumuz karmaşık yiyecek sağlama örgütü sayesinde, günün çeşitli saatlerine kısa aralarla dağıtılmış atıştırmalardan kurulu mükemmel bir beslenme sistemi pekâlâ geliştirilebilir. Yemekleri gün boyu böylesine dağıtmak, kültürel yapı bocalama dönemini atlatıp bu yeni sisteme ayak uydurduktan sonra, rahatlıkla ve verim düşürülmeksizin yürütülebilir. Giderek, bugünkü yemek molaları mn ortadan kalkmasıyla, diğer faaliyetlerin bölünmesi de önlenmiş olur. Ne var ki, yırtıcı geçmişimiz, bu sistemin temel biyolojik ihtiyaçlarımızı karşılamasına izin vermeyecektir. Üzerinde durulmaya değer bir başka sorun da, yiyeceklerimizi neden ısıttığımız ve sıcak yediğimizdir. Bu konuyla ilgili olarak üç ayrı açıklama yapılmakta. Bunlardan birincisine göre av eti sıcaklığı nı taklit etme ihtiyacından böyle davranmaktayız. Artık yeni kesilmiş hayvan eti yemesek de, diğer et yiyicilerle aynı sıcaklıkta yemekteyiz eti. Onlarınki henüz soğumadığı, bizimki ise yeniden ısıtıldığı için sıcak. İkinci açıklamaya göreyse, dişlerimiz yeterince güçlü olmadığından eti pişirerek yumuşatmak zorunda kalmaktayız. Ancak bu açıklama, yemeği neden sıcak yediğimiz ya da yumuşatılması gerekmeyen yiyecekleri neden pişirdiğimiz sorusuna cevap vermiyor. Üçüncüsü, yiyeceğin ısıtılmasının lezzeti artırmak amacını güttüğüdür. Belli başlı yiyeceklere çeşitli tat verici maddelerin katılmasıyla bu lezzetlendirme işlemi daha da ileri götürülmektedir. Bu tutum yine eskiye, sonradan benimsediğimiz et yiyicilikten önceki primat geçmişimize kadar uzanır. Primatların yiyecekleri, et yiyicilere kıyasla çok daha çeşitli lezzetlerdedir. Bir et yiyici avını yakalayıp öldürdükten ve yemeğini hazırladıktan sonra basit ve kaba hareketlerle yer, bitirir. Ağzına tıktığı kocaman lokmaları, fazla oyalanmadan ardı ardına yutar. Oysa, maymunlar, yedikleri lokmaların aralarındaki farklı lezzetler üzerinde büyük titizlik gösterirler. Her birinin tadını çıkararak ve çeşitli lezzette lokmalar deneyerek yerler yemeklerini. Yemeklerimizi ısıtıp onlara tat verici maddeler eklerken, bizler de aynı ata mirası müşkülpesentliğin etkisi altında kalmaktayız. Belki de bizleri safkan et yiyici olmaktan alıkoyan nedenlerden biri de budur. Söz tattan açılmışken, bu işaretleri algılayışımızla ilgili bir yanlışlığı açıklamadan geçmek doğru olmayacak. Bu da tattığımız nesnenin tadını nasıl aldığımızdır. Dilin yüzeyi düz değildir, papil adı verilen ve içinde tat alıcı bezeler bulunan küçük pürtüklerle örtülüdür. Herkes, yaklaşık olarak 10.000 tat bezine sahiptir, ancak yaşlandıkça bunlar sayıca azalır ve eski duyarlıklarını yitirirler. Boğazına düşkünlerin yaşlandıklarında artık damaklarında tat kalmadığından söz etmeleri de bu yüzdendir, işin garip tarafı, sadece dört tada tepki gösteririz Ekşi, tuzlu, acı ve tatlı. Dilimiz üzerine koyduğumuz lokmanın, bu dört niteliği hangi oranda taşıdıklarını kaydederiz ki, bu oran da yemeğin temel tadını tayin etmemize yarar. Dilin ucu özellikle tuzlu ve tatlıyı, yanları ekşiyi, arkası ise acıyı algılar. Ayrıca, dil bütün olarak yiyeceğin dokusunu ve ısısını da alır. Ancak burada durur. Daha ince ve ayrıntılı lezzetleri aslında tat olarak değil, koklayarak ayırt edebiliriz. Yemeğin kokusu, koku cidarının bulunduğu burun boşluğuna dolar. Bir yemeğin çok lezzetli olduğunu söylediğimizde, o yemeğin tadını ve kokusunu lezzetli bulduğumuzu belirtiyoruzdur. Ağır nezle olduğumuzda ise, yemekleri tatsız buluruz. Aslında tat alma mekanizması normal çalışmaktadır, bizi rahatsız eden koku alamayışımızdır. Bu açıklamayı da yaptıktan sonra, tad alma özelliğimizin özel bir niteliğine, şekerli yiyeceklere olan inkâr edilmez eğilimimize bir göz atalım. Et yiyicilerde hiç görülmeyen bu eğilim primatlara özgüdür. Primatların doğal yiyecekleri, olgunlaşıp daha yenilebilir hale geldikçe tatlılık oranları da yükselmektedir. Maymunlar için bu tatlılık çok çekicidir. Bizler de diğer primatlar gibi tatlı ya dayanamayız. Et yiyici olmamıza rağmen, maymun geçmişimiz özel olarak tatlılaştırılmış yiyecekler peşinde koşmaya zorlar bizi. Şeker tadını diğer tatlara tercih ederiz. Tatlıcı dükkânları vardır ama, ekşici dükkânına pek rastlanmaz. Çeşitli lezzetlerde yiyeceklerden meydana gelen bir yemeğin sonunu tatlıya bağlamakla ağzımızda en sevdiğimiz tadın uzun süre kalmasını sağlamaya çalışırız. Daha da ileri gidip, iki yemek arası atıştırmalarımızda (burada da primatlara özgü beslenme düzeni bir yere kadar etkisini hissettirmekte) özellikle tatlı yiyecekleri tercih ederiz şeker, çikolata, dondurma, tatlı içecekler gibi. Bu yatkınlık o kadar güçlüdür ki bizi zor duruma düşürdüğü bile olur. Bir yiyeceğin çekici olması iki nedene bağlıdır Beslenme değeri ve damakta bıraktığı tat. Doğada bu iki nitelik bir arada yürür. Oysa, yapma yiyeceklerde bu nitelikleri ayırmak mümkündür ve bu da tehlikeli olur. Beslenme değeri olmayan yiyeceklere bol miktarda yapay tatlandırıcı maddeler katmakla çekiciliği artırılabilir. Süper tatlı yiyecekler karşısında, maymunca zaafımız kendini göstereceğinden, başka bir şey yiyemeyecek kadar doyana dek, bunları tıka basa yeriz. Dolayısıyla yemek rejimimiz altüst olur. Bu, özellikle büyümekte olan çocuklar için söz konusudur. Önceki bir bölümde ergenlik çağında tatlı kokuların ve meyve kokularının birden gözden düşüp, yerlerini yağlı kokulara, çiçek kokularına ve misk benzeri kokulara bıraktığından söz etmiştik. Büyüklerin, çocukların bu tatlıya karşı olan zayıflıklarını bol bol sömürdüklerini de biliyoruz. Yetişkinleri ise daha başka bir tehlike bekler. Yemekleri öylesine lezzetli, tatlı, doğal haldeki yiyeceklere kıyasla öylesine güzeldir ki, ihtiyaçtan fazla miktarlarda yemek yemeye başlarlar. Sonuç çoğu kez sağlığa zararlı olacak kadar aşırı kilo almaktır. Bunu önlemek için birbirinden garip perhizler, rejimler yapılır. Hastalara sadece şu ya da bu yiyecekleri yemeleri, bazı yiyeceklerden vazgeçmeleri, çeşitli egzersizler yapmaları salık verilir. Oysa, aslında tek bir çözüm yolu vardır o da az yemek yemektir. Az yemek tılsım gibi iyi gelir bu hastalığa. Ne var ki çevredeki süper lezzetli yiyeceklerin çekiciliği karşısında fazla dayanmak pek kolay değildir. Aşırı şişmanların ikinci bir derdi de daha önce sözünü etiğimiz oyalanma faaliyetleri , gerilim altında başvurulan yersiz davranışlardır. Daha önce de gördüğümüz gibi, oyalanma faaliyetlerimden en sık başvurulanı yiyecekle oyalanma dır. Tedirgin olduğumuz zamanlar ağzımıza küçük lokmalar atar, ihtiyaç duymadığımız halde, bir yudum bir şey içeriz. Gerilimi azaltmaya yardımcı olan bu faaliyetler aynı zamanda şişmanlamamıza da yol açar. Yiyecekle oyalanma nın özellikle iki yemek arası atıştırma niteliğinde olması, dolayısıyla, tatlı yiyecekleri tercih etmemiz, kilo almamızı daha da kolaylaştırır. Eğer uzun süre devamlı olarak oyalayıcı atıştırmalara kendimizi kaptırırsak, şişmanlama korkusu diye adlandırılan durum ortaya çıkar ve yavaş yavaş suçlulukla karışık güvensizliğin yuvarlak hatları çevrelemeye başlar vücudumuzu. Bu tür kişiler için zayıflama metotlarının sonuç vermesi ancak başlangıçtaki gerilimi azaltacak davranışsal değişiklikler eşliğinde uygulanmalarıyla mümkün olur. Burada çiklet çiğneme alışkanlığına da kısaca değinmek yerinde olacak. Çiklet denen nesne, özel bir oyalayıcı faaliyet aracı olarak imal edilmiştir. Gerekli gerilim azaltıcı meşguliyet sağlanmakta, buna karşılık, genel diyeti bozacak aşırılıkta bir atıştırma yı engellemektedir. Şimdi de bugünkü çıplak maymunun gündelik yiyecek listesini ele alalım. Bu yiyecekler olağanüstü bir çeşitlilik gösterir. Genellikle primat gruplan et yiyicilere kıyasla daha çeşitli yiyeceklerle beslenirler. Et yiyicilerin yiyecek konusunda sınırlı olmalarına karşılık, maymunlar bu konuda her olanağa yer verecek şekilde davranırlar. Japon maymunları üzerinde yapılan incelemelerden, bu hayvanların tomurcuk, filiz, yaprak, meyve, kök ve kabuklardan meydana gelen 119 bitki türünü kapsayan bir mönüye sahip olduklarını öğrenmiş bulunuyoruz. Bunlardan başka, çeşitli örümcek, ağustos böceği, kelebek, karınca ve bunların yumurtalarını yediklerini de biliyoruz. Oysa, tipik bir et yiyicinin yemek rejimi daha besleyici, ama buna karşılık çok daha monotondur. Bizlerse, avcı toplayıcı döneme geçtiğimizde her iki dünyanın da iyi taraflarından yararlanma yoluna gitmişiz. Bir yandan beslenme değeri çok yüksek olan eti, yemek rejimimize eklerken, öte yandan hem et, hem ot yiyici maymunluğumuzu da yitirmemişizdir. Son zamanlarda (yani, son birkaç bin yıl içinde) yiyecek sağlama teknikleri olağanüstü gelişmiş, ama temelde büyük bir değişiklik olmamıştır. Bildiğimiz kadarıyla en ilkel tarım sistemi kabaca karma çiftçilik olarak adlandırılabilir. Hayvanların ve bitkilerin evcilleştirilmesi bir arada yürümekteydi bu dönemde. Bugün bile, zoolojik ve botanik çevremiz üzerindeki kesin hâkimiyetimize rağmen, ikisini bir arada yürütme eğilimi göstermekteyiz. Birini ya da öbürünü daha fazla geliştirmemizi engelleyen ne olmuştur acaba. Bu sorunun cevabı, nüfus yoğunluğunun sürekli olarak artması sonucu sadece etten ibaret bir beslenmenin miktarı bakımından güçlük yaratacağı, öte yandan yalnızca bitkilerle beslenmenin kalite bakımından bir tehlike doğuracağı olmalıdır. Maymun atalarımızın yemek rejimindeki et oranı, bizimkine kıyasla çok daha düşük olduğuna göre, bizler de etsiz yapabiliriz gibi bir iddia atılabilir ortaya. Et yiyici olmamızı ortamın koşulları hazırladığına ve oysa artık ortamı denetleme gücüne sahip olduğumuza ve de giderek çeşitli nitelik ve miktarda ekin sağlama metotları var olduğuna göre maymun atalarımızın beslenme biçimine dönebileceğimiz öne sürülebilir. Aslında vejeteryanların (sebze ya da meyveyle beslenenlerin) inancı da budur ama, fazla başarı sağladıkları söylenemez. Et yeme isteği öyle kolaylıkla sökülüp atılamayacak kadar köklüdür. Et yeme imkânına sahip olduğumuz sürece bundan pek vazgeçemeyiz. Bu arada, sebze yiyiciler yediklerinin diğer yiyeceklerden daha lezzetli olduğu gibi bir iddia öne sürmezler. Aksine, davranışlarını tıbbi yaşlılıklar ve felsefi tutarsızlıklarla dolu çapraşık açıklamalarla doğrulama yoluna giderler. Kendi istekleriyle sebze yiyici olmuş kişiler, tipik primatlar gibi, çeşitli bitkilerden meydana gelen dengeli bir rejim benimsemişlerdir. Ancak bazı çıplak maymun toplulukları için etsiz bir rejim, bir azınlık tercihi olmaktan çok, pratik bir zorunluluktur. Ekin yetiştirme tekniklerinin geliştirilmesi ve bölgeye özgü birkaç tahılın yoğun olarak üretilmesiyle yetinmek eğilimi, bazı toplumlarda verimi düşürücü olmuştur. Büyük çapta tarım faaliyetleri nüfusun bu bölgelerde yoğunlaşmasına yol açmış, ancak bu nüfusun yemek rejiminin birkaç tahılla sınırlanması tehlikeli bir kötü beslenme sorunu doğurmuştur. Bu topluluklarda doğurganlık oranının yükselmesine karşılık, üyelerinin fizik nitelikleri elverişsiz olmaktadır. Var olma çizgisi üzerinde sürdürmektedirler yaşamlarını. Şu ya da bu toplumun geliştirdiği silahların kötüye kullanılması nasıl felaketle sonuçlanacak saldırganlıklara yol açarsa, şu ya da bu beslenme tekniğinde aşırıya kaçılması da beslenme alanında felaketlere yol açacaktır. Temel yiyecek dengesi bozulmuş bu gibi toplumlar yaşamlarını sürdürebilirler ama niteliksel gelişim için protein, maden ve vitamin yetersizliklerinin giderilmesi şarttır. Bugün en sağlam ve atılımcı toplumlar etbitki rejimini dengelemeyi başaranlardır ve beslenme değeri olan yiyeceklerin üretim metotlarının son zamanlarda geçirdiği büyük değişikliklere rağmen, bugünkü çıplak maymunun beslenme biçimi avcı atalarından pek farklı değildir. Bir kere daha söyleyelim Değişim, gerçek olmaktan çok uzaktır yüzeyde kalmıştır. Bütün bu aşınıp eskimeye dayanabilmesi şaşılacak bir olaydır. Bu dayanıklılığını, o harikulade doku yenileme sistemine ve biraz da hayvanların, vücudun temizliği ve rahatlığı yolunda birtakım özel hareketler edinmiş olmalarına borçludur. Bu temizleme faaliyetlerini, beslenme, dövüşme ya da çiftleşme faaliyetlerine kıyasla daha önemsiz sayarız. Oysa, vücudun görevini gerektiği gibi yapabilmesi için bu faaliyetler şarttır. Bazı yaratıklar, örneğin küçük kuşlar için tüyleri temiz tutmak bir ölüm kalım sorunudur. Tüyleri yapış yapış bir kuş, düşmanlarının elinden kaçmak için kolayca havalanmak yeteneğini kaybedecek, soğuk havada vücut ısısını yeterince yüksek bir derecede tutamayacaktır. Kuşlar yıkanmak, bitlerden arınmak, yalanmak ve kaşınmak için saatler harcarlar bu gösteriler uzun ve karmaşık bir düzen içinde sürdürülür. Memelilerin temizlenme faaliyetleri, kuşlara kıyasla daha basit olmakla birlikte, tımarlanma sık sık tekrarlanır. Tüyler gibi, kılların da temiz tutulması gerekir sahibini ısıtabilmesi için. Yapış yapış ve kirli bir post, hastalık olasılığını artırır. Deri parazitlerinin ayıklanması ve mümkün olduğunca azaltılması gerekir. Primatlar da diğer memeliler gibi bu kurala uymak zorundadır. Doğal koşullar içinde, maymunların kendilerini sık sık tımar ettikleri, sistematik olarak kıllarını karıştırıp kurumuş deri parçalarını ya da yabancı cisimleri ayıkladıkları görülür. Bu parçacıklar genellikle yenmek, hiç olmazsa tadına bakılmak üzere ağıza atılır. Tımarlanma hareketleri dakikalar sürer ve görünüşe göre hayvan bütün dikkatini bu işe vermiştir. Bu faaliyet sırasında huylandırıcı bir şeye rastladıklarında ani kaşınma, dişleme hareketleri de yaparlar. Memelilerin çoğunun art ayaklarıyla kaşınmalarına karşılık, maymunlar hem ön, hem art ayaklarını kullanırlar. Ön ayakları temizleme faaliyetleri için mükemmel gelişmiştir. Becerikli parmaklar kıllar arasında dolaşıp rahatsızlık veren noktaları büyük bir isabetle bulur, temizler. Pençe ve tırnaklara kıyasla primatların elleri ideal bir temizleyici dir. İki el bir elden üstündür ama, sorun gene de çözümlenmiş sayılmaz. Maymun, bacaklarını, vücudunun yan ve ön kısımlarını temizlemek için rahatça iki elini birden kullanabilse de, sıra sırta ve kollara gelince iş çatallaşır. Ayrıca, aynası olmadığı için başını temizlemesi de pek kolay değildir, iki elini birden kullanabilmektedir ama, el yordamıyla çalışır. Dolayısıyla baş, sırt ve kollar, vücudun önüne, yanlarına ve bacaklara kıyasla daha kötü temizlenmiş olacaktır, özel bir çözüm yolu bulunmadığı takdirde. Bu çözüm yolu toplumsal tımarlanma, bir karşılıklı yardımlaşma sisteminin geliştirilmesi olmuştur. Gerek kuşlar, gerekse memeli hayvanlarda rastlanan bu faaliyet üst kademelerdeki primatlarda çok önemli bir ifade biçimine dönüşmüştür. Ortaya özel tuvalet çağrıları ve toplu güzellik bakımı seansları çıkmıştır. Tımarlayacak maymun tımarlamak istediği maymuna yaklaşırken bu niyetini belirten özel bir yüz ifadesi takınır. Dudaklarını hızlı hızlı şapırdatır ve arada dilini çıkartır. Tımarlamak istediği maymun ise, bu teklifi kabul ettiğini rahat bir pozisyona geçerek ve bazen vücudunun temizlenmesini istediği kısmını, yaklaşmakta olana çevirerek belirtir. Daha önceki bir bölümde de belirttiğimiz gibi, dudak şapırdatma, tadına bakma bölümünden özel bir ayin olarak gelişmiştir. Bu hareketlerin hızlı hızlı, abartılmış ve ritmik olarak tekrarlanması kolayca algılanabilecek bir işaret haline gelmelerini sağlamaktadır. Karşılıklı temizlenmenin, işbirlikçi, saldırgan olmayan niteliğinden ötürü ağız şapırdatma da bir dostluk işareti anlamını kazanmıştır. İki hayvan, dostluklarını pekiştirmek istediklerinde, bunu tekrar tekrar birbirlerini tımarlayarak belirtirler postları bu kadar temizlik gerektirmese bile. Gerçekten de bugün artık postun kirliliğiyle karşılıklı tımarlama faaliyetleri başlangıçtaki amaçtan ayrı, bağımsız bir faaliyete dönüşmüştür. Postu temiz tutma gene de başlıca görev olmakla birlikte, asıl nedeni estetik olmaktan çok, toplumsal gibi görünmektedir. İki hayvanın saldırgan olmayan, işbirlikçi bir ruh hali içinde birbirlerine yaklaşabilmesini sağlamakta, dolayısıyla koloni ya da topluluğun üyeleri arasındaki bağları pekiştirmektedir bu faaliyetler. Bu arkadaşça işaretleşme sistemi, iki yeni ruh hali yaratma mekanizmasının gelişmesine yol açmıştır. Bunlardan biri yatıştırma, İkincisi güven vermeyle ilgilidir. Zayıf hayvan, karşısındaki güçlü hayvandan ürktüğünde, onu yatıştırmak için ağız şapırdatarak çağrıda bulunur, sonra da tımarlamaya başlar. Bu, hâkim hayvandaki saldırganlık duygularını yatıştırıp zayıfı kabul etmesine yardımcı olacaktır. Orada durmasına izin verilmesinin nedeni, hâkime hizmet etmekte olmasıdır. Öte yandan, hâkim hayvan, zayıfın korkusunu gidermek isterse, o da aynı yola başvuracaktır. Saldırmak niyetinde olmadığını belirtmek için dudaklarını şapırdatacaktır. Bu hareketiyle hâkim durumda olmasına rağmen, karşısındakine zarar vermeyeceğini belirtmektedir. Bu davranış (güven verme gösterisi), yatıştırma gösterisine kıyasla daha seyrek görülür. Zira, primatların toplumsal hayatında böyle bir gösteriye daha az ihtiyaç vardır. Zayıf hayvanın, hâkim hayvanın sahip olmak isteyeceği ve saldırarak elde edemeyeceği hemen hiçbir şeyi yoktur. Bir istisna, hâkim durumda çocuksuz bir dişinin topluluk üyelerinden birinin çocuğunu kucağına alıp sevmek istemesidir. Yavru maymun doğal olarak, yaklaşan yabancıdan korkup kaçacaktır. Bu durumda kocaman dişi küçücük yavruda güven duygusu uyandırmak amacıyla ağzını şapırdatmaya başlar. Eğer bu, yavrunun korkusunu giderirse, dişi onu kucağına alıp sevmeye başlayacak ve yeniden korkmasını önlemek için şefkatle tımarlamaya koyulacaktır. Kendi türümüzü ele alırsak, primatlara özgü bu tımarlama eğiliminin yalnızca bir temizleme biçiminde değil, aynı zamanda toplumsal bir anlamda da ortaya çıktığını görürüz. Aradaki fark artık temiz tutulması gereken lüks bir kürk mantoya sahip olmayışımızdır. Bu nedenle iki çıplak maymun karşılaştığı ve dostluklarını güçlendirmek istedikleri zaman toplumsal tımarlamanın yerini tutacak bir faaliyetin yaratılması zorunlu olmuştur. Öteki primat gruplarında karşılıklı tımarlamaya girişilen durumların benzerlerini kendi türümüzde izlersek hayli ilginç davranışlara tanık oluruz. Bir kere dudak şapırdatma yerini gülümsemeye bırakmıştır. Gülümsemenin kökenini daha önce incelemiş ve analarına yapışma olanağına sahip olmayan bebeklerin ananın dikkatini üzerlerine çekme çabalarıyla ortaya çıktığını görmüştük. Yetişkinlerin hayatında ise, tımarlamaya davet yerine geçer. Peki, dostça bir temas böylece elde edilir, ama sonra. Dudak şapırdatmaktan sonra tımarlamaya geçilir, ya gülümsemeden sonra. Evet, gülümsemeyi uzatmak ve tekrarlamak mümkündür, ancak tımarlamanın yerini tutacak bir harekette bulunmak zorunluluğu vardır. Biraz dikkat edilince bu kaynağın konuşma olduğu görülür. Bir davranış biçimi olarak konuşma, işbirlikçi bilgi alışverişi ihtiyacının artması sonucu gelişmiştir. Hayvanlar arası sözsüz ruh hali bildirimlerinden gelişmiş bir davranıştır. Tipik, doğuştan, memeli hayvanlara özgü çığlık ve hırıltılar repertuvarından öğrenilerek geliştirilen sesli işaretlerden kurulu karmaşık bir sistemdir konuşma. Bu sesli işaretler, onların bileşmeleri ve yeniden, başka biçimde bileşmeleri haberleşme konuşması olarak adlandırdığımız türün temelini meydana getirirler. Bu yeni haberleşme metodunun ilkel, sözsüz ruh hali bildirim işaretlerinden ayrıldığı nokta, atalarımıza çevrelerindeki nesneleri adlandırabilme, bugünün yanı sıra, geçmiş ve gelecekten de söz edebilme olanağı sağlamasıdır. Günümüze dek haberleşme konuşması, türümüzün sözlü işaretleşme sisteminde en önemli yeri tutmuştur. Ancak bir evrimin başladıktan sonra durması beklenemeyeceğine göre bazı görevler yüklenmeye başlamıştır. Bunlardan biri ruh hali bildirim konuşmasıdır. Bu gereksiz bir gelişmeydi, çünkü sözsüz ruh hali bildirim işaretlerini yitirmiş değildik. Hâlâ da içinde bulunduğumuz ruh hallerini, primatlarla paylaştığımız çığlık ve hırıltılarla karşımızdakine iletebiliriz ve iletmekteyiz de. Konuşmak, duygularımızı sözle doğrulamaya yarar. Bir acı çığlığının hemen ardından Canım yandı deriz. Bir kızgınlık bağırtısını Çok kızdım sözleri izler. Bazen sözsüz bir işaretin başlangıçtaki şekli bozulup belirli bir ses tonuyla ifade edildiği olur. Canım yandı bir inleme ya da acı bir çığlık gibi çıkar. Çok kızdım sözleri kükremeyi andıran bir ses tonuyla söylenir. Bu durumlarda ses tonu memeli hayvanların sözsüz işaretleşme sisteminden o kadar az ayrılmıştır ki, kendi türümüzden değişik ırkta bir yabancının anlaması bir yana, köpek bile anlar ruh halimizi. Böyle durumlarda kullanılan kelimeler tamamen gereksizdir (Köpeğinize azarlar gibi aferin demeyi ya da sevecen bir ses tonuyla pis hayvan demeyi deneyin, ne demek istediğimi anlarsınız). Ruh hali bildirim konuşması, en basit ve gerçek düzeyde, zaten iletilmiş bir mesajın sözlü işaretlerle bardağı taşırmasından başka bir şey değildir. Değeri, daha ince ve hassas bir ruh hali bildirim işareti olabilmesindedir. Üçüncü konuşma biçimi, araştırıcı konuşma dır. Bu, konuşmak için konuşmak, estetik konuşmak ya da isterseniz, konuşma oyunu oynamaktır. Bir diğer haberleşmeiletme biçimi olan resim yapma gibi konuşma da estetik araştırmada kullanılan bir araç görevini yüklenmiştir. Şair, ressamla aynı çizgidedir. Bizi bu bölümde ilgilendiren konuşma biçimi ise, dördüncüsü, yani tımarlama konuşmasıdır. Bu, toplumsal toplantıların anlamsız, terbiyeli çene çalma konuşması, Hava ne güzel değil mi. , İyi bir kitap okudunuz mu son zamanlarda. cinsinden konuşmadır. Önemli bir fikir ya da bilgi alışverişi değildir söz konusu olan ne konuşanın gerçek ruh halini yansıtır, ne de estetik bir doyuruculuğu vardır. Görevi, selamlama gülümsemesini pekiştirmek, toplumsal beraberliğin sürdürülmesini sağlamaktır. Bizim türümüzde toplumsal tımarlamanın yerini tutar. Saldırgan olmayan, toplumsal bir zihni uğraş sağlayarak hayli uzun süre toplu halde bulunmamıza, değerli grup ilişkilerinin ve dostlukların gelişip güçlenmesine yardımcı olur. Bir topluluğun tımarlama konuşmasını bu açıdan izleyip değerlendirmek hayli eğlenceli bir oyundur. En önemli dönem, gülümseyerek selamlamadan hemen sonrakidir. Daha sonra hayli gevşer, ama grubun dağılmasından önce yeniden canlanır. Grup sadece birlikte olmak için toplanmışsa, tımarlama konuşması da beraberlik boyunca, bilgi alışverişi, ruh bildirimi ve araştırıcı konuşmalara hiç yer vermeksizin sürüp gidecektir. Kokteyl partiler buna en iyi örnektir. Bu gibi partilerde uzun konuşmaları kesip karşılıklı tımar faaliyetini doruğunda tutmak için tımarcıları bir gruptan diğerine götüren ev sahibi ya da sahibesi, ciddi konuşmaları engellemek için elinden geleni yapar. Böylelikle, toplantıda bulunan herkes tekrar tekrar ilk temas a, tımarlayıcı konuşmanın en önemli dönemine itilirler. Bu sürekli tımarlama seanslarının başarılı olması için tanışma merasimlerinin partinin sonuna kadar sürdürülebilmesi, yani yeterince kalabalık bir davetli topluluğunun hazır bulunması gereklidir. Bu da bu cins toplantıların en az kaç kişiyle yapılabileceğine dair tartışmaların esrarını aydınlatmaktadır. Küçük, gayriresmi yemeklerde ise durum biraz değişir. Burada tımarlama konuşmalarının vakit ilerledikçe önemini yitirdiği ve ciddi bilgi alışverişinin ön plana geçtiği görülür. Ancak topluluk dağılmadan hemen önce tımarlama konuşması yine önem kazanır ve vedalaşma ayini uygulanır. Gülümseme, burada da tekrar ortaya çıkar ve böylece toplumsal bağların bir ikinci karşılaşmaya kadar aynı yerde tutulacağı vaat edilir. Daha resmi iş karşılaşmalarına gelince... Başlıca amacın haberleşme konuşması yapmak olduğu bu durumlarda, tımarlama konuşması tamamen ortadan kalkmamışsa da önemini hayli yitirmiştir. Sadece görüşmenin başında ve sonunda kullanılır. Ve akşam yemeklerinde olduğunun tersine yavaş yavaş azalmak yerine, karşılıklı birkaç kibar sözden sonra ani olarak kesilir. Görüşmenin bittiğini belirten herhangi bir işaret verildikten sonra, yine aynı kısa ve kesin biçiminde bir kere daha görünür ve kaybolur. Tımarlama konuşmasına geçmek için duyulan isteğin hayli yoğun olmasından ötürü, iş görüşmeleri yapmak üzere toplanan gruplar, bu isteği bastırmak için, toplantılara belirli bir resmiyet havası getirmek zorunda kalmışlardır. Sadece iş toplantılarında uygulanan ve resmiyetin başka hiçbir özel sosyal toplantıda rastlanmadığı kadar ileri götürüldüğü usul ün kökeni budur. Tımarlama konuşması, türümüzde toplumsal tımarlamanın yerini tutan ve en önemli davranış biçimidir, ama bu ihtiyacımızı gidermenin tek yolu değildir. Çıplak derimizden ötürü tımarlamaya çağırma işaretlerimiz pek çekici olmayabilir, ama benzeri bazı yüzeyler bu iş için elverişlidir tüylü, yumuşak giyecekler, halı, eşya gibi. Evcil hayvanlar daha da davetkârdır ve bazı çıplak maymunlar, bir kedinin kürkünü okşamak ya da köpeğin kulak arkasına kaşımaktan kendilerini alıkoymazlar. Hayvanın bu toplumsal tımarlama faaliyetinden hoşlanması, tımarlayıcının yaptığı hareketten umduğu ödülün sadece bir kısmıdır. Okşanan yüzeyin, duyduğumuz primatça tımarlama isteğine bir boşalma olanağı vermesi, daha önemlidir. Kendi vücudumuza gelince, yüzeyin hemen hemen tamamen çıplak olmasına rağmen, başımızdaki uzun ve gür saçlar tımarlanmaya elverişli bir yüzey teşkil eder. Saçlarımız berber ve kuaför gibi tımarlama uzmanlarının elinde -sağlık gerekçesiyle açıklanmayacak kadar aşırıdikkatle tımarlanır. Karşılıklı saç taramanın aile çevresinde oluşan gündelik topluluklarda niçin benimsenmediği ilk bakışta anlaşılamayabilir. Örneğin, neden tımarlama konuşması primatlara özgü toplumsal tımarlama faaliyetlerinin yerini almıştır da bunun yerine karşılıklı tımarlama gösterilerini başımızdaki saçlarda yapmıyoruzdur. Bunu, saçın taşıdığı cinsel özellikle açıklayabiliriz, sanırım. Bugünkü haliyle baştaki saçların düzenlenmesi konusunda iki cins arasında büyük farklılık göze çarpar. Saç giderek, ikinci derecede cinsel bir karakteristiğe dönüşmüştür. Cinsiyetle arasındaki bağdan ötürü kaçınılmaz olarak cinsel davranış biçimlerinde bir yer kazanmıştır. Saçın okşanması ara sıra basit bir dostluk gösterisi ifade etse de, genellikle erotik bir anlam taşır. Bu nedenle, tanıdıklar arası komünal toplantılarda yapılması yasaklanmış olduğundan, boşalmak için başka yollar aramak zorundayız. Bir kedi ya da koltuğu tımarlamak, tımar etme ihtiyacını bir yere kadar doyurabilir ama, tımar edilme ihtiyacı bu yolla karşılanmış olmamaktadır. Buna da kuaför salonları cevap verir. Bu yerlerde müşteri dilediğince ve herhangi bir cinsel anlam taşımamasının rahatlığı içinde, kendini tımar ettirebilir. Profesyonel tımarcıları kabilese. tanışıklıkların dışında ayrı bir sınıf haline getirmekle, tehlikeler ortadan kaldırılmaktadır. Kadınlara kadın tımarcıların, erkeklere de erkek tımarcıların hizmet etmesiyle, daha da azaltılmış olur. Aksi durumlarda ise, tımarcının cinsiyeti bir şekilde önemsiz kılınır. Bir dişiyi tımar eden erkek berber, cinsel kişiliği ne olursa olsun, kadınca bir davranış benimser. Erkekler ise hemen her zaman erkek berberler tarafından tımar edilirler, ancak bazen dişi bir masajcı söz konusu olabilir Bu kadınlar genellikle erkeksi bir yapıya sahiptirler. Saçın tımar edilmesi bir davranış biçimi olarak üç ayrı görev taşır. Saçın temizlenmesi ve toplumsal tımar edilme ihtiyacının karşılanmasından başka, tımar edilenin süslenmesi de söz konusudur. Çıplak maymunun vücudunun cinsel, saldırganca ya da diğer amaçlarla süslenmesi olağan bir faaliyettir. Daha önceki bölümlerde bunlardan söz etmiştik. Konforla ilgili davranışları inceleyen bu bölümde pek yeri olmamakla birlikte, çoğu kez bir çeşit tımarlama faaliyeti olarak ortaya çıkması nedeniyle yine ele alacağız. Dövme yaptırma, saç-sakal tıraşı ya da tüylerin alınması, manikür, kulak delmek ve daha ilkel hacamat biçimlerinin hepsinin temelinde basit tımar edilme istekleri yatar. Ancak, tımarlama konuşmasının gerçek tımarlamanın yerine geçmek için kullanılmasına karşılık, burada aksi olmakta ve gerçek tımarlama hareketlerinden başka amaçlara hizmet etmek için yararlanılmaktadır. Burada derinin bakımıyla ilgili birtakım hareketler bir gösteri görevi yüklendiklerinden, giderek derinin zedelenmesine yol açmışlardır. Bu eğilime hayvanat bahçelerindeki tutsak hayvanlarda da rastlanır. Kendilerini tımarlama ve yalama hareketlerine öylesine anormal bir güç ve hızla girişirler ki, ya kendilerinin ya da tımar ettiklerinin vücutlarında kulların kısmen dökülmesine ya da küçük yaralara sebep olurlar. Bu gibi aşırı tımar etme/edilmeye can sıkıntısı ve iç çatışmalar sebep olmaktadır. Benzeri durumlar bizim türümüzden olanların da vücut yüzeylerini yaralamalarına yol açmaktadır. Derinin çıplak olması bu işlemi daha da kolaşlaştırır. Ancak bizlerde doğuştan var olan macera-severlik, tehlikeli ve zararlı olabilecek nitelikteki bu eğilimi süsleyici bir gösterişe dönüştürmemizi sağlamıştır. Cilt bakımının yol açtığı önemli bir diğer eğilim de tıbbi bakımdır. Diğer türlerin bu yönde hemen hiçbir ilerleme kaydetmemelerine karşılık, çıplak maymunun toplumsal tımarlama davranışlarından türettiği tıbbi bakım, türümüzün gelişiminde çok önemli bir etken olmuştur. En yakın akrabalarımız olan şempanzeler, bu eğilimin ilk aşamasında kalmışlardır. Karşılıklı tımarlamanın bir bölümü olan genel deri bakımının yanı sıra bir şempanzenin bir diğerine küçük fizik rahatsızlıklarda yardımcı olmaya çalıştığı görülmüştür. Küçük yara ya da vuruklar incelendikten sonra yalanarak temizlenir. Kıymıklar derinin iki parmak arasında sıkılmasıyla çıkartılır. Gözüne çöp kaçmış bir dişinin, bir sıkıntısı olduğunu belirten sesler çıkartarak erkeğe yaklaştığı görülmüştür. Erkek oturarak, gözü dikkatle incelemiş, sonra da her iki elinin birer parmağının ucuyla ve büyük bir dikkatle çöpü çıkarmıştır. Bu muhakkak ki, basit bir tımarlamadan öte bir davranıştır. Gerçek işbirlikçi, tıbbi bakımın ilk adımıdır. Ancak şempanzeler için sözünü ettiğimiz davranış bir başlangıç değil, ifadenin en aşırı noktaya varmış şeklidir. Kendi türümüze gelince, aklın ve işbirlikçi anlayışın kıyaslanamayacak oranda gelişmesiyle, bu biçim uzmanlaşmış tımarlama, karşılıklı fizik yardımlaşma teknolojisinin başlangıç noktası olmaktadır. Bugün tıp dünyası öyle karmaşık bir düzene erişmiştir ki toplumsal açıdan hayvansal rahatlık davranışımızın başlıca ifade biçimi haline gelmiştir. Küçük rahatsızlıkların tedavisiyle başlayan tıbbi bakım, önemli hastalıklarda ve vücudun büyük ölçüde hasara uğradığı durumlarda yardımımıza koşmaktadır. Biyolojik bir olay olarak başarıları çok önemlidir, ancak akılcı bir tutum benimsemesi, beraberinde taşıdığı akıldışı unsurların yeterince önemsenmemesine yol açmıştır. Bunu anlamak için her şeyden önce ciddi rahatsızlıklar ile önemsiz rahatsızlık halleri arasında bir ayrım yapmalıyız. Başka türlerde de olduğu gibi, bir çıplak maymunun bacağını kırması ya da bulaşıcı ve mikrobik bir hastalığa yakalanması her an mümkündür. Ama önemsiz hastalıklar söz konusu olduğunda durum değişir. Küçük iltihaplar ve hastalıklar genellikle akılcı yoldan, sanki daha ciddi hastalıkların hafif bir biçimiymiş gibi tedavi edilir. Oysa, bu rahatsızlıklara aslında ilkel tımarlama istekleri nin sebep olduğunu gösteren kuvvetli kanıtlar vardır. Tıbbi belirtiler, gerçek bir davranış bozukluğunu yansıtır. Tımar edilme çağrısı rahatsızlıklarının başlıcaları öksürük, nezle, grip, baş ağrısı, bel ağrısı, karın ağrısı, deri bozuklukları, boğaz ağrısı, safra bozukluğu, bademcik, gırtlak iltihabıdır (farenjit). Hastanın durumu ciddi olmamakla birlikte, çevresindeki dostlardan daha fazla ilgi beklemeyi haklı gösterecek kadar sağlıksız bir görünüşü olur. Belirtiler, tımarlama çağrısı işaretlerle aynı düzeydedir. Doktor, hastabakıcı, eczacı, akraba ve dostlardan rahatlatıcı davranışlar beklenir. Tımar edilen, dostça bir sempati ve ilgi uyandırır aslında sadece bu, onu iyileştirmeye yeterli olacaktır. Hastaya ilaç verilmesi, bakılması eski tımarlama hareketlerinin yerini tuttuğundan ve bir uğraş ayinine zemin hazırladığından tımar edenle edilen arasındaki toplumsal ilişkiyi belirler, sınırlar. Hastaya verilen ilaçların ne olduğu aslında hemen hiç önem taşımaz ve bu bağlamda modern tıpla büyücü-doktor arasında hemen hiçbir fark yoktur. Küçük rahatsızlıkların bu şekilde yorumlanmasına karşı çıkanların itirazlarının temeli, bu hastalıklara gerçek virüs ya da bakterilerin sebep olduğu izlenimine dayanır. Eğer bu bakteri ve virüsler vücutta bulunuyorsa ve eğer nezle ya da karın ağrısının tıbbi sebebiyseler, davranış açısından bir yorum yapmanın ne gereği var, demektedirler. Şöyle cevap vereceğiz Herhangi büyük bir şehirde her zaman için bu çeşit virüs ve bakterilerle temas halinde olmamıza rağmen, sadece bazı durumlarda hastalığı kaparız. Toplumun başarılı ya da toplumsal açıdan dengeli üyelerinde tımarlama çağrısı hastalıklara pek rastlanmaz. Zaman zaman ya da uzun süre toplumsal sorunları olan kişilerse bunun aksine, sık sık hastalanırlar. Bu rahatsızlıkların en ilginç yönü de kişinin özel ihtiyaçlarını karşılayacak gibi, âdeta ısmarlama olmalarıdır. Örneğin, toplumsal bir gerginlikten, bir çatışmadan bunalan bir kadın oyuncuyu ele alalım. Sesi kısılır, larenjit olur, dolayısıyla işi bırakmak, bir süre dinlenmek zorundadır. Kendisine bakılır, rahat etmesi sağlanır. Gerilim ortadan kalkmıştır (Hiç olmazsa bir süre için). Oysa, vücudunda bir döküntü söz konusu olsaydı, sahnede giydiği kostüm ve makyajla bunu kapatabilir ve çalışmasını sürdürebilirdi. Bu durumda gerilim devam edecekti. Şimdi bu oyuncuyu bir güreşçiyle kıyaslayalım. Güreşçinin tımarlama çağrısı hastalığı ses kısıklığı olamaz ama, vücudunda döküntü olması hayli işine yarayabilir. Doktorların, pehlivanlarda en sık rastladığı şikâyet de vücutlarındaki döküntülerdir. Bu arada, çevirdiği çıplak sahnelerle ün yapmış bir film oyuncusunun, zora düştüğünde, larenjit değil, vücudundaki döküntülerden rahatsız olup hastalandığını da belirtelim. Çünkü, onun için de güreşçilerde olduğu gibi derinin gösterilmesi önemlidir, dolayısıyla diğer sahne oyuncularının sık sık yakalandığı hastalık kategorisine girmez. Rahatlatılma ihtiyacı ne kadar fazlaysa, hastalık da o kadar ağır seyreder. Hayat boyu en çok ilgi gördüğümüz ve korunduğumuz dönem, beşikte geçen zamandır. Bu nedenle, bizi yatağa düşürecek güçte bir hastalık, beraberinde güven dolu bebeklik çağının ilgisini de getirecektir. Yüksek dozda ilaç aldığımız için iyileştiğimizi sanırsak da, asıl özlemini duyduğumuz ve bizi iyileştirecek olan, yüksek dozda güvenliktir (Bu, hastalık numarası yapmak değildir. Numara yapmak gerekmez. Belirtiler yeterince gerçektir. Sonuç değil, sebeptir davranışa ilişkin olan). Hepimiz gerek tımar edilen, gerekse tımar eden kişiler olarak bir yere kadar psişik bozukluklarımızı yansıtırız. Bir hastaya bakmanın sağladığı doyum, hastalığın nedeni kadar temel bir unsurudur. Bazılarımız için başkalarını iyileştirmek öylesine güçlü bir ihtiyaçtır ki tımarlama isteklerimizi sonuna dek doyurabilmek uğruna dostumuzun hastalığını ilerletmek ve uzatmak için elimizden geleni yaparız. Bu bir kısırdöngüye yol açacak, tımar edenle edilenin durumu, olağanüstü boyutlarda abartılacak, sonunda kronik bir yatalağın durmaksızın ilgi beklediği (ve gördüğü) bir durum ortaya çıkacaktır. Bu çeşit bir karşılıklı tımar çifti ne, tutumlarının altında yatan davranışsal gerçekten söz edildiğinde, bunu derhal ve büyük bir hırsla inkâr edeceklerdir. Gene de böyle durumlarda, tımar edenle edilenin (hastayla bakıcısının), ortamda önemli ve ani bir toplumsal değişiklik yaratıldığında mucizevi bir hızla iyileştikleri, bu iki taraflı hastalığın tedavi edildiği görülmüştür. Telkin yoluyla tedavi edenler sık sık bu yola başvurmuş ve başarılı sonuçlar elde etmişlerdir. Ne var ki karşılarına çıkan vakaların çoğunda hastalığın yalnız sonucu değil, sebepleri de fizikseldir. Bu çeşit tedavinin karşısına çıkan bir ikinci engel de davranışsal kökenli tımarlama çağrısı rahatsızlıklar ın fizik görünümleri, eğer uzun süre ve güçlü olarak sürdürülürse, kolaylıkla, onarılması imkansız bedensel zararlara dönüşebilmesidir. Bu aşamadan sonra ciddi ve akılcı tıbbi bakım şart olur. Buraya kadar türümüzdeki rahatlama davranışının toplumsal yönlerini ele aldık. Daha önce de gördüğümüz gibi, bu konuda önemli gelişimler olmuş, ancak bütün bunlar basit kişisel temizlenme ve konfor biçimlerinin ortadan kalkmasına sebep olmamıştır. Diğer primatlar gibi bizler de kaşınır, gözlerimizi ovuşturur, kabuk tutmuş yaralarımızı kopartır, kesilen bir yerimizi yalarız. Ayrıca, güneş banyosu yapmak eğilimini de diğer primatlarla paylaşırız. Bunun yanı sıra uzmanlaşma sonucu edindiğimiz bazı kültürel davranış biçimlerine sahibizdir. Bunların en yaygın olanı suyla yıkanmaktır. Suyla yıkanmak bazı türlerde ara sıra görülmekle birlikte, primatlarda ender rastlanan bir davranıştır. Oysa, bizlerde hemen her toplumda en önemli vücut temizleme biçimi olarak benimsenmiştir. Suyla sık sık temizlemenin sağladığı çeşitli yararların yanı sıra bir de sakıncası vardır Su, deri bezlerinin çıkardığı, antiseptik, koruyucu yağların ve tuzların yıkanıp gitmesine yol açar, bu da giderek vücut yüzeyinin hastalıklara karşı duyarlığını artırır. Bu sakıncaya rağmen, geçerli bir temizlik biçimi olmasının nedeni, suyun doğal yağlar ve tuzlarla birlikte deri hastalıklarının başlıca sebebi olan kiri de yıkayıp götürmesidir. Rahatlama davranışı, temizlik sorunlarının yanı sıra bir de vücudu belirli bir ısıda tutmakla ilgili faaliyetleri kapsar. Bütün memeli hayvanlar ve kuşlar gibi bizlerde de fizyolojik verim, sahip olduğumuz sabit ve yüksek vücut ısısı sayesinde çok artmıştır. Vücudumuzun iç ısısı gündelik bir ritimle değişir akşamüstü en yüksek, sabah saat dört sularında en düşüktür. Dışarıdaki hava çok ısınır ya da çok soğursa, derhal ve şiddetle rahatsız oluruz. Duyduğumuz rahatsızlık, iç organların üşümesini ya da gereğinden fazla ısınmasını önlemek için harekete geçmeye çağıran bir alarm sisteminin ilk işaretlerindendir. Akıl ve bilinçle alman önlemlerin yanı sıra, ısıyı sabit bir düzeyde tutmak için vücutta bazı otomatik tepkiler de görülür. Eğer çevre çok ısınmışsa kan damarları genişler. Böylelikle, vücudun yüzeyi ısınır ve fazla ısı deri yoluyla dışarı atılır. Ayrıca, aşırı terlemeye başlarız. Vücudumuzda yaklaşık olarak iki milyon ter bezi vardır. Bu bezler aşırı sıcakta saatte bir litre kadar ter çıkarabilecek güçtedir. Bu sıvının deri yüzeyinde buharlaşması, bir diğer ısı kaybetme yoludur. Çok sıcak bir çevrenin havasına alışma döneminde, terleme mekanizmamızın faaliyeti büyük bir oranda artar. Çevremiz çok soğuduğunda ise, vücut bu değişikliğe kan damarlarının büzülmesi ve titremeyle cevap verir. Damarların büzülmesi, vücut ısısını korumamıza yardımcı olur, titreme ise, ısı üretim mekanizmasındaki faaliyetin, normal zamana kıyasla üç katı kadar hızlanmasını sağlar. Eğer deri uzun süre aşırı soğukla temas ederse, damarların büzülmesi donmaya yol açabilir. Eller önemli bir donmayı önleyici mekanizmaya sahiptirler. Aşırı soğukta ellerde derhal damar büyümesi hali görülür, ancak beş dakika kadar sonra bunun tam tersi cereyan eder, damarlar genişler, el kızarır ve şişer (Kartopu oynamış herkes bunu bilir). Ellerdeki büzülme ve genişleme hareketleri soğuk boyunca devam eder ye böylece büzülme ısı kaybını, genişleme de donmayı önlemiş olur. Soğuk iklimlerde yaşayan kimselerin vücutlarında iklime alışmayı sağlayan birçok değişiklikler oluşur bunlardan biri de bazal metabolizma hızının artmasıdır. Türümüzün dünya yüzeyine yayılmasıyla birlikte, bu biyolojik ısı denetim mekanizmaları bazı kültürel ayarlamalarla desteklenmiştir. Ateş, giyim, evlerin izolasyonu, ısı kaybına havalandırıcı ve soğutucular da aşırı ısıya karşı geliştirilmiş önlemlerdir. Bu ilerlemeler çok etkileyici ve önemlidirler kuşkusuz, ama vücudumuzun iç ısısını herhangi bir şekilde değiştirmemişlerdir. Sadece dış ısıyı denetim altına almamıza, dolayısıyla çevredeki hava şartları ne olursa olsun, ilkel primat ısı düzeyimizi sürdürerek rahat etmemize yardımcı olmuşlardır. Son zamanlardaki iddialara rağmen, özel tekniklerle dondurulan canlıların daha sonra yeniden hayata döndürülmesiyle ilgili olarak sürdürülen deneyler henüz bilimkurgu romanları çerçevesini aşmış değildir. Isıya gösterdiğimiz tepkiler konusunu bitirmeden önce, terlemeyle ilgili olarak yapılan ayrıntılı çalışmalar, bu tepkinin göründüğü kadar basit olmadığını ortaya çıkarmıştır. Vücudun birçok yeri aşırı sıcakta terlemeye başlar. Ter bezleri sisteminin başlangıçtaki temel görevi de kuşkusuz buydu. Ancak vücudumuzun bazı kısımları başka etkiler altında da terler ve bunun dış ısıyla bir ilgisi yoktur. Örneğin, çok baharlı yemekler yüzde özel bir terleme biçimine yol açar. Duygusal gerilim, avuçların ve tabanların, koltuk altlarının ve bazen de alnın terlemesine sebep olur ama vücudun başka hiçbir yerinde terleme görülmez. Duygusal nedenlerle terleyen kısımlar arasında da bir farklılık vardır. Avuçlarla tabanlar, koltuk altlarıyla alından ayrı bir özelliğe sahiptir, tik ikisinin yalnız duygusal etkilerle terlemesine karşılık, son ikisi hem duygusal nedenlerle, hem de ısı farkından ötürü terler. Bundan da anlaşılmaktadır ki eller ve ayaklar terlemeyi ısı kontrol sisteminden ödünç almakta ve bambaşka koşullar altında görevlendirmektedirler. Avuçların ve tabanların gerilim altında terlemesi, tehlike karşısında vücudun gösterdiği hazır ol tepkisinin bir unsuru haline gelmiştir. Baltayı ele almadan avuçlara tükürmek, bir anlamda bu tepkinin fizyolojik olmayan paralelidir. Avuç terlemesi o kadar yaygındır ki bir topluluğun, hatta milletin güvenliği tehlikeye düştüğünde bütün üyelerde bu tepkinin olağanüstü arttığı görülür. Son zamanlarda, nükleer savaşın başlaması ihtimalinin geçici olarak arttığı bir politik buhran sırasında, bir araştırma enstitüsünde avuç terlemesi üzerine yapılmakta olan deneylerin durdurulması gerekmiştir. Sebep tepkinin, ölçmeye temel alınan ortalama seviyesi öylesine yükselmişti ki, deneyler anlamsızlaşmaya başlamıştı. El falına baktırmakla gelecek hakkında pek bir şey öğrenemeyiz ama, bir fizyolog, gelecek hakkındaki korkularımızı, avuçlarımıza bakarak pekâlâ okuyabilir. Şimdi de diğer hayvanlarla olan ilişkilerini, türler arası davranışlarını inceleyelim. Üst kademedeki bütün hayvanlar çevrelerini paylaştıkları diğer türleri tanırlar. Onları beş gruba ayırarak sınıflandırmışlardır Av, ortak, rakip, parazit ve saldırgan. Bizim türümüzde ise bu beş kategori ekonomik olarak değerlendirilip tek bir sınıf halinde birleştirilir ve buna estetik, bilimsel ve sembolik değerlerine göre kategorilere ayrılmış hayvanlar eklenir. Bu çok yönlü değerlendirmeden de anlaşılacağı gibi, çeşitli çıkarlar söz konusu olduğundan bizler için türler arası ilişkilerin özel bir durumu vardır. Bu ilişkileri çözüp kavrayabilmek için teker teker ele almamız gerekecek. Araştırıcı ve maceracı yapısından ötürü çıplak maymunun yemek listesinde yer alan türlerin sayısı hayli kabarıktır. Değişik zamanlarda, değişik yerlerde bilinen hemen her hayvan türünü öldürüp yemiştir. Tarih öncesi kalıntılar üzerine yapılan bir araştırma, yarım milyon yıl kadar önce, tek bir yerleşim bölgesinde, bizon, at, gergedan, ceylan, ayı, koyun, mamut, deve, devekuşu, manda, yabandomuzu ve sırtlan yemiş olduğunu göstermiştir. Daha yakın çağlar için bir av türleri yemek listesi yapmanın anlamı yok ancak yırtıcı hayvan davranışlarımızdan bir tanesi, av hayvanı kategorisine giren bazı türleri evcilleştirme eğilimimiz, üzerinde durmaya değer. Böylece, gereğince yenilebilir hemen her şeyi yediğimiz halde, beslenmemizin temelini teşkil eden besin çeşidini, birkaç ana hayvan türüyle sınırlamışızdır. Avı denetim altında tutmayı ve ayıklayarak üretmeyi de kapsayan evcilleştirme işleminin en az on bin yıllık, bazı durumlarda daha da eski bir geçmişi olduğunu biliyoruz. Keçi, koyun ve rengeyiklerinin bu kadere boyun eğmek zorunda kalan ilk türler oldukları sanılmaktadır. Daha sonraları, yerleşik tarımcı toplumların gelişmesiyle, domuz ve sığır -Asya mandası ve yak (tüylü Tibet sığırı) da dahil- bu listeye eklendiler. Dört bin yıl önce, çeşitli sığır cinsleri üretiminin iyice gelişmiş olduğu bilinmekte. Keçi, koyun ve rengeyiklerinin doğrudan doğruya av hayvanından av sürüsüne dönüştürülmelerine karşılık, domuz ve sığırın bizim türümüzle yakın bir ilişkiye geçmelerine ekin hırsızlığı yapmalarının sebep olduğu tahmin edilmektedir. Ekinler olgunlaşıp yenilir hale geldiklerinde, bu zengin ve yeni besinden paylarını almaya koşan bu hayvanların ilk çiftçilerin eline geçtikleri ve evcilleştirildikleri sanılır. Uzun bir evcilleşme döneminden geçen, biricik memeli küçük hayvan türü tavşandır. Ve bu yeni sayılabilecek kadar geç kalmış bir gelişimdir. Kuşlar arasında, binlerce yıl önce evcilleştirilmiş önemli av hayvanı türlerinin başında tavuk, kaz, ördek gelir. Daha sonraları bunlara sülün, Afrika-hindisi, bıldırcın ve hindi eklenmiştir. Evcilleştirilmiş av balıklarının en eskileriyse, yılan, sazan ve mercan balıklarıdır. Balıkların evcilleştirilmesi son iki bin yıl içinde gelişmiş ve örgütlenmiştir. Et yiyiciliğimizin genel tablosu içinde önemli bir yer tutmaz. Türler arası ilişkiler listemizin ikinci kategorisini ortaklar meydana getiriyor. Ortaklık burada iki ayrı türün karşılıklı çıkarları olduğu için birleşmeleri anlamına gelmektedir. Hayvanlar dünyasında bunun birçok örneği vardır ve en ünlüleri de kene yiyen kuşlarla, gergedan, zürafa ve sığır gibi büyük hayvanlar arasındaki ortaklıktır. Kuşlar, bu hayvanların derilerindeki parazitleri temizleyerek, sağlıklı ve temiz kalmalarına olanak hazırlarken, büyük hayvanlar da kuşlar için değerli bir gıda kaynağı sağlarlar. Bizler için türler arası ortaklığın söz konusu olduğu durumlarda hemen her zaman bizim çıkarımız, ortağımıza kıyasla daha büyük olsa da bu ilişki, av-avcı ilişkilerinden ayrı, başlı başına bir kategoriye dahildir. Her şeyden önce, diğer türden hayvanın öldürülmesi söz konusu değildir. Onları sömürürüz kuşkusuz, ama karşılık olarak da besler, bakarız. Tarafgir bir ortaklıktır bu, çünkü bizler denetleme yeteneğine sahibizdir oysa, ortağımızın seçim hakkı yoktur. Eski ortağımız köpektir. Atalarımızın bu değerli hayvanı ne zaman evcilleştirmeye başladığını bilmesek de, bu ortaklığın en az on bin yıllık bir geçmişi olmalıdır. Hikâyesi de çok ilginçtir üstelik. Evcil köpeğin vahşi, kurtbenzeri ataları, avcı atalarımızın ciddi rakipleriydiler herhalde. Her ikisi de işbirlikçi ve sürü halinde büyük avlar peşinde koşan türler olduklarına göre, başlangıçta birbirlerine pek sevimli gelmiş olmasalar gerek. Ama bu vahşi köpekler, bizim avcılarda bulunmayan bazı inceliklere sahiptirler. Avlanma manevralarında avlarını sıkıştırıp, sürmeyi çok iyi başarmakta ve bunu büyük bir hızla yapmaktaydılar. Koku alma ve işitme duyuları da çok gelişmişti. Eğer bu nitelikler, avdan bir pay vermek karşılığı sömürülebilirse, pazarlıkta uyuşabilirdik pekâlâ. Bir şekilde -ne şekilde pek bilmiyoruzbu ortaklık gerçekleştirildi ve iki tür arasında bir anlaşma yapıldı. Belki de küçük köpek yavruları atalarımız tarafından üsse getirilmiş, besin olmak üzere semirtilmeye başlanmıştı. Bu yaratıkların bekçi olarak olağanüstü uyanık davranmaları, daha başlangıçta iyi bir not almalarına yol açmış olabilir. Böylelikle, yaşamalarına ve ava çıkan erkeklere eşlik etmelerine izin verilen bu evcil hayvanlar, avın bulunması konusunda da ne denli yararlı olabileceklerini göstermişlerdir. Bu köpekler, kendilerini ellerinde büyüdükleri çıplak maymun sürüsünün bir üyesi olarak görmeye başlayacaklarından, içgüdüsel olarak grubun liderine karşı işbirlikçi bir tavır benimseyeceklerdi. Seçilerek üretilmeleri birkaç kuşak içinde, belalıların savuşturulmasına ve gittikçe daha uysal ve itaatkâr bir evcil av köpeği cinsinin ortaya çıkmasına yol açacaktı. Dört ayaklı büyükbaş hayvanları evcilleştirmemize köpeklerle olan bu ilişkimizin önayak olduğu ileri sürülür. Keçi, koyun ve rengeyikleri gerçek toplumsal dönemden önce, bir dereceye kadar da olsa, denetimimiz altına girmiş bulunuyorlardı. Bu hayvanların sürü haline getirilmesinde evcil köpeğin büyük yardımı dokunmuş olmalıdır. Bugünkü çoban köpekleriyle yabani kurtların güdücü davranışları üzerine yapılan incelemeler, aralarında büyük teknik benzerlikler bulunduğunu göstermektedir ki, bu da yukarıdaki açıklamanın doğruluğunu kanıtlar. Daha yakın zamanlarda seçerek üretme faaliyetlerinin daha da artmasıyla, uzmanlaşmış ortak-köpek cinsleri ortaya çıkmıştır. İlkel, her işe yarayan av köpeğinin bütün faaliyetlerde yardımcı olmasına karşılık, daha sonraki kuşaklar, bu davranışlar dizisini meydana getiren aşamalardan sadece birine hizmet etmek üzere yetiştirilmeye başlandı. Yetenekleri belirli bir konuda gelişmiş köpekleri, sadece bu yönde uzmanlaştırma yoluna gidildi. Daha önce de gördüğümüz gibi, manevra yeteneği yüksek olan köpekler, evcilleştirilen av hayvanlarının sürü halinde güdülmesinde kullanıldı (çoban köpekleri). Koku alma duyuları olağanüstü gelişmiş olanlar, avı koklayarak izlemek üzere yetiştirildi. Atletik bir yapıya sahip olan tazılar, avı gördükten sonra sürüp yakalamaya koşuldular. Bir diğer grubun, avı görünce donup kalma niteliklerinden yararlanıldı ve av bulucu olarak kullanıldılar (setterler, puanterler). Bir diğerinin ise, vurulmuş avı bulup getirme yetenekleri geliştirildi. Teriye gibi küçük cinsler haşarat öldürmek üzere yetiştirildi. İlkel bekçi köpeklerinin genetik bir ayıklama sonucu bu nitelikleri daha da geliştirildi. Bu çeşitli yararlanma biçimlerinin yanı sıra, alışılmışın dışında görevler yüklenen cinsler de üretilmiştir. Bunların en garip örneği, Amerika'daki Kızılderililerin tüysüz köpekleridir. Derilerinin ısısı anormal derecede yüksek olan bu çıplak cins, yatakları ısıtan birer ilkel sıcak su torbası vazifesi görürdü. Daha yakın çağlarda ortak-köpek, taşıyıcı olarak da görevlendirilmeye başlanmıştır. Kızak ve iki tekerlekli yük arabaları çekmekte, savaş sırasında haberci ya da maden dedektörleri taşıyıcısı olarak, kurtarma faaliyetlerinde, kar altında kalmış dağcıları aramak üzere, suçluları bulmak ve yakalamak üzere polis köpeği olarak, körlere eşlik eden izci köpekler olarak kullanılmışlar ve nihayet astronotların yerine uzaya yollanmışlardır. Diğer ortaklarımız arasında, köpek kadar çeşitli ve karmaşık hizmetler yüklenen hiçbir tür yoktur. Bugün bile, bütün teknolojik ilerlemelere rağmen, köpek bütün bu rollerinde aktif olarak görevine devam etmektedir. Yüzlerce cinsin birçoğu sadece süs köpeği niteliğindeyse de ciddi görev sahibi köpeğin işi daha bitmemiştir ve daha uzun süre biteceğe de benzemez. Köpek, av arkadaşı olarak öylesine başarı göstermiştir ki, diğer türden hayvanlarla da benzer bir ortaklığa girmek için teşebbüslerde bulunulmuştur. Şahin, doğan, atmaca gibi birkaç av kuşu ile çıta dışında ayıklayarak üretme bir yana, üretimi denetlemek bile mümkün olmamış, teker teker eğitilmeleri gerekmiştir. Asya'ya özgü bir kuş olan karabatak, dalıcı niteliğinden ötürü balık avında çıplak maymuna yardımcı olmuştur. Karabatakların yumurtaları alınarak evcil tavuklar bunların üzerinde kuluçkaya oturtulur. Yumurtalardan çıkan bu yavru, deniz kuşları ile beslenerek büyütülür ve oltanın ucundaki balığı yakalamak üzere eğitilir. Sonra balıklar sandala alınır ve kuşların ağzından kurtarılır. Eğitim süresince karabatakların boyunlarına, yakaladıkları balıkları yutmalarını engelleyecek gibi tasmalar takılır. Ama bu örnekte de cinsi ayıklayarak üretme yoluna gidilmemiştir. Hayvanlardan yararlanma metotlarının çok eskilerinden biri de küçük et yiyicilerin bitkilere dadanan kemiricileri yok etmekte kullanılmasıdır. Bu akım, tarımsal döneme geçişimizden sonra önem kazanmıştır. Büyük çapta ekin depolarının söz konusu olmasıyla, kemirciler önemli bir sorun haline gelmiş ve kemiricilerin öldürülmesi teşvik edilmeye başlanmıştır. Kedi, dağ gelinciği ve firavun faresi bu alanda yardımımıza koşmuşlar ve bunlardan ilk iki tür tamamen evcilleştirilip ayıklanarak üretilmeye başlanmıştır. En önemli ortaklık biçiminin büyükbaş hayvanların taşıyıcı olarak kullanılmaları olduğunu söyleyebiliriz. Atlar, Asya yaban eşekleri, Afrika yaban eşekleri, katırlar, su mandası ve yak (tüylü Tibet sığırı) da dahil olmak üzere sığırlar, rengeyiği, deve, lama ve fillerden bu alanda önemli ölçüde yararlanılmıştır. Çoğu yabani hayvan titiz bir ayıklanmaya tabi tutularak üretilmiş ve geliştirilmiştir filler ve Asya yaban eşekleri bu kuralın dışında kalır. Asya yaban eşeği, dört bin yıl kadar önce Sümerler tarafından yük hayvanı olarak kullanılmaktaydı, ancak çok daha kolay denetlenebilen bir tür olan attan yararlanılmaya başlanınca gözden düştü. Fil, hâlâ işe koşulmasına rağmen, üreticilerin karşısına her zaman zorluklar çıkarmış, ayıklayarak üretme çabaları karşısında direnmiştir. Ürün almak üzere evcilleştirilen türler de başka bir kategori teşkil eder. Bu hayvanlar öldürülmediklerinden, bu rollerinden ötürü av hayvanları kategorisine girmezler. Sadece ürünlerinden yararlanılır inek ve keçilerin sütünden koyun ve alpakanın yününden tavuk ve ördeklerin yumurtasından arıların balından ipekböceğinin ipeğinden. Av arkadaşı, kemiricileri yok edici, yük hayvanı ve ürün kaynağı kategorilerinden başka, bazı hayvanlar bizim türümüzde daha özel ve garip ortaklıklara da girişmişlerdir. Güvercin, haberci olarak yararlanılmak amacıyla evcilleştirilir. Bu kuşun yön bulmadaki olağanüstü yeteneğinden, binlerce yıldır faydalanmaktayız. Bu ilişki, savaş sıralarında öyle bir değer kazanmaktadır ki son çağlarda bir karşı-ortaklık kurulmuş, haberci güvercinleri yakalamak üzere atmacalar eğitilmeye başlanmıştır. Bambaşka bir alanda, Siyamlı dövüşçü balıklarla dövüş horozları, uzun süren bir ayıklayıcı üretim sonucu kumar araçları olarak kullanılırlar. Tıp alanında ise Hint horozu ve beyaz fareye laboratuvar deneylerinde canlı deney malzemesi görevi yüklenmiştir. İşte bizim türümüzle ortaklık kurmaya zorlanan hayvanlardan belli başlıları bunlardır. Onların bu ortaklıktaki çıkarı, artık düşmanımız olmayışlarıdır. Sayıca büyük bir artış gösterirler. Dünya nüfuslarına kıyasla çok başarılı olduklarını söyleyebiliriz. Ancak bu şartlı bir başarıdır. Karşılığını, evrimsel özgürlüklerinden vazgeçmekle ödemişlerdir. Genetik bağımsızlıklarını kaybetmiş iyi beslenip bakılmalarına karşılık, kaprislerimize boyun eğmek, dileğimizce üremeye razı olmak zorunda kalmışlardır. Hayvanlarla olan ilişkilerimizde av ve ortaklıktan sonra gelen üçüncü kategori rakiplerdir. Bizim türümüzle besin kaynağı ya da mekân konusunda rekabete giren ya da hayatımızın dilediğimiz yönde akışını engelleyen her hayvan türüne karşı amansız bir savaş açıp yok ederiz. Bu türlerin bir listesini yapmak gereğini duymuyorum. Eti yenmeyen ve bir ortaklığa gitmekte yarar görmediğimiz bir hayvana saldırır, kökünü kuruturuz. Bu işlem bugün bile dünyanın her yanında sürdürülmektedir. Küçük rakiplerimizin sonu biraz da talihlerine bağlıdır, ama ciddi rakiplere pek şans tanınmaz. Geçmişte en zorlu rakiplerimiz, en yakın primat akrabalarımız olmuştur ve bugün ailemiz içinde yaşamını sürdüren biricik tür olmamız elbette ki, bir rastlantı sonucu değildir. Büyük et yiyiciler ikinci ciddi rakiplerimizdi ve onlar da nüfus yoğunluğunun belli bir düzeyi aştığı her yerde yok edilmişlerdir. Örneğin, Avrupa'da bugün, çıplak maymun kalabalığı dışında hemen hiçbir hayvan kalmamıştır. Bundan sonraki kategoriyi meydana getiren parazitlerin istikbali ise hiç mi hiç parlak görünmemektedir. Bu alandaki savaş gün geçtikçe şiddetlenmektedir ve sevimli bir boğaz düşmanımızı kaybettiğimizde bir iki damla yaş döksek bile nesli tükenen bir sineğin arkasından ağlayan olmayacaktır. Tıp ilerledikçe, parazitlerin yaşama alanı daralmaktadır. Bu gelişimin son hesapta diğer türlere de zararı dokunabilir, zira, parazitlerin yok olması ve dolayısıyla sağlığımızın daha da sağlama bağlanması, nüfusumuzun bugünkünden de öte bir hızla artmasına, giderek, ikinci derecedeki rakipleri ortadan kaldırmaya başlayacağımıza işaret etmektedir. Beşinci kategoriyi meydana getiren yırtıcı hayvanların da nesilleri tükenmektedir. Bildiğimiz kadarıyla tarihin hiçbir döneminde yırtıcı hayvanlar, türümüze musallat olup sayıca azaltmamış ve çıplak maymun belirli bir türün av listesinde baş yemek yerini almamıştır. Ancak büyük kediler ve yaban köpekleri gibi büyük et yiyiciler, timsah ailesinin büyükleri, köpek balıkları ve büyük av kuşları ara sıra tadımıza bakmışlardır, ama günleri sayılıdır bu türlerin. Garip olanı, parazitler hariç, en çok çıplak maymun öldürme rekorunu elinde tutan, bu değerli besini yiyemeyecek bir türdür. Bu can düşmanımız zehirli yılandır ve ileride göreceğimiz gibi, üst kademedeki hayvanların en çok nefret ettiği yaratıktır. Bu beş kategori -av, ortak, rakip, parazit ve saldırgan hayvanlar- iki hayvan türü arasında var olabilecek bütün ilişkileri içine alır. Bu bakımdan, bizim türümüzün özel bir durumu yoktur. Diğer türlere kıyasla bu ilişkileri biraz daha ileri götürmüşsek de temelde pek fark bulunmaz. Daha önce de belirttiğimiz gibi beşi tek bir grup halinde, hayvanların ekonomik açıdan değerlendirilişi olarak birleştirilebilir. Bunların yanı sıra bize özgü birtakım özel değerlendirme biçimleri vardır Bunlar biçimsel, estetik ve sembolik olarak üç gruba ayrılır. Bilimsel ve estetik değerler, araştırıcı niteliğimizin uzantılarıdır. Merakımız, doğayı her yönüyle araştırıp incelemeye iter bizi ve hayvanlar âlemine karşı büyük ilgi duyarız tabii. Bir zoolog için her hayvan aynı derecede ilginçtir ya da olmalıdır, iyi ya da kötü türler diye bir ayrım yapamaz. Her türü inceler ve çalışmasını o türü tanımak, öğrenmek amacıyla sürdürür. Hayvanların estetik açıdan değerlendirilmeleri de aynı araştırıcı temele dayanır, ancak arada bir fark vardır Hayvanların biçim, renk, doku ve hareket çeşitliliği, incelenecek bir sistem olarak değil de bir güzellik unsuru olarak değerlendirilir. Sembolik değer ise, tamamen farklıdır. Burada ne ekonomik, ne de araştırıcı nitelikler rol oynar. Hayvanlar, kavramlara nesnel bir biçim vermek için kullanılır. Ürkütücü bir görünüşe sahip olan tür savaş sembolü olur, beceriksiz sokulgan türler çocuğu temsil ederler. Gerçekten ürkütücü ya da sokulgan olup olmamaları önemli değildir. Gerçek kişiliği araştırılmaz, çünkü bu, bilimsel bir değerlendirme değildir. Sokulgan hayvanın bıçak gibi keskin dişleri olabilir, belki de saldırgan bir yaratıktır. Ancak görünüşü sokulgansa ve gerçek niteliklerini yansıtmıyorsa, çocuk sembolü olmasında hiçbir sakınca görülmez. Sembolik hayvanın seçiminde hak aranmaz, seçimin haklı görünmesi yeterlidir. Hayvanları sembolik olarak değerlendirme, başlangıçta antropoidomorfik (insanı andırır) yaklaşım kolarak adlandırılmıştır. Bereket, bu çetrefil deyim biraz olsun değiştirilmiştir. Bugün, antropomorfik değerlendirme olarak bilinir. Bilim adamları için bu deyim küçümseyici bir anlam taşır ve bu tutumu hor görmekte kendi açılarından haklıdırlar. Hayvanlar âleminde anlamlı bir araştırma yapabilmek için her ne pahasına olursa olsun objektif kalmaya mecburdurlar. Bu, göründüğü kadar kolay olmasa bile. Hayvan şekillerinin bilinçli olarak idol (put), tanrı ve arma olarak kullanılmaları dışında onları kendimizin birer karikatürü gibi görmeye zorlayan bazı gizli etkenler de vardır. En aydın bilim adamının bile köpeğini Merhaba, ahbap. diye selamlaması mümkündür. Hayvanın bu sözlerden bir şey anlamayacağını bildiği halde, elinde değildir, dayanamaz, söyler. Bu antropomorfik baskıların kökeni nedir, onlara karşı koymakta niye güçlük çekeriz. Niye bazı hayvanlardan hoşlanır, diğerlerinden iğreniriz. Bu önemsiz bir sorun değildir. Kendi kültürümüzle öteki hayvan türleri arasındaki ilişkide büyük rol oynar. Bazı hayvanları delice sever, bazılarına karşı güçlü bir nefret duyarız. Bu duyguları ekonomik ya da araştırıcı niteliğimizle ilgili nedenlere bağlamak olanaksızdır. Besbelli, bazı işaretleri algıladığımızda kesin, basit, güçlü birtakım duygular uyanmaktadır içimizde. Hayvana hayvanca tepki gösterdiğimizi söyleyerek kendimizi aldatmaya çalışırız. Çok şirin, çekici ya da iğrenç bulduğumuzu söyleriz. Ama niye öyledir bu hayvanlar. Bu soruya cevap verebilmek için önce bazı gerçeklere bir göz atmak zorundayız. Kültürümüzde sevilen ve nefret edilen hayvanlar hangileridir ve bunlar yaşa ve cinsiyete göre nasıl değişir. Bu konuda güvenilebilir bir yargıya varmak için büyük bir tarama sonucu elde edilmiş belgelere ihtiyacımız olacak. Bu belgeler dört ile on dört yaşları arasında 80.000 İngiliz çocuğuyla yapılan bir araştırmayla sağlanmıştır. Hayvanat bahçesini konu alan bir televizyon programında şu basit sorular soruldu En çok hangi hayvanı seversiniz. ve En çok hangi hayvandan nefret edersiniz. Gelen 80.000 cevaptan rasgele 12.000 tanesi ayrılarak incelendi. Önce türler arası sevgi leri ele alalım... Bu konuda hayvanlar nasıl değerlendirilmişlerdi. Bütün çocukların % 97.15'inin en sevdiği hayvan bir memeli hayvandı. Geri kalanlardan % 1.6'sı kuşları, % l'i sürüngenleri, % 0.1'i balıkları, % 0.1'i vertebrasızları (omurgasızları), % 0.05'i amfibyaları (hem karada, hem de suda yaşayanları) seviyordu. Memeli hayvanların bir özelliği olduğu besbelliydi. (Bir noktayı açıklayalım. Cevaplar sözlü değil, yazılıydı. Bu nedenle ve özellikle küçük çocuklar söz konusu olduğundan hayvanları, onlara verilen adlara göre sınıflandırmak biraz zor bir işti. Bu ilginç yaratıklar hakkında çocukların besledikleri duygular araştırmaya dahil edilmemiştir). Şimdi, görüş açısını biraz daha daraltıp en sevilen on hayvan listesine bir göz atalım 1. Şempanze (% 13.5), 2. Maymun (% 13), 3. At (% 9), 4. Galago (% 8), 5. Panda (%7,5), 6. Ayı (% 7), 7. Fil (% 6), 8. Arslan (% 5), 9. Köpek (%4), 10. Zürafa (% 2.5). Bu tercihlerin ekonomik ya da estetik etkilenme sonucu yapılmadığı ortadadır. Ekonomik çıkarlar açısından en yararlı on hayvanın bir listesi yapılsa, çok başka olurdu. Öte yandan, çocukların seçtikleri hayvanlar özellikle canlı renklere sahip ya da zarif hayvanlar değildir. Aksine, sakar, kocaman, donuk renkli hayvanlardır çoğu. Ancak, birtakım antropomorfik (insanı andırır) nitelikleri vardır ve çocukların seçimini etkileyen de bu nitelikleri olmuştur. Bu, bilinçli bir seçim değildir. Listedeki bütün türler bizim türümüze özgü bazı karakteristikleri yansıtırlar ve bunlara, farkında olmaksızın, neden çekici bulduğumuzu bilmeksizin, tepki gösteririz. İlk on hayvanın en önemli antropomorfik karakteristiklerini şöyle sıralayabiliriz. 1. Hepsi kıllıdırlar (tüylü ya da pullu değildirler). 2. Yuvarlak hatları vardır (Şempanze, maymun, galago, panda, ayı, fil). 3. Düz (yassı basık) yüzlüdürler (şempanze, maymun, galago, ayı, panda arslan). 4. Yüz ifadeleri vardır (şempanze, maymun at, arslan, köpek). 5. Küçük nesneleri evirip çevirebilirler (şempanze, maymun, galago, panda, fil). 6. Duruşları bazen, bir anlamda, dikeye yakındır, (şempanze, maymun, galago, panda, ayı, zürafa). Hayvan bu karakteristiklerden ne kadar çoğuna sahipse ilk on arasında o kadar yükselmektedir. Memeli olmayan hayvanlarda bu karakteristikler bulunmadığından ya da zayıf olduğundan listeye girememektedirler. Kuşlar arasında en sevilenler, penguen (% 0.8) ve papağan (% 0.2) olmuştur. Penguenin en sevilen kuş olması, kuşlar arasında en dikey pozisyona sahip olmasından geliyor. Papağan da diğer kuşlara kıyasla tüneğinde hayli dik durur ve bunun yanı sıra başka özellikleri de vardır. Gagasının biçiminden ötürü yüzü bir kuş için hayli yassıdır. Yemek yeme biçimi de gariptir, başını eğmek yerine, yiyeceğini ayağıyla ağzına götürür. Ve tabii bir de bizim çıkardığımız sesleri taklit etme yeteneğine sahiptir. Bir tek kusuru, yürürken vücudunun yatay bir pozisyona geçmesidir ki, bu nedenle dikey yürüyen penguene puan kaptırmıştır. En sevilen memelilerin özellikleri üzerinde duralım biraz da. Örneğin, büyük kediler arasında neden yalnızca arslan listeye girebilmiştir. Bunun cevabı, erkek arslanların yegâne yeleli hayvanlar olmasıyla ilgilidir, kanımızca. Yele, yüze basık bir görünüş kazandırmakta (bu, özellikle çocukların yaptığı resimlerde belli oluyor) ve bu açıdan tür olarak arslan yüksek puan almaktadır. Yüz ifadeleri de daha önceki bölümlerde gördüğümüz gibi türümüzün görsel haberleşme biçimleriyle ilgili olduklarından, önemlidir. Bu ifadelerin evrimsel gelişim sonucu karmaşık bir biçim kazandıkları, ancak birkaç memeli hayvan türünde -üst kademelerdeki primatlarda, atlarda, kedilerde ve köpeklerde- görülür. En sevilen on hayvan listesine dahil beş türün bu özelliğe sahip olması bir rastlantıdan ibaret değildir. Yüz ifadelerindeki değişikliklerle çeşitli ruh halleri bildirilir ve bu da hayvanla aramızda sıkı bir bağ kurulmasına yol açar İfadenin gerçek anlamını her zaman doğru yorumlamasak bile. Evirip çevirme yeteneğine gelince, bu özellik sadece pandayla file özgüdür. Panda evrimsel gelişimi sonucu sahip olduğu uzun bilek kemiği sayesinde, besin maddesi olan ince bambu saplarını avuçlayarak ağzına götürür. Bu biçim bir yapısal gelişime hayvanlar âleminin başka hiçbir yerinde rastlanmaz. Böylelikle, düztaban panda, dikey olarak oturup eliyle tuttuğu küçük nesneleri ağzına götürme olanağına sahip olmuştur. Antropomorfik açıdan bakıldığında, bu yeteneğinin neden onu en sevilen on hayvandan biri haline getirdiğini hemen görürüz. Fil ise, hortumu sayesinde (ki bu da yalnız filin sahip olduğu yapısal bir özelliktir) küçük nesneleri evirip çevirmek ve ağzına götürmek olanağını kazanmıştır. Türümüzün en önemli özelliklerinden olan dikey pozisyon, bu pozisyona geçme yeteneğine sahip her hayvana derhal antropomorfik bir avantaj sağlar. En sevilen on hayvan listesindeki primatlarla, ayı ve panda sık sık dikey otururlar. Bazen daha da ileri gider, dikey pozisyonda ayağa kalkar, hatta birkaç sarsak adım bile atarlar. Zürafa, vücudunun alışılmadık orantılarından ötürü zaten hep dikey oturuyormuş gibi görünür. Toplumsal davranışlarından ötürü antropomorfik değeri hayli yüksek olan köpek, oldum olası pozisyon bakımından bizi hayal kırıklığına uğratmıştır. Onarılmaz bir yataylığı vardır köpeğin. Bu konuda yenilgiyi kabul etmemekte direnmiş ve köpeğe art ayakları üzerine kalkıp dilenmeyi öğretmişizdir. Hayvancağızın antropomorfik değerinin daha da artması için burada da durmamış, kendimiz kuyruksuz yaratıklar olduğumuzdan, soyunu denetim altına aldığımız köpeğin kuyruğunu da yavaş yavaş kırpmaya koyulmuşuzdur. Hatta daha da ileri gidip, yüzüne bize benzer bir basıklık vermek için son ayıklayarak ürettiğimiz köpek cinslerinde burun çıkıntısını meydana getiren kemik yapısını değiştirmeye çalışmışızdır. Bunun sonucu, bugün birçok köpek cinsi anormal basık suratlı olmuştur. Antropomorfik isteklerimiz o denli güçlüdür ki, hayvanların çene ve diş yapısını bozmak pahasına da olsa, tatmin edilmesi gerekir. Ancak şunu da unutmayalım ki hayvanları bu açıdan ele almak, bencillikten başka bir şey değildir. Onları hayvan olarak değil, kendimizin yansımaları olarak görmekteyiz. Aynadaki görüntü çok aykırıysa, onu da düzeltir ya da kaldırıp atarız. Buraya kadar, dört ile on dört yaşları arasındaki çocukların hayvan sevgisini ele aldık. Şimdi, en sevilen hayvanları yaş gruplarına göre ayırırsak, önemli farklılaşmalar göreceğiz. Çocukların yaşı büyüdükçe bazı hayvanlara karşı besledikleri duygular da değişmektedir. Bazıları daha fazla sevilmekte, buna karşılık diğerleri gözden düşmektedir. Çocukların yaş gruplarına ayrılmaları, yaş ile hayvanların belirli bir özelliği ve boyutları arasında beklenmedik bir ilişki olduğunu ortaya
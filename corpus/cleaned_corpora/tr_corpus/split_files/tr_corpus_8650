olarak 2005 yılında FK Vojvodina takımında futbola başladı.2007/08 sezonunun devre arasında Konyaspor 'a transfer oldu.Burada ilk maçına Kayserispor karşısında çıktı. Sezon sonunda Konyaspor'dan ayrılarak tekrar ülkesine döndü. Kahriman ayrıca Sırbistan'nın da formasını giymektedir. Miloš Mihajlov Miloš Mihajlov (Sırpça:"Милош Михајлов") (d. 15 Aralık 1982, Belgrad), Sırp futbolcudur. Mihajlov Politehnica Iasi'de forma giymektedir. Daha önce FK Voždovac, Partizan ve Konyaspor takımlarında oynamıştır. Milos Mihajlov Konyaspor'a 2007-2008 sezonunun ikinci yarısında transfer olmuş ve ilk 11'in vazgeçilmez isimlerinden olmuştur. Konyaspor'da daha çok esas mevkisi olan stoperde oynamış ancak sağ bek oyuncularının yokluğunda sağ bekte oynamıştır. Ensiferum Ensiferum, Helsinki'den bir Fin folk metal grubudur. Grup üyeleri kendilerine "epik folk metal" etiketini uygun görmüşlerdir. Kuruluşundan itibaren grubun; dört stüdyo albümü bir kısa albümü, bir derleme albümü, üç teklisi, üç demo albümü ve bir yayınlanmamış albümü bulunmaktadır. Markus Toivonen arkadaşları ile birlikte "Dark Reflections" adında bir grupta çalmaya başladı. Bu grup genelde Megadeth, Pantera ve benzeri grupların şarkılarını çalıyordu. Sonradan Markus bu grupta istediği müziği yapamadığını ve daha değişik bir şeyler yapmak istediğini fark etti. Markus folk müzikten çok etkileniyordu ve yapmak istediği müzik türü melodik death metaldi. Amorphis ve Dark Tranquillity'nin yaptığı müziği yapmak istiyordu. Markus grubun bateristi Kimmo Miettinen'e bu fikrini açtı ve beraber bir grup kurmaya karar verdiler. Aralarına arkadaşları Sauli Savolainen de bas gitarist olarak katıldı. Tek sorunları kalmıştı: grubun ismi. Bir gün Markus, Sauili'yi evinde ziyaret etmeye gittiğinde bir Latince sözlük buldu. Gözünü kapatıp açtığı sayfada "ensiferum" kelimesi gözüne çarpmıştı. Ensiferum çalışmalarına Ocak 1996 yılında Helsinki yakınlarında Pasila gençlik merkezinde başladı. (Burası bir önceki grupları Dark Reflections'un çalışmalarını yaptıkları yerdi). Markus 1995 yılında şarkıları yazmaya başlamıştı. Bu şarkılar "Knigthood", "Old Man (Väinämöinen)" ve "Frost" parçaları idi. Aynı yılın içinde Markus Jari Mäenpää ile tanıştı. Jari, Immemorial grubunun vokalisti idi, ayrıca solo çalışmaları olan tecrübeli bir gitarist ve vokalistti. Gruba vokalist ve ikinci gitarist olarak kabul edildi. Jari gruba gitar çalma tekniği ve harika fikirleri ile beraber gelmişti. Ensiferum artık 3 kişilik değil 4 kişilik bir gruptu. Jari "Old Man" şarkısına yazdığı sözler ile şarkı sözü yazma konusunda da çok yetenekli olduğunu gösterdi. Jari, ocak ayında askere gitti ve grup bir süre müziğe ara verdi. Kalan elemanlar zamanlarını kullandıkları enstrüman tekniklerini arttırmak için çalışmalarla geçirdiler. Jari 1997 yılında askerden dönmüş ve grup hemen demo çalışmalarına başlamıştı. Kasım ayında Kivi Stüdyolarında ilk demoları kayıt edildi. Üç şarkı içeren bu demoda "Frost", "Old Man" ve "Knighthood" şarkıları yer almaktaydı. Sene içinde bu demo 300 adet sattı. İlk demolarını çıkarttıktan sonra Ensiferum Pasila'da iki konser verdi. Bu arada grup, şarkı yapmaya devam ediyordu. Sonra grup bir süre nefeslenmeye karar verdi. Kimmo Miettinen gruptan ayrılmış ve ArthmesiA grubuna katılmıştı. Sauli Savolainen ise kendini işine ve okuluna vermişti. Aynı sene içinde ArthemesiA grubundan ayrılan Oliver Fokin gruba katılmıştı. Yani Ensiferum ve ArthemesiA grupları bateristlerini takas etmişlerdi. Sauli'nin müziğe ayıracak vakti olmadığı anlaşıldığı zaman Kimmo Miettien'in ufak kardeşi Jukka-Pekka Miettinen gruba dahil edilmişti. Ensiferum grubu 14 yaşında bir batariste kavuşmuştu. Artık grup ikinci demoları için çalışma yapmaya hazırdı. İkinci demoları, Ocak 1999'da MD-Stüdyoları'nda kaydedilmişti. Bu demo 4 şarkı içeriyordu: "The Dreamer’s Prelude", "Little Dreamer (Väinämöinen II)", "Warrior’s Quest" ve "White Storm". Bu demo ilkine göre daha başarılı olmuş ve grup dikkatleri üstüne çekmeye başlamıştı. Ensiferum üçüncü ve son demolarını Kasım 1999'da yine MD-Stüdyoları'nda kaydetti. Bu demo 4+1 şarkı şeklinde piyasaya sürüldü. Bu şarkılar; "Intro", "Hero In A Dream", "Eternal Wait", "Battle Song" ve ekstra şarkı "Guardians Of Fate"ten oluşuyordu. "Guardians Of Fate" şarkısı Jari'lerin evinde elektronik davul ile beraber kayddilmişti. (Drum machine olarak bilinir. Bateri kullanılmaz, yerine bateri partisyonları bilgisayar ile yapılır ve diğer enstrümanlar bu kayıtın üzerine çalıp şarkıyı kayıt ederler.) "Eternal Wait" şarkısında Johanna Vakkuri adlı misafir bayan vokalist kullanılmıştı. Grubun bu yeni demosu Tuomas Tahvanainen tarafından dizayn edilen yeni logosu ile piyasaya sürülmüştü. Üçüncü demoları müthiş tepki almış ve pek çok müzik dergisi ve radyo tarafından ayın demosu olarak gösterilmişti. Bu demonun en büyük kazancı büyük firmaların gözlerini Ensiferum grubuna çevirmeleri olmuştu. Ve sonunda Spinefarm firması gruba demolarını yeniden kaydmelerini ve kendi etiketleri ile piyasaya sürmelerini önerdi. Bu harika öneri hemen kabul edildi. Bu arada Ensiferum, Finlandiya'da düzenlenen yarışmada en yüksek puanla finale kalmıştı. Aynı zamanda Spinefarm firmasının desteği ile ilk albüm kayıtlarına başlamıştı. Albüm Kasım 2000'de Sundi-Coop stüdyolarında Tuomo Valtonen yapımcılığında kaydedildi. Albüm kayıtlarında grup pek çok misafir müzisyen kullandı. Bunlar: Trollhorn (klavye), Johanna Vakkuri (misafir bayan vokal) ve Marita Toivonen. (kantele; Finlandiya'ya özgü bir çalgıdır.) 2001 yılının bahar aylarında ilk albümleri Tuomo Valtonen tarafından kendi stüdyosunda düzenlendi. Bu arada Ensiferum grubu kendisine yeni bir eleman daha almıştı. Meiju Enho gruba klavyeci olarak katıldı. İlk albümleri "Ensiferum", Haziran 2001'de piyasaya sürüldü. Yeni albümleri "Iron" Danimarka'nın Kopenhag şehrindeki Sweet Silence stüdyolarında 2003 yılının yaz aylarında kayıt edildi. Bu stüdyonun tercih edilmesinin sebebi yapımcı idi. Flemming Rasmussen geçmişte pek çok ünlü grubun kayıtlarını yapmıştı. Bunların içinde en önemlileri Metallica'nın "Master Of Puppets" ve "Ride the Lighting" albümleridir. (Metallica'nın bateristi Lars Ulrich bilindiği üzere Danimarkalıdır ve Metallica'dan önce Diamond Head grubunda bateri çalmış ve Flemming ile bu dönemde tanışmıştır). "Iron" albümü Rasmussen tarafından kaydedilip düzenlenmiştir. Bu kayıttan sonra Ensiferum grubunun gitarist/vokalisti Jari Mäenpää gruptan ayrılmıştır. Yeni vokalist arama çalışmaları hemen sonuca ulaşmış ve Norther grubunun vokalisti Petri Lindroos gruba katılmıştır. 1990 - Dalian Demos Onkolojik Hastalıkların Uluslararası Sınıflandırılması Onkolojik Hastalıkların Uluslararası Sınıflandırılması (İngilizce "International Classification of Diseases for Oncology" kısaltması ICD-O olarak bilinir), Hastalıkların ve İlgili Sağlık Sorunlarının Uluslararası İstatistiksel Sınıflaması'nın tümör hastalıkları için bir uzantısıdır. Bu sınıflandırma kanser izleme merkezleri tarafından yaygın olarak kullanılır. Halen üçüncü sürümündedir. Sınıflandırma, tümörün morfolojisi ve vücutta bulunduğu yere göre yapılır. Microsoft Paint Paint (eski adıyla Paintbrush for Windows), Microsoft Windows'un ilk çıkışından itibaren hemen hemen her sürümünde bulunan basit bir çizge (grafik) çizim yazılımıdır. Genellikle MS Paint veya Microsoft Paint adıyla anılır. Bu yazılım, Windows bitmap (.bmp uzantılı 24-bit, 256 renk, 16 renk, ve siyah-beyaz), JPEG, GIF (Windows 98 sürümü ve bir Windows 95 güncellemesi ile şeffaflığı desteklemeye başlamıştır ama hareketlilik özelliği Windows Vista sürümde de mevcut değildir.), PNG (alfa kanalı özelliği olmadan) ve TIFF (çoklu sayfa olmadan) dosya türlerini açabilir ve bu türlerde dosyayı kaydedebilir. Renkli kipi ve siyah-beyaz kipi vardır ama gri ton kipi yoktur. Paint yazılımının ilk sürümü, ilk Windows işletim sistemi olan Windows 1.0 ile ortaya çıkmıştır. Windows 3.0 işletim sistemi ile yazılımın adı "Paintbrush" olarak değiştirilmiş, ardından Windows 95 işletim sisteminden itibaren tekrar "Paint" ismine geri dönülmüştür. Bu sürüm yalnızca MSP ve BMP dosya uzantılarını desteklemekteydi. Daha sonra Paint yazılımının yeni sürümlerinde PCX ve RLE dosya biçimleriyle birlikte bu iki dosya tipi desteği de kaldırıldı. Eski sürümler PNG dosya tipini ne açıyor ne de düzenleyebiliyordu bununla birlikte GIF, JPEG ve TIFF dosya tiplerini açabiliyordu. Windows 95 ile yeni bir Paint sürümü kullanıma sunuldu. Windows XP işletim sisteminde de aynı simge ve renk paleti kullanılmıştır. Windows 95 ve Windows NT 4.0 işletim sistemlerinde yer alan bu Paint sürümü renk paletlerini (*.PAL) yükleyebilme ve kaydedebilme özelliklerine sahipti. Bunlar, renkler menüsünden, renk al ve renk kaydet seçenekleriyle kullanılabiliyordu. Bu özellikler yalnızca resmin renk derinliği piksel başına 16-bit (bpp) veya daha üstü ( 65,536 (64k) Yüksek Renk ) ile çalışıyordu. Paint yazılımının Windows 98, Windows 2000 ve Windows Me işletim sistemlerinde, eğer gerekli Microsoft süzgeçleri (filtre) yüklüyse (Microsoft Office ve Microsoft Photodraw yazılımları ile yüklenenler gibi) resimler JPEG ve GIF olarak kaydedilebiliyordu. Windows ME işletim sisteminden sonra da yazılıma, resmin büyük olduğu durumlarda (resim açma veya yapıştırma) kanvas boyutuna kendi kendine büyüme özelliği eklendi. Windows XP ve sonraki sürümlerinde, Paint' in GDI+(Windows Graphics Device Interface) temelli olmasından dolayı resimler herhangi bir süzgece(filtre) ihtiyaç duyulmadan JPEG, GIF, TIFF ve PNG dosya uzantılarında kaydedilebilir hâle geldi (BMP dosya biçimine ek olarak). Paint yazılımı, GDI+ sürümlerinde 24 bit derinliğindeki resimleri çalıştırabilmesine rağmen, transparan kanal (İngilizce adı:Alpha Channel Transparency) hâlen daha kullanılabilir değil. Ayrıca, Windows Resim ve Faks Görüntüleyicisi yazılımının kullanılmasından itibaren dosyaların varsayılan açılımı Paint' den alındı, bunun yanında yazılıma tarayıcı ve dijital kamera kaynaklı resimleri aktarma imkânı eklendi. Ek olarak üçüncül renk seçeneği olan ve GIF dosyalarını oluşturmada kullanılan saydam arka plan, .PAL dosyalarını yükleyip kaydetme seçenekleri yazılımdan çıkarıldı. Windows Vista ile araç çubuğu ikonları ve varsayılan renk paleti değiştirildi. Geri alma sayısı artırıldı, büyütüp/küçültme aracı eklendi ve bir kırpma aracı eklendi. Windows 7 işletim sistemi ile de yazılıma Ribbon kullanıcı ara yüzü eklendi. "Paint"'in son sürümleri, kullanıcıya üç renk tanımlama imkânı tanıyor: ön plan rengi (sol fare tıklaması), arka plan rengi (sağ fare tıklaması) ve üçüncül renk (Ctrl + fare tıklaması). Yazılımın "Araç Kutusu"'nda aşağıdaki seçenekler bulunur (soldan sağa doğru): Resim menüsü şu özellikleri sunar: Döndür/Çevir, Uzat/Eğ, Renkleri ters çevir, Öznitelikler, Resmi temizle ve Donuk çiz. Renkler menüsü kullanıcıya renkleri düzenleme imkânı sunar(Renkler menüsü altında). Renkleri Düzenle kutusu, 48 renklik bir paleti ve düzenlenebilir 12 özel renk seçebilme imkânı olan tekbiçim (standart) Windows renk seçicisini görünür kılar. "Özel Renk Tanımla" butonuna tıklandığında özel renklerin imleçle seçilebilmesini sağlayan renk çemberinin kare sürümü görünür. Bu ekranda renklerin: Ton/Doygunluk/Parlaklık ve Kırmızı/Yeşil/Mavi özellikleri değiştirilebilir. Çalışma alanında 28 renk kutusu vardır. Bu kutulardaki renkler şunlardır: Siyah, Beyaz, Gri, Gümüş, Bordo, Kırmızı, Zeytin yeşili, Sarı, Koyu yeşil, Yeşil, Deniz mavisi (Cam göbeği), Açık mavi, Lacivert, Mavi, Mor, Kızılımsı mor, Donuk sarı, Limon sarısı, Barut rengi, Kelly green, Dark Carolina blue, Akuamarin, Gece mavisi, Menekşe, Eflatun, Mercan, Kahverengi, Turuncu (İngilizce özgün adı:Pumpkin orange) Paint ayrıca yardım dosyasında değinilmemiş birkaç gizli özelliğe daha sahiptir: damga modu, iz modu, düzgün şekiller, hareketli resimler ve ilginç bir de fırça. Damga kipinde, kullanıcı resmin bir bölümünü seçip klavyeden Ctrl tuşuna basılı tutarak seçili kısmı bir başka yere taşıyabilir. Bu özellikte seçili kısım kopyalanıp, taşınan kısma bir kopyası oluşturulur. Ctrl tuşu basılı tutularak birçok defa aynı işlem tekrarlanabilir. İz modunda da aynı yöntem uygulanır fakat bu sefer klavyeden Shift tuşuna basılı tutulur. Kullanıcılar düz çizgi aracına ihtiyaç duymadan, klavyeden Shift tuşuna basılı tutarak kalem aracı ile dikey, yatay ve çapraz olarak çizgi çekebilme imkânına sahiptir. Ayrıca çizgi kalınlığını da değiştirebilirler, bunun için Ctrl tuşuna basılı tutarken + ve - tuşlarına basmak yeterlidir. Bir resmi kesmek veya resmin belirli bir kısmını (örneğin fazla beyaz kısmı) atmak için çizim alanının en alt sağ kısmındaki mavi noktacığı hareket ettirmek yeterlidir. Bu şekilde çerçeve boyutu değiştirilebilir. Renkler ise Ctrl + I tuşuna aynı anda basılarak tersine çevrilebilir. Bunların dışında kullanıcılar mükemmel daireler ve kareler çizmek için elips veya dikdörtgen aracını seçtikten sonra klavyeden Shift tuşuna basılı tutarak çizimlerini yapabilirler. Windows 3.1 işletim sisteminde olduğu gibi Paint yazılımının eski sürümlerinde çizim aracı (imleç) klavyedeki yön tuşları ile denetleyebilmekteydi. Son sürümlerde bu özellik, erişilebilirlik ayalarlarında fare kullanılamaması seçeneği haricinde çalışmamaktadır. Paint yazılımının Windows düzlemindeki (platform) ünü, diğer işletim sistemlerinde klonlarının oluşturulmasına neden olmuştur. Örneğin KolourPaint yazılımı, Linux, BSD ve Solaris işletim sistemlerinde kullanılabilmektedir. Microsoft, Windows 10 Autumn Update ile MS Paint desteğini sonlandıracağını belirtti. 25.07.2017 tarihinde ise Microsoft topluluğun verdiği tepkiden sonra MS Painti desteklemeye devam edeceğini belirtti. WrestleMania XXIV WrestleMania XXIV, World Wrestling Entertainment (WWE) tarafından düzenlenen yirmi dördüncü WrestleMania profesyonel güreş izle ve öde etkinliği. 30 Mart 2008 tarihinde Orlando, Florida'daki Florida Citrus Bowl'da gerçekleştirilmiştir ve Florida'da yapılan ilk WrestleMania'dır. Ayrıca açık havada yapılan ikinci WrestleMania'dır. Daha önce Las Vegas, Nevada'daki Caesars Palace'ta WrestleMania IX açık havada gerçekleştirilmiştir. Dokuz maçtan oluşan gösteride birden fazla ana etkinlik maçı olmuştur. SmackDown brandının ana etkinliğinde The Undertaker, teke tek maçta Dünya Ağırsiklet Şampiyonu Edge'i yenerek kemeri almıştır. Raw brandına ait ana maç, WWE Şampiyonu Randy Orton, Triple H ve John Cena'nın yer aldığı üçlü tehdit maçıdır. Orton, maçı kazanarak kemerini korumuştur. ECW brandının ana maçında ise Chavo Guerrero'yu yenen Kane, ECW Şampiyonu olmuştur. Etkinliğin diğer maçlarında Floyd Mayweather Jr., diskalifiyesiz maçta Big Show'u yenerken CM Punk, Money in the Bank merdiven maçını kazanmıştır. Shawn Michaels, Ric Flair'ı yenerek emekli olmaya zorlamıştır. Chuck bölümleri listesi Chuck" bölümleri listesi, 24 Eylül 2007'te yayınlanmaya başlamış olan Chuck" dizisinin bölümlerinin listesidir. Alternatif akÄ±m Alternatif akım (AA veya AC İngilizce: "Alternating current"), genliği ve yönü periyodik olarak değişen elektriksel akımdır. En çok kullanılan dalga türü sinüs dalgasıdır. Farklı uygulamalarda üçgen ve kare gibi değişik dalga biçimleri de kullanılmaktadır. Bütün dalgalar birbirlerine elektronik devreler aracılığı ile çevrilebilir. Devrede kondansatör, diyotlar, röle ler ile bu çevrim yapılabilir. AA güç genellikle sanayi ve konutlarda kullanılır. Santrallerde üretilen enerjinin sevkinde de AA kullanılmaktadır. Deniz altına yapılan enerji nakil hatlarında üretilen AA elektrik, dalga yapısında bozulmalara sebep verilmemesi için DC'ye dönüştürülerek taşınmaktadır. HVDC ismi verilen uygulama ile okyanus ya da deniz altından nakil hatları işlenebilmektedir. İzolasyonlu kablolar arasındaki alternatif akım etkisini pratikte ilk dizayn eden William Stanley'dir. İndüksiyon bobini adını verdiği ve transformatörün atası olan sistemle alternatif akımla ilgili çalışmalarına başlamıştır. Bugün kullanılan haliyle alternatif akım ilk olarak Nikola Tesla tarafından 1886 yılında laboratuvar ortamında üretilmeye başlanmıştır. Tesla daha sonra patentini George Westinghouse'a satmıştır. O yıllarda Lucien Gaulard, John Dixon Gibbs, Carl Wilhelm Siemens ve diğer bazı bilim adamlarıda, bu alanda çalışmalar yapmışlardır. Endüstriyel amaçlı üç faz (İngilizce: "Three-phase") AC elektrik akımı üreten ilk santral ise, 1893 yılında Almirian Decker tarafından Kaliforniya'daki Mill Creek hidroelektrik santralinde kurulmuştur. Decker'in tasarladığı sistem 10.000 volt ve 3 fazlı bir sistemdir. Bu gerilimi kullanan sistemler günümüzde hâlâ motorlarda ve bazı nakil hatlarında bulunmaktadır. Alternatif akım 19. yüzyılın sonları ile 20. yüzyılın başlarında geliştirilerek kullanılmaya başlanılmıştır.Günümüzde sanayi elektriği ve konutlarda kullanılmaktadır. Bilindiği gibi içerisinden elektrik akımı geçen bir kablo etrafında manyetik alan meydana getirir. Tersinir olarak, manyetik alana maruz kalan bir kabloda da elektrik akımı oluşur. Bu ilkeden yola çıkılarak sabit stator ve hareketli rotor dan oluşan bir sistem dizayn edilmiştir. Çeşitli güçlerle (hidroelektrik santraldeki yüksekten düşen su, termik santraldeki buhar gücü vb.) döndürülen rotor statorda sarılı haldeki kablolar üzerinde elektrik akımı oluşturur. Daire biçimindeki statorun 120° lik açı ile 3 tarafından üretilen elektrik enerjisi alınır. Üç faz oluşmuş bulunmaktadır. AC'deki sinüs dalgasının sebebi ise her faza düşen manyetik alanın, döner haldeki rotor sebebiyle sürekli değişmesinden kaynaklanmaktadır. Alternatif akımın gerilimi bilindiği gibi transformatörlerle arttırılabilir veya azaltılabilir. İletim sırasında nakil hatlarında oluşan gerilim düşümünü indirgemek için yüksek gerilimler kullanılır. Türkiye için iletim hatlarında 154 ve 380 kV("kilovolt") kullanılır. Burada iletim hattından kasdedilen santral ile şehir şebeke girişleri arasıdır. Bir iletim hattındaki kayıp güç iletkendeki akımın karesi ve direncinin çarpımı ile bulunur. formula_1 olarak formülüze edilir. Bunun anlamı; eğer iletkendeki akım 2 katına çıkarsa güç kaybı 4 kat artacaktır. Ancak yüksek gerilimlerin de dezavantajları vardır. Bunlar; Günümüzde HVDC sistemler, yani yüksek gerilimli doğru akım iletim sistemleri bu etkileri ortadan kaldırmıştır, ancak uygulanması ve işletme maliyetleri çok yüksektir. Bu sistemde santralde üretilen AC güç, doğrultucu devreler yardımıyla DA güce çevrilir ve DA olarak taşınır. Hat sonunda tekrar AA güce çevrilir. Hatta 3 faz taşımak esastır. Çünkü dünyadaki elektrik santrallerinin tamamına yakını 3 faz elektrik üretir. Bunun sebebi jeneratörün statorundaki 120°'lik açıyla dizilmiş hat çıkışlarıdır. Şehirlerarası nakil hatları sonlar ile şehir şebekesi başlangıçları arasında indirici merkezler bulunur. Bu merkezlerin görevi gelen yüksek gerilimi dağıtım planlarına göre orta gerilim veya düşük gerilime çevirmektir. Bu merkezlerdeki transformatörler bu görevi yüklenirler. Temel olarak bir indirici merkezde, transformatör, kesici, ayırıcı, gerilim trafosu, kumando panoları bulunur. Alternatif akım, alternatif gerilimle beraber incelenir. Alternatif akım genellikle sinüzoidaldir. AC gerilim ("V") zamanın bir fonksiyonu olarak aşağıdaki formülle tanımlanır: Burada, Pik-pik(tepeden tepeye) değeri AC gerilim için pozitif tepe değeri ve negatif tepe değeri arasındaki değerdir. formula_8 için en büyük değer olan "+1" ile ve en düşük değer "-1" arasında, AC gerilim pik değerleri formula_9 ve formula_10 arasında değişir. Pik-Pik değeri genellikle, formula_11 ya da formula_12 şekillerinde yazılır, formula_13, ile formülize edilir. Gerilim ile güç arasındaki ilişki şöyledir: ya da Görüldüğü gibi ideal bir devrede, üreteç tarafından sağlanan güç sadece dirençte ısı olarak dağılır, indüktörde veya kondansatörde güç kaybı meydana gelmez. Bir AC devresinde akım ve gerilimin büyüklüğü sürekli değiştiğinden güç hesapları yaparken ortalama bir değer yararlı olur. Bu ortalama, gerilimin karesinin ortalamasının karekökü olarak hesaplanır ve rms ya da etkin adını alır. ile hesaplanÄ±r. Türkiye şehir şebekelerinde 220 V AC kullanılmaktadır. 220 V değeri alternatif gerilimin etkin değeridir. Yani sürekli değişim halinde iletilen gerilimin ortalaması DC olarak 220 Volt'a karşılık gelmektedir. Şehir geriliminin pik değeri formula_22 yaklaşık 311 Volttur. Elektriğin frekansı ülkelere göre değişiklik gösterebilir. En çok kullanılan frekanslar 50 ve 60 hertzdir. Askerî alanlarda, denizaltılarda, tekstil endüstrisinde, bazı merkez bilgisayarlarda, uçaklarda ve uzay araçlarında 400 hertz kullanılmaktadır. Aşağıdaki tabloda ülkelere göre frekans ve gerilim değerleri bulunmaktadır. Alternatif akım tiplerinden çok kullanılanlar şunlardır; 2007 Dünya Üniversite Yaz Oyunları'nda golf 2007 Dünya Üniversite Yaz Oyunları'nda golf yarışmaları 4 sınıfta yapılmıştır. Medical Subject Headings Medical Subject Headings ("Tıbbi konu başlıkları") veya MeSH, İngilizce tıbbi ve biyolojik makalelerin indekslenmesi için kullanılan bir kontrollu vokabülerdir (veya metaveri sistemi). ABD Millî Sağlık Kütüphanesi "National Library of Medicine" (NLM) tarafından yaratılmıştır ve başlıca MEDLINE/PubMed makale veritabanı ve NLM'in kitaplarının sınıflandırılması için kullanılır. MeSH internet üzerinden incelenebilir veya indirilebilir. MEDLINE/PubMed'de her makale 10-15 MeSH başlığı veya altbaşlığı ile indekslenir, bunlardan bir veya ikisinin yanında bir yıldız bulunur, böylece bunların ana başlıklar olduğu belirtilir. MeSH başlıkları kullanarak arama yapıldığında verilen terimin altında yer alan tüm terimlerde otomatik olarak aramaya dahil edilir. 2005 yılı itibarıyla MeSH'de 22.568 konu başlığı bulunmaktaydı. Bir belirteç, hiyerarşık bir ağaç içinde birden çok yerde bulunabilir. Ağaçtaki konumların alfanümerik kodlarla ("ağaç numarası" ile) belirtilen sistematik etiketleri vardır ve bir belirtecin birden çok numarası olabilir. Örneğin, yandaki şekilde görüldüğü gibi, "mide kanseri", hem sindirim sistemi hastalıkların oluşturduğu ağaçta, hem de kanserlerin oluşturduğu ağaçta yer alır, bu iki ağaç birbiriyle kesiştiği için bu terim dört farklı numaraya sahiptir. HÃ´tel des Mille Collines Hôtel des Mille Collines, Ruanda'nın başkenti Kigali'de bulunan bir oteldir. Mille Collines, 1994 yılında Ruanda Katliamı sırasında birçok insanın hayatını kurtarması sebebiyle uluslararası ün kazanmıştır. Katliam sırasında Ruanda’nın başkenti Kigali’deki Hôtel des Mille Collines’in müdür yardımcısı olan Paul Rusesabagina, daha önce de yine Kigali’de bulunan Hôtel des Diplomates’in müdürlüğünü yapmıştı. Katliam sırasında, Rusesabagina daha önceden kurduğu ilişkilerini ve etkisini kullanarak 1260'tan fazla Tutsi ve ılımlı Hutu’yu otelde muhafaza ederek hayatını kurtarmıştır. AT-16 Scallion 9A1472 "Vikhr" (Rusça: Вихрь, Türkçesi Kasırga) Rusya tarafından geliştirilen lazer ışın güdümlü tanksavar füzesidir. GRAU adı "9K121" ,NATO rapor adı ise AT-16 Scalliondur. Füze Ka-50, Ka-52 helikopterleri ve Su-25T savaş uçağından fırlatılır. 1990 yılında Rus Ordusunda kullanılmaya başlandığı düşünülen füze ilk olarak 1992 yılındaki Farnborough Hava Gösterisi sırasında halka izlettirilmiştir. Füze her türlü zırhlı bunlar içerisinde yarı etkin zırhla kaplı araçlarda dahil olmak üzere hareketli yer hedeflerine karşı hava savunma sistemlerinin durumuna göre gündüz helikopterden 8 kmden, savaş uçağından ise 10 km öteden ateşlenebilir. Gece ise bu mesafe 5 km düşmektedir. Vikhr füzesi Vikhr-M sisteminin bir parçası olup, sistem içerisinde otomatik nişangah ve katlanabilir fırlatıcı bulunmaktadır. Otomatik nişangah TV ve kızılötesi kanallar sayesinde hedefi izlemekte ,lazer ışınlı füze kontrol, lazer menzil ölçer, otomatik hedef takibi ve dijital bilgisayarla hedef izlenmektedir. Otomatik nişangah sayesinde hedef hem gündüz hem de gece belirlenip izlenebilmektedir. Otomatik hedef takip sistemi ve güdülmeme sistemi silaha kesin bilgiler vererek füzenin ne zaman ateşlenmesi gerektiğini bildirir. Mühürlü taşıma zarfı içerisindeki füze bünyesinde HEAT sınıf savaş başlığı, dahili füze, hava dinamiği kontrol erişim düzeneği, elektronik kontrol, motor ve lazer algılayıcı bulunmaktadır. Çok amaçlı savaş başlığı sayesinde (ikili patlayıcılı HEAT ve ilave şarapnel kuşağı bulunmaktadır) füze zırhlı,hava ve kara hedeflerine karşı da kullanılabilir. Bu kıymetli özelliğinden ötürü 9M120 Ataka-V gibi üç farklı füze başlığına ihtiyaç duymadan bu işi tek savaş başlıkla halledebilmektedir. Bünyesindeki itici füze yardımıyla 500 m/s hızla giden hava hedeflerine karşı en fazla 5 metrelik bir yanılma payı ile hedefini bulur. Vikhr füzesi ateşlendikten sonraki bilgi iletişimindeki titiz doğruluğun en önemli sebebi sahip olduğu lazer ışınlı kontrol sistemidir. Vikhr füze kontrol sisteminin sinyal alıcılarının yan yüzlerde olmasından ötürü füze her türlü sinyal bozucu düzeneğe karşı yüksek seviyede korunmaktadır. Sahip olduğu otomatik hedef izleme ve yüksek hassaslıkta füze kontrol sistemleri yasinde nokta hedeflere karşı yüksek vuruş yüzdesine (raporlara göre duran hedeflerde %95) sahiptir. Füze tekli ve ikili olarak aynı andan aynı hedefe hedeflenebilir ki bu da hedef üzerinde çok daha ölümcül bir hasar bırakır. Füze sahip olduğu yüksek uçuş hızı sayesinde hedefine çok çabuk varabilir. Fırlatma sistemi 10 kmlik bir menzilden 30 saniyelik bir zaman dilimi içerisinde iki ila dört farklı hedefe ateşlenme imkânı sunmaktadır. Bu kendinden önceki füze sistemlerine nazaran 3 ila 4 kez daha fazla ateş gücü demektir. 1980li yılların sonlarına kadar SSCB yapımı birçok füze ile ilgili yanlış bilgiler bulunmaktaydı. Soğuk Savaşın sona ermesi ile bunların birçoğu günyüzüne çıktı. Ancak hala Batı ülkelerinde yayınlanmakta olan kitapların %90 ı bu gibi bilgilerle doludur. Bu kitaplar içerisinden fazla karışıklık yaşananlar ise 9M120 Ataka-V ve 9A1472 Vikhr sistemidir. Rusya pazarında yarışan bu iki sistem birbirinden tamamı ile farklı sistemlerdir. 9M120 Ataka-V füzesi Mil Moskova Halikopter Fabrikası , 9A1472 Vikhr ise Sukhoi ve Kamov tarafından onaylanmıştır. 9M120 helikopterden sekiz namlulu fırlatma aparatı ile, 9A1472 uçak kanadından doğrudan veya helikopterden altı namlulu fırlatma aparatından atılmaktaydı. Dört namlulu fırlatma aparatı ise bir tür kısa menzilli uçaksavar füzesi olan Iglaya aitti. Rusların hava kuvvetleri bünyesinde tanksavar füzelerini ateşlemek için dört namlulu fırlatıcısı bulunmuyordu. Günümüzde ağırlıktan ötürü bu değişmiş olabilir. Bunların dışında diğer bir hata da kullandıkları güdülmeme sistemi ile ilgiliydi: Elde edilen ilk kaliteli resimlerinden bile tam bir karara varılamamıştır. Bunun nedeni resimler üzerinde görünen bir güdümleme sistemi görülememesidir. Hatta bazı kimseler bu füzenin güdümsüz roket sistemi olduğunu bile ileri sürmüştür. Kısaca anlatmak istediğimiz şudur: NATOnun pahalı ve nazik teknolojisine karşın Ruslar çok daha farklı bir yol izlemekteydi.Bu seride füzenin arka yüzündeki görüntüsüz dedektörler fırlatma platformuna doğru dönük olarak bulunmakta, güdümleme ise bu dedektörlerden düşen lazer ışınını takip ederek olmaktaydı. (yarı etkin lazer tarayıcılarında sistem hedef üzerinden yansıyan lazer ışınına doğru ilerler). Rusların bulduğu bu sistem aslında çok daha ucuz ve karşıt savunma sistemleri tesirsiz kalmaktaydı. Sovyet tasarımcılar bu düşük maliyetli tarayıcıların yanında yeni bir uçuş kontrol sistemi de geliştirmiştir: Sabitlemiş kanatçıklar füzenin uçuşu esnasında kendi çapı ekseninde dönmesine ve tek bir hareketle füzenin rotasında değişiklik yapmaya yarıyordu. Bunun sonucunda aynı maliyete Batı ülkeleri bir adet füze yapabilirken Sovyetler beş adet füze yapıyordu. Füzelerin karşıt sistemler ile tesirsiz hale getirilmesini önlemek için pilotların aynı anda iki adet füzeyi ateşlemesi teşvik ediliyordu. 2007 Dünya Üniversiteler Kış Oyunları'nda buz hokeyi Burçak Tarlası Burçak Tarlası, Türkiye'de Amasya, Yozgat, Tokat ve İzmir'de oynanan halk oyunudur. Yunanistanda Ballos (Yunanca: Μπάλος) müziklerinden biri olarak bilinir. Ege adalarında farklı şekillerde oynanır. Makedonya'da da farklı şekillerde, "Ka mi ispadnala moma Katerina" adıyla oynanır. Sanatçı Tülay German, Burçak Tarlası türküsüyle tanınmıştır. İstanbul'da Bir Taş Attım Kamışa,İzmir'de Şalvar(Τι σε μέλλει εσένανε) benzer müziğe sahiptir.Odeon kayıtlarında Rıza Konyalı tarafından söylenen Aman Karamanlı olarak benzer bir türkü daha vardır. ΕΛΑ ΠΑΡΕ ΜΕ adlı şarkı ΧΑΡΟΥΛΑ ΛΑΜΠΡΑΚΙ tarafından söylenmiştir.Ayrıca Τι σε μέλλει εσένανε olarak söylenen farklı versiyonları vardır.ΓΙΩΡΓΟΣ ΜΟΥΦΛΟΥΖΕΛΗΣ tarafından ΤΙ ΣΕ ΝΟΙΑΖΕΙ ΕΣΕΝΑΝΕ olarak söylenmiştir.Στην Αγιά Μαρκέλλα olarak Sakız adasında söylenmektedir. Ä°ntihar Pokeri (film) İntihar Pokeri (Suicide Kings) 1997 yapımlı, zaman zaman komedi ve dram içeren gerilim filmidir. Peter O'Fallon'un yönettiği kısa hikâyeden uyarlanma bu gangster komedisine Christopher Walken, Denis Leary ve Jay Mohr gibi ünlü isimler rol almıştır. Film, Toronto Film Festivali'nde gösterilmiştir. Avery umutsuzdur, kız kardeşi kaçırılmış, 2 milyon dolar fidye istenmekte ve babasının da nakiti yoktur. Aralarında kız kardeşinin sevgilisi de olan üç arkadaşı ile bir plan kurarlar. Amaçları eski mafya babası Carlo Bertalluci veya şimdiki ismiyle Charlie Barett'i (Christopher Walken) kaçırmaya çalışırlar. Carlo genelde kendisinin oturduğu yere gelince (restoran) kendi yerinde üçlüyü görür ve üçlüden biri Carlo'nun eski arkadaşlarından birinin babası olduğunu söylerler ve Carlo'yu kendileri ile gelmeye ikna ederler. Yolda Carlo'yu bayıltmaya çalışırlar fakat Charlie yani Carlo bayılmamakta inatçı olunca iğne yapmak zorunda kalırlar acilen. Carlo artık arkadaşları İranin evinde bağlı olarak kalmaktadır. İranın ise olaydan haberi bile yoktur, ve evde dörtlünün poker oynayacağını düşünmekteydi ancak gelince gerçeklerle karşılaşır. Bu arada Carlo'nun parmağını dörtlü kesmiştir. Amaçları ciddi olduklarını göstermektir. Carlo'dan istekleri ya parayı ödemesi ya da fidyecileri bulmasıdır. Carlo kendi avukatını bu fidyecilerle ilgili bilgi toplamak için arar. Ve sağ kolu aynı zamanda da şoförü olan Lono Veccio ise (Denis Leary) bu dörtlünün kim olduğunu, neden Carlo'yu kaçırdıklarını ve Carlo'yu kurtarmaya çalışmaktadır. Lono bu aralar yeni ayakkabılarıyla uğraşan çok sert ama aslında iyi bir adamdır. Bu arada Carlo avukatından ilginç bir bilgi alır: Avery'nin kız kardeşinin kaçırılmasında içeriden birinin parmağı vardır. Film aşırı şiddet ve birçok küfür yanı sıra bir sahnesi çıplaklık içermektedir. Bu yüzden 18 yaş ve üzeri yaş grubuna hitap etmektedir ve MPAA tarafından ABD'de R ile işaretlenmiştir. Bazı sahneleri uyuşturucu ve kumar içeren konuşmalar içermektedir. İngiltere'de film 16 yaş ve üzeri yaş grubuna hitap etmektedir. Planları mükemmeldi... kendileri değil Birçok sürpriz içermesinin yanı sıra çoğu izleyici tarafından sürükleyici, komik ve hatta çoğusu tarafından mükemmel gösterilen Suicide Kings, eleştirmenleri ikiye bölmüştü. Bu sebepten Rotten Tomatoesde Rotten değerlendirmesi almıştır. 5 milyon dolar civarında çekilen film sadece ABDde 2 milyon dolar civarı hasılat elde etmiştir. NY-1'den Neil Rosen, Los Angeles Times'tan Kevin Thomas, New York Observer'den Rex Reed, New York Times'ten Stephen Holden ve daha birçok eleştirmen filmi çok beğenmiştir. Yumurta (biyoloji) Yumurta; kuşların, sürüngenlerin, balıkların, amfibilerin ve böceklerin çiftleştikten sonra vücutlarının bir bölümünden çıkardıkları, içinde yavru hayvanların oluştuğu oval veya küre şeklindeki, farklı renk ve büyüklükteki cisim. Genellikle dişi kuşlar yumurtlayıp kuluçkaya yatsalar da bazı türlerde erkek kuşların da kuluçkaya yattıkları görülmüştür. Kuluçka süreleri 2 haftadan 3 aya kadar uzayabilir. Bazı kuşların yumurtaları yenilebilir. Kuş yumurtaları farklı renklerde (beyaz, altın sarısı, kızıl, beyaz, mavi, yeşil, siyah, kahverengi) olabilir. Bazı kuşların yumurtaları benekli veya çizgili de olabilir. Örnek olarak, kaya güvercininin yumurtası beyazken büyük korsan martınınki benekli zeytin rengi-kahverengidir. Tüm kuş türlerinin yumurta kabukları farklıdır. Bazı kuş yumurtalarının kabukları sertken bazılarının kabukları yumuşaktır. Yavru, yumurta kabuğunu gagasında bulunan yumurta dişi ile kırarak yumurtadan çıkar. Kuş yumurtalarının şekilleri genellikle oval ya da küredir; fakat bazı kuşların yumurtaları altından üstüne doğru incelen bir şekil olabilir. Yumurtaların boyu değişkendir. Balık yumurtaları genellikle küre şeklinde, küçük ve sade renklerdedirler. Dişi balıklar yuvaya 4-6 milyon yumurta bıraktıktan sonra bir süre boyunca yuvada durur, sonra ise gider. Yavru yumurtadan çıktıktan sonra avlanmayı ve yemeyi öğrenir. Amfibiler genellikle yüksek sayılarda yumurtlarlar ve yumurtalarını suya bırakırlar. Yavru yumurtadan çıktığında başkalaşım geçirir. Böceklerde ise yavru genellikle başkalaşım geçirmez. Böceklerin yumurtaları genellikle yumuşak kabuklu, küçük ve hassastır. Sürüngen yumurtalarının büyüklükleri değişir ve genellikle sert kabuklu olurlar. İçinden çıkan yavrular narin ve güçsüz gibi görünürler. Anneleri yavrulara saklanacak iyi bir yer bulunca yavruları oraya götürerek saklar. Chuck Bartowski Charles Irving "Chuck" Bartowski, Chuck adlı NBC dizisinin baş karakteri. Zachary Levi tarafından canlandırılmaktadır. UGO.com onu televizyonun en iyi ineklerinden biri olarak seçti. Ömer Uğur Ömer Uğur (d. 1954, Tokat) Türk yönetmen, senarist, oyuncu. Öğretmen Okulu'ndan mezun olduktan sonra, görev yaptığı köylerde yazdığı kısa öykülerin yanı sıra sinemaya olan ilgisi de bitmeyen Uğur, Dokuz Eylül Üniversitesi Film tasarımı bölümünü bitirdi. Zeki Alasya, Sinan Çetin, Ertem Eğilmez, Atıf Yılmaz gibi usta yönetmenlerin yanında asistanlık yaptı. 1982 yılında ilk rolünü oynadı. İlk filmini 1986 yılında çekti. Öykü yazma deneyimini senaristlikte değerlendirdi. Yeşilçam'ın kriz yaşadığı yıllarda televizyon ağırlıklı çalıştı. Belgesel çekimleri de yapan sanatçı, "Eve Dönüş" filmiyle adını duyurdu. 2007 Dünya Üniversiteler Kış Oyunları'nda körling Asch deneyi Asch deneyi, 1953'te yayımlanan ve insanın karar verme sürecinde çevresinin etkisinin ne denli önemli olduğunu anlamaya çalışan bir deneydir. "Uyma deneyi" olarak da bilinir. Deneyi Polonya asıllı Amerikalı sosyal psikolog Solomon Asch yürütmüştür. Deneyin YÃ¶ntemi: Deneye katılacak olan katılımcılara bir görüş testine girecekleri söylenir. Deneyde tüm katılımcılara bir çift kart gösterilecektir. Bu kartların birinde biri kısa, biri orta ve biri uzun olmak üzere 3 çizgi vardır. Diğer kartta ise tek bir çizgi bulunmaktadır ve diğer karttaki 3 çizgiden biriyle aynı boydadır. Daha sonra deneklere bu karttaki çizginin diğer karttaki çizgilerden hangisine benzediği sorulur. Deneyde, katılımcılardan biri hariç diğer hepsi Asch'ın asistanlarıdır ve önceden belirlenen davranışları yapmaktadırlar. Deneyin amacı gerçek deneğin davranışlarının diğer deneklerden ne derece etkilendiğini bulmaktır. Katılımcıların hepsi aynı odada durmaktadır ve kendilerine kart çiftleri gösterildikten sonra sırayla cevap vermeleri istenmektedir. Ve gerçek deneğe sıra en son gelir. Sıra ona gelene kadar denek diğer katılımcıların cevaplarını duyar. İlk birkaç denemede tüm denekler doğru cevap vermektedir. Fakat daha sonra gerçek denek dışındaki katılımcılar hep birlikte yanlış cevaplar vermeye başlar. Cevap sırası kendisine gelen gerçek deneklerden %32'si grubun yanlış da olsa söylediği cevaba katılır. Bu deney Stanley Milgram'ı etkilemiştir. Kendisi bu deneyden çok daha sonra insanların itaat davranışı ile ilgili olan Milgram deneyi'ni yürütmüştür. Jari Niemi Jari Niemi (d. 2 Åžubat 1977, Tampere) Fin futbolcudur. Finlandiya Ligi takımlarından Tampere United'da oynamaktadır. Daha önce Belçika'da RAEC Mons, R. Standard de Liège ve Sint-Truidense, ülkesinde ise TPV ve FC Haka takımlarında oynamıştır. Roket zıplaması Roket zıplaması, bazı video oyunlarında bir karakterin, roketin patlamasının gücüyle havaya yükselmesine denir. Oyuncular, bazen düşmanlarını yüksek bir yerden düşürmek için, bazen kendilerini yüksek bir yere ulaştırmak için, bazen de arkadaşlarını yüksek bir yere ulaştırmak için kullanırlar. Roket zıplamasını kendi üzerinde kullanmak için, hedefi yere doğru çevirip, roketatarı ateşlemek yeterlidir. Bazı oyunlarda roket zıplamasının etkisini artırmak için aynı anda zıplanabilir de. Roket zıplamasının yapılabildiği oyunlara Quake 3 ve Team Fortress 2 örnek olarak verilebilir. Team Fortress 2'de roket zıplaması Soldier sınıfı ile yapılır uzun zıplamak için ateş, ctrl ve zıplama tuşuna aynı anda basılmalıdır. Eğer roket atlamasında daha uzağa gidilmek isteniliyorsa ctrl tuşuna basılı tutulmalıdır. Philip Guston Philip Guston, (d. Montreal, Kanada, 27 Haziran 1913 – ö. Woodstock, New York, ABD, 7 Haziran 1980) Amerikalı ressam. Önceleri New York ekolü etkisiyle soyut dışavurumcu bir tarz benimsedi. Daha sonra, 1960'larda yeni dışavurumculuğa yöneldi, karikatürümsü resimlerinde kişisel simgeler ve nesneleri konu edindi. Szentgotthárd Szentgotthárd (Almanca: "St. Gotthard" ; Slovence: "Monošter") Macaristan'ın batı ucunda yer alan şehir. Vas vilayetine bağlı olan kent, Türkçe kaynaklarda "San Gotar, Sen Çotar, San Çotar" veya "St. Gotthard" şeklinde geçmektedir. Avusturya sınırındaki Raab nehri yakınında bulunan şehirde bir grup Sloven azınlık da yaşamaktadır. 1664 yılında Avusturyalılar ile Osmanlılar arasında yapılan St. Gotthard Savaşı burada meydana gelmiştir. Bu savaş sonucunda aynı yıl Vasvar Antlaşması imzalanmıştır. Max Klinger Max Klinger, (d. Leipzig, 18 Şubat 1857, ö. 5 Temmuz 1920) sembolist ressam, heykeltıraş ve grafist. Karlsruhe'de eğitim gördü. Adolph von Menzel ve Francisco Goya'nın etkisinde kaldı. Kısa sürede başarılı bir sanatçı haline geldi, zengin bir hayal gücünün ürünü olan eserler verdi. Su huzmesiyle yaptığı gravürler, Käthe Kollwitz, Edward Munch ve Alfred Kubin gibi sanatçıları etkiledi. Fransızca Vikipedi'den çevrilmiştir. Arnold BÃ¶cklin Arnold Böcklin (16 Ekim 1827, Basel - 16 Ocak 1901, San Domenico), İsviçreli ressam, heykeltıraş, süsleme sanatçısı ve grafist. 1845 ila 1857 yıllarında Düsseldorf'ta Güzel Sanatlar Akademisi'nde öğrenim gördü. Daha sonra İsviçre, Hollanda ve Fransa'ya bir çalışma gezisine çıktı. 1850 ila 1857 yıllarında Roma'da kaldı. 1860'tan 1862'ye kadar Weimar'da Güzel Sanatlar Akademisi'nde hocalık yaptı. Böcklin; romantizm akımından etkilenen bir sembolisttir. Eserlerinde mitolojik konuları işler. Max Ernst, Salvador Dalí ve Giorgio de Chirico gibi gerçeküstücü ressamları etkilemiştir. Tarmo Neemelo Tarmo Neemelo (d. 10 Şubat 1982, Paide), Eston millî futbolcudur. Şubat 2008'den Finlandiya'nın MYPA takımında oynadı. Daha önce sırasıyla FC Kuressaare, FC TVMK, Helsingborgs IF takımlarında forma giymiştir. İki yılda Helsingborgs IF 'dan kiralık olarak FC TVMK, GIF Sundsvall takımlarında oynamıştır. millî takımına ilk kez 2005 yılında çağrılan Neemelo millî takımıyla ilk golünü 28 Mayıs 2006 tarihinde Türkiye ile oynanan dostluk maçında atmıştır. Arno Breker Arno Breker (19 Temmuz 1900, Wuppertal – 13 Şubat 1991, Düsseldorf), Alman heykeltıraş. Özellikle Nazi Almanyası döneminde yaptığı ve iktidar tarafından "dejenere sanat"ın antitezi olarak desteklenen heykellerle tanınır. Breker Almanya'nın batısında, taşçı Arnold Breker'in oğlu olarak Elberfeld'de doğdu. Taş oymacılığı ile birlikte, anatomi ve mimarlık okumaya başladı. 20 yaşında Hubert Netzer ve Wilhelm Kreis'in altında öğrenim gördü ve heykel üzerinde yoğunlaştı. Düsseldorf Sanatlar Akademisi'ne girdi. 1924 yılında Paris'i ziyaret etti. 1927 yılında Paris'e taşındı. 1932 yılında, kendisine bir yıl boyunca Roma'da kalması için izin verildi ve Prusya Kültür Bakanlığı tarafından ödüle layık görüldü. 1934 yılında Max Liebermann'ın tavsiyesi üzerine Almanya'ya geri döndü. Nazi gazetesi Völkischer Beobachter'in editörü Alfred Rosenberg, Breker'in bazı dejenere sanat çalışmalarını kınadı. Ancak Breker, özellikle birçok Nazi lideri ve Adolf Hitler tarafından desteklenmiştir. Hatta Rosenberg, sonrasında Nazi Almanyası'nın "güçlü momentum ve irade gücü" ("Wucht und Willenhaftigkeit") ifadeleri olarak yaptığı heykelleri selamlamıştır. 1942 yılında işgal altındaki Paris'te yaptığı çalışmalara katılan ve burada yaptığı işi takdir eden Jean Cocteau ile bir araya geldi. Arno Breker, Albert Speer ve Hitler ile kişisel ilişkilerini korumaya devam etti. 1937 yılında Demetra Mesala (Δήμητρα Μεσσάλα) adlı Yunan bir model ile evlendi. Aynı yıl, Breker Nazi Partisi'ne katıldı ve kendisine büyük bir mülk hediye verilmiş, Hitler tarafından "resmi devlet heykeltıraşı" yapılmış ve kırk üç asistan ile bir stüdyo sağlanmıştır. Ayrıca Hitler kendisini askerlik hizmeti yapmasından muaf tutmuştur. Breker Üçüncü Reich'ın düşmesine kadar, Berlin'de görsel sanatlar profesörü oldu. Neredeyse bütün heykelleri II. Dünya Savaşı'ndan kurtulmuş olsa da, % 90'ı savaştan sonra müttefikler tarafından tahrip edilmiştir. Joseph Stalin tarafından kendisine bir iş teklif edildi ama reddetti ve "Bir diktatör benim için yeterlidir" ifadesini kullandı. Breker 1948 yılında Nazilerin bir "Mitläufer"ı olarak belirlenmiş ve para cezasına çarptırmıştır. Ayrıca birçok portre heykeller üretti. Birçok diğer eserleri Enver Sedat ve Konrad Adenauer'in portreleri de dahil olmak üzere bunu izledi. Kendi adını taşıyan Arno Breker Müzesi, 1985 yılında açıldı. Breker, (Nazi Partisi üyesi olmasına rağmen) Nazi ideolojisinin bir destekçisi olmadığında ısrar etmiştir. Saint Gotthard Muharebesi (1664) Saint Gotthard Muharebesi, 1 Ağustos 1664 tarihinde Osmanlı Devleti karşısında Avusturya Arşidüklüğü ve diğer Kutsal Roma Cermen İmparatorluğu orduları ile bunların yanında savaşa katılan diğer müttefik ülkeler arasında meydana gelen muharebedir. Muharebe sonucunda 10 Ağustos 1664 tarihinde Vasvar Antlaşması yapılmıştır. Muharebe, 1663-1664 Osmanlı-Avusturya Savaşı'nın son büyük çarpışmasıdır. Balkanlar'da 16. yüzyılda Osmanlı İmparatorluğu ve Habsburg İmparatorluğu arasındaki mücadele bölgenin tarihini belirledi. Mohaç Savaşı'nda Macar yenilgisinden sonra, Macaristan toprakları Osmanlı ve Habsburg İmparatorlukları arasında ikiye bölündü. Transilvanya, Osmanlının vasal bir devleti haline geldi ve verilen özerklik ile idare yerli prenslerin inisiyatifine bırakıldı. Osmanlı yönetiminde Transilvanya'da voyvodalar Gabriel Bethlen ve I. George Rákóczi dönemlerinde birçok dini hareket için altın çağ yaşandı. Ortodoks Rumenlerin eşitliği tanımamakta ısrarına rağmen; Transilvanya, Roma Katolikleri, Kalvinistler, Lutherciler ve Unitarianların barış içinde yaşadığı birkaç Avrupalı Devletten biri oldu. Osmanlı İmparatorluğu dini hareketlerden rahatsız değilken, Habsburg hanedanına bağlı Katolik Avusturya Arşidüklüğü bölgeyi kontrol altında tutmaya özen gösteriyordu. Avusturya'ya karşı kesin bir üstünlük kovalayan Osmanlılar, 1643-1645 Avusturya-İsveç Savaşı'na kısmen dahil olarak İsveçlilere destek verdi. Esasen güneyde Fransa ile baş edemeyen Viyana Hükümeti, Almanya'da zayıflayan Kutsal Roma-Cermen İmparatorluğu'nu Orta Avrupa'dan Balkanlara sarkıtarak canlandırma siyaseti izlemeye başladı. Avusturya üç yıl sonra sona eren savaşların ardından Osmanlılar ile ilgilenmeye başlayıp; Erdel, Eflak ve Boğdan voyvodalarını kışkırtıp isyana teşvik etti. Bu arada 1642 yılında Erdel Krallığı'nın başına geçen II. George Rakoçi "(1621-1660)" ile altın çağ sona erdiği gibi, II. George Rakoçi Osmanlı Devleti'nin askerî eylemleri kesinlikle yasaklamasına rağmen, Habsburgların da desteğiyle İsveç İmparatorluğu ile ittifak kurup 1657 yılında Lehistan'ın işgaline katıldı. II. George Rakoçi, Eflak prensi Konstantin ve Boğdan prensi İstefan'ı görevlerinden alıp, yerlerine Mihne ve Ghika'yı atamıştı. II. George Rakoçi'nin faaliyetleri üzerine Osmanlı İmparatorluğu tarafından 1658 yılı yazında bölgeye askerî harekât düzenlendi. Otoriteyi tekrar tesis etmek üzere Köprülü Mehmet Paşa kumandasında sefere çıkan Osmanlı ordusu voyvodaları yenilgiye uğrattı ve Transilvanya'da Türk hakimiyetini tekrar tesis etti. Böylece II. George Rakoçi'nin çalışmaları Osmanlı Ordusunun başarılı harekâtıyla engellendi ve bölgede Osmanlı yanlısı voyvodaların iktidarı pekiştirildi. Avusturya tarafından teşvik edilen II. George Rakoçi, sadrazamın dönüşünü fırsat bilerek tekrar asker toplamaya başladı. Bunun üzerine Aralık 1659 tarihinde Budin Valisi Seydi Ahmed Paşa, II. George Rakoçi üzerine yürüyerek Demirkapı Muharebesi'nde onu mağlup etti. Küçük Mehmed Paşa komutasındaki Osmanlı kuvvetleri, II. George Rakoçi komutasındaki 40 bin kişilik orduyu Eflak'ın kuzeyindeki Sibin kalesi önünde yapılan Sibin Muharebesi'nde yendi. Avusturya desteğini alarak ordu oluşturup, isyan etmekten vazgeçmeyen II. Rakoçi, 22 Mayıs 1660 tarihinde Kolojvar Muharebesi'nde (Gilău Muharebesi) Seydi Ahmed Paşa tarafından tekrar ağır bir yenilgiye uğratıldı. Osmanlılar tarafından 4,700 asker öldürüldü, 30 top ele geçirildi ve 51 kalenin komutanı esir alındı. II. George Rakoçi, savaş meydanından kaçtığı Varad kalesinde, çarpışmada aldığı yaralar nedeniyle 7 Haziran 1660 tarihinde öldü. Transilvanya'nın önemli merkezi Varat 27 Ağustos 1660 tarihinde Osmanlı kuvvetlerince işgal edildi ve Varat Eyaleti kurularak, şehir eyaletin merkezi yapıldı. İmparatorluğun Budin ve Eğri Eyaletlerinden bazı sancaklar buraya bağlandı. Erdel bölgesindeki karışıklığın sebeplerinden biri de Avusturya kuvvetlerinin bölgede Osmanlı karşıtlarına yardım sağlaması ve desteklemesi idi. Köprülü Mehmet Paşa'nın bölgeye gelmesi ile tüm karşıt kuvvetler sindirilmiş olmasına rağmen bölgedeki Avusturya etkisi uzun vadede devam etmekteydi. Varat'ın Osmanlı yönetimine geçmesi Habsburg yönetiminin dikkatini çekmişti. Avusturya, Erdel olaylarında işe karışıyor ve kendisine yakın olan prenslere arka çıkıyordu. Avusturya'nın desteklediği Prens Kemeny başkanlığındaki Transilvanya (Erdel) diyet meclisi aldığı kararla, Transilvanya'nın Osmanlılar'dan ayrılma ilanı ile Viyana'yı yardıma çağırdı. (Nisan 1661) Ancak, Köprülü Mehmed Paşa ölmeden 10 gün önce kabul ettiği Avusturya elçisi Reninger'e Osmanlı Devleti'nin Avusturya'yı Erdel işlerine asla karıştırmayacağını açıkça söyledi. (Ekim 1661) 1661 yılında Sadrazam Köprülü Mehmed Paşa'nın ölümü sonrasında yerine oğlu Fazıl Ahmed Paşa sadrazamlığa atandı. Anadolu'daki bir takım isyan hareketleriyle meşgul olan Fazıl Ahmet Paşa, isyanların bastırılmasından sonra, Venediklilerle 20 yıldır devam eden Girit Savaşı'na son vermek üzere Dalmaçya kıyıları üzerinden Venediklilerin üzerine gidilmesi için ordu toplarken, Avusturya sınırları ile Erdel'deki gelişmelerin etkisiyle dikkatini bu bölgeye yöneltti. Avusturya Arşidüklüğü, Osmanlı sınırlarında bulunan Sikelhid "(Szechelhyd)" ve Kolojvar kalelerini işgal edip, Kanije yakınlarında bir kale inşa ettirmişti. Avusturya sınırlarındaki vali ve sancakbeylerinden gelen raporlar, Erdel sorunu nedeniyle Avusturyalıların sürekli huzursuzluk çıkarttığı yönündeydi. Önce Venedik Cumhuriyeti'ne yapılması düşünülen sefer, bu sebeplerle Avusturya'ya karşı yöneltildi. Kemény'ye yardım etmek üzere Eylül 1661 tarihinde Raimondo Montecuccoli Erdel'e ulaşmıştı. Sadrazam ise Prens John Kemény yerine Michael I. Apafi'yi (Mihal Apafi) Erdel Kralı olarak atadı. Avusturyalıların da yardımına rağmen 23 Ocak 1662 tarihinde Nagyszőllős çarpışmasında Prens John Kemény (Yanoş Kemeni) öldürüldü. Viyana'ya bağlı prens adayı Yanoş Kemeni'nin yenilip öldürülmesi ile yeni prens Mihal Apafi'nin korkusuzca yerini alması sağlandı. Leopold I. ileride Vasvar Antlaşması ile Apafi'yi Erdel Prensi olarak tanımak zorunda kalacaktır. Günümüzdeki Slovakya'nın Nové Zámky kentinde bulunan Uyvar Kalesi 15 Ağustos 1663'te kuşatıldı ve kale 13 Eylül 1663'te teslim oldu. Kalenin teslim olmasından önce Mareşal Montecuccoli'nin komutasında Avusturya kuvvetleri müdahale etmek istemişse de başarılı olamadı, ancak Montecuccoli, Macarlar tarafından yeterli gücü olmasına karşın duruma seyirci kalmakla suçlandı. İlerleyen Osmanlı kuvvetleri Levice, Novigrad ve Nitra kalelerini ele geçirdi ve bölgede Beyaz Alpler'i de içine alacak şekilde akıncı faaliyetlerinde bulundu. 1663 yılı kış aylarında askerî faaliyetler durdu. Ancak I. Rakoçi'nin düşmanı ve II. Rakoçi'nin dostu olan Macar aristokratı Zrínyi ailesinden general Kont Miklós Zrínyi, Osmanlılara karşı bir kış seferi yürüttü ve Osmanlıların 1566 yılında yaptırdığı ve lojistik ikmal yaptığı Eszek Köprüsü'nü yaktı. 1664 yılında havaların ısınmasıyla müttefik ülkelerin de desteğiyle Avusturya askerî harekâta başladı. Avusturya kuvvetleri Nisan ayında kuşattıkları Kanije Kalesi'nden Haziran ayında geri çekildi. Erdel ve Macaristan'da Osmanlı çıkarlarını tekrar tehdit etmeye başladı. Avusturya ordusu Kanije Kalesi önlerindeyken Fazıl Ahmet Paşa, başkomutan atanıp Edirne'den hareketle Belgrad'a ulaştı. Bu arada Avusturya elçisi Baron De Goes ve maslahatgüzar Reninger, sadrazam ile görüşmek üzere Belgrad'da bulunuyorlardı. Avusturya İmparatorunun Reninger'in barış görüşmeleri için murahhas yetkili atandığını içeren mektubu üzerine, Fazıl Ahmet Paşa görüşmeyi kabul etti. Sadrazamın Avusturya tarafından işgal edilen sınırdaki iki kalenin teslimi, Kanije yakınında yaptırılan kalenin yıkılması ve tüm Avusturya kuvvetlerin Erdel'i derhal terketmesi isteklerine karşılık, Reninger ise imparator tarafından sadece her iki kalenin ve Erdel'deki bir kısım toprakların talebi ile görevlendirildiğini beyan etmiştir. Sadrazam, Avusturya temsilcileri ile yaptığı görüşmeleri Sultan IV. Mehmed'e iletince padişah tarafından önerilerin değer taşımadığı ve derhal harekâta girişilmesi emredildi. Diğer yandan Osmanlının lehine hazırlanan Vasvar Antlaşması Fazıl Ahmet Paşa tarafından onaylanarak, Avusturya İmparatoru Leopold'a elçiler vasıtasıyla gönderildi. Antlaşmanın İmparator tarafından da onaylanması gerekiyordu. Ancak her iki tarafında askerî yığınağı, harekatı ve İmparator ile Padişah'ın tutumu büyük bir çarpışma olmadan antlaşmanın geçerli olamayacağını gösteriyordu. Uyvar yönünde harekâta devam eden Sadrazam; Zerinvar Kalesi'ni ele geçirdi. Bölgedeki müttefik ordunun varlığından haberdar olan Fazıl Ahmet Paşa ileri harekâta devamla bu orduyu sindirmek niyetindeydi. Birleşik Avrupa Ordusu, Montecuccoli'nin emriyle Türk kuvvetleriyle açıkça karşı karşıya gelmemek için Raab suyunun ötesine çekildi. Fazıl Ahmet Paşa ise peşinden gelerek ırmağın karşısında durdu. Saint Gotthard kasabasında Avusturya elçilerini kabul etti, ancak Raab suyunu Müttefik Ordunun baskısı altında geçmeye karar verdi. Tarihçilere göre Osmanlı ordusu yaklaşık 30.000 yeniçeri ve sipahiden oluşuyordu. Ancak azap ve akıncılar ile bölgeden savaşa katılan kuvvetlerin sayısı günümüzde de bilinmemektedir. Değişik kaynaklara göre ve 1664 yılının politik, lojistik ve ekonomik imkânları göz önüne alındığında Osmanlı ordusunun sayısının en çok 90.000 sayısına ulaşabilmesi mümkündür. Osmanlı ordusunda aynı zamanda Tatar kuvvetleri ve kaçak Macar askerleri bulunmaktaydı. Ancak bu kuvvetlerin savaşın seyrine göre hareket etmesi ve merkez ordunun azim ve disiplinini göstermemesi yarardan çok zarar verebilmektedir. Ayrıca Osmanlı ordusunda 300-350 civarında top mevcuttu. Ancak bu topların menzilinin yüksek olmadığı ve nehrin karşısına pek azının geçirildiği bilinmektedir. Bilhassa Batılı kaynaklar Osmanlı ordusunun süvari kuvvetlerinin at mevcudiyetine rağmen yem ve lojistik sıkıntısı sebebiyle yeterli hareket kabiliyetine sahip olmadığını, buna karşılık Birleşik ordunun piyade kuvvetlerinin yeterli yiyeceği ve silahı olmadığını belirtmektedirler. Her iki ordunun da komuta heyeti tecrübeli komutanlardan oluşmaktadır. Değerli bir vezir olan Fazıl Ahmet Paşa yanında, ordunun ikinci kumandanı Budin Valisi Boşnak İsmail Paşa "(Bosnalı İsmail Paşa)" bilhassa atlı kuvvetlere komuta etmekte idi. İsmail Paşa savaşta ordunun düzen ve disiplinini korumuş ancak bizzat katıldığı çarpışmalar esnasında şehit düşmüştür. Mareşal Montecuccoli'nin yanında ise birleşik ordu kumandanları Jean de Coligny-Saligny, Wolfgang Julius von Hohenlohe, Baden Prensi Leopold, Waldeckli Georg Friedrich de bulunuyordu. Ancak genel komuta Montecuccoli'nin inisiyatifine bırakılmıştı. Bu kumandanlar, Avusturya Arşidüklüğü, Kutsal Roma Cermen İmparatorluğu, Ren Birliği, Fransa, Bavyera, Brandenburg, Saksonya, Piyemont, Svabya kuvvetleri ve İspanyol, Çek, Macar, Sloven ve Hırvat askerlerden oluşan orduya komuta ediyordu. Avusturyalılar 5000 piyade "(bir kısmı Çek)", 5900 süvari ve 10 top ile savaşa katılmışlardır. Ren Birliği 300 süvari, 600 piyade ve sayısı bilinmeyen miktarda top ile katılmışlardır. Fransızlar 3500 piyade, 1750 süvari ile katılmışlardır. Fransa kralı Louis XIV. esasen 30.000 kişilik bir yardım teklif etmişse de İmparator Leopold bu kadar çok Fransızın topraklarına girmesini tehlikeli bulmuştur. Bu yüzden Louis'ten 6000 kişi almakla yetinmiştir. Almanlar, 6200 piyade, 1200 süvari ve 14 top ile katılmışlardır. Bunların yanı sıra 2000 Hırvat süvari, bir alay Piyemont askerî ve sayısı ve teçhizatı bilinmeyen Çek, Hırvat, Macar, İspanyol, Sırp ve Sloven savaşçılar savaşa katılmışlardır. Birleşik ordunun Hıristiyan kimliğini öne çıkarması ve din adına savaşacaklarını yaymaları bölge halkının da kendilerine katılmasını sağlamıştır, kaldı ki Kutsal Roma İmparatorluğu'na bağlı dini prenslikler olan Mainz Başpiskoposluğu, Würzburg Piskoposluğu ve Worms Piskoposluğu da savaşa katılmıştır. Birleşik ordunun da sayısı kesin olarak bilinmemektedir ancak 1664 yılına göre en çok 30.000 kişi olabileceği değerlendirilmektedir. Orduların genel mevcudiyeti karşılaştırılırken, Osmanlı kuvvetlerinin genel mevcuda göre pek azının çarpışma bölgesinde bulunduğu ve sadece bu birliklerin sıcak çarpışmada bulunabildiği ve ateş gücünün zayıflığı göz önüne alınmalıdır. İzah edileceği üzere muharebe içinde cereyan eden, Yeniçerilerin Mogersdorf savunması ateş desteğinden ve takviye birliklerden yoksun icra edilmiştir. Müzakereler sonucu Vasvar Antlaşmasını onaylayarak Avusturya İmparatoruna gönderen Osmanlı ordusu başkomutanı Sadrazam Fazıl Ahmet Paşa, Vasvar Antlaşması'nda bulunan Osmanlı ordusunun askerî harekâtında serbest olacağı maddesine dayanarak Çakani'den "(Cskany)" batı yönünde başarılı bir manevra yaparak ilerlemeye başladı. Ordu, Szentgotthárd bölgesine ulaştığında, keşif birlikleri Avusturyalılara hizmet eden İtalyan Mareşal Raimondo Montecuccoli kumandasında birleşik ordu ile karşılaştı. Osmanlı ordusu ile müttefik ordu arasında Raab Nehri bulunuyordu. Başkomutan Fazıl Ahmet Paşa iki ordu arasındaki Raab nehrini geçerek savaş düzeni alma kararı verdi. Bu itibarla istihkâmcı birlikler Raab Nehri üzerinde askerî köprüler inşa ederken, birleşik ordu kuvvetlerine Montecuccoli tarafından hücuma hazır olma emri verildi. Bir müddet bekleyen birleşik ordu kuvvetleri istihkâmcı birliklere ve geçişi korumakla görevli kuvvetlere harekât düzenledi. Ancak Osmanlı topçusunun başarılı bir şekilde Alman ağırlıklı kuvvetleri top ateşiyle dövmesi sonucu, Mareşal nehir kıyısına inmiş tüm kuvvetleri orman içinde mevzilendirmek zorunda kaldı. Sadrazam Fazıl Ahmet Paşa savaş planı gereğince Osmanlı kuvvetlerini nehrin karşısına geçirdikten sonra düşman kuvvetlerini kesin bir şekilde sindirmek ve Raab (Yanıkkale) üzerine yürüyerek kaleyi zaptetmek planını uygulamak istiyordu. Kalenin teslim alınmasından sonra politik avantaj sağlamak üzere Viyana üzerine harekât devam edecekti. Daha önceki tüm muharebelerde galip olan Osmanlı Ordusu, barış anlaşmasının imzalanmasını hızlandırmak amacıyla bir kısım birliklerini batıya doğru ilerletti. Bahsedildiği üzere Fazıl Ahmet Paşa, Yanıkkale'yi (Raab) alıp, Viyana'ya yürüyüşe geçer görünmek izlenimi ve tehdidi oluşturmak amacındaydı. Bu sebeple Raab Nehri üzerine daha çok piyadelerin geçebilmesi için küçük bir köprü inşa edilmesi bu sebepledir. Nehir üzerinde büyük ve geçişi rahatlatacak, dayanıklı köprüler yapılamamış, küçük ama sağlam bir köprü inşa edilmişti. Birleşik ordu, Osmanlı ordusunun geçişine engel olamadığı görüntüsü verse de çarpışmalar devam etmekte ve Mareşal bilhassa Osmanlı kuvvetlerinin geçiş anında dengesinin bozulmasını beklemekteydi. Kaplan Paşa komutasındaki öncü kuvvetler karşı kıyıya ilk geçmeye çalışan birlikler olmuş ve Montecuccoli ile Coligny'nin direnişiyle karşılaşmıştı. Fransızlar; komutanlarından General Chateauneuf ve Şövalye Saint-Aignan'ın öldürülmesine ve ağır zayiat vermelerine rağmen geçişi engellediler. Tüm kaynaklara göre aşırı yağan yağmur nedeniyle her taraf bataklık ve çamur içerisindeydi. Savaş bölgesinde bulunan Raab Nehri ve kolları şiddetli yağmur nedeniyle taşkın vaziyette idi. Buna rağmen Sadrazam'ın çabalarıyla Boşnak İsmail Paşa komutasında yaklaşık 300 yaya ve 300 atlı kuvvet dağılmadan karşı kıyıya geçirilebilmişti. Ancak bu kuvvetler takviye edilemeyecektir. Simon Millar; Sadrazam'ın ordunun tamamının karşıya geçirilmeden savaşa başlamasının askerî bir hata olduğunu belirttiği gibi Osmanlıların karşılarında başarılı bir komutan olan Montecuccoli'yi bulduğunu belirtmektedir. Karşı kıyıya geçirilen kuvvetler derhal düşman kuvvetleriyle çarpışmaya başlıyordu. Ancak Sadrazam'ın bütün gayretine rağmen bu birlikler yeterli takviye alamadı. Tüm bu olumsuzluklara rağmen Bosnalı İsmail Paşa komutasındaki kuvvetler Mareşal'in karargâhına kadar sokulmuştu. İsmail Paşa; düşman karargâhına kadar sokularak savaşın sonucunu alacak duruma gelmesine rağmen takviye alamaması ve birliğinin hızla erimesi gibi sebeplerle sonuç alamamıştır. Mareşal ise Osmanlı kuvvetlerinin takviye alamadığını ve Osmanlı kuvvetlerinin nehir geçişinin aksadığını gözlemliyordu ve ani bir hücumla Osmanlı kuvvetlerini geri çekilmeye mecbur etti. Buna karşı bir hamle olarak Sadrazam tarafından görevlendirilen 5.000 kişilik bir kuvvetle başlatılan Osmanlı karşı saldırısı sonucu Osmanlı kuvvetlerinin geri çekilmesi durduğu gibi Birleşik ordu tekrar ormanlık bölgeye geri çekilmeye mecbur edilmiştir. Sabah saatlerinden akşam üstüne kadar devam eden çarpışmalar sonucunda Osmanlı kuvvetleri kayıp vererek de olsa karşı kıyıya bir kısım birliklerini geçirebilmiş idi. Osmanlı kuvvetleri başarılı harekâtın rehaveti ve şiddetle devam eden yağmur dolayısıyla savaş düzenini terk etmiş bir duruma gelmişti. Ayrıca Birleşik ordunun genel bir saldırıya cesaret edemeyişi ve kısa sürede geri çekilmesi bir gevşemeye sebep olmuştu. Raab Nehri'ni geçen Osmanlı kuvvetleri karşısında Müttefik ordunun paniğe kapılması, Osmanlı kuvvetlerinin gevşemesine sebep oldu. Raab Nehrini aşan sayıca az Osmanlı birlikleri Moggersdorf köyünü ele geçirdi. Avusturya kuvvetleri arasında kopukluk ve geri çekilme baş gösterdi. Ancak Fransız ve Almanların karşı hücumu takviye alamayan yeniçerileri sıkıştırdı. Teslim olmayı reddeden yeniçeriler son askerine kadar çarpışarak burada öldü. Birleşik ordunun tekrar bir saldırıya geçeceği düşünülmediği için Osmanlı kuvvetleri nehir yönünde geri çekilmekte idi. Bu durumu gören Mareşal Montecuccoli Birleşik ordunun derhal saldırıya geçmesini istedi. Diğer komutanlar ise buna karşı çıktı. Buna rağmen Mareşalin emriyle çekilmekte olan Osmanlı ordusuna ani ve şiddetli bir saldırı başlatıldı. Osmanlı ordusuna tam cepheden saldıran Birleşik orduya Osmanlı kuvvetleri direndi ve iki ordu arasında en kanlı çarpışmalar bu esnada meydana geldi. Saldırıya hazırlıksız yakalanan Osmanlı ordusu kayıplar verse de Birleşik ordu tarafından imha edilemedi. Çünkü Osmanlıların birçok birliği henüz Raab nehrinin karşı yakasına geçmemişti. Karşı kıyıya geçmiş Osmanlı kuvvetleri arasında panik baş gösterdi ve Fransızların yoğun saldırısı sonucu köprüye ve nehre doğru dönüş başladı. Üzerindeki binlerce askerî taşıyamayan köprü yıkıldı, askerin bir kısmı nehirde boğulurken öldü, bir kısmı nehirden kurtulmaya çalışırken müttefik kuvvetlerce öldürüldü, bir kısmı da karada çarpışarak öldü. Moggersdorf köyünün kaybından sonra Sipahilere saldıran Fransız süvarilerinin uzun saçlarını ve sakalsız yüzlerini gören Sadrazam "Bu genç kızlar da kim?" diye sorunca, kendisine Fransızlar olduğu söylenmiştir. Savaş sadece karşıya geçebilen Osmanlı birlikleri ile müttefik güçler arasında cereyan etti. Nehrin öte yakasına geçmemiş önemli sayıda Osmanlı süvari ve topçu birlikleri duruma müdahâlâde bulunamadılar ve çarpışmayı üzüntüyle seyrettiler. Bu durum birleşik ordunun bilinçli bir stratejisinden çok, Osmanlıların kendilerinin yanlış hesaplarından ve anlık paniklerinden kaynaklanmıştır. Buna rağmen Osmanlılar kesin bir yenilgiden kurtuldular. Bütün kayıplara rağmen Osmanlı ordusu düzenini korudu ve savaşın kazanılamayacağı anlaşılınca düzenli olarak geri çekildi. İkinci kumandan Bosnalı İsmail Paşa'nın şehadetine rağmen gerekli tedbirleri alan Sadrazam Fazıl Ahmet Paşa geri çekilmeye devam etti ve orduyu Vasvar'a yönlendirdi. Birleşik ordu birçok subayını kaybetmişti ve ordudaki değişik gruplar zaferin kazanılması ile rehavete düşmüştü. Mareşal bu sebeplerle sıcağı sıcağına Osmanlı ordusunu savaş meydanı dışında takip edemedi. Osmanlı ordusu da toparlanıp tekrar saldıracak ve harekâta devam edecek durumda değildi. Ancak buna rağmen Birleşik ordu komutanı Osmanlı ordusunun tekrar nehri geçme girişiminde bulunacağını düşünerek nehrin kendi bulundukları yakasında gerekli tedbirleri aldı. Osmanlı askerinin sadece bir bölümü çarpışmaya dahil olup, büyük kısmı savaşa hazır olduğundan Avusturya da bir an önce barış yapmaya hevesliydi. Çarpışmayı karma orduyla kazanan Avusturyalılar, yenilgiye uğrayan Türk birliklerinin yapacağı yeni taarruzların kendilerine kötü sonuçlar doğuracağını anlayarak barış antlaşmasını onayladılar. Savaşın kaybedilmesinden sonra Osmanlı ordusu Başkomutan Fazıl Ahmet Paşa komutasında Vasvar'a ulaştı ve kısa sürede düzen tekrar sağlandı. İmparator I. Leopold ise İspanya kraliyet sorunu nedeniyle ordusunu daha fazla yıpratmak niyetinde değildi. Bu nedenle Osmanlı ordusunun takip edilmesi emrini veremediği gibi Osmanlı lehine görünen Vasvar Antlaşmasını onaylayarak Vasvar'da bulunan veziri âzama gönderdi. Bu antlaşmanın onaylanması ile Osmanlı ile Avusturya arasında süregelen savaşlar sona ererek barış sağlandı. Vasvar Anlaşması'yla Saint Gotthard'daki askerî başarısızlığa rağmen Osmanlı Devleti savaş hedeflerini elde etmiş oldu. Antlaşmanın onaylanması üzerine 1665 yılının Temmuz ayında Sadrazam Fazıl Ahmet Paşa, savaş dolayısıyla Padişahın bulunduğu Edirne'ye hareket etti. Vasvar Antlaşması, Macarlar tarafından hoş karşılanmamış, Türk hakimiyetinden kurtulma adına bir fırsatın kaçışı olarak kabul edilmiştir. Miklós Zrínyi bizzat Viyana Sarayı'na giderek Avusturya Arşidükü'ne antlaşmaya dair kızgınlıklarını ifade etmiş, ancak sonuç alamayınca Habsburg yönetimi aleyhine çalışmalara başlamıştır. 1664 yılı Kasım ayında bir av esnasında Zrínyi Miklós'un ölümü bu olaylarla ilişkilendirilmiş ve Avusturya'nın suikastına uğradığı rivayet edilmiştir. Fazıl Ahmet Paşa, St. Gotthard Savaşı'nın başarısızlığına rağmen, Paşa'nın değerli bir sadrazam ve komutan oluşu, Vasvar Antlaşmasının lehte görülmesi ve ordunun kayıplara rağmen düzenini kaybetmemesi nedeni ile padişah tarafından görevinde bırakıldı. Nitekim orduda 20 bin kayba rağmen 200 bine yakın mevcut korunuyordu ve Macar ovasında Raab suyu cenginden önce birçok başarı elde edilmişti. Hammer da savaş sonunda Vasvar Antlaşmasının değişmediğini ve savaşta maktullerin sayısının da önemsiz olduğunu vurgulamıştır. Cambridge Üniversitesi Yayınları'ndan 1961 yılında Londra'da yayınlanan "New Cambridge Modern History" 'e göre Fazıl Ahmet Paşa; zamanının büyük bir askerî komutanı olduğu gibi hümanist ve adil yönetim politikası onu aynı zamanda eşsiz bir devlet adamı yapmaktadır. Aynı kitap St. Gotthard Muharebesi ve Vasvar Barışı sonunda İstanbul'a dönen Sadrazam'ın -bu muharebe öncesi başarılarının da etkisiyle- muzaffer bir komutan olarak karşılandığını söylemektedir. Prof. Dr. Mustafa Akdağ da sadrazamlık makamı için pek genç olmasına rağmen, hem tahsilli ve hem de azimkâr olmasından dolayı babasının kurduğu barışçı içdüzeni ve dış ilişkileri başarı ile yürüten Sadrazamın, Saint-Gotthard'da, Avusturyalılara yenilmiş olmasının kusurunun kendisinden çok, bu sırada ordunun artık başı bozuk durumlu bulunmasına bağlamaktadır. Diğer taraftan Osmanlıyı durduran Mareşal Montecuccoli ise savaş sonrası Avrupa'da eşsiz bir ün ve saygı kazanmıştır. Savaşın ertesi yılı karşılıklı elçiler gönderilmiştir. Osmanlı elçisi atanan Rumeli Beylerbeyi Kara Mehmed Paşa başkanlığında 150 kişilik Osmanlı heyeti Viyana'da imparatorun huzuruna çıkarak barış antlaşmasını sunmuş, birçok hediyeler götürmüş ve çok iyi karşılanmışlardır. Fransız elçisi M. de Nointel, 1673 yılında Sadrazam Fazıl Ahmet Paşa'ya sunmuş olduğu bir takım öneriler yanında Osmanlı sınırlarında yaşayan Katoliklerin koruyucusunun Fransa Kralının olması isteğini de yenilemiştir. Bu istekler karşısında şaşıran Sadrazam, Fransız elçisinin eski dostluktan bahsetmesi üzerine, ""Fransa eski dostumuz lakin her zaman düşmanlarımızla birlikte buluyoruz"" cevabını vererek Fransa'nın Saint Gotthard Muharebesi ile Girit kuşatmasına yapmış olduğu yardımları hatırlatmıştır. Fransa, Girit kuşatması tüm hızıyla devam ederken hem Girit'e hem de Saint Gotthard Muharebesi sırasında Avrupa kuvvetlerine 5000 gönüllü yardımında bulunmuştur. Asıl adı "Esfar-ı Osmaniye Hatıraları 1073-75 Seferinin Vekayi-i Esasiyesi - Sen Gotarda Osmanlı Ordusu" olan, 1910 yılında İstanbul'da Artin Asaduryan Matbaası'nda Osmanlıca basılan Gazi Ahmed Muhtar Paşa'nın "Sengotar'da Osmanlı Ordusu" adlı kitabında ""Osmanlılar için uzun süreli ve sonuç itibarıyla başarılı geçen savaşın talihsizce nihayetten bir cephesinden ibaret olan çatışma, muhatapları tarafından dünya’ya kendi zaferleri olarak sunulmuştur."" sonucuna varmaktadır. Ortada herhangi bir tarafça kesin bir zafer elde edilememiş olması ve sadece Raab nehrinden karşı kıyıya geçirilen Türklerle çarpışma olması, Vasvar Antlaşması'nın Osmanlının istediği gibi düzenlenmesi, Birleşik orduya asker veren ülkelerde mübalağalı kutlamalar yapılması yazarı doğrular niteliktedir. Ancak diğer husus ise kesindir; o da Osmanlı ordusunun planladığı harekatta başarılı olamadığıdır. Ferdinand Schevill'e göre Viyana'yı hedefleyen Fazıl Ahmet Paşa'nın St. Gotthard'dan eli boş dönmesi; Hristiyan bir gücün, ilk kez Osmanlı'ya karşı bir başkenti başarı ile savunduğu çarpışmadır. Schevill Osmanlı İmparatorluğu'nun ordu tarihinde bir kilometre taşı olarak nitelendirdiği savaşı, İnebahtı Deniz Savaşı'ndaki Hristiyan güçlerin başarısına benzetmektedir. 1420'li yıllarda Misket tüfeğini dünyada ilk kullanan ordulardan biri olan Osmanlı ordusu buna rağmen Fransız kuvvetlerinin disiplin içindeki tüfekli "(musketeer)" birlikleri karşısında bocalamıştır. Devam eden yüzyıllarda savaşlarda kullanılacak olan düzenli ve seri tüfek atışı yapabilen bu birliklerle ilk kez karşılaşan Osmanlı ordusu Lord Kinross'un "The Ottoman Centuries" adlı çalışmasında belirttiği üzere askerî teknoloji olarak geri kalmanın ilk işaretlerini vermiştir. Kinross'a göre yeni ekonomik, sosyal ve askerî tekniklere daha yavaş adaptasyon ve yeniliklere kapalı bir politika sonucu gelen bu ilk işaret Osmanlı Devleti'nin Avrupa'daki gelecekteki savaşlarda başarısızlığının nedeni olacaktır. Carlo Maria Cipolla, Türkçeye 2003 yılında çevrilen "Yelken ve Top" adlı kitabında Raimondo Montecuccoli'nin bu savaşı da anlattığı anılardan alıntı yapmaktadır; Montecuccoli ""Çok sayıdaki Türk topları, vurdukları noktada etkili olmalarına karşın kullanımda atak değil, yeniden yüklenmesi ve onarımı ise zaman alıyor. Çok miktarda cephane tüketiyor, gürültü yapıyor ve çarkları, yatakları, siper ve toprak setleri parçalıyor. Bizim toplarımız daha kullanışlı ve bizim Türklerden daha üstün oluşumuzun sırrı burada..."" demektedir. Cipola ve Kinross'un da belirttiği gibi Osmanlı ordusunda teknolojik ve buna bağlı olarak psikolojik gerilemenin ilk örneklerinin Batılılarca görüldüğü anlaşılmaktadır. Nitekim William H. McNeill, Dünya Tarihi adlı kitabında Avusturya ile süregelen savaşlar sonunda bir grup Osmanlı subayının, Türk topçu birliklerinde reform yapmak ve birlikleri Avusturyalıların kullandıkları son derece etkili olan toplarla donatmak için harekete geçtiğini anlatmaktadır. Birçok alanda Avusturya'nın askerî teknoloji olarak Osmanlı İmparatorluğu’nun çok fazla ilerisinde olmamasına rağmen Osmanlı ordusunun bu savaşta nehir geçişlerinde sökülüp takılabilen duba köprüler inşa edememesi, bu sebeple ordunun hareket kabiliyetinin zayıflaması ve binlerce askerin saldırıya açık konumda bulunması askerî bir felaketle sonuçlanmıştır. Bu muharebe ilerideki savaşlarda bazı Osmanlı paşalarınca ders alınmıştır, örneğin Zenta Muharebesi öncesi toplanan savaş meclisinde düşmanın Saint Gotthard Muharebesi'nde yaptığı gibi, Raab Suyu üzerinde ordunun bir kısmının geçmesine izin vereceği, geri kalan kısmını da yok etmek için saldırıya geçeceği Köprülü Amcazade Hacı Hüseyin Paşa tarafından ayrıntılı biçimde anlatılmasına rağmen dinlenmemiş, devamında Saint Gotthard'a benzer Zenta faciası (1697) meydana gelmiştir. Savaşın genel sonucu olarak Orta ve Doğu Avrupa'daki Hristiyan ülkelerinin ittifak halinde olmadan Osmanlı kuvvetleri ile baş edemeyeceği teyit edilmiştir. 1683 yılında olacağı gibi kazanılmış bir savaş sonrası Türkleri sürmek üzere genel bir saldırı henüz lojistik, ekonomik, politik ve askerî sebeplerle düzenlenememektedir. Ancak bu savaş sonunda Osmanlı-Avusturya arasında savaşların son bulması Avusturya lehine zaman kazandıracaktır. Simon Millar, St. Gotthard Muharebesi sonunda imzalanan Vasvar Antlaşması ile başlayan 20 yıllık barış sürecinde Osmanlı İmparatorluğu'nun Girit, Polonya ve Rusya ile savaşlara girdiğini, bu süreçte Avusturya'nın ise batı sınırlarını anlaşmalar ile belirlediğini anlatmaktadır. Kırlangıç Fırtınası Kırlangıç Fırtınası, yönetmenliğini Atilla Candemir'in gerçekleştirdiği 1985 yapımı bir sinema filmidir. Küçük bir ilçenin ileri gelen ailelerinden birinin oğlu olan Kemal (Halil Ergün), ayakkabıcılık yapmaktadır. Kemal'in ideali, İstanbul gibi "taşı - toprağı altın" bir kente yerleşip orada yaşamaktır. İlçeye atanan öğretmen Gönül (Perihan Savaş), kaymakam tarafından Kemal'in ve onun ilçe dışına gitmesine karşı olan babasının evine yerleştirilir. Birbirlerine aşık olup, İstanbul'a giderek evlenen Gönül ve Kemal, geçim derdi ve farklı sosyal geçmişlerinin, kimlik bunalımlarının etkileriyle sarsılan bir hayat yaşamaktadırlar. Bu ilişkinin sonunun nereye varacağı, filmde etkili bir şekilde anlatılmaktadır. Oyuncu Filmdeki Karakteri Duane Michals Duane Michals (d. 18 Şubat 1932, McKeesport, Pensilvanya), Amerikalı fotoğrafçı. Fotoğrafçılığı büyük ölçüde kendi kendine öğrendi. Eserleri, özgünlüğü ve sanatsallığıyla dikkat çekti. Çoğu kez fotoğraf serilerinden oluşan, duygu ve düşünceleri iletmek için metin içeren Michals'ın tarzı, kendine mahsus bir çalışma bütünü oluşturur. Piyaz Piyaz (Farsça پیاز "piyāz", "soğan"dan), Türk mutfağının başlıca yan yemeklerinden biridir. Ana malzemesi kuru fasulyedir. Kuru fasulye haşlandıktan sonra soğan, sumak ve maydanoz gibi malzemeler yemeğe eklenip karıştırılır. Limon, sirke, yağ ilave edilerek tabağın hazırlanması tamamlanır. Domates, zeytin, haşlanmış yumurta gibi dekoratif malzemeler de isteğe göre eklenebilir. Güneydoğu mutfağındaki piyaz, kuru fasulyesiz olarak sadece soğan, maydanoz, sumak ve sıvı yağ ile hazırlanmaktadır. Genellikle kebapların yanında garnitür veya salata olarak servis edilmektedir. Antalya'da ise tahin, sarımsak ve limon suyu karıştırılarak elde edilen sos ile servis edilir. Ruben HanedanÄ± Ruben Hanedanı, 1080-1375 yılları arasında Kilikya Ermeni Krallığı'nı yöneten ailedir. Bu aile ilk defa Bizans İmparatoru II. Basileios döneminde duyulmaya başlandı. Ülkeyi yöneten hükümdarlar şunlardı: Zabel'in kocası ve ortak Kral, I. Hethum ile başlayarak sonra çiftin oğlu II. Levon ile devam ederek Hethumid Hanedanı iktidara gelmiştir. Yahya Galip KargÄ± Yahya Galip Kargı (d. 1874, İstanbul - ö. 13 Mayıs 1942), Türk siyasetçi. Ayvansaray Rüştiyesi mezunudur. Divan-ı Muhasebat Evrak Odası Katipliği, Tokat ve Amasya Muhasebe Kalemi Katipliği, Divan-ı Muhasebat 2. Sınıf Katipliği, Muş ve Aydın Muhasebeciliği, Bitlis, Hicaz, Halep, Kastamonu ve Ankara Defterdarlığı, Ankara Vali Vekilliği ve Valiliği, TBMM I., II. ve III. Dönem Kırşehir, IV., V. ve VI. Dönem Ankara Milletvekilliği ile II. Dönem Tetkiki Hesaba Encümeni Reisliği yapmıştır. Evli ve iki çocuk babasıdır. İstanbul Hükûmeti'nin emirleri doğrultusunda olmak üzere Mustafa Kemal Paşa'yı tutuklatarak Milli Mücadele'yi daha başlangıcında engellemeye çalışan Ankara Valisi Muhittin Paşa'nın tutuklanmasından sonra; Defterdar iken Ankara Valiliğine seçildi. Mustafa Kemal Paşa ve Temsil Heyeti'nin 27 Aralık 1919'da Ankara'da karşılanması sırasında da Ankara valisi olarak etkin görev aldı. Jeffrey Archer Jeffrey Howard Archer, (15 Nisan 1940), kitapları çok satan bir İngiliz yazar ve eski siyasetçidir. Bulunduğu görevler arasında parlamento üyeliği ve Muhafazakâr Parti başkan yardımcılığı sayılabilir. 1992 yılında miras bırakılamayacak bir asalet unvanı verilerek, Lordlar Kamarasına alınmıştır. Siyasi kariyeri, yalan ifade verme suçundan hüküm giyip ceza evine gönderilmesi ile sona ermiştir. Birçok kitabı Türkçeye de çevrilen Archer'ın eserleri, genelde kolay okunabilen macera romanları ile kısa hikâyeler dalındadır. Hikâyelerinde genellikle zekice kumpaslar yoluyla alınan intikam temalarına değinen Archer, bunları sıklıkla varlıklı karakterlerin yaşam dokusunda yer bulan pahalı şaraplar, lüks mekanlar, sanat koleksiyonları gibi objelerle bezenmiş bir arka plan üzerinde anlatır. Ahmet Cevdet ErtuÄŸrul Ahmet Cevdet Ertuğrul, (d. 1879, Turgutlu, Türkiye - ö. 1938) Türk bürokrat. 1903 mülkiye mezunudur. Sivas maiyet memurluğu ve çeşitli ilçelerde kaymakamlık yaptıktan sonra 1920 yılında Zonguldak mutasarrıf vekilliği, Ömerli ve Develi kaymakamlıkları ile 1923-1926 yılları arasında Çorum, 1929-1931 yılları arasında Artvin, 1931-1935 yılları arasında Kars ve 1935-1937 yılları arasında Rize valilikleri yapmıştır. İsmail Adil Güven İsmail Adil Güven, (d. 1877, Akkâ, İsrail) - (ö. 26 Mart 1943), Türk bürokrat. 1902 Bursa maiyet memurluğu ve çeşitli ilçelerde kaymakamlık yaptıktan sonra 1918 yılında sonra Beyazıt, Çankırı, Bilecik (Ertuğrul) sancak mutasarrıflıkları, 1928 yılında 2.sınıf mülkiye müfettişliği ile 1927-1928 tarihleri arasında Kastamonu, 1928-1929 tarihleri arasında Çorum, 1929-1933 tarihleri arasında Çankırı ve 1933-1934 tarihleri arasında valilikleri yapmıştır. SÃ¼reyya Yurdakul Süreyya Yurdakul, (d. 1920, İstanbul, Türkiye), Türk bürokrat. Kara Harp Okulunu bitirdi. Ordunun çeşitli kademelerinde çalıştıktan sonra Albay rütbesi ile emekli oldu. 1927-1928 yılları arasında Doğubeyazıt, 1928-1929 yılları arasında Burdur, 1929-1935 yılları arasında Çanakkale, 1935-1937 yılları arasında Sinop ve 1937-1938 yılları arasında Çorum valilikleri yapmıştır. Robert Edwin Peary Robert Edwin Peary (d. 6 Mayıs 1856 - ö. 20 Şubat 1920), Kuzey Kutbu'na ilk kez ayak basan olarak kabul edilen Amerikalı kaşif. ABD'nin Pensilvanya eyaletindeki Cresson kentinde doğdu. Brunswick'teki Bowdoin College'i bitirdikten sonra ABD donanmasına katıldı. 1886'da Grönland'a yaptığı bir yolculuktan sonra Kuzey Kutup Bölgesi'nde keşifler yapmaya karar verdi. 1891-1908 arasında Grönland'a yapılan beş seferi yönetti. Peary, Kuzey Kutup Bölgesi'ndeki gezilerinde edinmiş olduğu deneyimlerden Grönland'dan Kuzey Kutbu'na yaptığı keşif gezisinde yararlandı. Peary'nin gemisi Roosevelt Kuzey Kutup Bölgesi'ndeki keşif gemileri için özel olarak yapılmıştı. İlk iki gezisinde Kuzey Kutbu'na ulaşamayan Peary, Ulaşmak için yaptığı üçüncü ve son seferinde Grant Arazisi'ndeki Colombia Burnu'ndan büyük bir grupla ve taşınabilecek en fazla araç gereçle yola çıktı. Kaşifler küçük öncü kolunun seçip işaretlediği yolu izliyorlardı. Belirli aralıklarla ana gruptan ayrılan küçük gruplar, ancak geri dönmelerine yetecek kadar erzak alıp kalanını yola devam edenlere bırakarak hareket üstlerine dönüyorlardı. Yolculuğun 225 kilometrelik son kısmı başlarken grupta yalnızca Peary, Matthew Henson ve dört Eskimo kalmıştı. Kaşifler kutup noktasına ulaştıklarına karar verince, orada 30 saat kadar kalarak gözlemlerde bulundular ve bilimsel veri topladılar. Peary yaptığı keşif gezileriyle Grönland'ın bir ada olduğunu kanıtladı ve Eskimolar'a ilişkin araştırmalar yürüttü. Kuzey Kutup Bölgesi'ndeki denizler, gelgit olayları ve rüzgarlarla ilgili bilgiler topladı. Ne var ki, Peary'nin olayları kaydetmekte titizlik göstermemiş olması ve bazı bilgilerin eksikliği uzmanlar arasında kuşkular yarattı ve Kuzey Kutbu'na ulaşıp ulaşmadığı tartışmalara yol açtı. Peary kutup noktasının 8 kilometrelik çevresinde derinlik ölçümleri yapmış ve 2700 metrede bile deniz dibine ulaşamamıştı. Böylece Kuzey Kutbu'nın buzla kaplı büyük bir denizin ortasında olduğunu kanıtlamış oldu Salih Rıza Kılıç Salih Rıza Kılıç, (d. 1899, İstanbul, Türkiye), Türk bürokrat. Hukuk Okulunu bitirdi. 1916 tarihinde Jandarma subayı olarak göreve başladı. Muhtelif kıtalarda hizmet gördü. İstanbul emniyet müdürlüğü yaptı. 1938-1939 yılları arasında Çorum, 1941-1946 yılları arasında Sinop, 1946-1948 yılları arasında Kırklareli ve 1948-1950 yılları arasında Ordu valilikleri yapmıştır. Muzaffer Akalın Muzaffer Akalın, (d. 1902 (r. 1318), Osmaniye) - (ö. 19 Şubat 1994), Türk bürokrat ve siyasetçi. 1922 tarihinde Siyasal Bilgiler Okulu'ndan mezun olmuştur. Baryoz Nahiyesi Müdürlüğü, Adana Vilayet Meclisi İdare Başkatipliği, Seyhan Umuru Hukukiye Başkatipliği, Saimbeyli Re’sül-ayn Viranşehir Kaymakamlığı, İzmir Vilayeti Umuru Hukukiye Müdürlüğü, İzmir Erkek Muallim Mektebi Tarih ve Coğrafya Öğretmenliği, İzmir Edebiyat Muhipleri Derneği Genel Sekreterliği, Dahiliye Vekaleti Nüfus İşleri Umum Müdürlüğü 2. Şube Müdürlüğü, Umûm Müdür Muavinliği, Mülkiye Müfettişliği, İstanbul Vali Muavinliği, İstanbul Emniyet Müdürlüğü, Çorum Valiliği, Mahalli İdareler Genel Müdürlüğü, Yazarlık, TBMM VIII. Dönem Kastamonu Milletvekilliği yapmıştır. Evli ve üç çocuk babasıdır. Sahip Ã–rge Sahip Örge, (d. 1894 Üsküdar, İstanbul - ö. 1969), Türk bürokrat. 1914 tarihinde Siyasal Bilgiler Okulundan mezun oldu. Ünye, Fatsa, Nizip kaymakamlıkları yaptı. Mülkiye müfettişliği, 1932-1934 yılları arasında Kütahya, 1934-1939 yılları arasında Antalya, 1940-1943 yılları arasında İçel (Mersin), 1943-1946 yılları arasında Çorum ve 1946-1949 yılları arasında Çankırı valilikleri yapmıştır. Recai TÃ¼reli Recai Türeli, (d. 1911, Yanya, Osmanlı İmparatorluğu), Türk bürokrat. 1928 yılında Siyasal Bilgiler Okulundan mezun oldu.
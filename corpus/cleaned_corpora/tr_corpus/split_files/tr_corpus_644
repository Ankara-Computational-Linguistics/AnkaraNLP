çevirmelisin. Dışa açılan kapıları kilitleyip karanlığa hapsedemeyeceksin kendini. Er ya da geç, birileri çıkacak karşına. Sevginin sıcaklığını sana yeniden duyuracak birileri... Geride kalmış acı anıların önüne çektiği seti zor da olsa aşacak ve uzanan eli tutacaksın. Bunları yaptığın için, asla ayıplamayacaksın kendini. Olması gereken bu çünkü... Hiçbir tepki vermeden, sessizce dinliyor Nehir. Gerçekleşmesi mümkün olmayacak yabancı bir düşü uzaktan uzağa izler gibi. Gelelim Arda'ya... diye devam ediyor Nevin. Sana elini uzatacak kişi Arda olursa işinin kolaylaşacağını düşünüyorum. Ne de olsa Deniz'in kalbini taşıyor. Yapma abla. diye ilk tepkisini veriyor Nehir. Başkasının kalbiyle yaşamını sürdüren herkes, kalbin eski sahibinin karısı, kocası ya da sevgilisiyle gönül bağı kurmaya kalksa bütün dengeler altüst olur. Arda'nın verdiği belgeler içinde bile böyle bir örneğe rastlamadım. Bir film seyretmiştik Ali'yle... Konuyu biraz saptırmışlardı ama, yanlış hatırlamıyorsam, orada da duygusal bir şeyler yaşanıyordu. Gördüğüm ve izlediğim kadarıyla hiçbir sanat dalında bu konuda doyurucu bir yapıt çıkmamış ortaya. Edebiyat dalında, kalp nakli ve sonrasıyla ilgili doğru dürüst bir roman bile yok. Ne yerli, ne yabancı... Yazılmış kitaplar ya bilimsel içerikli ya da başından geçenleri anlatan kişilerin günlükleri ve anlatıları. Sinema camiası da yanlış yönden yaklaşmış olaya. Çekilen az sayıdaki filmlerde, kalbi veren ve alan kişiler ya eski bir suçlu ya da geçmişi karanlık insanlar. Günlük hayatta karşılaştığımız sıradan tipler değil yani. Senaryoyu ilginç kılmak için gerçekdışı bir sürü saçmalıkla şişirilip, abartılı kurgularla doğru yerine yanlış'ı sunmuşlar izleyicilere. Avantür denilen vurdulu kırdılı macera filmleriyle, kalp naklini yaşamış insanın duygusal derinliği, ne derece dile getirilebilir. Ama unutma ki her yaşam öyküsü başlı başına bir macera filmidir. Doğru. Ancak o filmlerin senaryosunu biz yazmıyoruz. Herkes alnına yazılmış senaryoyla doğuyor. Boşuna konuşup tartışıyoruz ablacığım. Ne yazılmışsa onu yaşayacak olduktan sonra... İ zmir'den dönerken daha serinkanlı düşünebiliyor Nehir. Ya şamın akışına bırakacak kendini, yapay kısıtlamalarla duygularını yormayacak. Ama verdiği kararların da arkasında durup sonuna kadar sahip çıkacak onlara. Arda'nın telefonu, tam da bu içsel kararların üzerine geliyor. Merhaba yerine, Sesini özledim... diye söze giren kömür gözlüye ne yanıt verecek Nehir. Sırf bunu söylemek için mi telefon açıyorsun Arda. Tabii ki hayır. Bu daha başlangıç. Devamını getirme o zaman... Olur mu hiç. Bıraksan neler anlatacağım ama, konuşturmuyorsun ki insanı. Dinliyorum seni, ama acele et. Toplantıya girmek üzereyim. Tamam, söylüyorum... Yarın benim doğum günüm. Ve seni kutlama partisine davet etmek istiyorum. Kusura bakma Arda, bu tür kalabalıkların içine girmeye hazır değilim henüz. Kalabalık yok. Yalnızca sen ve ben... Yalnızca sen ve ben mi. Ne biçim bir doğum günü bu böyle. Yeni yaşantımda ilk seni tanıdım. En güzel ve en anlamlı kutlamanın bu olacağına inanıyorum. Umarım geri çevirmezsin beni. Yapamam Arda. Sanırım anlayışla karşılarsın beni. Kestirip atma hemen. Biraz düşün, öyle karar ver. Düşünecek bir şey yok, kararım belli benim. Hayır, deme lütfen. Yarın sabah arayacağım. O zaman söylersin gelip gelmeyeceğini... O gece yastığa başını koyarken ne diyeceği belli Nehir'in. Gidemeyeceğini söyleyecek ama, Arda'yı kırmadan bu işin içinden nasıl sıyrılacağını bilemiyor. *** Sabah banyodan çıktığında, bambaşka bir ruh hali içinde Nehir. Hem kendisiyle, hem de dünya üzerindeki canlı cansız her türlü yaratık ve nesneyle barışık bugün. Eskilerden kalma bir şarkı mırıldanıyor usuldan. Boy aynasının önünde giyinirken, sevecen bakışlarla okşuyor bedenini. Siyah pantolonun üzerine kırmızı şifon bir gömlek seçiyor. Bugüne o yaraşır. Telefonun karşı tarafında ecel terleri döken Arda'yı da hiç üzmüyor. Tamam, diyor fazla uzatmadan. Geliyorum... Akşamın programı belli. İş çıkışı gelip alacak Arda. Tarabya'ya gidecekler. İki kişilik doğum günü partisi için... Hem sevindirdin, hem de şaşırttın beni, diyor Arda. Dünkü konuşmamızın ardından, davetimi bu kadar kolay kabul edeceğini beklemiyordum doğrusu. Boğaz'ın sularına diktiği bakışlarını toplayıp Arda'nın kömür karası gözlerine bırakıyor Nehir. Nedenini sormayacak mısın. Seni buraya getiren her ne ise, minnet borçluyum ona. Tüm borçları bir yana bırak. Varlığımın özü dediğin kalbin sevinmeye hazır mı. Nehir... Yoksa. Yeni bir başlangıcın müjdesi mi bu. Öyle de sayılabilir. Hatırlıyor musun, son konuşmamızda, ‘Deniz'in bir parçası bende yaşıyor,' demiştin... Evet. Deniz'in bir diğer parçası da bende yaşıyor Arda. Onun bebeğini taşıyorum... Donup kalıyor Arda. İnanmakla inanmamak arasında yaşadığı gelgitin ortasında, Gerçek mi bu. diyor güçlükle. Evet. Ve bu gerçeği ilk kez seninle paylaşıyorum. Neden ilk sana anlatıyorum, biliyor musun. Galiba... hissedebiliyorum. Deniz'in kalbini taşıyorsun Arda. Önce o kalp duymalı bu müjdeyi. Sevinmeli... Yere göğe sığmamalı sevincinden. Sığmıyor zaten... Çok şaşırdım ama, senin adına sevindiğimi söyleyebilirim. Kendi adına da seviniyor aslında Arda. Garip, tanımlanması güç bir duygu karmaşasının ortasında, oradan oraya savruluyor. Farklı şartlar altında olsalar, üzüntüden kahrolacak belki... Kısa bir süre önce eşini kaybetmiş bir kadın, yüreği onun için çarpmaya başlamış genç adama, ölen kocasından bebek beklediğini söylüyor. Ne yapar o genç adam. Sevinir mi, üzülür mü. Gariplik burada başlıyor işte. Arda'nın yerinde bir başkası olsa, annesinin bedenine tutunmaya çalışan minicik varlığa düşman kesilebilir. Kendisi için aşılması zor bir engel oluşturacak bebeğin doğmasını değil, doğmamasını diler içinden. Arda ise o bebeği hiç mi hiç yadırgamıyor, yabancılamıyor. Yüreğinden yükselen sıcaklık, tüm hücrelerine yayılıp sevgi ve şefkat yumağı halinde Nehir'e yansıyor onu ve içinde barındırdığı sevgili varlığı coşkuyla sarıp sarmalıyor. Üzülmek bir yana, Nehir'le yarışacak kadar mutlu hissediyor kendini Arda... N e var ki Nevin, Nehir'in verdiği haberi Arda gibi sevinçle karşılayamıyor. Heyecan içinde anlatıyor Nehir. Ne zamandır kuşku duyduğunu ama konduramadığını, bedenindeki ufak tefek değişiklikleri geçirdiği ameliyata ve yaşadıklarına bağladığını... Sabahleyin banyoda uyguladığı gebelik testinde çift çizgi çıkınca sevinçten havalara uçtuğunu... Hiç sesini çıkarmadan dinliyor Nevin. Ve sonunda kutlanmayı, sevincinin paylaşılmasını bekleyen kardeşinin suratına balyoz gibi inen o soruyu soruyor. Doğuracak mısın o çocuğu. Öylece kalıyor Nehir, uzunca bir süre konuşamıyor. Ne söylediğinin farkında mısın sen abla. Farkındayım. Ya sen. Dünyaya babasız bir çocuk getirmenin ne demek olduğunu biliyor musun. Babasız değil, Deniz'in çocuğu o. Lafta kalacak sahiplendirmelerle oyalama kendini. Hayata 1-0 yenik başlayacak o garibanın günahına da girme. Kararlıyım abla, bu çocuğu doğuracağım. Tanrı'nın bana verdiği en büyük ödül bu. Deniz'le beraberliğimizin somut kanıtı... Nasıl vazgeçerim ondan. Benimle beraber sevineceğini sanmıştım... Yanılmışım. Seni çok iyi anlıyorum Nehir, ama biraz mantıklı ol. Boşanan çiftler bile, geride bıraktıkları evliliklerine ait hamilelikleri sonlandırırken... O farklı bir şey. Biz boşanmadık... Kaldı ki, başkalarının düşünce ve davranışları da zerrece ilgilendirmiyor beni. Çocuğumdan asla vazgeçmeyeceğim abla. Körsün sen. Bırak ileriyi, bir adım öteni bile göremiyorsun. Bu zamanda tek başına çocuk yetiştirmenin zorluklarıyla baş etmek kolay mı sanıyorsun. Çalışma hayatın ne olacak. Yerlere göklere sığdıramadığın şirketin... Hepsinin çözümü bulunur, merak etme. Çocuğumun varlığıyla daha da güçlü olacağımı şimdiden hissedebiliyorum. Kendine ait, özgürce yönlendirebileceğin bir hayatın olamayacak ama. Yeni başlangıçlar yaparken, engel olup dikilecek önüne... Belli oldu derdin. diye sinirle gülüyor Nehir. Yeniden evlenmeye kalksam, çocuklu kadın'ım diye şansım azalır, değil mi. Bak abla, Deniz'le nikâhımız bozulmadı henüz. Beraberliklerin ölümle noktalanması yok benim kitabımda. Sen ne düşünürsen düşün, ikimize ait olan o bebek doğacak. Ve ummadığın kadar da iyi bakılacak. Bundan kuşkun olmasın... Telefonu kapattığında, öfkeden titriyor Nehir. Ablası ve Arda. Bebek beklediğini paylaştığı iki kişi... Nasıl olup da bu kadar farklı tepkiler verebiliyorlar. Öylesine sıcak, öylesine içten davranmıştı ki Arda Nehir'in mutluluğuna öylesine candan ortak olmuştu ki... Oysa asıl o merak edebilirdi, Nehir'in bu çocuğu doğurup doğurmayacağını... Ablasını affedemiyor Nehir. Gösterdiği sevgideki gitgide artan bencillik payını da hoş göremiyor artık. Hele söz konusu, kendisi değil de bebeği olunca... *** İstanbul'la İzmir arasında soğuk rüzgârlar esiyor. Ne Nehir arıyor ablasını, ne de Nevin kardeşinin hatırını soruyor. Nevin'in aramayışının altında yatan neden, öfke ya da küskünlük değil. İstemeden de olsa Nehir'i çok kırdığının, örselediğinin ve oluşan yaraların telefonla onarılamayacak kadar derin olduğunun farkında. Hemen ertesi gün, otobüse atladığı gibi soluğu İstanbul'da alması bu yüzden... Hayır, öyle demek istemedi ablası... Onun yavrusu, Nevin'in de canıdır. Madem doğurmaya kararlı, kardeşinin yanında olacak hep. Neler neler örecek ufaklığa... Ali'yle Nevin'in torunu sayılır o. Kucaklarına alıp mis gibi bebek kokusunu içlerine çekmek için sabırsızlanıyorlar... Baştan karşı çıktı, doğru ama bu söylediklerinde gerçekten samimi Nevin. Ne yapsın, elinde değil. Kardeşinin üzerine konan tüyden bile huylanan bir abla o. Nehir'in bundan sonraki yaşamında pürüz yaratabilecek her şeye karşı da aşırı duyarlılık gösteriyor. İlk tepkisi biraz sert olsa da, Nevin'in iki günlük İstanbul ziyareti, aralarındaki buzları eritmeye yetiyor. Nevin de en az kardeşi kadar hevesle, gelecek bebeğin yolunu gözlüyor artık... *** Karnındaki, henüz kıpırdanmayı bile beceremeyen minicik varlık, Nehir'in grileşmiş dünyasına güneş gibi doğuyor. Gerçek bir mucize bu. İş hayatında kazanacağı başarılarla avunmanın ötesinde fazlaca bir mutluluk umudu kalmamışken bulutların üzerinde geziniyor şimdi. Her önüne gelene söylüyor bebek beklediğini, saklamıyor hiç. Duysunlar, öğrensinler, paylaşarak büyütsünler Nehir'in sevincini... İşyerinde, minik Sezen'in varlığını herkes biliyor. Yetmiyor, merkeze, Nokta Reklam Ajansı'na ulaştırılıyor müjde. Nevzat Bey'le Sedef Hanım'ın etekleri zil çalıyor sevinçten. Nevin'le Ali gibi onlar da torunları yerine koyuyorlar Nehir'in miniş diye çağırdığı bebeğini. Asıl sahiplenmesi gerekenler ortada görünmese de miniş'in sahipleneni çok. Kimine göre torun, kimine göre yeğen olacak doğduğunda. Herkes şimdiden belirlemiş akrabalık ilişkisini. Arda dışında... Eksik kalan tek nokta, bebeğin Arda'ya olan yakınlığını tanımlayamamak. Ama o da öylesine bir sahipleniyor ki miniş'i hiçbir tanım, hiçbir sözcük, bu bağlılığı ifade etmeye yetmez. Nehir'in müjdeyi verdiği günden bu yana, ilişkileri çok daha sıcak. Ama dostça. Arda her gün, bazen günde iki kez telefonla arayıp hatırını soruyor Nehir'in. Şu aralar onun da işleri yoğun. Ama her fırsatta uğruyor. Son gelişinde kocaman, pofuduk bir ayıcık getirdi miniş'e. İlk oyuncağı benden olsun, diyerek. Aralarındaki duygusal gerilimin yatışmasından, sakin ve dostane bir ilişkiye dönmesinden son derece memnun Nehir. Şu aralar, hamilelik öncesinden çok daha rahat hissediyor kendini. Bebek sözcüğünü telaffuz ettiğinden beri, tek bir imalı davranışı olmadı Arda'nın. Nasıl Nehir onu hassas döneminde koruyup kolladıysa, şimdi de o aynısını yapıyor. Arda'nın her gidip gelişinde, şirkette çalışanların soru işareti yanıp sönen bakışlarına hesap vermekten de kurtuldu Nehir. Hiçbir şey umurunda değil artık... O artık hamile. Deniz'in çocuğunu doğuracak, gerisi boş laf... B ebeğin cinsiyeti henüz belli değil. Doğuncaya kadar da öğrenmek istemiyor Nehir. Doğum anına bırakıyor büyük heyecanı. Evet, cinsiyeti belli değil ama, çok önceden konulmuş bir adı var bebeğin... Kaş'ta, denizin derinliklerinin büyüsünü Nehir'e anlatırken, içgüdüsel bir dürtüyle, doğacak çocuklarının adını da belirleyivermişti Deniz. O gün orada yaşadıklarının her anını tüm canlılığıyla hatırlıyor Nehir. Deniz'in dalgalara karışan sesi, kulaklarında yankılanıyor... İkimizden bir parça o... İkimizden bir şeyler taşıyacak. Adı da öyle olmalı. Nehir ve Deniz... Bizden bir şeyler çağrıştırmalı koyacağımız ad. Sen çağırdığında beni hatırlamalısın, ben çağırdığımda seni... De-rin... Derin. Nasıl. Beğendin mi. Derin... Çocuğumuzun ismi Derin olabilir mi. Kız ya da erkek, hangi cinsiyetten olursa olsun, çocuğumuza, adını Kaş'ta, denizin derinliğini içimize çekerek koyduğumuzu söyleyeceğiz. Hadi, sen de seslen... Sen de adıyla çağır çocuğumuzu. Kırma beni. Annesinin yavruma seslenişini duymak istiyorum. Senin ağzından... Bunu benden esirgeme. Derin. Derin. Derin.... O gün boğazına takılan düğüm, aynı yerde duruyor sanki. Gözlerinden yaşlar iniyor gene. Ama hissediyor ki Deniz şu anda çok mutlu, gurur duyuyor bebeğiyle. Bebeği Derin'le... Evin içinde dolanırken, devamlı Derin bebekle konuşuyor Nehir. Deniz de bir yerlere sinmiş, mutlulukla izliyor onları. İlginçtir Derin bebeğin varlığını belli etmesiyle beraber, haftalardır Nehir'in içinde yaşamını sürdüren Deniz, yerini emanetçisine bırakmanın huzuruyla sıyrılıp çıkıverdi dışarı. Karısını ve çocuğunu karşıdan seyretmek, daha keyifli geldi belki... Uzağa gitmedi ama. Hâlâ birbirlerinin varlığını hissedecek kadar yakınlar ve her şeylerini paylaşmayı sürdürüyorlar. Yaşamlarındaki tek fark, yepyeni bir döneme adım atıyor olmaları. Derin Dönemi'ne... Devr-i Derin'e. *** Nehir Hanım, bir konuğunuz var. Kimmiş. Genç bir hanımefendi. Adını vermek istemiyor. Size sürpriz yapacakmış. Nurcan'ın araladığı kapıdan içeriye süzülen genç hanımefendi, Dila Sezen. Gözlerindeki sıcacık ifadeyle, Merhaba, diyor Nehir'e. İzmir'deki hastanede, soğuk rüzgârların estiği o günün ardından karşılaşmadılar hiç birkaç kısa telefon konuşması dışında görüşmediler. Bugünkü ziyareti neye borçlu olduğunu kestiremiyor Nehir ama, ilk şaşkınlığın ardından yerinden fırlayıp kucaklayıveriyor Dila'yı. Son derece heyecanlı ikisi de. Kucaklaşmaları içten. Bilmeyen gözler, birbirini özlemiş dost, arkadaş, hatta kardeş olduklarını düşünebilir. Dün geldim Londra'dan, diyor Dila. Ayağımın tozuyla da sana uğradım. Ne kadar kalacaksın. Yurtdışında yaşayan birilerine, tatil ya da küçük bir soluklanma amacıyla kısa süreliğine Türkiye'ye geldiklerinde sorulan beylik soru. Üç gün, beş gün, bir ya da iki hafta... Ancak Dila'nın yanıtı bu kez farklı. İngiltere'ye dönmeyeceğim. Türkiye'ye kesin dönüş yaptım. Nedenini soramıyor Nehir. Dila önce beden diliyle ardından da konuşarak her şeyi anlatıyor zaten. Bizimkiler duman olmuş Nehir. Bir de benim yokluğumla yanmasınlar istedim. İyi düşünmüşsün, derken, bizimkiler sözcüğünün arkasına gizlenmiş kişilerin kimliklerini ve kendisiyle olan bağlarını/ilişkilerini aklına getirmemeye çalışıyor Nehir. Dila'nın annesiyle babası onlar. Büyük bir acı yaşadılar. Kızlarının varlığıyla biraz olsun avunabilecekler belki... Mastır işi ne olacak. İstanbul'daki üniversitelerden birinde tamamlayacağım. Orada aldığım dersler geçerli sayılacak. İki dönem kaldı zaten... Konuşmanın ağırlığını kendi üzerinden alıp Nehir'e yöneltmek ister gibi, Sen nasılsın. diye soruyor Dila. Biraz toparlanmış görünüyorsun ama, işyerindeki duruşların yanıltıcı olduğunu bilirim. Gerçekten iyi misin. Ne kadar iyi olabilirsem... diye içini çekiyor Nehir. Önemli bir konuda konuşmak istiyormuş da nereden başlayacağını bilemiyormuş gibi, oturduğu yerde huzursuzca kıpırdanıyor Dila. Bir şeyler duydum ama... Doğruluk derecesini kestiremiyorum. Hamile misin sen Nehir. Dila'nın içeriye girmesiyle Nehir'in tüm hücrelerine yayılan o tatlı sıcaklık, geldiği hızla çekip gidiveriyor. Bunu öğrenmek için mi geldin buraya Dila. Birilerinden duydukların yetmedi, kendi gözlerinle görmek istedin. Gördüklerin yetmezse sorarsın. Paravan niyetine kullandığın göstermelik sevginle yumuşattığın diller, istediğin her şeyi anlatır sana... Kim gönderdi seni buraya. Kendi arzunla mı geldin, birilerinin yönlendirmesiyle mi. Hayır, böyle düşünmemeli. Dila'nın bakışları öylesine sıcak ve sevgi dolu ki hâlâ... Nehir'i ağabeyinin karısı olarak benimsiyorsa eğer, onun hamileliği konusunda bilgi edinmek de hakkı değil mi. Evet, hamileyim. Kısa bir suskunluk... Söylenenleri algılamakla sindirmek arasında geçen küçücük bir zaman dilimi. Ve Dila'nın sessizliği bozan, bomba etkisindeki sözleri... Doğuracak mısın bu çocuğu. Bu soruyu ilk kez duymuyor Nehir. İlkinde ablası, şimdi de Dila... Merak edilen nokta aynı, ancak olaya farklı açılardan yaklaştıkları kesin. Nevin, kardeşini kayırarak, doğacak bebeğin getireceği sorunları sıralamıştı. Dila ve perde gerisindeki diğer Sezenler ise Nehir'in bu çocuğu doğurmak istemeyeceğini düşünüyorlar. Gerekçeleri de belli... Kariyerinin zirvesinde gencecik bir kadın, geride kalmış iki aylık evliliğinin meyvesini alıp da ne yapacak. Doğacak bebek, yalnızca ayak bağı olmayacak mı ona. Yürüttükleri mantık bu. Kayıtsız görünmeye çalışsalar da deli gibi merak ediyorlar. Dila'yı aracı yapıp nabız yoklamaya göndermeleri bundan... Tabii ki doğuracağım. diyor Nehir, Dila'nın gözlerinin içine bakarak. Aksini düşünmek için bir neden mi var ortada. Duyduklarını akıl terazisine koyuyor Dila. Nehir'in yüzündeki kararlı ifadeyi de üzerine ekleyince denge kuruluyor. Harikasın sen. diyerek yerinden fırlıyor. Nehir'e sarılıp yüzünü, gözünü, yanaklarını öpücük yağmuruna tutuyor. Biliyordum, diye yineliyor durmadan. Bu cesareti göstereceğini adım gibi biliyordum ben... Helal olsun sana. Belli ki birilerine karşı savunmuş Nehir'i. Doğurmaz, diyenlere kafa tutmuş, sonuna kadar sahip çıkmış ona. Sana da helal olsun Dila. Şimdi gidip, İnanmadınız ama ben haklı çıktım, diyerek zaferini haykırabilirsin. Evet, gizli saklı yok. Sezen ailesinin çatısı altındaki herkes, Derin bebeğin yola çıktığını öğrenmeli artık... *** Dila'nın Türkiye'ye dönmesi, Nehir'in yaşamında büyük değişimlere yol açıyor evle iş arasında gitgide tekdüzeleşen günlerine hareket kazandırıyor. Neredeyse her gün şirkete uğruyor Dila. Bazen öğlen yemeğine çıkıyorlar, bazen de çay kahve içmeye. Nehir'in diğer devamlı konuğu Arda'yla da tanışıyorlar bu arada. Önceleri, ikisinin birbirini yadırgayacağından çekiniyor Nehir ama, kısa süre içinde yanıldığını anlıyor. Hatta, Dila'yla Arda öylesine kaynaşıyorlar ki, kan çekti, diye düşünmekten kendini alamıyor Nehir. İlginç bir üçlü oluşturuyorlar bir araya geldiklerinde... Ortak noktaları Deniz. Nehir ve Arda, Deniz'in emanetçileri. Biri bebeğini taşıyor, diğeri kalbini. Ve bu değerli emanetlerin üzerine titriyor ikisi de. Dila ise Deniz'in can kardeşi. O da bir emanetçi aslında. Nehir'i ve Arda'yı Deniz'in emaneti olarak görüyor ve ağabeyinin yokluğunda onları sahiplenmeyi görev biliyor. Ama şu anda hepsinin odaklandığı nokta Derin bebek. Tüm hesapların Nehir üzerine yapılması, dengelerin ona göre ayarlanması bu yüzden... Dila, Arda ve şu sıralar İzmir'le İstanbul arasında mekik dokuyan Nevin, anne adayını nazlandırmakta birbirleriyle yarışır gibi, son derece keyifli bir hamilelik yaşatıyorlar Nehir'e. Dila ile Nevin'in konumları belli. Ya Arda. Evet, Arda'nın aralarında oluşu, tanımlanamaz bir durum. Ama hiçbiri kimlik sorgulaması yapmayı aklına getirmiyor. Çünkü, adını koymasalar da çok özel bir ayrıcalığı var onun. O Arda. Deniz'in kalbini taşıyor... Madem burada, Nehir'in ve Derin bebeğin yanında olmak istiyor, olacak. Kimsenin (Dışardan bakan yabancı gözler de buna dahil.) onu yadırgama ve yargılama gibi bir hakkı yok... D oğuma iki hafta kala, şirket çalışanları bebek için sürpriz bir parti düzenliyorlar. Bir anlamda, Nehir'in işyerine ve iş arkadaşlarına veda partisi bu. Şirket binasının girişindeki geniş salonu süslemişler. Kemerli kapının üzerinde yaldızlı harflerle Hoş geldin bebek. yazıyor. İrili ufaklı armağan paketleri pastalar, çörekler, börekler... Ve sıcacık bir erken kutlama. Partinin bitiminde, hepsiyle tek tek kucaklaşarak veda ediyor Nehir. Merak etmeyin fazla özlemeyeceksiniz beni, diyor. Bebeği kaptığım gibi soluğu burada alabilirim... Su Reklam Ajansı, bir süreliğine Pınar ve Hakan'a emanet. Kanıtlanmış becerileriyle, kendi yokluğunu hissettirmeyeceklerini umuyor Nehir... Evin düzeni de yaklaşmakta olan doğuma ayarlandı. Nevin, bir haftadır İstanbul'da. Bavullar dolusu bebek çeyiziyle geldi bu kez. Neler hazırlamamış, neler hazırlatmamış ki. Cinsiyet belli değil diye mavili, pembeli, sarılı, yeşilli yatak takımları örgü battaniyeler, hırkalar, yelekler, tulumlar... Kendi el emeği, göz nuru ürünlerin yanı sıra hazır alınanlar, ısmarlananlar... Birileri beşiz doğuracağımı mı söyledi sana. diye takılıyor Nehir. Bir ordu bebeğe yeter bunlar... Olsun, diyor Nevin. Eksik kalmasın da... Bebeğin yatağını önceden sermiyorlar. Nehir'in loğusa yatağı da ancak doğumdan sonra, anne ve bebek eve dönerlerken serilirmiş. Âdet öyleymiş. Ah, şu Nevin Abla'nın sonu gelmeyen âdetleri... İnansın inanmasın, sesini çıkarmadan hepsini kabulleniyor Nehir. Öylesine hevesli ki ablası, öyle canla başla koşturuyor ki oradan oraya, ters bir şey söyleyip de kalbini kırmak istemiyor. *** Son iki haftasını evde dinlenerek geçirmeyi planlarken, Derin bebeğin sabırsız davranabileceğini hesaba katmıyor Nehir. Doktoru sezaryeni uygun gördüğünden, doğumun gerçekleşeceği gün bile önceden belli oysa... Öngörülen tarihe bir hafta kala sancısı tutuyor Nehir'in. Apar topar hastaneye gidiyorlar. Ve doğuma alınıyor... Anneliğini onaylayan müjdeyi aldığında yüreğini saran heyecanı ya da bu heyecanın bir benzerini daha önce hiç yaşamadı Nehir. Bire bir tanık olmasa, inanmazdı belki. Ama artık emin... O zamana kadar dünya üzerine gelmiş ve bundan sonra gelecek en güzel, en muhteşem yaratık, insanın kendi çocuğu. İnce uçlu kalemle çizilmişçesine minik, hokka misali bir ağız ve burun incecik kirpiklerle çevrili yumuk gözler, başının tepesinde tüy gibi duran bir tutam saç... O benim, o benim oğlum. diye sımsıkı sarılıyor bebeğine Nehir, mis kokusunu, sıcaklığını çekiyor içine. Evet, cinsiyeti belli artık. Derin bebek, erkek. Sevinç, umut, hüzün, mutluluk... birbiriyle çelişen bütün duyguları yaşıyor şu anda Nehir. Aylardan sonra, yeniden Deniz'e kavuşmuş gibi. Ama, onun eksikliğiyle kavruluyor bir yandan da... *** Ertesi gün, Nehir'in hastanedeki odası ziyaretçi akınına uğruyor. Nevzat Bey'le Sedef Hanım, bebeğin yastığına altın takarken, Bıraksak, Nokta Reklam Ajansı'nda kim var kim yok buraya akacaktı, diyorlar. Bebek ziyaretine kalabalık gidilmez, diye güçlükle durdurduk ve hepsini temsilen biz geldik. Su Reklam Ajansı çalışanları ise kendilerini uyaran kimse olmadığından, akın akın bebek görmeye geliyorlar. Pınar'la Hakan dışında uzun süre kalan pek olmasa da Nehir'in başı hep kalabalık. Nevin, Ali ve Dila ev sahibi konumundalar. Ve tabii ki Arda. Gelenle gidenle, yapılan sohbetlerle fazlaca ilgilenmiyor Arda. Belli belirsiz bir gölge gibi, Nehir'le Derin'i kollamaya şartlandırmış kendini. Kaygılı bakışları Nehir'in üzerinde, Çok yoruyorlar seni, diyor. Büyüklü küçüklü demetler, buketler, sepetler halinde gelen çiçekleri tek tek dışarı çıkarıp koridor boyunca sıralıyor. Ya bebeğin çiçek alerjisi varsa. diyor. Düşünen yok ki... Diğerleri, onun abartılı titizliklerini gülerek karşılarken, Nehir'in yüreğinde garip bir sızı filizleniyor. Arda'yı yönlendiren gizemli bir güç, fısıltı sessizliğinde de olsa varlığını hissettiriyor... *** Akşamüzeri, tam da el ayak çekilmişken, iki özel ziyaretçileri oluyor Nisa ve Halil Sezen. Dila hiç şaşırmadan, kapıda karşılıyor onları. Belli ki geleceklerinden haberli. Nisa, hiç kimseye takılmadan, doğruca bebeğin yatağına doğru yürüyor. Kocası da hemen arkasında. İkisi beraber, gözleri buğulu, bakışları bin bir anlamla yüklü sevgiyle, şefkatle, yüreklerinde çığ gibi büyüttükleri özlemle, dokunmaya kıyamadan dakikalarca seyrediyorlar Derin bebeği. O ana kadar hiçbir ziyaretçinin kucağına verilmedi bebek. Ama bu kez durum farklı. İzin ister gibi Nehir'e bakıyor Dila... Onun bakışlarından onay alınca, Derin bebeği tutup usulca kaldırıyor ve annesinin kollarına bırakıyor. Nisa, Derin'in yüzündeki kıpırdanışları hayranlıkla izliyor. Yumuk ellerini avucuna alıyor. Kollarının arasındaki minicik bedenden kendi bedenine geçen sıcaklığın tüm hücrelerine yayılmasının keyfini yaşıyor. Göğsüne bastırıyor Derin'i, kokusunu içine çekiyor. Baksana Halil, diyor kocasına. Tıpkı Deniz'in bebekliği. Alışılagelmiş bir durum aslında. Yeni doğan bebeği, herkes farklı birine benzetir. Anne ve baba tarafı, kendi aile özelliklerini bebekte görmeye ve bu görüşü çevresine kabul ettirmeye pek heveslidir. Bu yüzden, bebek birine benzetildiğinde, çevreden tatlı sert itiraz sesleri yükselebilir. Ama şimdi, kimseden ses çıkmıyor. Çıkamaz da. Nisa Hanım, Deniz'in oğlunun Deniz'e benzediğini söylediyse eğer, gerçeklik payı olmasa bile, hiç kimse ağzını açıp tersini iddia edemez... Derin bebek yeniden yerine yatırıldıktan sonra, çevresindeki diğer kişilerin ancak farkına varabiliyor Nisa. Nevin'le Ali'yi başıyla selamlayıp Nehir'in yanına sokuluyor. Çok şey borçluyuz sana Nehir, diyor yumuşacık sesiyle. Yeniden Deniz'imize kavuşturdun bizi. Beklemiyordum açıkçası... Umduğumdan yürekli çıktın. Sımsıkı sarılıp kucaklıyor Nehir'i. Kızım benim. diye öpüyor yanaklarından. Tıpkı eskiden yaptığı gibi... Çantasından çıkardığı incili maşallahı Derin'in yastığına iliştiriyor. Bordo renkli kadife kutunun içindeki elmas taşlı bileziği de Nehir'in koluna geçiriyor. Kayınvalidem takmıştı bunları, diyor. Deniz'e ve bana... Deniz'in doğduğu gün. Nisa ve Halil Sezen, gelişlerinde kimselere merhaba demeden, doğruca bebeğe odaklanmalarını bağışlatmak ister gibi, herkesle tokalaşıp vedalaşarak ayrılıyorlar oradan. Çıkarken, baştan beri odanın girişinde ayakta durmuş, olanları sessizce izleyen Arda'ya takılıyor Nisa'nın gözü. Yatağının içinde, içgüdüsel bir ürküntüyle kasılıp kalıyor Nehir. Sezenler'in hastaneye geldikleri günü hatırlıyor. Nisa Hanım'ın organ bağışını, Oğlumun parçaları dört bir yana saçıldı, diye yorumlamasını... Nisa ve Halil Sezen, karşılarında duran genç adamın, oğullarının kalbini taşıdığını bilseler, ne düşünürler acaba. Neyse ki tanımıyorlar onu. Arayı düzeltmenin ilk adımı atılmışken hesapta olmayan gerginlikler yaşanmamalı. Ancak, Nehir'in aklından geçenleri yadsırcasına ilginç gelişmeler yaşanıyor kapının önünde. Arda'yı annesiyle ve babasıyla tanıştırıyor Dila. Ayrıntıya girmeden, yalnızca adıyla... İki taraf da birbirine karşı yumuşacık, sevecen tavırlar içinde. Kafasında bir ışık yanıveriyor Nehir'in. Dila. Nehir'le ilgili tüm ayrıntıları ailesiyle paylaştığı gibi, Arda'yı da anlatmış besbelli. Hiç yabancılık çekmeden, uzun zamandır birbirlerini tanıyormuş gibi davranmalarının açıklaması bu. Başka ne olabilir ki. *** Doğumun üçüncü günü hastaneden çıkıyorlar. Nehir'e iğne oyası, Derin'e İzmir'de özel olarak işlettiği mavi yatak takımlarını seriyor Nevin. Öyle uzun uzun yatmaya niyeti yok Nehir'in. Ablası engellemese, kalkıp oturacak. Nazar değer, diyor Nevin. Çarçabuk iyileştin diye göze gelirsin. Hiç değilse gelen giden olduğunda gir yatağa. Söz dinliyor Nehir. Gün boyunca evin içinde dolanıp duruyor ama, birileri bebek görmeye geldiğinde, yatağına uzanıp loğusacılık oynuyor. Bir haftalıkken göbeği düşüyor Derin'in. İlk banyosunu yapacaklar... Nisa Hanım, Dila'dan duymuş olmayı yeterli görerek, davet edilmeyi beklemeden koşup geliyor. Nevin'le Nisa, büyüklerinden gördükleri gibi, eski gelenek ve görenekleri çağrıştıran bir ilk banyo yaptırıyorlar Derin'e. Bebek küvetine doldurulan köpüklü suyun içine altın liralar, nazarlıklar atılıyor, dualar okunuyor. Üç kez sabunlanıyor Derin'in bedeni, okunmuş sular dökülüyor başından aşağıya. Sonra da kurulanıp giydiriliyor. Mavi kadife tulumunun içinde pek yakışıklı duruyor Derin bebek... Nisa ile Nevin'in, bebek için canla başla çalışmaları, düğün hazırlıkları sırasında gösterdikleri ortak çabayı hatırlatıyor Nehir'e. Eski kareleri kafasından uzaklaştırıyor hemen. Bu kez farklı olacak her şey... Olmalı. Olumsuzlukların geride kaldığına inanmak istiyor Nehir. O n günlük oldu Derin. Hastaneden çıkmalarının üzerinden de bir hafta geçti. Bir haftadır, Arda'yla yüz yüze gelmediler... Nehir yönünden pek sorun yok, şikâyetçi olan Arda. Her gün telefonla arıyor. Bazen günde birkaç kez... Rastlantı sonucu Derin'in ağlama sesini duyduğunda, havalara uçuyor sevincinden. Özledim, diyor. Çok özledim... Burnumda tütüyor kokusu. Kendisinin ikinci plana itildiğinin farkında Nehir. Arda'nın asıl özlediği, Derin artık. Onu rahatça görememenin sıkıntısıyla kıvranıp duruyor. Dışarıda rahatça görüşebildikleri günler geride kaldı, eve gelmektense çekiniyor Arda... Sonunda, Nehir'in aklına bile getiremeyeceği bir yolla çözümlüyor sorunu. Uzun zamandır yaşamadıkları kadar dingin bir pazar günü... Doğum sonrasında dışarı adımını atamayan Sultan'a bile hafta sonu izni vermişler. Nevin'le Nehir, Derin'le ilk kez yalnız kalmanın keyfini çıkarıyorlar bugün. Geceliği, sabahlığı üzerinden attı artık Nehir. Eşofman takımlarla geziyor evin içinde. Derin de onlarla beraber salonda, ana kucağında16 uyuyor. Geceden geceye yatağına yatırıyorlar. Öğleden sonra kapı çalınıyor. Tatil günü, kim olabilir ki. Nevin gidip kapıyı açıyor. Gelen konukları salona alıyor. Arda ile annesi Feride Hanım'ı... Arda'nın sesini duyunca öylesine güçlü bir sevinç dalgasına kapılıyor ki, bir adım geride kalmış Feride Hanım'ı görmüyor bile Nehir. Ok gibi fırlayıp kucaklayıveriyor Arda'yı. Sonra da aynı hızla geri çekilip varlığını yeni fark ettiği Feride Hanım'a, Hoş geldiniz, diyor. Oturmadan ellerimi sabunlayayım ben, diyor Arda. Banyo ne taraftaydı. Döndüğünde açıklamasını yapıyor. Dışardan gelince, eller sabunlanmadan bebeğe dokunulmaz. Siz siz olun, mikrop saçan parmakların Derin'e değmesine izin vermeyin. Nehir'le Nevin, Arda'nın bebek konusundaki titizliklerine alışık ama Feride Hanım, tanımaz gözlerle süzüyor oğlunu. Sonra da bakışlarını Nehir'e çeviriyor. Güle güle büyütün bebeğinizi Nehir Hanım, diyor. Arda'nın ameliyatından beri, sık sık İstanbul'a geliyorum. Kaç kez niyetlendim size uğramaya, olmadı. Kısmet bugüneymiş. Feride Hanım'la ikinci karşılaşmaları. İlkinde, Arda'nın kalp nakli sonrası yattığı hastane odasının kapısında, bambaşka şartlarda karşılaşmışlardı. Oğlunun kurtulmasını sağladığı için öylesine minnet doluydu ki Feride Hanım, teşekkür etmeye çalışırken dili dolanıyordu. Feride Hanım'ın bakışları o günden izler taşıyor hâlâ. Hâlâ sevecen, hâlâ minnet yüklü... Ama tavırları daha derli toplu. Konuşmalara katılmıyor Arda. Sandalyesini Derin'in yattığı ana kucağının önüne çekmiş, uykunun kollarındaki bebek yüzünün kıpırdanışlarını izliyor. Nevin'in getirdiği çayları içerken küçük kımıltıların ardından ağlamaya başlıyor Derin. Nehir'den önce Arda fırlıyor yerinden. Kimseden izin alma gereği duymadan, koltuk altlarından tutup kaldırıyor bebeği. Özlemle göğsüne bastırıyor... Gözleri kapalı, elinden gelse içine sokacakmış gibi öylece kalıyor bir süre. Belli etmemeye çalışsa da onları böyle görmekten fazlasıyla etkileniyor Nehir. Derin'in ağlarken susması, sakinleşmiş bir halde kolunu bacağını Arda'nın göğsüne bırakması da tuzu biberi oluyor. Feride Hanım'ın yüzündeyse şaşkınlıkla karışık bir hoşnutsuzluk ifadesi var sanki. Bebeğin uyanmasını beklemiş gibi, çantasından çıkardığı kutuyu açıp mavi kurdeleye tutturulmuş altını Derin'in omzuna takıyor ve üzerine düşeni yapmanın ferahlığıyla arkasına yaslanıyor. Kalkalım mı Arda. diyor yumuşacık bir sesle. Sonra da Nehir'le Nevin'e dönüp, Yarın yolcuyum, diye açıklıyor. Eşya toplamam gerekiyor... Zavallı Feride Hanım, diyor Nevin arkalarından. Ne demek şimdi bu. Görmüyor musun oğlunun halini. Seni bıraktı, ne derece bıraktığı da bilinmez ya neyse el kadar bebeye sardırdı şimdi de... Pazar günü, annesini bebek görmeye getiren genç bir adam. Buraya geleceğine İstanbul'un cennet mekânlarından birine gitmeyi, başkalarının bebeği yerine, oğlunun evlenebileceği gelin adaylarıyla tanıştırılmayı tercih etmez miydi o anne. Bana ne bunlardan. Neden beni suçlar gibi konuşuyorsun. Seni suçlamıyorum. Feride Hanım'ın bu durumdan pek hoşnut olmadığını söylüyorum yalnızca. Ablası haklı. Nehir de Feride Hanım'ın davranışlarındaki tutukluğun farkında. Yanı sıra, bir gün gelip Arda'nın evleneceğinin, hatta öncesinde gelin adayını annesiyle beraber Nehir'le de tanıştıracağının bilincinde. Doğal karşılıyor bunları. Daha doğrusu, doğal karşılamaya çalışıyor. Arda'yla Dila'yı aynı yakınlıkta görüyor kendine. İkisi de aynı derecede düşkünler ona. Dila da evlenecek bir gün, evleneceği kişiyi Nehir'le tanıştıracak... Ve bundan büyük bir mutluluk duyacak Nehir. Neden Arda'nın evliliğinde de aynı mutluluğu duyacağından emin değil. Tehlikeli bir soru bu. Kendine bile dürüstçe yanıt veremeyeceği kadar tehlikeli... Ama Nehir, en azından şimdilik oyalanabileceği yeterlilikte bir yanıt buluyor sonunda. Dila evlenmeye kalksa ve evlense, Nehir'le aralarındaki ilişki ve yakınlık hiçbir zarar görmeyecek aynı şekilde sürdürecekler beraberliklerini. Ama aynı şeyler Arda için geçerli değil ne yazık ki. Gün gelir de Arda evlenirse, aralarındaki bağların tümünü değilse de pek çoğunu koparmaları gerekecek. Annesi bile hoşlanmazken, elin kızı böyle tanımsız bir beraberliği nasıl hoş karşılasın ki... 16 Bebeğin uyutulduğu, beslendiği, taşınması kolay, çok işlevli özel beşik N evin'e kalsa, bebeğin kırkı çıkmadan, Nehir'i işe göndermeyecek. Bizim zamanımızda, diye başlayan, eskilerde yaşanmış loğusa bunalımı hikâyelerini anlatıyor durmadan. Cin çarpmaları, sihir, büyü, efsun abartmalarıyla süsleyerek... Son günlerde ablasının en mantığa sığmaz âdetlerini bile harfi harfine uygulayan Nehir'in bunlara karnı tok. İkinci haftanın sonunda özgürlük bayrağını çekiyor. Ve tam gün olmasa da birkaç saatlik uğramalarla işyerine adımını atıyor. İstese de daha fazla ayrı kalamıyor evden. Derin'i emziriyor çünkü. Sütü elverdiği sürece de emzirmeye kararlı. Neyse ki biberona alıştı Derin. Evden çıkmadan Nehir'den elektrikli pompayla alınan sütü, o yokken Nevin ya da Meryem, Derin'e veriyorlar. Meryem, evdeki kadroya yeni giren bir isim. Derin'in dadısı. Sultan gibi, onu da Nisa Hanım sayesinde buldu Nehir. 40-45 yaşlarında, görmüş geçirmiş, deneyimli, hepsinden önemlisi çocuklara şefkatle yaklaşan, sevgi dolu bir kadın. Ablası gittiğinde en büyük yardımcısı olacak. Nevin de İzmir'e gitmeye hazırlanıyor zaten. Çok ihmal ettim Ali'yi, diye sızlanmaya başladı bile. Derin'in kırkını çıkarmasını bekliyor. Ama sık sık gelecek. Nehir'in yanına bir de Derin'in sevgisi ve özlemi eklendi çünkü... Nehir, bebeği eve kapatıp kuş kanadının esintisinden sakınarak besleyip büyüten annelerden değil. Yirmi günlük olunca, kendisiyle beraber Derin'i de özgürlüğüne kavuşturdu. Yarı kırkı çıktı, çocuğumun hapis kaldığı yeter, diyerek Derin'i de alıp gezmelere götürmeye başladı. O günden beri, her gün en az yarım saat dışarı çıkarıyorlar bebeği. Bu duruma en çok sevinen de Arda... Derin'le buluşma fırsatını yakalayabiliyor bu sayede. Açık havayı çok seviyor Derin. Ağlarken susuyor sokağa çıktıklarında. Nevin de sevdi bu işi, Nehir işteyken arabasına koyup gezdiriyor Derin'i. Ancak, kırkını doldurmuş bebeği ev gezmesine götürmediler henüz. Ben İzmir'e gitmeden, Nisa Hanım'lara uğrasak, diyor Nevin. Benden sonra işe güce dalar ihmal edersin sen. Ayıptır kızım... O kadar gidip geldiler. Torunlarını el öpmeye götürmezsen gönül koyarlar. Derin'in el öpmeye geleceği haberi, Sezenler'in Yeniköy'deki yalısında bayram havası estiriyor. Gelecek olan, yumruk kadar bebek değil de protokollü bir konukmuş gibi, tepeden tırnağa elden geçiriyorlar dört bir yanı. Yataklar hazırlanıyor Derin için, buraya gelişlerinde kullanılmak üzere ana kucakları alınıyor çarşıdan. Nevin'le Nehir de unutulmuyor bu arada. Onlar için de çeşit çeşit ikramlıklar, siniler dolusu yemekler hazırlanıyor mutfakta. Sezenler, yüreklerinin kapılarını ardına kadar açarak karşılıyorlar konuklarını. Hele Derin'i yere göğe sığdıramıyorlar. Eline ilk kez oyuncak verilmiş, o oyuncağın büyüsüyle kendinden geçmiş iki çocuk gibi Nisa ve Halil Sezen. Dila'nın da onlardan eksik kalır yanı yok. Annesiyle babasından daha çok görüyor Derin'i ama, onun kendi evlerinde, kendi çatılarının altında olduğunu bilmek, farklı bir heyecanla dolduruyor içini. Nisa'yla Nevin, yemekten sonra kahvelerini içerlerken, Halil Sezen, Seninle biraz konuşsak mı. diyor Nehir'e. Salonun diğer köşesindeki oturma grubuna doğru yürürken, merakını yenemiyor Nehir. Halil Sezen'in kendisiyle baş başa konuşacağı ne olabilir. Üstlerine çöken ciddi havayı dağıtmak ister gibi sıcacık gülümsemesiyle, Dilacığım, diye sesleniyor Halil. Bize de kahve getirmelerini söyler misin. Söyledikten sonra yanımıza gel... Bu iyi işte, Dila'nın varlığı ilaç gibi gelecek Nehir'e. Sınava girecekmiş gibi heyecanlanmasına gerek yok aslında, şunun şurasında iki laf edecekler... Kahvelerin ve Dila'nın gelişiyle söze başlıyor Halil. Hukuki konulardaki resmi konuşmalardan hoşlandığımı söyleyemem, ama bazen gerekiyor. Şu anda olduğu gibi... Hatırlarsan, sana bir veraset ilamı göndermiştim... Başından aşağı kaynar sular iniyor Nehir'in. İlamı eline aldığı zamanki bozgunu aynen yaşıyor sanki. Evet, diyerek hafifçe başını sallıyor. İlamı aldım. Miras konusunun sana ters geldiğini, hatta reddi miras yoluna gitmeyi bile düşündüğünü biliyorum. Heyecanının ve tutukluğunun yerini şaşkınlık alıyor Nehir'in. Nasıl bilebilirsiniz ki. Avukatımın ya da benim, böyle bir şeyi sizinle paylaştığımızı hatırlamıyorum. Haklısın, diye gülüyor Halil. Ama ben öğrendim. Nasıl. derken, içinde palazlanan öfkeyi bastırmakta zorlanıyor Nehir. Öncelikle şu noktayı vurgulamak isterim her şey senin iyiliğin içindi... Reddi miras davası açsan da önemli değildi, onu da bir şekilde hallederdik gerçi ama, testi kırılmadan tedbirimizi alalım dedik. Şöyle ki... Senin hukuk danışmanınla aynı hukuk bürosunda çalışan avukatlarım var. Onların aracılığıyla... Ama bu etik değil. diye atılıyor Nehir. Bana danışmanlık yapan bir avukat, benim izleyeceğim yolu anlatamaz size. Sakin ol, anlatmadı zaten. Senin yapmak istediğin mantıkla bağdaşmayan eylemi, beraberce önlemeye çalıştık yalnızca. Kaldı ki, karşı taraflarda da olsalar avukatların birbirleriyle görüşüp davanın gidişatı konusunda niyet yoklaması yapması da fazla yadırganacak bir durum değildir. Bizimki, son derece masumane bir girişim. Cengiz Bey, reddi mirası gerektirecek bir durum olmadığını anlatmadı mı. Sana ait payın, kanuni hakkın olduğuna inanman için saatlerce dil dökmedi mi. Sana uysa, yapmak istediklerine destek verse, yanlış bir yola girecektin. Neyse ki böyle bir durumu yaşamadık. Artık dava açamazsın. Çünkü, reddi miras davaları, veraset ilamının alınmasından üç ay sonrasına kadar açılabiliyor. Avukatı bu konuda uyarmadı onu. Dava açma süresinin sınırlı olduğundan söz etmedi... Öfkesinden nereye çatacağını bilemiyor Nehir. Yanlış yönlendirildim, diyor. Bunun hesabı sorulacak. Ancak, böyle olması mirastan pay alacağım anlamına gelmiyor. Sözünü ettiğiniz paylaşıma katılmak istemiyorum ben. Birden ifadesi değişiyor Halil'in. Kanun, miras, dava gibi soğuk yüzlü kavramlardan sıyrılıp, yaramazlık yapan inatçı çocuğuna hoşgörü ve sabırla yaklaşan şefkatli bir baba gibi gülümseyerek bakıyor Nehir'e. Baştan beri söze karışmadan, sessizce onları dinleyen Dila'ya dönerek, Bunları konuşurken Dila'nın da özellikle yanımızda olmasını istedim, diyor. Çünkü benim yönümden, ikinizin arasında hiçbir fark yok. Sen de benim kızımsın artık. Laf olsun diye değil, inanarak söylüyorum bunları. Deniz'in boş bıraktığı yerde sen duruyorsun artık Nehir. Ve hep orada kalacaksın. Şartlar ne getirirse getirsin... Deniz'in adı geçince daha fazla dayanamıyor Nehir. Yanaklarından aşağı inen yaşları elinin tersiyle silerken, Böyle düşündüğünüz için teşekkür ederim, diyor. Bırak teşekkürü. Çok iyi biliyorum ki, neden ilk günden sana sahip çıkmadık diye soru işaretleri var kafanda. Ancak, yargılamadan önce, kendini bizim yerimize koyman gerekiyor. Canının bir parçasını, en değerli varlıklarından birini beklenmedik bir anda yitiriverince yitirilenin geride bıraktığı karanlık boşluğun içine düşüveriyor insan. Oradan kurtuluncaya kadar da hiçbir şeyi görmüyor gözü. Karanlıklar dağılmaya başlayınca, yitirdiğinin boş kalan yerini tümüyle dolduramasa da, çevresinde oraya oturabilecek birilerinin olduğunu fark ediyor. Bizim durumumuzda olduğu gibi. Kısacası, büyük yaraların sızısı, acılarla avuntuların dengelenmesiyle diniyor ancak... Duygusallığın derin sularında kulaç atmaktan yorgun düşmüş gibi, derin bir soluk alarak konuyu değiştiriyor Halil. Sanırım anlaştık... Daha doğrusu, benim anlatmak istediğimi anladın. Sıra sende ve senin yapacaklarında. Veraset ilamı, miras gibi tatsız konulara bir daha dönmek istemiyorum. Burada karara bağlayalım, bitsin... Payına düşen mülklerin intikal işlemleri için tapuya gitmen gerekiyor. Gözün korkmasın hemen, her ne kadar kızdınsa da Cengiz Bey ve benim avukatlarım resmi işlemlerde yardımcı olurlar sana. Nehir'in anlatılanlara hâlâ sıcak bakmadığını fark edince de, Ah, benim güzel kızım. diyor Halil. Mal paylaşımı yüzünden birbirinin gözünü oyuyor millet. Sense elini sürmemek için direniyorsun. Onurlu bir davranış, anlıyorum ama, senin de farklı sorumlulukların var artık. Yalnız kendini değil, Derin'i de düşünmek zorundasın. Derin adını duyunca canlanıyor Nehir. Doğru söylüyor Halil Bey, oğlunun haklarını kollamak onun görevi. Tamam, oğlu için ne gerekirse yapacak. Ancak, yanıtını bulamadığı bir soru burgulanıyor kafasında Derin olmasa, Nehir onu doğurmamış olsa, Nisa ve Halil Sezen gene de kollarını açacak mıydı Nehir'e. Aklından geçenleri okumuş gibi, Yanlış şeyler düşünmeni istemem, diyor Halil. Derin'i kucağımıza vermekle dünyaları bağışladın bize. Ama o gelmeden önce de kızımızdın sen bizim. Para, mal mülk konularına tekrar girmeyi istemiyorum ama, senin için bir şeyler yapmaya karar verdiğimde, Derin'in varlığından bile haberim yoktu... *** O gece yatağa uzandığında, Deniz'in ölümünden beri ilk kez kendini bu kadar hafiflemiş hissediyor Nehir. Görünmeyen bir el, yaşamındaki olumsuzlukları tek tek ayıklıyor sanki. Ya da sihirli bir değnek dokundu dünyasına... Mucize mi bu. diye mırıldanıyor kendi kendine. Derin'in ağlama sesi, tüm sorularının yanıtını verir gibi. Başka yerde arama, mucize ben'im. diyor Derin... D erin bebek üç ayını doldurdu. Nehir de doğum öncesi düzenini yakaladı sayılır. Uslu bir bebek Derin. Annesinin yaşamına hiçbir zorluk getirmedi. Bunda, Nehir'in evle iş arasındaki dengeyi iyi kurmasının, kendine en uygun yardımcıları seçmesinin de rolü büyük tabii. Ablasının İzmir'e dönmesinden sonra, her sabah Derin'i Meryem'in becerikli ellerine bırakıp işe giderken gözü arkada kalmıyor. Artık biberon ve kaşık maması da yiyebiliyor Derin. Nehir'in yalnızca gece yatarken emzirmesi yeterli oluyor. Nehir'in tek şikâyeti, gün içinde oğlunu deliler gibi özlemesi. Bazen arabaya atlayıp eve gittiği bile oluyor. Özlem çeken bir başka Derin âşığı da Arda. Ne yazık ki, Nehir kadar şanslı değil o. Derin'i görmek için hafta sonunu beklemek zorunda. Pazar sabahları bir yerlere gidip beraberce kahvaltı yapmayı alışkanlık haline getirdiler. Çoğu zaman Dila da katılıyor onlara. Hepsi de bir arada olmaktan keyif alıyorlar. Gidilecek yeri Arda seçiyor genellikle. Fazlaca kalabalık olmayan, sigara dumanından uzak, havadar Derin'e göre, sakin mekânlar... Polonezköy'e gidecekleri pazar sabahını diğerlerinden farklı kılan, özel bir konukları var Dila'nın arkadaşı Sarp. Dila ile Sarp, üniversiteden arkadaşlar. Ayn ı dönemde, ancak farklı bölümlerde okumuşlar. Mezuniyetten sonra yolları ayrılmış. Dila, Londra'dan döndüğünde, ortak arkadaş gruplarının buluştuğu yerlerde karşılaşmaya başlamışlar. Ve aralar ında farklı bir yakınlaşma olmuş. Aile içinde ilk seninle tanıştırıyorum, diyor Dila. Tarafsız gözle incele bakalım... Nehir'in ilk gözüne çarpan, Sarp'ın son derece yakışıklı olduğu. İlk kez karşılaştığı insanlarla bile kolayca iletişim kurabilecek kadar da sıcakkanlı. Bakışlarını Dila'ya çevirdiğinde yüzünde beliren sevinç gülümseyişi de gözünden kaçmıyor Nehir'in. Dördü beraber, keyifli bir kahvaltı sofrasını paylaşıyorlar. Derin de masanın yanına çektikleri arabanın içinde mışıl mışıl uyuyor. Nehir'in fazlaca ilgilenmesine gerek yok zaten. Bebeğin yüzündeki ve bedenindeki en ufacık değişimleri saniyesi saniyesine izleyen, koyulaşmı ş sohbetlerin ortasında bile gözlerini ondan ayırmayan bir Arda var nasılsa... Dila'yla Nehir yönünden kanıksanmı ş bir durum ama, ilk kez karşılaştıkları birinin bu tablo karşısında neler düşündüğünü merak etmekten kendini alamıyor Nehir. Bunu öğrenmesi için biraz beklemesi gerekiyor... Adı kahvaltı ama, orada kalışları öğleden sonrasına kadar sarkıyor. Bu süre zarfında birkaç kez uyanıp tekrar uyuyor Derin. İki kez biberonla besleniyor. İki kez de altını değiştiriyorlar. Bezini bağlayan Nehir, ama Arda da ısrarla yanlarında duruyor. Bıraksalar o işi de yapacak... Şehre döndüklerinde, eve gideceğine Nehir'le beraber geliyor Dila da. Niyeti belli, sıcağ ı sıcağına Nehir'in Sarp hakkındaki görüşlerini alacak. Derin'i, üstünü değiştirip yatağına yatırdıktan sonra, ellerine birer fincan kahve alıp salona geçiyorlar. Nasıl buldun Sarp'ı. İyi sabrettin, diye gülüyor Nehir. Az daha onların yanında soracaktın. Söyleyeyim... Fizik olarak da, davranı ş yönünden de tam not aldı benden. Ama önemli olan, benim değil senin ne düşündüğün. Aramızda ciddi bir şey yok henüz. Nereye kadar gideceğini de bilemiyorum. Küçük bir başlangıç yaptık yalnızca. Bu arada Sarp'ın Adanalı köklü bir aileden geldiğini ve bir otomotiv şirketinin satış müdürü olduğunu öğreniyor Nehir. Göründüğü kadarıyla her şey son derece olumlu Dilacığım. Ya yüre ğin. Yüreğin neler diyor Sarp için. Orasını hiç sorma. Deli yürek, de gitsin. Anlaşıldı, diye gülüyor Nehir. Ayn ı dilden konuşan iki deli yürek... Mutlu Son'a benziyor ya, hayırlısı olsun bakalım. Bir şey söyleyeceğim ama, gülme, diyor Dila. Arda'yı senin erkek arkadaşın sandı Sarp. Öyle olmasa şaşardım zaten. diye tepkisini dile getiriyor Nehir. İlk karşılaştığın insanın önünde ölçülü davransa bari, öyle değil mi. Saplantılarına söz geçiremiyor ki. Neredeyse çocuğun altını değiştirecek... Dalgın bakışlarını duvara dikiyor Dila. Doğru, diyor. Babası olsa, bu kadarını yapamaz. Dudaklarından istemsizce dökülüveren sözcükleri toparlayamamanın ezikliğiyle bakıyor Nehir'e. Özür dilerim, diyor. Öyle demek istememiştim. babası olsa... babası... baba... Çılgınca dans ediyor sözcükler... Nehir'in beynine topuklarıyla vura vura, acımasızca... Deniz... Derin... Arda... Babası olsa. Babası... Başını ellerinin arasına alıp öylece kalıyor bir süre. Dila ise kendini affettirebilmek için dil döküyor. Nasıl oldu, anlayamadım. Birden çıktı ağzımdan. Boş bulundum... Kendini suçlamaktan vazgeç, diyor Nehir. Bilinçaltındakiler günışığına çıktı, hepsi bu. Arda'nın bunları görmesi ve bir an önce toparlanması gerek. Ona da kızamıyorum ki. Öyle babaç babaç ortalıkta dolaşması yok mu... Ne dedin sen. diye gülmeye başlıyor Nehir. Anaç'ı duymuştum da, babaç'ı ilk kez senden duyuyorum. Gerilen sinirlerin boşalmasıyla ortaya çıkan beklenmedik bir kahkaha krizi... Gözlerinden yaş gelinceye kadar gülüyor ikisi de. O yaşların gülmekten mi, ağlamaktan mı kaynaklandığını birbirlerinden saklayarak... Neden sonra sakinleştiklerinde, Yeri gelmişken, bir şey söyleyeceğim sana, diyor Dila. İtiraf etmeliyim ki, Arda'nın yerinde bir başkası olsaydı, senin yanında duruşunu yadırgardım. Onunla beraber, seni de dışlayabilirdim hatta. Yanlış anlama, yaşamın boyunca hiç kimseyle beraber olmayacağın anlamına gelmiyor bu. Anlatmak istediğim, yabancı birine karşı duyabileceğim ilk doğal tepkiler... İlginç olansa, bu tepkilerin hiçbirini Arda'ya karşı duymayışım. Garip değil mi sence de. Bilemiyorum Dila... Hepimiz farklı yanılgılar içindeyiz galiba. Nehir. Arda'nın hiç kız arkadaşı falan yok mu. Vardır herhalde. Okul ya da iş çevresinde kimlerle beraber olduğunu bilemem ki. Bütün dünyası buradaymış gibi görünüyor da... Çok zor günler geçirmiş. Yaşamla ölüm arasında asılı kalmak, tüm dengelerini altüst etmiş. Arda'nın hâlâ geçiş döneminde olduğunu düşünüyorum ben. Zamanı gelince kendi özgün dünyasını kuracak. Birileriyle beraber olacak, evlenecek... Bizimle olan beraberliği de bitecek o zaman. Bitecek... Bitecek... Bitecek... D erin'in doğumundan bugüne, altı ay içinde Nevin'in kaç kez İzmir'den İstanbul'a geldiğini çıkaramıyor Nehir. Hafta sonuna rastlatıp Ali Enişte'yle beraber sürpriz yaptıkları da oluyor ama, daha çok tek başına geliyor Nevin. Bu sabah da ablasını karşısında görünce hiç şaşırmadı Nehir. Şirkete telefon edip, biraz geç gideceğini söyledi. Abla kardeş, Sultan'ın hazırladığı sofrada, Derin'le beraber kahvaltı yaptılar. Mama sandalyesinde oturuyor artık Derin. Önüne konan bisküvileri kemirmeye bayılıyor. Son derece de güler yüzlü bir bebek. Annesinin dışında, çevresinde görmeye alışık olduğu yüzlere cömertçe gülücükler atıyor. Öğlene doğru giyinip evden çıkıyor Nehir. Bugün işe gitmek gelmiyor içinden. Öğleden sonra katılması gereken şirket toplantısı olmasa... Çalışanlarla merhabalaşarak odasına doğru yürürken, Birisi aradı sizi, diyor Nurcan. Mutlaka görüşmek istiyormuş. Kartını bıraktı, daha sonra tekrar geleceğini söyledi. Nurcan'ın uzattığı kartviziti alıp odasına geçiyor Nehir. İş ilişkileri olan ya da yeni ilişkiler kurmak isteyen şirket temsilcilerinden biridir, diye düşünürken kartın üzerindeki harfler, birbiri üzerinden atlayarak şekilden şekle giriyorlar. Prof. Adnan Eren Parmaklarının karta değen kısımları yanmış gibi, içgüdüsel bir tepkiyle elini çekiyor. Sümenin üzerine düşen beyazın üzerindeki siyah italik yazı, Nehir'e meydan okuyacak kadar net Prof. Adnan Eren. Titreyen elleriyle telefona uzanıyor. Abla.... Biliyordun değil mi. Babamın Türkiye'ye geldiğini ve bana uğrayacağını biliyordun... … Onun için sokuldun yakınıma. İzmir'de olsan bu kadar iyi izleyemeyecektin olacakları. Nehir... sakin ol lütfen. Ben de yeni öğrendim. Ayvalık'taki arsaları satmaya geldi babam. Birkaç gün kalıp dönecek. Gelmişken bizleri de görmek istemesinde ne kötülük var. Doğru, diye sinirle gülüyor Nehir. Gelmişken... Benim için gelmemiş insanı görmek istediğimi nereden çıkarıyor. Sordu mu bana. Nehir, bir kez olsun sakin olmayı denesen... Bir kez olsun dinlesen onu. Bir daha böyle bir fırsatı bulamayabiliriz. Umurumda değil. Benim için zaten yok, hiçbir zaman da olmadı. Benim hatırım için... Sıradan bir iş görüşmesi gibi düşün, sıradan bir ziyaretçi gibi gör onu. Ama geri çevirme. Kilometrelerce öteden gelmiş bir babaya ayıracak on dakikan yok mu. Onun bana ayıracak zamanı oldu mu. Şu andakini sayma. Günahlarını çıkarmak istiyorsa, gideceği çok yer var Amerika'da. Allah bilir, dinini de değiştirmiştir o. Susuyorum artık Nehir. Vicdanınla baş başa bırakıyorum seni. Ne haliniz varsa görün... Tamam, ablasının söylediği gibi, sıradan bir ziyaretçi kimliğiyle kabul edebilir Adnan Eren'i. Ama görüşme süresini elinden geldiğince kısa tutacak. Yanıt vermesine gerek yok, kayıtsızca dinler görünmesi yeterli. Olabildiğince uzak, soğuk, mesafeli onun anlayacağı dilde cool...17 Bir saat sonra, Adnan Eren'in geldiğini haber veriyor Nurcan. İçeri alabilirsin, komutuyla da kapıyı açıp yol gösteriyor konuğa. Nurcan'ın çıkmasıyla baş başa kalıyorlar. Nehir ve Adnan Eren... Karanlıktan çıkan gözlerin ışığa alışmaya çalışırken kırpıştırılması gibi, kararsız bakışlarla süzüyorlar birbirlerini. Hoş geldiniz, demeden yalnızca kendisine uzatılan eli sıkarak, Buyurun, diye yer gösteriyor Nehir. İlgisiz görünmeye çalışsa da zorlamalı konuğunu göz ucuyla incelemekten kendini alamıyor. Hesaplarına göre 60-65 yaşlarında olması gerekirken, ancak ellili yaşlarda görünüyor Adnan Eren. İnce uzun, atletik bir yapıya sahip. Ve kabul etmeli ki hâlâ çok yakışıklı. O da Nehir'i incelemeye dalmış. Yumuşacık bakışları Nehir'in yüzündeki her bir zerreye dokunup, mutlu bir gülümsemeyle geri dönüyor. Uzayıp giden sessizliği bozmak Nehir'e düşüyor. Beni görmek istemişsiniz... Uzun yıllar yurtdışında kalmış insanların aksanlı Türkçesiyle, Çok özlemişim seni, çok... diyor Adnan Eren. Seni görmeden ölsem, gözlerim açık giderdi. Titreyen dudaklardan, buğulanan gözlerden etkilenmemeye kararlı Nehir. Alaycı bir ses tonuyla yanıtını yapıştırıyor. Gözlerinizi kapatacak birileri çıkardı oralarda... Ne söylersen söyle, canımı acıtamazsın Nehir. Öylesine mutluyum ki şu anda... Bunları söylemek için mi geldiniz buraya. Anlaşıldı, diyor Adnan Eren buruk bir gülüşle. Bir an önce söyleyeceğini söyle çık git, diyorsun ha... Gitmeyeceğim. Hiç konuşmadım bugüne kadar, kendimi savunmadım hiç. İlk ve son kez konuşmak istiyorum. Dinleyeceksin. Söyleyeceklerim bitmeden şuradan şuraya gitmem, bilmiş ol... İkisi için de yorucu bir maratonun başlamak üzere olduğunu tahmin edebiliyor Nehir. Arkasına yaslanıp derin bir soluk alıyor. Dinliyorum sizi, diyor. Baştan, en baştan başlayacağım izninle. Füsun'u tanıyıp efsunlandığım ilk günlerden. Çok gençtik ikimiz de... Üniversite üçüncü sınıftaydım ben siyaset bilimi okuyordum. Füsun da lise son sınıfta. Bizim fakültenin bahar çayına gelmişti kuzeniyle. Çok güzeldi. Gözleri gözlerime değdiği an, kıyametler koptu yüreğimde. Gizemli, doğaüstü bir güçle birbirimize doğru çekiliyorduk sanki. Ve ben ilk kez âşık oluyordum... Neyse ki karşılıksız değildi aşkım. Füsun ve ben delice sevdalanmıştık birbirimize. Kimseleri görmüyordu gözlerimiz. İki kişilik dünyamızın dışında kalan her şeyi silip atacak kadar güçlü hissediyorduk kendimizi. Bu güce ihtiyacımız vardı. Çünkü, yakın çevremizden bizi caydırmaya, yolumuzdan geri çevirmeye yönelik aykırı sesler yükselmeye başlamıştı. Ayvalıklı zengin bir ailenin tek kızıydı Füsun. Biricik ortak noktamız da buydu zaten. Tek çocuk olmak. Ben de ailemin tek çocuğuydum ama, onlar kadar parlak değildi durumumuz. Babamı küçük yaşta kaybetmiştim. Dededen kalma üç katlı bir evimiz, geçimimizi rahatlıkla sağlayacak gelirimiz vardı gerçi ama, Füsun'un ailesini tatmin edecek düzeyde zengin sayılmazdık. Yaşlarımız çok küçüktü üstelik. Gencecik, eli ekmek tutmamış, ciddiye alınmayacak bir maceraperesttim onların gözünde. Şiddetle karşı çıktılar beraberliğimize. Kendilerince haklılardı belki ama, Füsun'a uyguladıkları baskı ev hapsine varınca bıçak kemiğe dayandı. Başlangıçta, benim yönümden de durum pek iyi sayılmazdı. Biricik oğlunu o yaşa, o boya getirmek için özveriyle çırpınan, kelimenin tam anlamıyla kendini bana adayan anacığım da onaylamıyordu birlikteliğimizi. Ama katı yaptırımlarla çıkmadı karşıma. Bunca olumsuzluktan bezip doğruyu bulacağımı umarak, sabırla beklemeye koyuldu. Baktı ki çözülmüyoruz, çözüleceğimize daha da kenetleniyoruz birbirimize... Baktı ki aşkımız engel tanımıyor... arkamızda durmayı görev bildi. Annemin hoşgörüsünün, şefkatli yaklaşımının yanında Füsun'un ailesi gitgide katılaşıyordu. Biz, gariban iki âşık, bir araya gelip görüşmek bir yana, doğru dürüst haberleşemiyorduk bile. Ve ben... Anneni kaçırmak zorunda kaldım. Ne. diye istemsizce haykırıyor Nehir. Kendini kayıtsızca dinlemeye şartlandırmışken verdiği tepkiden rahatsız olmuş gibi, ilgiyi başka yöne çekme çabasıyla, Çay içer misiniz. diye soruyor. Açık bir çay içebilirim. Zahmet olmazsa... Bize iki çay gönderebilir misin Nurcan. Birisi açık olacak. Ha... Bugünkü toplantıyı da yarın sabaha erteleyelim. Elimdeki verileri değerlendirecek fırsatım olmadı henüz. Nehir'in, toplantı yerine onu dinlemeyi tercih etmesini kamufle etmek için öne sürdüğü yapay gerekçeyi, kendine yönelik bir uyarı olarak algılıyor Adnan Eren. Umarım seni işinden alıkoymuyorumdur. Önemli değil. Devam edebilirsiniz. Nerede kalmıştık.... En son, annemi kaçırmak zorunda kaldığınızı söylemiştiniz. Ha, tamam... Ne yapabilirdim ki. Başka seçenek bırakmamışlardı bana. Kararımızı vermiştik, iyi bir zamanlama yapmaya kalmıştı iş. Bizim zamanımızda lise bitirme sınavları yapılırdı, hâlâ yapılıyor mu bilmem... Füsun'un son sınava gireceği günü sabırla bekledik. Sınavdan çıkar çıkmaz da taksiye atladığımız gibi bizim evde aldık soluğu. Füsun da en az benim kadar istemeseydi, cesaret edemezdim belki. Ama o, benden de gözü karaydı. Üzerinde okul formasıyla kaçtı geldi bana. Elinden tuttuğum gibi götürüp anneme teslim ettim. Bizde kalamazdı. Elleriyle koymuş gibi bulurlardı kızlarını... İki ay boyunca teyzemde kaldı Füsun. 18 yaşını doldurmamıştı henüz, beklemek zorundaydık. 18. yaşını, nikâhımızla beraber kutladık. Gelinlik çok yakışmıştı Füsun'a. Peri kızı gibi olmuştu. O güne kadar gördüğüm, ondan sonrasında da görebileceğim en güzel gelin, benim karımdı. Düğün yapmamıştık. Bu iş için yüklüce bir para ayırmıştı annem ama, kız tarafı'nın olmayacağı bir düğün, gelini mutsuz etmekten başka ne işe yarardı ki. Bir bakıma çılgınlıktı yaptığımız. Fakülte son sınıftaydım henüz ve Füsun'la beraber annemin evine sığınmıştık. O yılı öyle geçirdik. Üniversiteden mezun olup da elim ekmek tutunca evimizi ayırdık. Ama, kendimizi toparlayıncaya kadar annemin eli hep üzerimizde oldu. Üç katlı binanın diğer katlarından aldığı kirayı, ‘senin payın' diyerek her ayın başında, aldığım maaşa ekledi. Taşlar yerine oturuyordu yavaş yavaş. Çok mutluyduk... Hiçbir sorun yoktu evliliğimizde. Füsun'un ailesinin üzerimize düşen gölgesi dışında. Kariyer yapacaktım. Yüksek lisansa başvurdum ve kabul edildim. Vicdan azabı duyuyordum Füsun'u üniversiteden mahrum bırakmıştım. Çok yüce bir insandı o. Bir gün olsun, benim yüzümden eğitimini yarım bıraktığını söylemek bir yana, ima bile etmedi. Hep güldü yüzü. Sevinçlerini paylaştı benimle, üzüntülerini içine attı... İster istemez, okulunu Halil Sezen yüzünden yarım bırakan Nisa Hanım'ın isyankârlığıyla kendi annesinin hoşgörülü ve ılımlı yaklaşımını karşılaştırıyor Nehir. Onların yerinde kendisi olsa hangisi gibi davranacağını kestiremiyor. Mutluluk perisi bizden yanaydı, diye devam ediyor Adnan Eren. Birbirimize bağlılığımızı ödüllendirmek için Nevin'i gönderdi bize. Her şey iyiye gidiyordu. Mesleki kariyerimdeki ok, zirveye çevirmişti sivri ucunu. Maddi yönden de hiçbir sıkıntımız yoktu. Tek pürüz, Füsun'un içine gömdüğü, benden bile gizlemeye çalıştığı ezeli derdiydi. Hiçbir zaman affetmedi ailesi. Ne onu, ne de beni... Nevin'in doğumundan sonra yumuşayacaklarını umuyorduk. Olmadı kendileri de Füsun'la aynı acıyı çektikleri halde inatlarını kıramadılar. Onca yıl evli kaldık, ağzını açıp da pişmanlığı çağrıştıracak tek söz etmedi Füsun. Hiç mi ailesini özlemez insan. Biliyordum, için için kanıyordu yüreği... eziliyordum karşısında. Bu durumun sorumlusu bendim çünkü. Doçentlik tezime hazırlanırken, ikinci hamileliğinin müjdesini verdi Füsun. O sayfayı kapattığımızı düşünüyorduk oysa. Nevin de 15 yaşına girmişti üstelik... İkimiz için de sürpriz olmuştu. İlk hamileliğinde olduğundan daha da hevesli görünüyordu Füsun. Oğlan doğuracağını düşlüyordu. Benim için cinsiyet önemli değildi ama, bana bir erkek evlat verirse daha mutlu olacağımı sanıyordu galiba. Öyle mi gerçekten. Kız değil de erkek olarak gözlerimi açsaydım dünyaya, babam gene terk eder miydi beni. Yoksa, böyle bir şeyi aklına bile getirmeden, Oğlum. diye ağzını doldura doldura sahip mi çıkardı çocuğuna... Dünya üzerinde bizim kadar bir mutlu çift daha var mı, diye düşünürdüm hep. İhtimal vermezdim benzerimizin olduğuna. Yeni gelecek bebeğimiz de mutluluğumuza mutluluk katacaktı, zerrece kuşkum yoktu bundan. Ve biz o büyük faciayı yaşadık. Başımıza gelebilecek en büyük felaketi... 17 soğuk K açıncı çaylarını içtiklerinin farkında değil Nehir. Kapının açılıp kapanması, dolu bardakların bırakılıp boşların alınması dışında durmaksızın konuşan konuğunun yorulmuş olabileceğini düşünüyor Nehir. Ama Adnan Eren, anlattıklarından güç alır gibi konuştukça diriliyor sanki. Sağlıklı bir hamilelik dönemi geçirmişti Füsun. Her şey yolundaydı. Kumburgaz'daki yazlığımızda kalıyorduk. Daha üç hafta vardı doğuma... Bir hafta sonra şehre dönüp son hazırlıklarımızı tamamlayacaktık. Sonrasında yüz bin kere düşündüm... Keşke o geceyi hiç yaşamadan ölüverseydim, diye. Yazlık komşularımızla mangal partisi yapmıştık o akşam... Kadehler yeni doğacak bebeğimiz için kalkmıştı ama, Füsun içmiyor diye içmemiştim ben de. Geç vakit eve dönüp yataklarımıza uzandık. Sabaha karşı uyandığımda yanım boştu. Su içmek ya da tuvalete gitmek için kalkmış olmalıydı Füsun. Fırlayıp kalktım, evin içinde aranmaya başladım. Banyonun ortasında boylu boyunca yatıyordu Füsun. Kanlar içindeydi... Nevin, Nevin'in haber verdiği komşular... ambulans çağırmak için çevrilen telefonlar... ne zaman geleceği belli olmayan ambulansı beklemenin anlamsızlığı... Füsun'u nasıl kaldırdık oradan, arabaya nasıl yerleştirdik bilemiyorum. Ama yan komşumuzun, ‘Bu halde araba kullanamazsın, bırak ben götüreyim,' dediğini çok iyi hatırlıyorum. Küfür gibi geldi bu sözler. Ben götürecektim karımı. Ellerimle sokacaktım doğum odasına. Aslanlar gibi. Hem onu, hem de doğacak çocuğumuzu kucaklayacaktım sonrasında... Direksiyonun başına geçtiğim gibi kökledim gazı. Arka koltukta Füsun'un saçlarını okşayarak, ‘Dayan annem, dayan...' diye yalvaran Nevin'in sesi hiç silinmedi kulaklarımdan... Adnan Eren'in hıçkırıkları dışında tüm sesler susmuş. Nehir de soluk almaktan korkar gibi usulca gözyaşlarını siliyor. Duymak istemediğini, algılayamıyor da insan. Ameliyathanenin kapısında, ‘Maalesef anneyi kurtaramadık,' diyen doktorun, öldüğünü söylemeye çalıştığı kadının benim karım, Füsun'um olduğunu kavramamak için direndim bir süre. Olamazdı, bizim başımıza gelemezdi böyle bir şey... Korkunç gerçekle yüzleştiğimde ilk hissettiğim, yoğun bir suçluluk duygusu oldu. Benim yüzümden ölmüştü Füsun. Kumburgaz'da olmasaydık, daha erken yetişebilirdik hastaneye. Dokuz aylık hamile kadının ne işi vardı yazlıklarda... Arabayı da yeterince hızlı sürememiş miydim acaba. Zamanında yetiştirememiştim hastaneye... Her zamanki saplantılarımdı aslında. Yaşanan her olumsuzlukta kendimi suçlu görmek. Ne yaparsam yapayım, yaşanacakların önüne geçemeyeceğimin bilincinde değildim. ‘Bebek yaşıyor,' dediklerinde, zifiri karanlığın ucunda cılız bir ışık belirdi. Ama o ışığa tutunacak gücüm yoktu benim... Kuvöze koymuşlardı seni. Başımı kaldırıp da doyasıya bakamadım bile. Ne yüzle bakacaktım. Anasız bırakmıştım seni bir ömür boyu anasız yaşamaya mahkûm etmiştim. Darmadağın olmuştuk. Bizi toparlamak, gene anacığıma düştü. Nevin'le senin tüm sorumluluğunuzu üzerine aldı. O olmasa ne yapardım, bilemiyorum. Kendi evini kapatmamıştı ama, bizde kalıyordu annem. Bizim eski düzenimizi sürdürmekti amacı. Her şey yerle bir olmuştu oysa... Gölge gibi girip çıkıyordum eve. Yaşayan bir ölü gibi. Kimseyle konuşmuyordum, kimseleri görmüyordu gözüm. Hele senin olduğun tarafa bakmıyordum bile. Bakamıyordum... Seni dışladığımı, Füsun'un ölümünden seni sorumlu tuttuğumu düşünüyordu herkes. Hatta annem bile... ‘El kadar bebenin ne günahı var oğlum.' diyordu. ‘Yazgısı böyleymiş Füsun'un, dünya üzerindeki kısmeti bu kadarmış. Boş yere suçlama şu yavrucağızı.' Diğerleri gibi annem de yanılgı içindeydi. Seni hiç suçlamadım ben Nehir. Yüzüne baktığımda, kendi suçlarımı gördüğüm için uzak durmaya çalıştım senden. Bunun ne kadar acı bir kaçış olduğunu bilsen... Biraz dinlenin isterseniz, diyor Nehir. Tavırlarında ve ses tonunda belirgin bir yumuşama var. Az kaldı, diyor Adnan Eren, üzerine yüklenmiş görevi bir an önce sonuçlandırmak ister gibi. Yılların suskunluğunu çözüp bu kadar konuştuğuma inanamıyorum. Seni sıktımsa bağışla... Olur mu hiç. diyor Nehir. Keşke bu kadar bekleyip biriktirmeseydiniz. Nurcan'dan çayın yanında yenecek bir şeyler isteyip yeniden dinlemeye koyuluyor. Benden hayır yoktu artık. Ne size, ne kendime. Tek çareyi bilimsel çalışmalara odaklanmakta bulmuştum. Sabahlara kadar odamda çalışıyordum. Aynı evin içinde gezinen yabancılar gibiydik. Daha fazla dayanamadı annem. Ablanı ve seni alarak kendi evine geçti. Daha az görüşüyorduk artık, ilişkilerimiz kopma noktasına gelmişti. Uzaktan uzağa her şeyinizle ilgileniyordum ama, yakınınıza sokulamıyordum. Eski suçlarımın üzerine yenilerini ekliyordum bu sayede... Kötü, çok kötü bir babaydım ben. Elimi uzatsam tutacaktım sizi ama yapmıyordum. Yalnızca yaz tatillerinde Nevin'le seni alıp bir yerlere gitmekle aralıyordum perdeyi. Farklı bir ortamda, farklı şartlar altında saplantılarımdan az da olsa sıyrılabiliyordum çünkü. Suçluluk duygum yalnız sana karşı değildi. Nevin'in hayatını da çökerttiğimi düşünüyordum. Liseden sonra okulu bırakmış, tekdüze bir hayatı yaşamaya mahkûm etmişti kendini. Senin annen olma rolünü benimsemişti kendince. Hiç erkek arkadaşı olmadı... Bir sürü isteyeni çıktı, evlenmemek için direndi. Annemin ve benim ısrarlarımızla Ali'yle evlenmeye razı oldu sonunda. Tek şartı vardı seni yanına alacaktı. Evlendiler... Bir yıl sonra da annemi kaybettik. Ona karşı da görevlerimi yapamamıştım. Son günlerini, benim sorunlarımı dert edinerek geçirmemeliydi. Bu arada tezimi vermiş, profesör olmuştum. Kariyer beklentilerimin son noktasına ulaşmıştım yani... Yapacak bir şeyim kalmamıştı. Dünya üzerindeki varlığımın gereksizliğini düşünür olmuştum. Yeni bir bunalımın eşiğindeydim gene... Ne size yararım vardı, ne kendime. Uzun uzun düşündükten sonra, Amerika'daki üniversitenin öğretim üyeliği fırsatını değerlendirmeye karar verdim. Farkındaydım, pek çok şeyin sonu olacaktı gidişim. Çürümeye yüz tuttuğunu düşündüğüm köklerimden kopup yepyeni bir hayata başlayacaktım Amerika'da. Denemeye değerdi... İyi de olmuş sanırım. Orada evlenip yeni bir düzen kurmuşsunuz kendinize. Nehir'in sözlerindeki iğnelemeyi fark etmemiş gibi, hafifçe gülümseyerek devam ediyor Adnan Eren. Füsun'dan sonra evlenmeyi aklıma bile getirmedim. Ne Türkiye'de, ne de Amerika'da... Evlenmek, ona ihanet etmek gibi geliyordu bana. Amerika'da da uzun yıllar tek başıma yaşadım. Öyle de sürüp gidecekti belki. Ama zaman içinde, farklı bir görüş açısıyla bakmaya başladım hayata. Füsun'un içimdeki varlığını sürdürerek de evlenebilirdim ben. Evlendiğim insanın Amerikalı oluşu, rastlantı değil. Onunla kendi dilimde, Füsun'a hitap ettiğim dilde konuşmuyorum. Aşk yok aramızda. Anlayışa dayalı bir beraberlik yalnızca... Çantasından çıkardığı fotoğrafı masanın üzerine koyuyor. Amerikalı sarışın bir kadınla iki şirin kız çocuğu. Eşim Sarah Monica ve Susan... Monica yedi, Susan dört yaşında. Üzerinden ağır bir yük kalkmış gibi derin bir soluk alıp arkasına yaslanıyor Adnan Eren. Anlatacaklarım bu kadar. Çok zamanını aldım senin... Son bir şey söyleyeceğim. Annene çok benziyorsun Nehir. Seninle konuşurken, Füsun'u görüyorum karşımda... Ne düşüneceğini, nasıl davranacağını bilemiyor Nehir. Beni suçlamamış, annemin ölümünden sorumlu tutmamış, diye yineliyor içinden. İyi de, yazık olmadı mı boşa geçen o yıllara... Halil Sezen'in sözleri geliyor aklına. Canının bir parçasını, en değerli varlıklarından birini beklenmedik bir anda yitiriverince, yitirilenin geride bıraktığı karanlık boşluğun içine düşüveriyor insan. Oradan kurtuluncaya kadar da hiçbir şeyi görmüyor gözü... Adnan Eren'in o karanlık boşluktan kurtuluşu, uzun sürmüş demek... Onlarca yıl. İç dünyasındaki dalgalanmaları ustaca perdeleyip, Akşam için bir programınız var mıydı. diye soruyor Nehir. Program falan yok. Seninle konuşmak için geldim ben Türkiye'ye. İşim bittiğine göre, gidebilirim artık. Kalkmak için doğrulduğunu görünce, Bir dakika, diyor Nehir. Telefona uzanıyor... Ablacım, akşama bir konuğumuz var. Masaya bir tabak daha koyar mısınız... Ş irketten çıkarken Pınar'la karşılaşıyorlar kapıda. Tanıştırayım, diyor Nehir. Babam. Benimle hasret giderdi. Şimdi sıra torunuyla tanışmakta... Nevin, hiç ummadığı bir müjdeyle ödüllendirilmenin heyecanıyla karşılıyor onları. Hem babasını, hem de Nehir'i coşkuyla kucaklıyor. Adnan Eren'in gözleri, bir şeyler arar gibi. Hemen anlıyor Nevin. Derin uyuyor, diyor. Birazdan uyanır. Salonun dört bir yanına serpiştirilmiş fotoğrafları inceliyor Adnan. Deniz'e takıldığında hüzünle buğulanan gözleri, Derin'e ilişince sevinçle ışıldıyor. Yemeğe oturalım mı. diyor Nevin. Sultan'la beraber kusursuz bir sofra hazırlamışlar. Hemen otursak hiç fena olmaz, diyor Nehir. Bütün günü küçük atıştırmalarla geçirdik. En son ne zaman böyle bir sofrayı paylaştıklarını hatırlayan yok aralarında. Böyle bir sofrayı daha önce paylaştıklarından da emin değiller zaten. Bildikleri tek şey, şu anda öncesi olmayan bir mutluluk yaşadıkları. Ayvalık'taki arsa satışı falan bahaneydi yani... diyor Nehir. Ne arsası. diye gülüyor Adnan. Dünya malında gözüm yok benim, hiçbir zaman da olmadı. Bu saatten sonra iki karış toprak parçasıyla mı uğraşacağım. Benim arkamdan ne yaparsanız yaparsınız... Bu arada, gün içindeki konuşmalarında eksik kalan noktaları da tamamlıyor Adnan. Düğününe gelmeyi istedim, ama gelemedim. Nevin'le de konuştuk, beni orada görmek isteyeceğinden emin değildim. Yanı sıra, arkamızdan edilecek lafların seni üzmesini istemedim. Nerden çıkmıştı bu baba, daha önce nerelerdeydi... Asıl yanında olmam gereken zamanda da yoktum. Kazayı duyduğumda kahrolmuştum ama, arayamadım bile. Bana karşı öylesine kin doluydun ki konuşmak bile istemeyecektin benimle. Her şeye rağmen gelmeyi istedim uçakta yer ayırttım hatta. Ama son anda vazgeçtim. Gelmekle kendi içimi rahatlatacaktım ama, seni üzmekten başka işe yaramayacaktı yaptığım. Nehir'le Nevin'in bakışları aynı noktada, aynı soru işaretinde buluşuyor. Sessizce paylaşıyorlar akıllarından geçenleri. Dile getirmek önceliği Nehir'in. Neden şimdi. Değişen ne oldu da kalkıp geldiniz. Gözlerini masa örtüsünün beyazına dikip bir süre kıpırtısız kalıyor Adnan. Hastayım, diyor keyfini yitirmiş sesiyle. Alzheimer başlangıcı teşhisi kondu. Ne zamandır hissediyordum, ön tanıyı kendim koymuştum zaten. Hemen yüzünüzü asmayın öyle. Dert edecek bir durum yok henüz... Ama olacak. Nevin de, Nehir de çok iyi biliyor olacakları... Bu hastalığa minnet duymalıyız aslında, diye gülüyor Adnan. Baksanıza, bizi bir araya getirdi. Çekilen MR'ın 18 ardından kesin tanı konur konmaz gelmeye karar verdim. Bende var olanları tümüyle hatırlarken görmeliydim sizleri. Yarın bile çok geç olabilirdi. Geç olmuştu zaten, ama çok önemli bir şey öğrenmiştim Hiçbir şeyi ertelememeyi. Şairin de dediği gibi Ömür dediğin üç gündür Dün geldi geçti, yarın meçhuldür O halde ömür dediğin Bir gündür, o da bugündür. Derin'in içerden gelen sesi, bulutlanmış gözleri aydınlatmaya yetiyor. Az sonra Meryem, kucağında Derin'le salona giriyor ve doğruca dedesinin kucağına bırakıyor Derin'i. İşte bugün. diyor Adnan, Derin'i göğsüne bastırarak. Ve şu an. İçinde bulunduğunuz zaman diliminin hakkını vereceksiniz... Hiç yabancılık çekmiyor Derin, en sıcak gülücüklerini sunuyor dedesine. Oluşturdukları sevgi yumağı karşısında duygulanmamak mümkün değil. Ama Nehir de, Nevin de gözpınarlarında göllenen yaşları geri göndermeyi başarıyorlar. İkinize de çok teşekkür ederim, diyor Adnan. Hayatımın en güzel dakikalarını yaşattınız bana. Biraz daha sokuluyor Derin'e. Her şeyi unutsam da bu oğlanı unutamam ben. diyor. Yüreğime kazındı çünkü. Beyindekiler silinir ama, yürektekiler asla... *** Babasını Amerika'ya uğurladığı günden beri pek keyifsiz Nehir. Ablası da İzmir'e dönünce, üzüntüleriyle baş başa kaldı. Babasının anlattıkları aklından çıkmıyor. O gün yaşadıkları her şey konuşmaları, gülüp ağlamaları, sevinçleri, hüzünleri, kare kare gözlerinin önünde. Babasının hayat hikâyesinden alınacak çok ders var. Ama, işe yarar bir hayat felsefesi edinmek için de Alzheimer tanısı konmasını beklememeli insan. O hafta sonunu iple çekiyor Nehir. Hem Dila'yla, hem de Arda'yla pek çok kez telefonda konuştular ama yüz yüze paylaşımın hali başka. Ne var ki Dila bir gün önce arayıp, Sarp'la beraber üniversite arkadaşlarıyla buluşacaklarını söyleyerek özür diliyor. Bu durumda Nehir, Arda ve Derin, pazar kahvaltısında baş başa olacaklar... Sabah erkenden Nehir'le Derin'i almaya geliyor Arda. İkisiyle de kucaklaşıyor ama, Derin'i uzun süre bırakamıyor kucağından. Ne uzun bir haftaymış, geçmek bilmedi. diyor. Doğru dürüst konuşamadık bile. Aklım sizde kaldı. Hafta içinde mastır konusunu içeren bir seminer hazırladığını, neyse ki yaptığı sunumun pek beğenildiğini anlatıyor yol boyunca. Bu kez Kız Kulesi manzaralı bir kahvaltı mekânı seçmiş Arda. Yerlerine geçip, Derin'i mama sandalyesine oturtarak aralarına alıyorlar. Delikanlı oldu artık, diyor Arda. Yanında olduğu için fark etmiyorsun sen. Benim gibi bir hafta ayrı kal bakalım. Hem o büyüyor, hem de benim içimdeki özlem... Kahvaltının bitimine doğru da, Anlat bakalım, diyor. Tam sırası. Bizim evde bir alışkanlık vardır. Üzücü, sıkıntı ya da hüzün verici gelişmeler sofrada paylaşılmaz. Yemek biter, öyle konuşulur. Seni dinlemek için kahvaltının bitmesini beklemem bu yüzden... Anlatacaklarımın hepsi hüzünlü değil, diyor Nehir. Hatta, hayatımın en mutlu dakikalarını yaşadım o kahredici itiraflar sonrasında. En baştan, şirketteki karşılaşmalarından, babasını uçağa bindirinceye kadar her şeyi tüm ayrıntılarıyla anlatıyor Arda'ya. Gülmeden ağlamaya, sevinçten hüznün en koyusuna, dört mevsimi yaşıyor anlatırken. Hiç sözünü kesmeden, dikkatle dinliyor Arda. Yazık olmuş onca yıla, diyor sonunda. Sevgiyle, mutlulukla, paylaşarak yaşamak dururken... Ömrün, gene de üç gün olduğunu düşünüyorum ben. Dün'ü unutamazsın. Bugün'ü en iyi şekilde yaşamak zorundasın. Ama yarın'dan da beklentilerin olacak... Söylemesi kolay. Uygulamaya gelince çatallaşıyor işler. Derinlemesine düşünmediğim hiçbir şeyi söylemem ben. Söyleyip de uygulamadığım hiçbir şey olmadı bugüne kadar. Arda'nın yüzüne hayretle bakıyor Nehir. Babasının yarı yaşında bile olmayan bu genç adamla, ağzından çıkan sözleri bağdaştıramıyor. Oğlak burcuyum ben, diye gülüyor Arda. Oğlak burcu insanı ister erkek olsun, ister kadın on yıl sonrasının planını bugünden yapar. Kararlarını uygulamayı iyi becerir. Tuttuğunu koparmayı da. Arda'nın meydan okur gibi konuşması, güldürüyor Nehir'i. On yıllık yaşam planın hazır yani... Aynen öyle. Dakikası dakikasına, tıkır tıkır işliyor saat. Hele bir yıllık program, uygulanmaya kondu bile. Derin'i kucaklayıp havaya kaldırıyor Arda, onun katıla katıla gülüşünü keyifle içine çekiyor. Onları izlerken, Arda'nın hayatından sıyrılıp bir yıllık planının dışına nasıl çıkacağız biz, diye düşünmekten kendini alamıyor Nehir. 18 Tanıya yardımcı, radyolojik bir görüntüleme yöntemi N ehir'le Derin, haftada en az bir kez, Sezenler'in Yeniköy'deki yal ısına konuk oluyorlar. Eski günlerde Nehir'le Deniz'in iş çıkışı gittikleri gibi... Son zamanlarda, aileden olmayan biri daha katıldı kadroya Sarp. Dila'yla aralarındaki yakınlaşma ciddi boyutlara ulaşmış olmalı ki, aile sofrasına oturup Halil Sezen'le sohbet edebiliyor Sarp. Nehir'in beklentileri de bu yöndeydi zaten. İkisini birbirine çok yakıştırıyor. Bugünün gündemindeki baş konu, Derin'in birinci yaş kutlaması. Evet, Derin'in birinci yaşını doldurup ikinci yaşına adım atmasına yalnızca bir hafta kaldı. Pastane köşelerinde yapılan doğum günü kutlamalarından hiç hoşlanmıyorum, diyor Nisa. Nehir'e dönerek, İşinin gücünün arasında bir de bununla uğraşamazsın sen, diye ekliyor. En iyisi, burada kutlayalım. Ne dersin. Doğrusu da bu galiba. Sezenler'i en mutlu edecek seçenek, Nehir'e de yakın geliyor. Karar aşamasını atlayınca sıra, konuklara ikram edilecek yiyecek ve içeceklerin saptanmasıyla, çağrılacak davetlilerin listesini hazırlamaya geliyor. Doğum günü pastası dışında her şeyi evde hazırlatırım ben, diyor Nisa. Konuk listesini hazırlamayı size bırakıyorum. Aile çevresiyle kısıtlamayın kendinizi dışardan da istediğiniz herkesi çağırabilirsiniz. Gelecek kişilerin sayısını bana bildirmeniz yeterli. Dila kalemi kâğıdı eline alıp yazmaya başlıyor. Hilmi Amca, Saadet Yenge, kuzenler... Arda'yı da çağırın. İğne batmış gibi irkiliyor Nehir. Söylediklerinde ne kadar samimi olduğunu anlamak ister gibi dikkatle bakıyor Nisa Hanım'ın yüzüne. Seviyorum o çocuğu, diye şaşırtmaya devam ediyor Nisa. Derin'in doğum gününde bulunmayı hak ediyor. Görünürde,
başka bir noktaya taşıyor. Dünyanın bir ucunda babası ona son model tableti almadı diye bağıra çağıra ağlayan çocuklar varken, diğer yanında ailesini savaşın ortasında kaybettiği için gözyaşları sessizce yanağından süzülen çocuklar var ve bizim bunun içinyapabileceğimiz hiçbir şey yok. Keşke elimi uzatabilsem bütün o küçük insanlara, sıcak bir yuvada yaşamalarını sağlayabilsem. Keşke annelerine babalarına düzenli bir iş imkanı sağlayabilsem. Keşke en azından hayatlarını huzurlu kılabilsem.“Keşke”lerin ardı arkası gelmiyor artık. İçinde bulunduğumuz dünyada sadece herkesin barış içerisinde yaşaması için bile birçok keşke gerekiyor. Böylesine adaletsiz bir dünyada, bize kalansa, ya bu karmaşanın içerisinde, etrafımızda olan şeyleri hiç umursamadan mutlu olmaya çalışmak, ya da biraz da olsa umursayıp çaresizliğimizin içerisinde boğulmak oluyor.KAYNAKÇA:Google images. URL:“https://www.google.com.tr/search?q=suriyeli+m%C3%BCltecil er+e%C4%9Fitim&rlz=1C1AOHY_trTR711TR712&source=lnms&tb m=isch&sa=X&ved=0ahUKEwi6oNv92fbPAhVoKMAKHckSAtAQ_AUI CigD&biw=1024&bih=509#imgrc=No4m0FBapBPlFM%3A”Irem Kaftan Her Zaman Daha İleriye Hayatta bütün zorlukların üst üste geldiği, açık olduğunu düşündüğümüz kapıların birer birer kapandığı, yardım çığlıkları atsak da kimsenin bizi duymadığı ve düştüğümüz yerden kalkıp toparlanmanın imkânsız olduğunu düşündüğümüz zamanlar olmuştur. Çok değil daha altı ay önce üniversite sınavlarına hazırlanırken sanki ben de böyle sonu görünmeyen karanlık bir girdabın içine girmiş ve hiçbir zaman çıkamayacakmış gibi hissediyordum. Her detayın iyiye gittiği bir anda bile karşılaştığım küçücük bir terslik beni yıldırmaya, hedefime doğru emin adımlarla ilerlememe engel olmaya yetecekmiş gibiydi. Hayata sıkı sıkıya tutunmak istesem de sorumluluklarımın altında eziliyor, adeta beklentilerden oluşan kocaman bir yükü gittiğim her yere taşıyordum. Tam da aydınlık günlere ulaşacağıma dair olan inancımı kaybetmek üzere olduğum sınav döneminde Andy Weir’in “Marslı” adlı kitabıyla tanıştım. Hayatımdaki zorlukların hiç çözülemeyeceğini düşündüğüm ve içimde pes etmekle mücadele vermenin birbiriyle yarıştığı bir anda karşıma çıkan bu kitap beni sadece hayata bağlamakla kalmadı, aynı zamanda kişisel ve düşünsel açıdan da kendimi geliştirmemi sağladı. Kitabı okuduğum süre boyunca kendimi Mark’ın yerine koyup onunla empati kurmaya, yaşama onun kadar pozitif bakarak yılmadan hedeflerime doğru yol almaya ve bu bakış açısını hayat felsefem yapmaya çalıştım. Acaba evimden milyonlarca kilometre uzakta olan Mars’ta tek başıma kalsam yaşamakta onun kadar azimli bir şekilde direnebilir miydim? Bu soruya ne kadar evet diyerek cevap vermek istesem de irademin, mücadeleci ruhumun ve inatçı kişiliğimin bu denli yoğun bir yaşam mücadelesi karşısında eriyip gideceğini biliyordum. Aksiyon dolu bu kitabın sayfalarını heyecanla çevirirken şu ana kadar karşılaştığım zorlukların kafama takmaya bile değer olmadığını fark ettim. Ne ölümle karşı karşıyaydım, ne de en büyük korkum olan yalnızlıkla baş etmem gerekiyordu. Tek yapmam gereken beni canından çok seven ailem ve dostlarımla beraber mutluluğa ve hedeflerime doğru yol almaktı. Yardıma ya da konuşacak birine ihtiyacım olduğunda sesimi duyan birçok arkadaşım vardı, sesim uzayın uçsuz bucaksız sonsuzluğuna yayılıp yok olmuyor ve yalnızlığın beraberinde getirdiği çaresizlik yüzüme bir duvar gibi çarpmıyordu. Hayatta kalmak için sınırlı kaynaklarım yoktu, aksine ulaşmak istediğim çoğu şey elimin altındaydı. Yaşam şartlarım bu kadar iyiyken neden sınav gibi zorlukları dert edindiğimi düşünmeye başladım. Mark, şakayla karışık bir şekilde, iletişim kurabildiği bir anda arkadaşlarına “Henüz ölmedim.” (Weir, 134) diyordu. Ben de daha dünyadan silinip gitmemiştim. Yaşıyor, nefes alıyor ve bir sonraki sabaha keşkelerle başlamıyordum. Hayattan daha ne isteyebilirdim ki? Bir dakikanızı ayırıp koskoca dünyada her gününüzü beraber geçirdiğiniz arkadaşlarınızla beraber değil de yalnız başınıza olduğunuzu hayal edin. Konuşup iletişim kuracağınız bir kişi bile olmadığını düşünün. Ne kadar korkutucu, değil mi? Bunu düşünmesi bile beni titretmeye yeterken yaşama fikrini aklım kesinlikle almıyordu. Mark karakteriyle kurduğum bağ öyle bir seviyeye ulaşmıştı ki onun karşılaştığı zorlukları önce kendi kafamda çözmeye çalışıyor, sonra sanki o çözmüş gibi seviniyordum. “Marslı”, sınav stresiyle başa çıkmaya çalışırken benim için en güzel kaçamaklardan biri haline gelmişti. Geleceğe dair olan hayallerime ve hedeflerime ulaşmak belirli sınavlarda başarılı olmaktan geçiyorsa elbette azmimin son damlasına kadar bu yolda emek vermem, başladığım işi yarım bırakmayı bir seçenek olarak bile görmemem gerektiğini bana öğretmişti. Hedef belirlemek buzdağının görünen tarafını oluşturuyordu, asıl önemli olan ise ona doğru bir adım atmak, yolculuğa başlamak ve yolun sonuna ulaşmadan durmayı düşünmemekti. Elbette herkes hayatın onlara sunduğu yorucu ama bir o kadar da kişiyi hayata bağlayan hikâyelerin başrolünde kalma mücadelesi veriyordu çünkü mutluluk kolayca elde edilebilen bir değer değildi, emek ve çaba gerektiriyordu. Bu kitabı okuduktan sonra ‘Hiç mi kendini camdan atıp bütün dertlerinden kurtulmak istediğin zamanlar olmadı?’ diye merak edenleriniz olabilir. Elbette sınavlar bitince üstümden büyük bir yük kalktı, rahatladım ama hayatın mola vermediğini hiçbir zaman unutmadım. Şimdi de yepyeni bir macera olan üniversite hayatıyla baş ediyor, adeta hepsi en az benim kadar iyi olan arkadaşlarımın arasında yaşam mücadelesi veriyorum. Bazen bütün sorumluluklarımı ve zorlukları boş verip uzaklara çekip gidesim geliyor ama sonra en başında bu yola neden baş koyduğumu hatırlayıp pes etmeyi kendime yasaklıyorum. Mark bir buçuk yıl boyunca Mars’ta hayatta kalmayı başarıp evine geri dönme amacını gerçekleştirebiliyorsa ben neden küçük sorunlar karşısında kendimi yıpratıp hedeflerime giden yoldan taviz veriyim ki? Karşılaştığım olumsuzlukları beni daha güçlü birine dönüştürmesi için birer fırsat olarak görüyor, geleceğe dair olan umudumu hiçbir zaman kaybetmeden hayatımı emin adımlarla emek vererek inşa ediyorum. Sonunda başarısız olsam bile mücadele etmekten zarar gelmediğini anladığım için artık korkmuyor, risk alıyor, hayatın bana neler sunduğunu heyecanla izliyor ve yaşamak için tek şansımız olduğunu aklımdan çıkarmıyorum. Kaynakça Weir, Andy. Marslı. İstanbul: İthaki Yayınları, 2016. Mete Baki Özpar İSTEDİĞİMİZ GİBİ Mİ YAŞIYORUZ GERÇEKTEN? Hemen her tanıdığım bana, hayatımın ilerleyen günlerinde, yani gelecek yıllarda ne yapacağımı sorup dururdu. Ben de geçiştirirdim, çünkü bu; gerçeklerden, beni bekleyen ve hoşuma gitmeyen sorumluluklardan kaçmak için seçtiğim bir yoldu. Ama bir gün yalnız kaldığımda, bu soru ansızın kulaklarımda çınladı. Okulu bitirdikten sonra ne yapacaktım sahiden? Okuduğum bölümle ilgili bir işe girecektim muhtemelen, sonrasında büyük bir kovalamacanın içine düşecek, önüme konulan şeylerle idare edip tamamlayacaktım ömrümü. İçinde olduğum bu hayat, bana çok şey yaptırdı, yaptırmaya da devam ediyor ama bu soruyla karşılaştığım zaman şu geçti aklımdan: İsteyerek yaptığım ve sonuca ulaştığım bir şey var mı bu hayatta sahiden? Gerçekten de geriye dönüp baktığımda, yaptığım onca şeyde her unsur vardı ama bir tek benim istek ve düşüncelerim yoktu. Çoğu önceden belirlenmiş olan kurallara boyun eğerek yaşama uğraşını sürdürdüğümü anladım. Ne yaptıysam bunu kendi isteğimle değil, bana böyle öğrettikleri için yapmıştım. İşte o anda, kendime olan saygımı yitirmeye başladım. Yaşadığım bu hayat aslında benim değildi. Eğer benim olsaydı bir farklılık, ayrı bir haz ya da eylem olurdu; ama hiçbiri yoktu. Diğer insanlarla aynı şekilde düşünüp, aynı şekilde hareket ediyordum. Hayatımı yönlendiren bu kurallar benim değildi, ben ise bu kurallara boyun eğerek yaşamaya çalışıyordum. Franz Kafka'nın Dönüşüm romanını herkes bilir ama herkes anlayarak okumaz. Ben şanslıyım ki gerçekten anlayarak okudum o kitabı, çünkü benim her ne kadar insan olsam da değerim, o böceğinkiyle aynıydı. Böcek evet, onunla aynıydı hayatım. Sadece önüne konulan sorumluluklarla boğuşan, başka bir şeyi hayal bile edemeyen gereksiz bir insandım işte. Ne ortaya koyduğum farklı bir düşünce vardı ne de diğerleriyle uyuşmayan hareketim. Toplum dedikleri de böcek sürüsü gibi görünmeye başladı gözüme. Okulu bitirdikten sonra ne yapacaktım? Nasıl bir hayat yaşayacaktım? Bu soruyu hâlâ düşünüyordum. Sanırım hiçbir şey yapmayacaktım ve öyle sonlandıracaktım bu hayatı. Ama içime sinmiyordu bu. Ne olursa olsun benim de farklı düşüncelerim, isteklerim vardı. İlk iş olarak bunları belirlemeye, sonrasında da bu isteklerin ucundan tutmaya çabaladım; ama ne yaparsam yapayım, düşündüğüm farklılıklar bile diğerlerinkiyle aynıydı. Böceğin bin bir güçlükle yaşamaya çalışması, ama sonrasında gerçekleri değiştiremeyeceğinin farkına varması gibiydi. Bir dönem bu sıkıntılarla kıvranıp durdum. Gözümün önündeki kitap sahnesini bir türlü unutamıyordum. Böceğe dönmüş bir insan, bunu önemsemeyecek kadar kendine yabancılaşmış, işe gitmek için çabalıyordu. Tıpkı benim bundan beş altı yıl sonra istemeden de olsa yapacaklarım gibi. Bir işe gireceğim, bir düzen oturtacağım ve o oturttuğum düzen bir süre sonra beni değiştirip esir alacaktı. Bu kâbus dolu hayatı istemiyordum ama ben. O halde yapılacak iş, önce kendimi değiştirmekti. Kendimden yola çıkıp yanlışlarımı düzeltmenin bir yolunu bulmalıydım. Eğer dönüp dolaşıp aynı yere geliyorsam, benim de suçum vardı bu durumda. O halde ilk olarak kendime dönüp sorgulamaya başladım. İşte o zaman, büyük süslemelerle önüme koyulan hayatın sadece bir saçmalıklar denizi olduğunu anladım. İnsanlar bunu süsleyerek size servis edebilirler ama objektif bakıldığında onlar da bir böcektir ve hayatını kendisi şekillendirmemiştir. Onlar yanına kendileri gibi olan bir insan arıyorlardı ama ben, ne olursa olsun öyle olmayacaktım. Önüme servis edilen bu sıkıcı hayatı yaşamaktansa, kendi belirleyeceğim bir yaşamı tercih edeceğim bu yüzden. Bir takım zorluklar yaşayacağım mutlaka; ama bunlar, bana dayatılan şeyleri yaparken yaşadığım veya yaşayacağım sıkıntılar kadar acıtmayacak canımı. Vildan Rabia Tamer Denizlerin Üstünde İnsanlar birleşir; yolları ayrı düşer. Birbirlerine kavuşamayan nehirler gibi, birlikte akarlar, aynı denize dökülürler. Belki o an artık huzuru bulup sadece sevdikleriyle olmayı hayal ederken engin dalgalar ayırır bu kez. Çünkü hayat hiçbir zaman biriyle yalnızca var olup bu varlığın tadını çıkarabilecek kadar durağan değildir. Sadece uzaktan bakakalırsın dalgalara ve içinde kaybolan o adama. Sen tam bu kez akıntı bizi birbirimize sürükler derken bir fırtına çıkar alır onu senin kollarından. Yeniden yapayalnız kalırsın denizin en derin noktasında, yüzme bilmeden ama o deniz seni ne içine alır ne de bırakıp gitmene izin verir. Süzülür, savrulursun oradan oraya. Bir ruhla karşılaşmak istersin, seni zamanın başından beri tanıyan, gözlerinin içinden en derin, en gizli sırlarını görebilen. Bir dost ya da âşık, sevmek istersin, yıllardır söyleyemediğin içinde tuttuğun her şeyi dökülmek, haykırmak. Bu ruh cümbüşünde eşsiz benzersiz olanı, sana en çok benzeyeni ve senden en uzak olanı istersin. Ancak böyle farkına varırsın insan olduğunun, hala en kuytuda, özünde o çocuk olduğunu. Bir insanı tanımak ne kadar sürer? Yaşadığımız şu kısacık ömürlere sığar mı gerçekten birini tanıyabilmek? Yoksa zaten önemli olan sadece sevmek midir? Geri dönüş beklemeden belki daha birini tanımadan sevebilmek. İmkânsızdır beyinlerimizi zincirlerinden kurtarmak, ön yargıları bir rafa kaldırıp her bireyin içindeki eskiden oldukları çocukları görebilmek. Küçük bir çocuğun arkadaş edinmesi gibi yaşanmalı hayat. Duyduklarını, bildiklerini bir tarafa bırakıp bir insanı gerçekten sevmek; ancak o zaman ruhun derinliklerine, özüne ulaşabiliriz. Çünkü her insanın içinde “daima değişmeyen bir şeyler kalır, insanın özünde var olan şeyler”(51). Bu derinlerde kalmış ve zamana meydan okumuş öz ancak sevginin gücü ile elde edilebilir. İşte bu yüzden birini tanımadan, karşılığını beklemeden sevmek gerekir. Gerçeği okumakla ya da gezmekle bulamadığımız o karanlık akşamları sevginin pırıltısıyla aydınlatabilmek için. Ama sevmek hiçbir zaman kolay olmadı. İnsan nefretle doğdu. Kibirle hareket etti, vurdu, kırdı, paramparça halde bıraktı dokunduğu her şeyi. Bu içten gelen nefreti kapatıp, kalbin derinliklerindeki gizli kalmış sevgiyi dışarı çıkarmaktır insanın yüce görevi bu dünyada. Ancak bu şekilde ailemiz, dostlarımız ve aşklarımızla aramızda zamanın yıpratamayacağı bağlar kurabiliriz. Hayatın keşmekeşliği içinde birbirimizden koparken, her gün bambaşka olaylara şahitlik edip birbirinden tümüyle farklı insanlarla iletişime geçeriz. Her gün yeni biri olarak uyanırız. Bambaşka fikirler, hayaller, tutkular, düşünceler ile. “İnsan her an yabancılaşıyor, her fikirle, her bakışla”(51). Bu dönüşüm her insan için kaçınılmaz bir süreçtir; yaşamın, hayatta olmanın, bir toplumun parçası olmanın en doğal sonucudur. Yıllar sonra karşılaştığın bir dostunun o gün bıraktığın kişi olmadığının farkına varırsın, onu bıraktığın gibi bulmak istersin ama insanın zamanın akışı karşısında biçare bir varlık olduğunu unutursun. Fakat sohbet ilerledikçe fark edersin, giyim kuşamı, konuşma tarzı, ilgi alanları değişmiş olsa bile aslında o hala sırlarını paylaştığın dostundur. Ruhunun bozulmadığını ve hatta hala ruhlarınızın yapboz parçaları gibi birbirine oturduğunu fark edersin. İşte budur gerçek sevgi zamanın yıpratamadığı, bizden koparıp çalamadığı tek şey. Derin denizlerin köpükleri arasında savrulup durmaktır yaşamak. Sanki güçlüymüşüz, hayatın üstünde kontrolümüz varmış gibi davranarak. Kendimizi bu denizlerden üstün görerek dayanabiliyoruz belki de. Yakınlarımıza, sevdiklerimize sıkı sıkı tutunarak dağılmaktan kurtarıyoruz kendimizi. Bazen birine çelik örgülerle bağlandımızı düşünürken ufak bir dalga ile kopuveriyoruz. Her şeye rağmen, hayattaki bütün kedere ve acıya, güzel, iyi birkaç küçük şey yakalayıp mutlu olmaya çalışıyoruz. Küçük anlar için yaşayıp tufanın biteceği günü umutla bekliyoruz. GELECEĞİ GÖRMEK Gelecekte olacak kötü bir olayla ilgili bir görü alabilsek onu değiştirmek için elimizden geleni mi yaparız, yoksa gördüğümüz bu görüyü değiştireceğimizde olacaklardan korkup bildiğimizi mi okuruz? Bu soru son dönemlerde benim kafamı en çok kurcalayan soru. İnsanlar bu soru sorulduğunda genelde ilk seçeneği seçiyorlar çünkü herkes başlarına gelebilecek şeylerden korkar. Ama insanların düşünmediği şey korkulması gereken şeyin bilinmezlik olduğu. Gelecekte ne olacağını bilirsen ona karşı koymasan bile kendini hazırlayabilirsin, ama durum bilinmezlik olduğu zaman en zayıf noktandan vurulursun her zaman. Bu soru benim kafamda çokça dönüyor çünkü ben daha önce birkaç kez geleceği gördüm. Evet, biliyorum inanması güç, bilim kurgu gibi ya da bir yalan gibi duruyor ama gördüm. Birkaç yıl boyunca annemin kalp krizine benzer bir kriz geçirişi, adeta uyanıkken bir rüya görürcesine geldi gözümün önüne. Bu birkaç yılın sonunda bu kriz gerçekleşti ama hep korktuğum kadar büyük bir kriz değilmiş, sadece bir sinir kriziymiş. Bu sorunun benim kafamı kurcalamasının nedeni bir görümün gerçekleşmesi ve diğer bir görümün de trafik kazası olması. Bu görüyü sadece bir kez gördüm bir arabanın içerisinde beş kişiyiz ve yoldan çıkıyoruz ben kurtarmak için direksiyona müdahale ediyorum ve sonuç belirsiz görü burada tamamlandı. İlk gördüğüm zaman “bir daha ön koltuğa oturmayacağım” şeklinde düşünmüştüm tıpkı James Wong’un yönettiği Son Durak isimli filmdeki karakterlerin yaptığı gibi. Onlar da herkes gibi ilk anda bu durumu değiştirmek için ellerinden gelen her şeyi yaptılar ve başardılar. İlk başta kurtulduklarını sanıp daha sonra ölümün onları kovalaması sonucu her gün yaptıkları işleri yaparlarken feci şekilde hayatlarını kaybettiler. Acaba düşünmek için biraz vakitleri olsaydı ya da ölümün onlar için geri geleceğini bilselerdi ölümden kaçarlar mıydı? Kendi durumum üstünde biraz düşününce “ya ben o direksiyona müdahale etmek için orada olmazsam o zaman neler olur, arkadaşlarım benim yüzümden hayatlarını kaybederler mi?” gibi sorular sormaya başladım kendime. Seçenekler sonsuz o yüzden bu durumdan kaçmama kararı aldım. Bir şekilde kendimi hazırlayıp o anın gelmesini bekliyorum. Bunu seçmemin bir diğer nedeni ise bu konuyu araştırdığımda benle aynı şekilde görüler alan bir kuzenimi bulmam ve onun bu durumu tanrının bizim hayatlarımıza müdahale etme şekli olması olarak açıklaması. Dinlerin gerçekliğine inanmayan bir insan olarak bu duruma inanmamın nedeni görülerimin tanrıyla arama mesafe girdikten sonra kesilmesi. Tanrı gerçekten var mı, eğer varsa bize bizim hayatımıza müdahale edecek kadar değer veriyor mu, eğer bu görüler tanrıdan geliyorsa neden direk bu durumu kendisi değiştirmiyor sadece görü yolluyor? Kafamda bunlar ve bunlar gibi birçok soru var. Ama bunlara cevap vermek imkânsız. Ama eğer bu soruların cevabı tanrının var olduğunu söylüyorsa, onun sana yardım ettiğini bilmek güzel bir his. Geleceği bilmeyi ister hep insan ama bilmez ki geleceği bilmek sandıkları kadar kolay bir şey değil. Kolaylıktan kastım gelecekte olacak şeyleri öğrenmenin kolaylığı değil, onun getirdiği yükün ağırlığı. Özetlemek gerekirse çok sevdiğim bir filmden alıntı yaparak “büyük güç büyük sorumluluk getirir” demek istiyorum. Gelecekte ne olacağını bilmek gerçekten bir insan için çok büyük bir güç. Ama gelecek değiştirilirse olacak olaylar, değiştirilmezse olacak olaylar hep geleceği görenin sorumluluğudur. Bu aslında tamamen kaderi kabul etmek veya onu değiştirmekle alakalı bir durum. Bunun sırrı çözüldüğü zaman insanoğlu rahatlayacaktır. Furkan Yücel ZİRVENİN RÜZGARI, DİBİN ÇAMURU Hayat, süresi bizim tarafımızdan bilinmeyen bir yolculuk bence. Yolculuğumuz boyunca uğrayacağımız, molalar vereceğimiz durakları seçebiliriz belki. Fakat süre tam bir bilinmezlik. Çoğunluğun umduğu gibi bakayım ben de bu yolculuğa. Doğumumuzla başlayıp torunlarımızı görebildiğimiz bir ömür. Daha uzun ömür zor biraz. En iyi ihtimal seksen, seksen beş... Epey iyimser bir beklenti. İşte her şey bu arada olup bitecek. Acılar, mutluluklar, aşklar, umutlar, çocuklar, torunlar. Kaçımız gerçekten istediğimiz hayatı yaşayabilecek? İşte sorulması gereken en önemli soru bu. Ne istiyorum yaşamdan? Yaşamımı bir “hayat”a dönüştürebilecek miyim? Gözlerimi kapatırken, hadi en geleneksel hâliyle söyleyelim, gözlerim açık gidecek mi? Her şey kendini tanımakla başlar. Dön ve sor içine, ne istiyorum yaşamdan? Tabii bu soruyu sorabilmek için farkındalık gerekir. Farkındalık için de açık algılar. Algıları da sanat açar. Hayatı, insanları, evreni öğrenebileceğimiz en iyi araç da sanattır. Sanatın her türü, sinema, tiyatro, müzik ve tabii ille de edebiyat. Kitaplar; sığınağım, dostlarım, sırdaşlarım. Emin olun, hayata dair pek çok sorunun cevabı onların sayfalarında yeterince mevcut. Tabii bu yaşta hayata dair iri iri laflar etmek istemem. Ama inanıyorum ki, hayatı tutkuyla yaşamalı insan. Her gün, her an çok kıymetli ve zaman sonsuz değil biz ölümlüler için. En büyük korkum çoğunluğa dayatılan sıradan bir hayat yaşamak. Pink Floyd’un insanı başkaldırıya teşvik eden o muhteşem şarkısındaki gibi duvardaki bir tuğla olmak. Aman Allahım; okul biter, birkaç sene kimse bir şey demez, sonra "Evlenmiyor musun?" diye sormaya başlarlar. Sonra üç oda bir salon bir ev, yedi kişinin oturabileceği bir koltuk takımı, sekiz kişilik yemek masası, bir yatak odası… Hayır! Bütün ömrümü bunları edinmek için harcayamam. Sıradanlık ve heyecansızlık insanı öldürür. Kabul ediyorum; sıradanlık güvenlidir, hayatın bir köşesine ilişirsin, fazla göze batmadan sessizce yaşar gidersin. Riski düşüktür. Etliye sütlüye karışmazsın, zarar görmezsin, çoğu kişi varlığının farkında bile olmaz. Bırak dünyayı, yaşadığın şehrin bile her yerini bilmezsin. Ancak benim beklentim bu değil. Benim katlanabileceğim bir şey değil bu güvenli baloncuk, her şeyi yaşamak ve hem zirvenin rüzgarlarını yüzümde hissetmek hem de en dibin çamurunu avuçlarımda hissetmek istiyorum. Tadılacak her lezzeti tatmak istiyorum, hazır dünyaya gelmişken "yaşamak" gerek. Hayatın içine dalmalı insan. Cesur olmalı. Cesaretle tencerenin içini karıştırmalı. İnsana dair ne varsa yaşamalı. Çok sevdiği bir mesleği olmalı mesela. Herkesten farklı olmalı o meslekte. Öyle bir tutkuyla yapmalı ki işini, işi imzası olmalı. Aşkı aramalı insan, öyle bir âşık olmalı ki onun uğruna dünyayı karşısına alabilmeli. Ha, pişman olabilir mi? Olabilir, "Benim pişmanlığım, kime ne?" diyebilmeli gerektiğinde. Haz peşinde koşarız, hazzı ararız, doğamızda var. Haz bizi nereye götürür? Mutluluğa? İyi de bütün ömrümüzü her an mutlu olmaya çabalayarak geçiremeyiz ki. Yaptığımız her şeyi mutlu olmak için yapmak çok bencilce geliyor bana. Bir nevi çıkarcılık. Aman zarar görmeyeyim. Mutluluğuma halel gelmesin. Oysaki tecrübe etmeye değer tek his mutluluk değil. Her bir duygu bir ayrı güzel, insana farklı şeyler katar. Acı var mesela. İnsanı olgunlaştırır. Annemin dinlediği bir şarkı vardı, Sezen Aksu sesinde hissettirdiği acıyla söylerken annem de ona eşlik eder “Unutamam acı tatlı ne varsa hazinemdir... Acının insana kattığı değeri bilirim, küsemem; acıdan geçmeyen şarkılar biraz eksiktir...”. Çocukluğumda anlamazdım bu sözleri. İnsan neden acı çekmek istesin ki? Mantıklı gelmiyordu hâliyle o yaşta. Ancak şimdi kavrayabiliyorum, acıtsa da güldürse de her bir anı çok değerli, bizi biz yapan bir parçamız. Montaigne Denemeler'inde diyor ki "Kavuşabildiğimiz zevk ve nimetlerin hepsi mutlaka dertlerle, üzüntülerle karışıktır. Mutluluk bizi ezer. Eski bir Yunan atasözü de öyle der; Tanrıların bize verdiği bütün nimetlerin hiçbiri katıksız ve kusursuz değildir, onları bir dert pahasına satın alırız". (Montaigne, 66-67). Mühim olan şey hayatta, sonuna vardığımızda içimizde hiçbir ukte kalmış olmaması. "Keşke"lerin olmaması... Yapmayıp merak içinde bu dünyayı terk etmektense, yapıp sonuçları bağrımıza basmak çok daha anlamlı çünkü, ne kadar ağır da olsalar bize bir şey kattıkları için. Nasıl olsa bitecekse bu hayat, acısıyla tatlısıyla her anını dolu dolu yaşamak en makbulü değil midir? Kaynakça Montaigne, Denemeler, Cem Yayınevi, 1987 BİR ÇİZGİDE ZAMAN İşte gereksiz çerçevelerin arasında tanımlanmış bir kelime daha: zaman. Çerçeveler ise geçmiş, bugün ve gelecek; hepsi bu, soyut bir kavram için yalnızca üç kelime. Zamanla ilgili söyleyebileceklerimiz eski anılarımızla veya bilgilerle sınırlı bir geçmiş, anlar silsilesinden oluşan bir bugün ve hayaller ile tahminlerden ibaret bir gelecek; düz bir çizgide akan saniyeler, dakikalar, günler ve dahası… Hâlbuki zaman gibi geniş bir kavram için böylesine basit bir çizgi, bir akış düşünmek ne kadar doğru olur ki? İşte Salvador Dali’nin Belleğin Azmi adlı eserini seyre daldığımda aklımda geçenler bunlardı. Eriyen saatlere bakarak zamanın benim kafamdaki anlamını sorguladım, ben de çoğu insan gibi bir akış durumu veya düz bir çizgi ile ifade edilecek kadar basit bir kavram olarak görüyordum zamanı. Peki bu kadar kolaysa ifade etmek, beni bu tabloda uzun bir süre düşünmeye iten şey neydi? Şüphesiz ki düz bir çizgiden fazlası vardı ve bunları fark etmek için Dali’nin gerçeküstü tablosunu incelemem yeterli olmuştu. Arka plandaki katı gerçeklik, Port Lligat manzarası, dünyanın beynimizde algılanan yönünün aslında ne kadar sınırlı ve yetersiz olduğu hissini uyandırdı bende; resme bakıldığında göze ilk çarpan eriyen saatler ise zamanın bilinçaltımdaki anlamını sorgulamamı sağladı. Ağaçtan ve masadan sarkan saatlerin gerçekliğin katı sınırları altında çaresizce eriyişi insanı hayal dünyasına sürükler gibiydi. Sürüklendiğim hissiyle incelemeye devam ederken yerdeki yaratığı ve üstündeki saati kestirdim gözüme. Bu yaratıkta katı çerçevelerle sınırlanmış zamanın yükünü üstlenen kendimi gördüm, kendimi ve gerçeklikle hayal arasında yaşadığım çaresizliği, tereddüt duygusunu hissettim. Tablonun ayrılmaz bir parçası olan saatler zamanla ilgili basit düz çizgi anlayışımı silip atmıştı tablodan gözümü ayırdığımda. Birbirini kovalayan akrep ve yelkovan gözümdeki gerçekliğin yitirivermişti. Bir yanda gerçek bir manzara bir yanda ise gerçeküstü ögeler, zamanın neden saniye veya dakikalarla ölçüldüğünü hatta neden ölçtüğümüzü düşündürmüştü bana. Hiç bilmediğimiz kısa bir ana başlangıç diyerek saat, dakika, saniye gibi kavramlar yaratmıştık ve o andan beri sadece ölçüyorduk insanoğlu olarak. Kendi yarattığımız kavramlarla ölçüyorduk ve yine insanoğlunun eseri olan akrep ve yelkovanı takip ederek kovalıyorduk zamanı. Aslında bana göre zamanla olan bu kavgamızın en acınası yönü şuydu: bilmediğimiz kısa bir başlangıç anından hiç bilemeyeceğimiz bir son ana kadar olan uzun süreçte kıyaslanamayacak derecede kısa hayatımızı bu süreçte bir araya sıkıştırmaya çalışıyor olmamızdı. Zamana bir başlangıç, bir bitiş ve birçok ölçü birimi dahil ederek bu soyut kavramı kovalamaya başlamıştık. Doğuyor, ölüyor ve arada geçen kısacık hayatımızı düz bir çizgide akıyor gibi düşünerek bu akışta kaybolup gidiyorduk. Zamanı katı gerçeklik anlayışımıza; görebildiğimiz, duyabildiğimiz ve hissedebildiğimiz somut kavramlara benzetmeye çabalamış ve başarılı da olmuştuk. Artık zamanı ölçebiliyor ve hayatımızı bu ölçünün etrafında bir yerlere yetişmeye çalışarak geçirebiliyorduk. Gözlerimizin bir ucu ya cebimizdeki ya da duvarımızdaki saatte oluyor; anlarımızı koşarak, kim bilir hangi işimize yetişmeye çalışarak yitirip gidiyorduk. Düz bir çizginin üzerinde dünde yaşadığımız anılar için kimi zaman pişmanlık kimi zamansa özlem duyuyor, bugün yaşıyor olduğumuz anın içinde akrep ile yelkovanı kovalıyor ve yarın yaşayacağımız günlerin hayalini kuruyorduk hatta hala öyle yapıyoruz. Kendi koyduğumuz sınırların, eriyen saatlerin, altında eziliyoruz ancak böyle olmak zorunda değil. Zaman basit bir çizgi ya da akan bir nehir değil, zaman sadece andan ibaret ne geçmiş ne gelecek ne de sınırlar olmadan içinde durduğumuz an… Dali, Salvador. Çağdaş Sanat Müzesi.1931. Yağlı Boya. New York YABANA DOĞRU Fotoğraf: McCandless, Christopher. 1992 Birden şehrin bütün görkemi sizi yutan bir canavara dönüşür. Her şeyin dışı bu kadar parlakken içinin karanlığı sizi korkutur. Sokaklar dolusu her biri bir yere koşuşturan insanlardan biri olduğunuz gerçeğiyle yüzleşirsiniz. Ve içinizde tüm bu kalabalığa ve karanlığa karşı koyabilecek güçte bir ışık bulursunuz. Bu lüks niye? Biz kimiz? Biz ne istiyoruz, biz ne yapabiliriz? Sorular yolumuzu cevaplar ise yönümüzü oluşturur. Böylelikle gideriz. Gitmek bir var olma göstergesidir yolunu kaybetmemiş kimseler için. Dünya karmaşasının içinde hep bir yerlere gitmek isteriz var olduğumuza inanmak için. Bu düzende kim olduğumuzu unutmamak için. Nereye mi? Herkesin eninde sonunda vardığı yere. Gökyüzünü ve yeryüzünü, ağaçları, yıldızları hala görebileceğimiz insanın kaybolmadığı ve kirletmediği az kalan yerlere: doğaya. Doğaya gidiş hep bir kaçıştır aslında kendimize doğru. Doğa bize onun bir parçası olduğumuzu hatırlatır. Ve doğanın bir dengesi olduğunu tıpkı bir terazi gibi… Doğan güneş, uykusundan uyanan hayvanlar ve çiçekler... Ayçiçeklerinin yüzünü güneşe dönmesi örneğin. Ve güneşin bir saat gibi işleyişi, batışı ve her gün süren tekrarı… Ve biz insanların yaptığı: terazinin dengesini bozmak. Hem de ne için? Daha fazlası. Daha geniş bir ev, daha lüks bir araba, daha fazla para, daha iyi bir kariyer ve daha fazlası… Açlığı ve tokluğu bilmeyen insanlar olduk. Doymayı bilmiyoruz çünkü doyma amacımız yok. Bu yüzden sınırımız da yok. Sınırlarını kaybeden insan kim olduğunu da unutuyor zamanla. Özgürlüğümüzü yitiriyoruz. Bu yüzden ne kadar pahalı evimiz, konforlu arabamız da olsa hapsoluyoruz duvarlar arasına. Kendimizi hapsederken demirliklerimizi yapmak için de doğadan çalıyoruz. Kesip biçiyoruz, kirletiyoruz. Kendimiz için tüketirken, kendimizi tüketiyoruz. Sonunda mutsuz oluyoruz. İşte bu yüzden kaçıp gitmek istiyoruz o tutsaklıktan. Kurtulmak için hırsızı olduğumuz doğaya sığınmak istiyoruz. Çoğu zaman yapamıyoruz ve ertesi gün devam ediyoruz, ne istiyoruz ve ne yapıyoruzun arasındaki uçurumu görmezden gelerek. Bunu yapabilen cesarette insanlar da var doğanın hırsızı değil ev arkadaşı olan, içerinin aslında dışarı olduğunu keşfeden kaşifler onlar. O insanlar mutlu insanlar, biz sıkışıp kalmışken ellerini havaya kaldırıp ben de varım diyebilen insanlar. Ne yazık ki sayıları çok az. Peki, biz bu konuda ne yapabiliriz? Bozduğumuz dengeyi yerine getirebiliriz. Doğaya ait olanı doğaya vererek, kendimizi de. Güneşin doğuşunu izleyebilme şansına sahip belki de son nesiliz. Ve bunun farkında bile değiliz. Dünya’da kaç kişi şafak vaktini izlemek için sırf bunun için erken kalkmıştır? Kaç kişi güneşin batışını izlemiştir? Kirlilikten görebildiğimiz tek tük yıldız kaldı. Sonraki nesiller gökyüzünde yıldız denilen bir varlığı göremeyecek. Bunun kaybını anlamayacak belki ama hep hissedecekler. Ve çok sonrasında terazi hiçbir şeyi tartmadığında biz olmayacağız. Ellerimizle hazırladığımız bu sonu ellerimizle yıkabiliriz. En başta farkına vararak, bir filmle, bir fotoğrafla, bir yazıyla... Her gün bir yenisi yapılan çok katlı binalar yerine kavak, akasya ağaçları olur başımızı kaldırtan yükseklik. Güneşle uyanırız alarmları kaldırıp atarak. Kendimizle tanışırız, başkalarını da tanıyabiliriz böylece. Bir kuşun hayatına konuk oluruz, topraktan, havadan, ağaçlardan ve sudan geç kaldığımız dersleri alırız, öğreniriz. Ve toprağa bastığımız gün, havayı içimize çektiğimiz gün içine katmadan egzozu, dumanı bu okuldan mezun oluruz. Sürgün yemiş, hapsolmuş insan toplulukları yerine yaşam deriz adına. Özgür oluruz. Yahut hapsoluruz iki farklı senaryo var yolun sonunda. En başında içimizde bulduğumuz o minik ışık sonrasında meşale olur yarına, bizden sonrasına bıraktığımız güzel bir dünya olur. Neden olmasın? Tekin 1 Aydan Tekin Başak Berna Cordan Turk101-13 16 Ekim 2014 BİR TENEKE KUTUYLA DEĞİŞEN HAYAT Bir insanın bir filmi,bir kitabı sevmesinin sebebi okurken ya da izlerken çok eğlenmesi değildir . O olaydaki karakterlerdir asıl önemli olan.Bazen o karakterleri kendimize çok benzetiriz, bazen çevremizdeki insanları o karakterlerde buluruz, kimi zamansa olamadığımız ama hep olmak istediğimiz kişi karşımızda duruyordur.Ama n'olursa olsun herkarakterin bize katacağı farklı bir bakış açısı vardır.Belki de bu durum başka insanları daha iyi anlayabilmemizi sağlar. Amélie içinde herkesin bir şeyler öğrenebileceği karakterler barındıran çok köklü bir yapım.Küçük olayların bir insanı nasıl değiştirebileceği anlatılıyor genel olarak filmde.Küçük bir çocuk tarafından bırakılan bir teneke kutuyla hayatı değişiveriyor kahramanımızın. Tekin 2 Başımıza gelen her olayın, tanıştığımız herkesin bize bir şeyler kazandıracağına inandığım için filmin konusu beni çok etkiledi.İnsanın hangi yaşta olursa olsun kendini değiştirebileceğini, hayatında bir şeyler başarabilmek için sahip olması gereken cesareti ne zaman isterse kazanabileceğini çok etkili bir biçimde öğrendik biz de Amélie'yle birlikte. Film hiç realist olmadığı,bazı açılardan normal hayattan oldukça farklı olduğu yönünde eleştiriler almış.Evet filmler bir toplumun içinde bulunduğu durumu yansıtır ama bire bir aynı olmak zorunda değildir bence,sonuçta bu kurgu.Belki benim bu durumu bu denli normal karşılamamın sebebi benim de genel olarak hiç realist biri olamamam ve hayata pembe gözlüklerle bakmamdır.Fakat ben bu durumdan şikayetçi değilim çünkü aynı yere siyah camların ardından bakmak yerine pembe gözlüklerden bakmak gerçeği değiştirmez belki ama en azından bizim görme şeklimizi değiştirir.Ben de yaşadığım bazı olaylardan sonra bu bakış açısını çok sonradan kendi kendime kazandım Amélie gibi.Aslında filmin birçok yerinde kendimi Amélie'yle özdeşleştirdim.Çocuksu hareketler,küçük şeylerle mutlu olma,insanları mutlu etmeyi sevme bunların hepsi bana beni hatırlatan özellikler.Hele o sürekli hayal kurup hayal aleminde yaşaması,zamanın hayalciler için zor olmasına rağmen...Umarım ben de Amélie gibi cesaretimi toplayıp sınırlarımı aşabilirim bir gün, doğru zaman geldiğinde tereddüt etmeden çitin üstünden atlayabilirim.Sanırım Amélie'nin kendime en çok benzettiğim özelliğiyse başka insanlarla ve onların sorunlarıyla ilgilenmekten kendisinin sorunlarının ve isteklerinin farkına varamamasıydı. Çoğumuz böyle davranıyoruz aslında. Kimse kendini dinleyip ne istediğine ne hissettiğine kulak veremiyor. Tekin 3 Filmde beni baş kahraman dışında en çok etkileyen noktalardan biriyse yapılan tespitlerdi.Özellikle aşk üzerine yapılan tespiti ilk duyduğumda gülmüştüm sadece ama sonradan düşününce fark ettim ki kulağa ilk başta saçma gelen bu tespit aslında çok doğruydu.Gerçekten de çevre tarafından yakıştırılan ve karşı taraftan olumlu cevap aldığını düşünen insanlar hemen aşık olduklarını zannediyorlar.Aslında aşk da küçük olaylardan ortaya çıkan bizim abarttığımız bir duygu. Anne baba çocuk ilişkisi de çok güzel bir şekilde işlenmişti.Amélie'nin doktor olan ve ona sadece muayene sırasında dokunan babası ona dokunduğunda kalbinin hızlı çarptığı için babasının onu kalp hastası zannetmesi elbette ki abartılı bir ifade ama vermek istediği mesajı gayet açık bir şekilde izleyiciye veriyordu.Amélie'nin küçükken yaşadığı olayların onun kişiliğinde nasıl etkiler bıraktığını gördük.Belki de Amélie'nin davranışlarına kendimi çok yakın hissetme sebeplerimden biri de benim de kardeşsiz,yalnız ve biraz üzücü bir çocukluk geçirmemdir.Belki ben de o olaylardan etkilenip böyle biri olmuşumdur. Tekin 4 Belki ilginç gelecek ama sanırım bu filmin müziği benim en çok sevdiğim film müziği.Müziğin evrensel bir dili olduğunu anlatıyor kesinlikle.Hiç sözü olmamasına rağmen her dinlediğimde bin bir duygu hissettiriyor bana.Kesinlikle sabah kalkıp dinlenildiğinde gününüzün güzel geçmesini sağlayacak bir şarkı. Bu filmi izledikten sonra hayata aynı bakış açısıyla aynı şekilde bakamayacağınıza eminim.Çevremizdeki şeyleri fark etmemizi sağlıyor kesinlikle.En son size filmden birkaç öğütle yazımı noktalıyorum.  Belki sadece diğerlerinden farklıdır.  Parmak göğü gösterirken yalnızca aptallar parmağa bakar.  Kemiklerin camdan değil ama hayat seni de kırabilir.  Işıklandırmana dikkat et.Işığın üzerinde her zaman karanlık vardır, her zaman.  Hayat asla sahnelenemeyecek bir oyunun sonsuz tekrarından ibarettir. 1 ESRA NİLÜFER KESKİN 21300708 PSYCHOLOGY TURK 102-69 09.03.2015 ESER GÜLER AŞK VE DOSTLUĞUN YOLU 2010 yılında David Nicholls’un yayımlamış olduğu One Day adlı roman,okuyucularını kendine hayran bırakan türdedir.Çok beğenildiği için beyaz perdeye de aktarılmıştır.Konusunu bir aşk hikâyesinden alan,karşı tarafı duygulandıran bir eserdir.Günlerden 15 Temmuz'dur ve Dexter ile Emma yeni tanışmıştır ama birlikte geçirdikleri tek bir gün, sürekli birbirlerini düşünmelerine yetmiştir.Kitaptaki önemli detay yazarın her yıl 15 Temmuz’daki olayları anlatmasıdır. Her yıl aynı günde geçen hikâyeler ile derlenmiş olan kitap duygusal bir anlatım sunuyor. Dostluktan aşka giden aşk hikâyelerini sürekli okuruz fakat aşktan dostluğa giden ve âşık olarak dost kalan bir çiftin hikâyesini David Nicholls’un One Day romanında görüyoruz. KESKİN 2 Aradan yıllar geçmesine rağmen eskimeyen ve hâlâ ilk günkü gibi dostluklarını devam ettirebilen insanlara rastlamak zordur.Çevremizde de böyle insanlara rastlamak nadirdir ve ne zaman böyle insanlara denk gelsek onlara imreniriz.Güzel olan hislere ya da duygulara sahip olmak herkesin gerçek olmasını umduğu hayallerdir.Eserde Emma ve Dexter’ın ne kadar şanslı olduğunu düşünüp,sanki o olayları yaşıyor gibi hissediyoruz.Gerçek bir aşkı ya da dostluğu arayarak bulamıyor insan.Planlanarak bulunmaz,tesadüftür ya da şans.Kimi insan gerçek dostunu,gerçek aşkını bulacak kadar şanslı kimi de bir ömür arasa da bulamaz.Sahildeki kumların içinde bir pirinç tanesi aramaya benzer(Ayhan Can).Çok sık rastlanılan ve kolay kolay elde edilmeyen değerler olduğu için çoğu insan da bu hislere arzu duyar.Okuğumuz çoğu romanda,filmde ya da bir şiirde de bu eksik yanımızı doldurabilen hislerle karşılaşınca mutlu oluruz ve gerçek olmasa bile ifade edilen şeyi kendimiz yaşıyor gibi hissederiz.Her ne kadar okuduğumuz bir kurgu da olsa da yazarın okuyucuya bunu bu kadar etkileyici bir şekilde geçirebilmesidir esas olan.Karşılıklı ilişkilerde eğer sevgi ve dostluk güçlüyse aradan yıllar da geçse,araya başka insanlar da girse kişi içinde bir yerlerde onu taşımaya devam eder.Aradan uzun yıllar geçse de eskimeyen ilişkiler ve bunun getirdiği dostluklar yaşanan tüm olumsuzluklara rağmen devam edebiliyorsa gerçek bir sevgi vardır ortada.Anıları ve birlikte eskitilmiş zamanları unutmamak daha fazla değer katar kişilerin hayatlarına.Bir de eğer insanların kaderinde birlikte olmaları gerekiyosa bir şekilde bu gerçekleşir bundan kaçınılsa bile.Emma ile Dexter’ın yıllarca birbirlerinden uzak durmalarına rağmen her zaman birbirlerine olan hislerinin değişmemesi ve yıllar sonra birlikte olmaları bunun en açık örneğidir.Bu belki bir tercih belki de kader ama önemli olan aradaki güçlü bağın insanları bu duruma sürükleyebilmesi.Vazgeçmek de mümkün ama biliçaltından olsa gerek ki bu durumu imkânsız kılıyor. Dostluk ve aşk her ne kadar iki farklı kavram olsa da ikisi de aynı yerden doğar aslında,özü aynıdır ve aynı yerden beslenir.Aralarındaki fark hangisinin daha uzun yaşayabildiği ve ömrünün ne kadar olduğudur.Eğer insanın içindeki bu öz biterse ne dostluk kalır ne de aşk.İkisinin de kaynağı sevmek,sevebilmek,birlikte paylaşabilmek ve anlaşabilmek.Bu yüzden bu ikili birbirlerine çok da zıt kavramlar olamaz.Bu ikili birbirini takip edebilir,birinin varlığında öteki de onunla birlikte ortaya çıkabilir. Bu yüzden eserde de okuyucuyu etkileyen nokta karakterlerin âşık ve dost olarak kalmayı başarabilen bir çift olmasıdır. Romanda verilen mesaj aslında aşkın ve dostluğun kolay elde edilmediği ve elde edildiğinde de sahip çıkılması gerektiğidir. Çünkü bazen herşey için geç kalınmış olabiliyor.Güçlü bir bağ varsa eğer kişilerin arasında o zaman birbirlerine geç kalmadan zamanında yaşamalılar bu duyguları. Kaynak : David Nicholls,Bir Gün,Pegasus Yayınları,2011 Merve Erdoğan Savaşın Kıyıya Vurdukları Demir,Nilüfer. Kıyıya Vuran Çocuk Bu fotoğrafı görüp de yüreği yanmayan var mıdır? Bu cansız beden Suriye’deki savaştan kaçan bir ailenin üç yaşındaki oğluna ait. Sizce ait olduğu yer bilmediği bir ülkenin deniz kıyısı mıydı yoksa annesinin kucağı mıydı? Üç yaşında bir çocuk neyin bedelini ödedi? O daha savaş ne demek bilmiyorken ölmeyi hak etti mi? Aslında cevabı çok açık olan bu sorulara yanlış cevap verdi savaş. Maalesef cansız bedeni daha yerden kaldırılmamışken savaş çığırtkanları bir taraftan sahte gözyaşı döktüler diğer taraftan da savaşı kutsal bir çözüm olarak göstermeye devam ettiler. İnsanları ölüme adeta bile bile gönderdiler. Türkiye Suriyeliler’e sınır kapılarını açtığında vatansever olduğunu iddia eden kişiler, caddelerde yırtık kıyafetleriyle çocuklarının karnını doyurabilmek için dilenen Suriyeli anne babaların çaresizliğini görmezden gelip sıcak evlerindeki rahat koltuklarında oturdukları yerden ırkçı propagandalar yapmaya başladılar. Ülkenin büyük çoğunluğu dillendirmese de, bir yanları “Ülke elden gidiyor mu?” diye düşünmeden edemedi. Ben dahil, çoğu insanın bunun kararsızlığını yaşadığı o günlerde, bu minik cansız beden Ege’nin kıyılarına vurdu. Diğer insanlık dramları gibi bu sarsıcı olay da birkaç gün konuşulup unutuldu. Aksi mümkün müydü zaten? Ne yazık ki ülkemde art arda bombalar patlıyor ve insanlar bir hiç uğruna can vermeye devam ediyor. Tüm bu olanlar sadece üzücü birer haberdi benim için, iki ay önce evimin yakınında patlayan bombanın sesiyle sıcacık yatağımdan o tarifsiz korkuyla fırlayana kadar. Çaresizlik bu herhalde dedim içimden. Bu fotoğrafı gördüğüm anı hatırladım ve bu ana kadar yaşanan can kayıplarının birer üzücü haber olarak kalması, onların acılarından ne kadar bihaber olduğumu yüzüme vurdu. 1 Merve Erdoğan Bomba sesleri yankılanmaya devam ederken o birkaç saat içinde sevdiklerim, hayallerim, o günün yaşadığım son gün olmasını istemeyişim, bencilliğim gibi birçok düşünce kafamın içinde dönüp durdu. Oysaki savaş ne kadar da uzaktaydı, sınırımızın ötesindeydi, savaştan kaçan Suriyeli vatandaşlar bir o kadar yakınımdayken, bu fotoğrafı görüp yeterince üzüldüğümü zannederken, birkaç saatliğine de olsa o yüreğimi titreten bomba sesleri savaşın ve çaresizliğin ne demek olduğunu anlamamı sağladı. Ben savaşa sebep olan insanların vicdansızlığını sorguladım. Daha doğrusu bu kadar acımasız nasıl olunur sorusuyla baş başa kaldım bütün gece. Bu olanları aklım bir türlü almadı. Bize ait olmayan şeylerde gözümüzün olmasından, aşırı hırs ve politik amaçlarımızdan dolayı geçmişten günümüze kadar sayısız savaş olmuştur. Bu savaşlarda günümüzde de olduğu gibi milyonlarca masum insan hayatını kaybetmiş ya da sakat kalmıştır. Milyonlarca insan umutsuz ve yarınsız kalmıştır. Öyle anlaşılıyor ki oyun kurucu ülkeler kendi halklarının refahı ve mutluluğu için diğer halkların yaşam haklarını hiçe sayıyorlar. Daha kaç kişi ölmeli, kaç ocak sönmeli, bu savaşın bitmesi için ne kadar bedel ödenmeli? Bu soruların cevabını bilmiyorum. Tek bildiğim böyle bir fotoğraf karesi daha görmek istemediğim ama biliyorum ki savaş ilacı olmayan bir virüs gibi yayıldıkça daha nice kareler göreceğim böyle. Albert Einstein’a ait “Savaşmak istiyorsan kendi cahilliğinle savaş.” sözünü günümüz liderlerinin hatırlamasını istiyorum. Hatırlasınlar ki onlar lüks içinde yaşayıp ahkam keserken, onların yarattığı bu durum yüzünden acı çeken, topraklarından uzak kalan, bilmedikleri bir geleceğe doğru yol almak zorunda olan ve hiçbir yere ait olamayan, çoğu zaman da savaştan kurtulmak için çıktıkları zoraki yolculuğun başında can veren, tıpkı Kobani’den kaçan fotoğraftaki Aylan gibi masum çocuklar ölmesin. (http://www.internethaber.com/) 2 Ezgi Temiz 21302634 TURK 101-17 Başak Berna Cordan 02.11.2014 YOKUN VARLIĞINA ALIŞMAK Gölgesizler adlı bu müthiş kitabı şans eseri alıp okuma fırsatım oldu. Ne ilgisi var şansın bununla diye soracaksınız tabi, hemen anlatayım. Otobüs saatini beklediğim bir günde, mağaza vitrinlerinden sıkılıp bir kitapçıya girdim ve girer girmez başladım kitapları kurcalamaya. Rafların birinde iç karartıcı, siyah beyaz kapaklı bir kitap gördüm. Tabii hemen ilgimi çekti, arkasını çevirip okumaya başladım. “Cennet’in oğlu kendini kendi varlığında yok etmişken, gerçekten kadının dediği gibi bir kez daha yok olmuşsa durum kötüydü. Bu işin sonu yavaş yavaş köyün tamamen yok olmasına dek gidebilirdi. Belki köy zaten yoktu da TEMİZ 2 bunu kimse anlayamıyordu henüz; köylülerin hepsi alışmıştı yokun varlığına…”(Arka Kapak). Kitabın arkasındaki bu yazı en az kapağı kadar değişikti ve Hasan Ali Toptaş’la tanışmam da bu şekilde oldu. Kitabı alıp okumaya başladığım anda başka bir dünyaya girdim sanki. Yazar o kadar kolay okunur, sade ve akıcı bir dille yazmış ki bir çırpıda okudum kitabı. Bu anlaşılır ve akıcı dille, varlık-yokluk kavramını da usta bir şekilde kurabilmiş yazar. Sanki bir masal dünyasındayız ve bunu karakterlerle birlikte yaşıyoruz gibi. Varlık-yokluk kavramları üzerine kurulmuş bu roman iki mekânda geçiyor. Biri şehir, diğeri ise bir köy. Bu yerlerin ortak özelliği ise berber dükkânı. Her iki mekânda da bir berber dükkânı var ama köydeki geçmişi, şehirdeki ise geleceği temsil ediyor. Romanda zaman bu yüzden çok karışık. Bazen köydeki geçmişteyiz bazen de şehirdeki gelecekte. Kitabın başında bir gün her şeyini bırakıp köyden kaçan berber Cıngıl Nuri’den bahsedilir. Kitabın bazı yerlerinde ise Cıngıl Nuri’yi gelecekteki berber dükkânında sıra bekleyen sakallı adam olarak görürüz. Daha sonra sırasıyla kaybolmaya başlar herkes. Muhtar, Güvercin, Cennet’in oğlu gibi. Kitapta yazarın kurguladığı çoğu karakter, var olmak ve yok olmak kavramlarını tartışır içinden. Bunu da yazar sadece bir karakter üzerinden yazmadığı için anlayabiliyoruz yani her karakterin düşüncesini okuyabiliyoruz. Kitapta beni en çok etkileyen olaylar muhtarın kendini asması ve atın çocuğu ezerek öldürmesiydi. O kadar etkileyici bir üslupla yazılmış ki okurken tüm sahneler gözümde canlandı ve sanki bir korku filmindeymişim gibi ürküttü beni. Köyün en güzel kızı olan Güvercin’in kaybolması ve herkes Cennet’in oğlu kaçırdı zannederken ayının kaçırmış olduğu ortaya çıkınca kitabın ilginçliği daha da arttı. Kitabın sonlarında Güvercin’in ayıdan hamile kalması ve yarı ayı yarı insan çocuk doğurması da kitabın esprili bir bölümüydü. Kitapta dikkat ettiğim diğer bir nokta ise muhtarın, Nuri ve Güvercin kaybolduktan sonra devletten yardım istemesi ve hiçbir cevap alamamasıydı. Bu da kitapta devlet kavramının olmadığının göstergesidir. Belki de devlete gönderme yapmış olabilir ama düşük bir ihtimal olsa gerek. Çünkü yazar toplumsal sorunlara çok yoğunlaşmamış kitapta. Kurguya dönersek, muhtarın intihar sebebi devletin kayıp olaylarıyla ilgilenmemesidir. Herkes muhtarın dönmesini beklerken aslında onun şehrin ortasındaki ofisinde ölü bulunması da devletin suçudur halkın gözünde. Kitabı bitirince acaba adı neden Gölgesizler olabilir diye düşündüm bir süre. Sanırım bu da yine yazarın yok oluş kavramıyla ilgili. Aslında oradaki karakterlerin hepsi kurmaca yani yoklardır. Kendileri olmadığı için gölgeleri de yoktur. TEMİZ 3 Varlık ve yokluk birbirine zıt gibi görünse de aslında birbiriyle ilişkili kavramlardır. Var olmanın ne demek olduğunu bilmeden yok olmanın ne demek olduğunu bilemeyiz. Zaten herkes hayatında bir kere de olsa düşünmüştür neden varız diye. Neden varız, ne yapmak için geldik, aslında var mıyız? Bu sorular biraz manasız gibi görünse de herkesin aklına takılan ama hiçbir zaman cevabı olmayan sorulardır. Bu konuyla ilgili birçok felsefeci çalışmıştır ama düşündükçe daha başka sorular da ortaya çıkmıştır. Yok olmak sadece ölmek anlamında değildir. Bazen bir toplumun arasına karışırız, onlar ne yaparsa dışlanmamak için aynı şeyleri biz de yaparız. Asıl yok oluş bu şekilde olur. Kendimizi unuttuğumuz, kendi sesimizi dinleyemediğimiz, başka insanların etkisi altında kaldığımız zaman. Kendimizi, kişiliğimizi, zevklerimizi bulduğumuz zaman var oluruz. 1993 yılında Yunus Nadi Roman Ödülü’nü kazanan bu eser üslup, konusu ve kurgusu açısından bence bir başyapıt. Yazara, doğunun Kafka’sı demeleri de bu değişik kurgusuyla insanlara bir şeyler anlatabilmesi olabilir. Kafka’nın ünlü “Dönüşüm” eseri gibi. “Gölgesizler” sayesinde Hasan Ali Toptaş gibi başarılı bir yazarla tanıştım, iyi ki de tanışmışım. Değişik anlatım tarzı ve kurgusuyla Gölgesizler tek kelimeyle büyüleyici bir eser. Kaynakça Toptaş, Hasan Ali. Gölgesizler. İletişim Yayınları. Kerem Kağan Çağlar 21302306 TURK 102-28 Bir Otostopçunun New York Seyir Defteri Ne zaman bir yerde ‘gezmek’ kelimesi geçerse ardından patlatılan değişilmez sorudur; ‘Çok gezen mi bilir çok okuyan mı?’. Bana kalırsa isteyen insan bilir bunun yolu tamamen kişiye kalmış. Bir kişi evinde kahvesini yudumlarken bilmeyi seçerken, diğer bir kişi sırt çantasını alıp içine ne koyduğuna bakmaksızın yollara düşmeyi seçebilir. Her zaman yapmak istediğim şeylerin başında gelmiştir, sırtıma çantamı sağ koltuğa da bir arkadaş alıp yollara düşmek (Kısa mesafeler olarak yaptığım bir şey tabii ama uzun yollar daha nasip olmadı). Buna ilişkin bir listem var sonuçta hangi şehirlere, hangi ülkelere adım atmak istediğime dair. Liste biraz uzun ama ilk beş sehirin dört tanesini ziyaret ettim şu ana kadar. Paris, Roma, Amsterdam ve Viyana. Öyle bir şehir ki o son kalan şehir (şehir demeye insanın dili varmaz ama), ne zaman adını duysam, ne zaman bir yerde alakalı bir şey görsem bir iç çekerim hala gidemediğim için. Adı Hollanda kolonisi iken New Amsterdam olan bu şehrin şu an ki adı New York (Aynı zamanda bulunduğu eyalete de ismini verir). Sorabilirsiniz tabii ‘Neden New York kardeşim, İstanbul neyine yetmedi?’ diye. Bir genelleme yaparsak eğer benim ve akranlarımın çocukluk dönemlerimiz biraz Amerikan Rüyası ile geçti ve baktığımız her yerde Amerika vardı; sinema, televizyon ve hatta kitaplar... Ve buralarda en çok görünen yer ise New York olmuştur her zaman. Uzaylılar her zaman New York’u istila ederlerdi, ben bir tane uzaylı görmedim ki Batman’ı istila etsin. Ben bir tane film izlemedim ki kıyamet Osmaniye’yi vursun. Hal bu olunca insan atıyor bilinçaltına New York New York diye (İnanır mısınız bilmem ama bazı insanlar o kadar atmışlar ki bilinçaltlarına, yıl olmuş 2014 New York’u Amerika’nın başkenti sanan var). Şu ana kadar bulunamamış olmamın bir eksisi, bu şehri kitaplardan ve yazılardan takip etmem. Ben alıp çantamı gidemedim belki ama giden abilerimiz ve ablalarımızın yazıları hep heyecan vermiştir bana. Buket Uzuner’in ‘ New York Seyir Defteri’ adlı eserini okudunuz mu bilmiyorum ama her zaman bildiğimden daha farklı bir şehir sunmuştur bana. Daha detaylı ve dolayısıyla daha heyecanlı. Daha ilk adımınızı attığınızda başlıyor aslında bu heyecan. Malum şehrin geçmişinde çok yaşanmışlık var. Bir 11 Eylül yaşadılar ki New Yorklular, bahsederken daha ilk günkü korkuyu gözlerinde görebiliyorsunuz. Bu da hâliyle şimdiki dönem için ağır önlemler aldırdı. Sadece New York değil ayrıca, bütün şehirlerinde bu önlemler var (Ben Chicago’da bavulumun elle iki kere arandığına şahit oldum). Dikkatinizi çekebilecek ilk noktalardan bir diğeri ise, her yerde Amerikan bayrağının dalgalanıyor olmasıdır. Cadde başlarında, dükkanların girişlerinde ve içlerinde, hatta evlerin ön bahçesinde... bu konuda birbirimize çok benzeriz aslında, iki ülkede çok milliyetçidir ve özgürlüğü için ağır savaşlar ve kayıplar vermiştir. Bunu unutmak ve unutturmak hiç düşündükleri bir şey değildir. Her zaman filmlerde gördüğüm bir sahne kitabı okurken de aynı şekliyle gözümde canlandı. Metroda kitap okuyan insanlar. Kabul edelim, bizim için biraz ağır kaçan bir olay bu. Çünkü bizce kitap okuyan her insanın fular takması, evinde mutlaka bir şöminesi olması ve sıkı bir kanyak takipçisi olması gerekiyor. Bu konudaki tutumumuz bizi onlardan birkaç adım geri götürüyor. Bizim en yanlış yaptığımız şeylerden birisidir, kitabı kapağına göre yorumlarız, hem de her konuda. Bu konuda mecazdan ziyade gerçekten kapağına göre yorumladığımızı söyemek istiyorum. Türkiye’de en çok okunan kitapların başını ‘New York Times Bestseller’lar çeker, filmi çekilmiş kitaplar çeker. Uzuner’de bahsediyor zaten bu durumdan. Metroda insanların elinde pembe dizi kitapları ve çok satanlar yerine, Noam Chomsky’nin eserlerine rastladığını söylemeden geçmiyor. Dedim ya kitabı kapağına göre yorumlamayı çok severiz diye, Chomsky’nin kitaplarının isimlerine bakıncada insanın okuyası kaçar tabii. Halk üzerinden kazanç (aslında tam bizlik kitap ama), Vahşi ABD emperyalizmi... Tamda ‘Beni al ama arada da bi tozumu almayı unutma’ diyen kitaplar. New York’un en çekici yanı benim için her zaman Manhattan Adası olmuştur. Odamın bir duvarını siyah beyaz bir Manhattan silüeti süsler hatta. Küçükken mimar olmak istemişimdir hep, annemin ofisine gidip çizim masasına oturduğumda o çizim kağıtlarına karaladığım ilk şeydi Empire State Binası. Hâla da şu dünya da en çok sevdiğim binadır (Tamam belki komik gelebilir bir binayı sevmem ama seviyorum işte). İşte New Yorklular da Manhattan’a bayılıyorlar, gidip gelmeleri 15 dakika sürse bile. Hatta ‘going to the city’ dediklerini söylüyor Uzuner Manhattan’a gidenlerin. Bizde de öyle bir kullanım vardır mesela. ‘Hadi ben şehre iniyorum’ diye. Ama biz Kızılay’a iniyoruz, adamlar Manhattan’a, biz Karanfil’de yürüyoruz, adamlar 5. Cadde’de, biz yemeğe Aspava’ya giderken onlar Soho mu yoksa Tiffany’s mı gibi tırnak yedirten ve dudak uçuklatan seçimler arasında kalıyorlar. Tabii bu yukarıda gösterdiğim örnek hayat herkes için geçerli olmuyor maalesef. En basitinden Manhattan manzaralı bir ev isterseniz 94 milyon doları gözden çıkartmanız lazım. Aklınızdaki soruyu hemen cevaplayayım. Evet bu evlerin alıcısı var. Peki New York’ta hayatta kalmak için milyon dolarlara mı ihtiyacınız var? Tabii ki hayır. Her kesime hitap eden bu şehirde herkes hayatta kalabilir. Wall Streetlilerin bir hamburgere 666 dolar verdiği bu şehirde bir arka sokakta 10 dolara bir ziyafet çekebilirsiniz. Bir CEO bir galaya giderken, siz bir ressamın kırık dökük bir binanın bodrumunda yaptığı sanat galerisinde bulunabilirsiniz. ‘Dostum İstanbul, eski kocam Paris, sevgilim New York’ diyor Uzuner. Belkide bu nedendendir ki bu kadar sıcak karşıladım New York macerasını. Benim için ise İstanbul çok sık görüşmediğim ama her buluşmamızda kendisini yenileyip beni şaşırtan, her daim beraber yiyip içebildiğim bir arkadaş, Ankara sevgilim ve New York’ta hiçbir zaman unutamadığım ve bir kızım olsa onun adını vereceğim lise aşkımdır. Umarım ki o büyük ‘EVET’i söylemeden önce lise aşkımla bir fırsatım olur. Kim bilir belki kaderim onunla olmak üzerine yazılmıştır. Pınar Baygül AŞKA ÂŞIK OLMAK Bir aşkın üçünçü şahsı, bir balıkçının oltası gibidir. Olta, balığa ulaşmak için kullanıldığını bildiği halde balıkçının ellerini çelikten bedeninde gezdirmesine izin verir. Balıkçıysa, pullar sürünmüş akılsız bir güzelin sevdasına düştüğü için her dokunuşunda alev alev yanan oltadan bihaberdir . Öyle bir alevdir ki bu, buz gibi sularıyla ancak eski dostu deniz yetişir oltanın imdadına. Dalga, son ritmi vururken kayaya vokali martı, alçaktan uçar nasihat vermek için oltaya. Fakat dur durak bilmez gönül bir kez düştü mü sevdaya. Kıskançlık, bir kurt gibi içten içe kemirir seni sen kabuğunu koruduğunu sanarken. Kancanda çırpınırken sevdiğinin sevdiği, alamadığı her nefeste daha sıkı tutarsın onu intikam alırcasına. Kimse bilmez gerçekte olta mı öldürür balığı, fazla oksijen mi? Bir aşkın üçüncü şahsını anlamak için çok sevdiğin bir kitabı düşünmen gerekir. Her okuyuşunda imrendiğin o kitap cismen ellerinde, kurgusuysa gözlerinin önündedir ve esas karakterin yerine geçebilmek için yapamayacağın hiçbir şey yoktur. Fakat sayfalara bakıyor olman seni olayın içine dâhil etmez ve esas karakteri ne kadar iyi tanıdığını, anladığını kimse umursamaz. Sayfalar ve olaylar kovalamaca oynarken sen yerinde sayarsın ve müdahale edememenin verdiği huzursuzlukla tükenirsin. O kitaba başkalarının da ulaşabileceğini, başka insanların da seninle aynı hisleri paylaşabileceğini bilmek ise insana bazen sevdiğini paylaşmaktan daha zor gelir. Attila İlhan'ın Üçüncü Şahsın Şiiri'ni her okuyuşumda derinliğini hesaplayamadığım ancak zaman zaman içine düşen sevdalar suya gömülünceye dek geçen zamandan çıkarımda bulunabildiğim bir kuyuya benziyor yüreğim. İçimde delicesine büyüttüğüm, gözyaşlarımla suladığım karşılıksız aşklarım geliyor aklıma. Mesela, kimse yakışmazdı sevdiğimin yanına çünkü ben değilsem, herkes hiçkimse. Kimse dokunmamalıydı sevdiğimin tenine çünkü ben, ayaklarının dibinde kuru dallar gibi çatırdadıkça o, bir başkası ile dans etmemeliydi çevremde. Ne zaman kraterlerim kıskançlıktan çatlasa ve yükselse lavlar içimde ayaktan başa, yalnız bir köşeye çekilip uzaklaştırırdım kendimden eteklerimdeki insanları. Çünkü anlamazdı kimse içimde kopan fırtınaları ve sönmeden içimin yangınları, girdaba kapılan herkes kül olurdu. Keşke o tıknaz kız kapılsaydı. Belki de içim daha kolay soğurdu. Shakespeare'in de dediği gibi. "Şiddetle başlayan hazlar, şiddetle son bulurlar. Ölümleri olur zaferleri, öpüşürken yok olan ateşle barut gibi." (2016) Sanıyorum kimse Attila İlhan'ın mısraları kadar güzel empati kuramazdı Shakespeare ile. " Gözlerim gözlerine değince, felaketim olurdu ağlardım." (2017) Sahi, sevdiğine kavuşan mı gerçekten âşıktır yoksa kavuşamayan mı? Kavuşan mı daha çok yanar yoksa kavuşamayan mı? John Green (2012) haklı mı acının hissedilmeyi talep ettiği konusunda? Fazla cüretkar acılarımızın tutkularına kapılıp mutlu olmak istediğimizi sanıyor, aldanıyor ve mutsuzluğa bağımlı mı oluyoruz? Yoksa sadece bir bakış, bir öpüş felaketimiz olabilir mi? Bence bir insan hem sevdiğine, hem de aşkın kendisine aynı anda âşık olabilir. Çünkü her iki duygu da aslında öylesine ayrı ve bir o kadar bir. Yeni bir aşka başlamanın yeni bir maceraya atılmaktan hiçbir farkı yok şu hayatta. Bir yandan keşfetmeye çalışırken karşındaki bedeni fiilen ve ruhen, diğer yandan da kendini keşfetmeye başlıyor insan. Sevdiğin sana kıskanmayı öğretiyor mesela, aşksa kıskanmanın ölmüş bir kalpte yarattığı heyecanı. Sevdiğin sana bir insanı arzulamayı öğretirken aşk, bu arzuların tuğla olduğu düşleri nasıl inşa edeceğini öğretiyor. Aslında aşkın kendisine âşık değilse, fani bir insana da âşık olamıyor insan. Aşk yolunda çekilen acıları da aşkın bir parçası gibi sevmeyi bilmiyorsan, yoluna devam edemiyorsun. Düşsen de Mecnun gibi çöllere, yine de eksik etmiyorsun göğe yakarışını susuzluktan çorak topraklar gibi çatlamış dudaklarından: "Ya Rab belâ-yı aşk ile kıl âşinâ beni Bir dem belâ-yı aşkdan etme cüdâ beni." (Fuzulî 2016) İçinde yanan yangına üflemesini istiyorsun Tanrı'dan ve o yangın asla sönmez sen bir Anka gibi küllerinden yeniden doğmadan. KAYNAKÇA Fuzulî. Leylâ ile Mecnun Mesnevisi. Say Yayınları, 2016 Green, John. Aynı Yıldızın Altında. Pegasus Yayınları, 2012 İlhan, Attila. Yağmur Kaçağı. İş Bankası Kültür Yayınları, 2017 Shakespeare, William. Romeo ve Juliet. İş Bankası Kültür Yayınları,2016 1 TURK 101-20, Öğretim Görevlisi: Gönenç Tuzcu Ödev 4: Öykü Tarık Emre Demirbağ, CTIS, 21202755 Kemal,Yaşar,Sarı Sıcak, Toros Yayınları 1987, Sekizinci Baskı AĞIT Bir ağıt kaplamış çukurovanın üstünü. Çaresizlik, fukaralık… İnsanlar kadar umutlar da ezilmiş. Karın tokluğuna çalışmak, günü kurtarmak, gece ufak bir çadırda yorgun düşmek, en az beş çocuk yanına… Milyonlarca sivrisinek biri iniyor biri kalkıyor. Su sarı zehir, güneş sarı sıcak, kavruluyor ortalık, çeltik tarlalarının içinde analarının yanında bebeler ne çocuk yüzlü ne de yetişkin… Kızlar çocuk gelin olacak, oğlanlar kızlardan biraz fazla okutulacak belki ilkokul beş belki orta iki… Hiç çocukluklarını yaşayamış hep ezilmiş, koca elli, kırışık yüzlü ana babaların çocukları onlar. Burası Sarı ve Sıcak… Burası Anadolu, medeniyetlerin gözyaşları yıkamış toprağı, sevenler kavuşamamış destan olmuş. Ümitsiz, çaresiz fakat bir o kadar koca yürekli insanların… İnsanların toprakları… Burada çorak olan tek şey düzen. O kahrolası ağaların düzeni… … Ağa, ağam… Tarlada ağalar, evde ağalar… Kadını ve emeğini sömür sömürebildiğin kadar. Sarı sıcak, Anadolunun güneşi kavuran acıtan her yaşamın bir dram olup gözyaşı olarak düştüğü topraklar. Anadolu bir ana kucağı, yüzyıllardır üzerinde kan dökülen, üzgün bir ana... Burası Yaşar Kemal’in memleketi. Onun bitmemiş son senfonisi Anadolu… … 2 Ankara Konya Sokak‘ta ucuz bir pansiyon, Lale Pansiyon’un 5 numaralı sakini, Sarı Sıcak’tan kaçmış hayalleri uğruna, Çukurova’nın sazlıklarından İç Anadolu’nun bozkırına, çakır dikenleri gibi yuvarlanarak gelmiş ta buralara… Adı Meryem, çakma sarışın bomba, o Çankırı Caddesi’nin uyduruk bir pavyonunda. Hayalleri kim bilir nerde. … Ankara sıradan birgün... Özgecan’ın ölümünden sonra on yedi kadın canı daha gitmiş. Şiddet evde, sokakta, okulda… Kadına şiddet, taciz… Sömürmek, emeğini, bedenini… Türkiye için sıradan birgün… İşte bu acı ve şiddet içinde kıvranan memleketim, ezilen kadınlarımız, bitmiş geleceğimiz... … Telefon çaldı birden, irkildim uyur uyanık kanepede kulağım radyoda, ajanstan ölüm haberi geçiyor Erol Büyükburç’un. Bir devir kapanıyor, bir kilometretaşı. Bugün de üzgün bir haber aldık… Sahi kim aramıştı. Yakın bir dostum aramış. En sevdiğim saatler… Ankara’da açık güneşli bir havada günbatımında dostlarla, bir iki tek atmak. Bugün bira içeceğiz ama. Her akşam üstü en sevdiğim o rota, önce Tunalı Hilmi’den Hacı Yolu’na ordan Binektaşı ve Balo Sokak oradan Bestekar… Kavaklıdere’nin ne güzel sokakları buralar, biraz da olsa mahalle havası var. Bestekar’dayım artık hafif sulu birası, kötü kokulu izbe bir girişin sonunda en üst kata tırmandın mı karşında Puhu Bar. Ön balkonunda yer bulursan eğer sekize kadar demlen yarı fiyata… Eve söz verdim, çok geç saatlere kalmayacağım diye, ama aklım Meryem’de. … 3 Biliyorum biraz geç bir saatde eve geldim ama geçerli nedenlerim var. Yazmak zor iş, bir karakter yaratıp onu sokağa salmak daha zor bir iş. Meryem hakkında en son arkadaşlarla konuşurken o Konya Sokak’tan Çankırı Caddesi’ne doğru Ulus’un içinde karanlığa karıştı. Geçen bu zaman içerisinde Çukurova’nın sarı sıcağından Ankara'nın ayazında bir başına çaresiz bir pavyon karakteri olmasına gönlüm el vermedi. Ama Meryem çoktan kötü yola düşmüş, çaresiz kadınlarla dolu ülkemde… Kurgu bu işte. Beraber geçirdiğimiz, birkaç saat, onun için birkaç haftaydı belki de. Muhsin Bey'in1 sardunyları kurudu önce, Mehmet’in2 gece kondusu yıkılırken klarnet çalmaktan nefesi tükendi. Ülkemin insanları yarı aç yarı tok yataklarında hayallerine dalmaya çalıştı. Ama en zoru aç yatan sokak çocukları oldu. Çıplak ayaklı, sokak köpeklerinin peşinden koşan o çocuklar… … Çankırı Sokak’ta titreyen neon ışıkları, pavyon hayatı… Meryem, annesinin çatlak ellerinden içtiği suyu hatırlıyor birden kendisine uzatılan viski kadehinde, masum bir kızdı şimdilerde pavyonda… O artık çakma sarışın bomba… O artık sarı sıcağın altında bekaretini bir ağaya bırakmış Meryem değil. O artık farkında, kadınına sahip çıkamamış bir düzen kaybetmiş namusunu aslında… Yazmak ne acı verici, ne sancılı bir süreçmiş be… Yazdığın şey tokat gibi vuruyor suratına gecenin bir köründe. Gece zifiri karanlık bir sokakta adımlarımdan çıkan sesin yankılanması kadar gürültülü kafamdan geçenler, o şimdi Ulus’ta kimbilir hangi pavyonda… Meryem sahi nerdesin şimdi… Biz mi kurtaracağız seni, yoksa sen mi bizi, bir muamma… 1 Muhsin Bey, 1987, Yavuz Turgul'un yazıp yönettiği film.Muhsin Bey karakterini Şener Şen canlandırmıştır. 2 Düttürü Dünya, 1988, Yönetmenliğini Zeki Ökten'in yönettiği film, Mehmet karakterini Kemal Sunal canlandırmıştır. 4 Kaynakça: Eray, Nazlı. Marilyn Venüs'ün Son Gecesi. İstanbul: Doğan Kitap, 2010. Kemal, Yaşar. Sarı Sıcak. İstanbul: Toros Yayınları, 1987. 1 Hiçliğin Sırrı Sonunda hiçliği barındıran bir yolu yürümek ister misiniz? Peki, hiçliğin yok edici çemberine bir iz bırakabileceğinize kör kütük inanabilir misiniz? Bunun için ilk önce hiçliğin ruhunuzun derinliklerinde hangi kavrama denk geldiğini bulmalısınız, sonra size bu soruların cevabını 'evet' yaptıracak o güçlü duyguyu kalbinizde tanımlamalısınız. John Green'nin 'Aynı Yıldızın Altında' isimli romanı, Josh Boone yönetmenliğinde yine aynı isim ile beyaz perdeye aktarıldığında, ilk izlenimlerim bu sorularla şekillenirken, filmin sonunda sorularıma cevap bulabildim. Uykuya dalmadan yalnızca birkaç dakika önce, göz kapaklarımız yeterince ağırlaştığında, zihnimizde beliren siyah boşluk bana göre bir hiçlik anıdır. Fakat sabah olur ve uyanırız uykuya dalış anı kadar süren bu hiçlik oldukça masumdur. Asıl tanımlamak istediğim hiçlikte ise yalnızca zihnimizde beliren o siyah boşluk hüküm sürer. Artık gündüzler yok olmuştur. Ölüm belki de henüz insanların ruhunda tanımlayamadığı, en gerçek hiçliktir. Kimileri bir yakının hiçliğinde karakterinin en derin köklerine kadar parçalanır ve dönüşürken, kimileri kendi hiçliğine hazırlanır. ‘Aynı Yıldızın Altında’ filmi, yıldızların hastalık ile sağlık, ölüm ile yaşam arasına çektiği ince çizgide gidip gelen iki gencin, sayılı günlerinden sonsuzluğu bulma mücadelesini konu alıyor. Bu mücadele hiçliğe giden yolda bir iz bırakma arzusuyla başlıyor. İnsanlar tarafından herhangi bir duygu ile hatırlanmak en büyük iz olarak nitelendirilse de her insan kendi hayatının çok kıyısına çıkmadan yaşar. Herkesin duygularına kişisel bir iz bırakma düşüncesinin ağırlığı altında ezilen gençler, hiçliğin çemberine henüz dahil olmadan, gerçek bir iz bırakabilecekleri tek yerin kendi kalpleri olduğunu fark ediyorlar. Ve mücadele, ölümün girdabında bulunan aşk duygusu ile devam ediyor. Belki de aşk kavramı hiçlikle sınandığında insanların kulağına gerçekten anlamlı ve değerli geliyor. Neden bu denli acı ihtimaller karşısında yüceliyor aşk? Çünkü insan yolda öylesine yürürken bu kudretli duyguyu zaaflarıyla karıştırabiliyor, fakat hiçliğe giden yolda yürümeye başladığında sadece kalbindeki gerçek değerleri sorguluyor ve tarifi imkânsız bir yokluğun karşısında yalnızca insanlar tarafından hatırlanmayı yani sevilmeyi diliyor. İnsan bir an için kendi ölümünü düşünmeye çalıştığında, zihninde arkasında bıraktığı insanlar ve onların kalplerindeki yeri için endişe eder. Aslında belirli bir sonu düşünmeden yaşamadığımızdan kaynaklı olacak ki kaçırdığımız duygular, insanlar ve hayaller bırakıyoruz ardımızda. Akan zaman sanki hayatımızı belli bir düzen içinde yontmaya çalışır gibi gelir fakat asıl her saniyeyi sahiplenmeye çalışan biz insanlardır. Planlar yaparız ve bu planların gerçekleşmeme ihtimali karşısında duran her durumu ya da insanı öfkeyle kucaklarız. Zamanla akmayı değil zamanla yarışmayı hayat felsefemiz haline getirdiğimizden olacak ki bazı şeyler istediğimiz gibi gitmediğinde isyan dolu feryatlarla köşemize çekilir, kaderimize karşı grev yaparız. Bilinçli bir şekilde ince ince dokuduğumuz planları bir anda kader diye tanımladığımızda ise hem kendi önümüze hem de çevremizdeki insanların önüne yıldızlara uzanan duvarlar öreriz. Ters giden bir şeyler bizi yanıltmıştır ya kendimizi ya da başkalarını cezalandırırız bunun için. Uyuruz ve uyanırız, ne uykuya dalmadan önce zihnimizdeki siyah boşlukları hatırlarız ne de gün içindeki zamanla yarışımızdan geriye kalanı. Tadacağımız duyguların, tanıyacağımız yüzlerin sonu yokmuş gibi gelir çünkü hâlâ nefes almaktayızdır. Hiçliğin tozlu ve yokuşlu yollarına düşen insanlar, iz bırakma endişesini ve gayesini yüreğinde taşımaya başladığında yaşamda en iyiyi arama zaaflarından kurtulup kendisi için iyi olanın 2 kıymetini bilme olgunluğuna erişir. Filmde, kanser hastası olan başkahraman, Augustus bu sözleriyle “Seni seviyorum ve sevginin boşluğa atılan bir çığlık olduğunu ve unutulmanın kaçınılmazlığını, herkesin ölüme mahkûm olduğunu ve tüm çabamızın toza dönüşeceği bir günün geleceğini biliyorum ve güneşin elimizdeki tek dünyayı yutacağını da biliyorum ve seni seviyorum...” bana insanlığın sonunu ancak gerçek sevgiyle taçlandırabileceğini çağrıştırıyor. Ve hiçliğin sırrı, aşkın anlamını bulmaya duyduğumuz derin ihtiyacı ve amansız inancı ortaya çıkarır. İnsanların ölümle verdiği soğuk savaşta, yegâne destekçisi tek bir insanın kalbinde de olsa sevgi ile anıldığını bilmek olur. Cansu ERDAL Yasemin Yeşilpınar KAYBOLMAK İSTERCESİNE YAŞAMAK Kaybolmak denince insanın aklına hep kötü durumlar gelir. Gayet de doğaldır böyle olması. İnsanlar birbirine kaybolacağını haber verebilir mi? Böyle bir şey mümkün mü? Tabii ki değil, bu kitabı okumaya başladığım bir pazar sabahında kaybetmenin ve kaybolmanın anlamını epeyce bir düşündüm. Benim için ne ifade ettiğini cevaplamaya çalıştım kafamda. Aklımdan geçmişte kaybettiğim her insan ve kaybolmak istediğim her an film şeridi gibi geçti. Yüzümde buruk bir gülümseme oluştu. Üzerine düşünmeye devam ettiğimdeyse bambaşka bir fikirle karşılaştım. Bu kitabı okumadan önce hep kaybolmanın insanın benliğine zarar veren bir durum olduğunu düşünmüştüm. Kitapla birlikte bu kavrama olan olumsuz yargılarım fark ettim ki olumluya dönmeye başladı ve aklımda dönen tek bir soruyu içine düştüğüm sonsuz bir boşlukmuş gibi düşündüm. Ya bu koca evrende aslında gerçekten kaybolmak istiyorsak buna kim engel olabilirdi ki? İnsanlar, zevkler, hayaller, toplumsal kurallar veya basmakalıp laflar yüzünden kaybolmak isterler. Böyle bir yargıda bulunabiliyorum çünkü ben de aynen böyleyim. Güzel bir tablo gördüğüm zaman saatlerce bakmak isterim mesela. Ressam gerçekten ne anlatmak istemiş düşünürüm. Bazen öyle uzun bakarım ki çevremdeki insanların sorgulayan gözleriyle karşılaşırım. Benim gördüğüm ama onların göremediği milyonlarca detaya tekrar bakıp mutlu olurum. Gözlerim yanılmaya başlar ama gözlerimi kapatıp kafamı şöyle bir sallar yine devam ederim o şahesere bakmaya. O tablodaki kişi ben olsaydım diye düşünürüm, hayal ederim. Güzel bir film izlerken, o kadar kaptırırım ki kendimi iki saat bana on beş dakika gibi gelir. Sinema salonundan herkes çıktığında öylece boş ekranı izlerim. Tekrar düşünürüm neler izlediğimi. Sinema salonunun içinde kaybolmak istercesine koltuğa gömülürüm. Bazı durumlar vardır ki, yerin dibine girercesine kaybolmak isterim hayattan. Arzu Bahar’ın “Kayıp” adlı kitabını okurken kimi zaman zevkten kimi zaman üzülmemek için istedim bu duyguyu hissetmeyi. “Sakın Oraya Gitme” öyküsündeki “Dedemden mi korkuyordum yoksa ölümden mi?” (Bahar 38) cümlesini okurken uzunca bir düşündüm. Gözlerimi kapadım. Yaşadığım sonu olan ama sonunun ne zaman, nerede olacağını bilmediğim hayatımı bir kez daha gözümün önüne getirdim. Gerçekten korkuyor muydum ölümden yoksa bu da herkesin bir olay karşısında hissettiği duygulara körü körüne bağlanmaktan başka bir şey değil miydi? Şunu iyi biliyordum ki, sevdiklerimin ölmesinden çok korkuyordum. İşte bu yüzden de kaybolmak istiyordum, sıkıştığım her an. Bu söylediklerim kulağa nankörce geliyor olabilir ama kim ister ki sevdiğini kaybetmek? Ben de bunu görmemek için kaybolmayı tercih ediyordum. “Annesi en çok babasını sevdi. Gel gör ki bu sevgi babasına fazla geldi. İnsan sevgiden kaçar mı?” (Bahar,96). Bazı şeylerden yetinmeyi bilmek herkese verilen bir ayrıcalık değil anladığım kadarıyla. Hayatın boyunca belki hiç belki de sadece bir kere bulabileceğin bir duygudan neden kaçmak ister insan? Kalp kırmak gerçekten bu kadar kolay mı? Bu sorular beynimde dönerken fark ettim ki odanın içinde volta atmaya başladım. Yardım etmek istedim o kalbi pamuklara sarılması gereken kadına. Hayatında yüreğine verilebilecek en büyük cezayı, üzüntüyü hak edecek ne yaptı sevmekten başka? Şimdi bu öyküdeki kadın ama gerçek hayatta binlercesi. Neden yardım eli uzatamıyordum hiçbirine? İşte yerin dibine girercesine kaybolmak istediğim o lanet anlardan birini yaşıyordum. Ne güzel olurdu istediğimiz an kaybolsak ortalardan, kafa dinlemek için, kendimize vakit ayırmak için, kendimizi değerli hissetmek için, başkalarına bağımlı olmadığımızı kendimize kanıtlamak için ve önemlisi hayatımıza dışarıdan bir gözmüş gibi bakmak için. Keşke şimdi sihirli bir değnek olsa elimde şöyle iki ay kaybolsam ortalıktan. Bütün bu kargaşayı bir kenara bıraksam ve kendime zaman ayırsam. Keşke... Kaynakça: Bahar, Arzu. Kayıp. İstanbul: Alakarga Yayınları,2019. Baskı Gaye HakkıoğluAşkın Diktatörlüğü“Aşkı ve kadınları en iyi anlatan yazar.” derler Ahmet Altaniçin. En iyisi o mudur bilmiyorum ama en iyilerinden biriolduğuna şüphe yok. Romanı okurken hayatınızdan kesitlerle,hislerinize tercüman olan kelimelerle karşıya kalıyorsunuz.Kendime sormadan geçemiyorum; “Acaba beni tanıyor mubu adam?” Kadınları bu kadar iyi hissedebilen birininaşktan bahsetmemesi mümkün mü? Her eserinde, hercümlesinde, her kelimesinde düşündürür aşkı okuyana. BirHayat Bir Hayata Değer de bunlardan birisi. Aşk öyle birkavram ki daha varlığı ve yokluğu hakkında bile kesin birsonuca varılamazken sayısız tanımı yapılmış. Herkeskendine göre yorumlamış. Bana göre ise bi insana karşıhissedilebilecek en yoğun duyguların en üst seviyedekisarhoşluk halidir aşk. Ya da belki de gerçekten yoktur birtanımı...Yapılabilir mi aşkın akıl, mantık ve bilimin sınırları içerisinde;bir tanımı yoksa aşkın varlığında yerle bir mi olur akıl vemantık? Schopenhauer’ın dediği gibi bilinçaltımızdaki üremedürtüsünden mi kaynaklanır aşk, yoksa duyguların engüçlüsü ve en delisi midir? İki kişinin arasında gerçekleşen birçekim gücü müdür yoksa hayatın her yerinde midir aşk?Herkes bir yoruma sahiptir aşk hakkında. Herkes farklıhisseder, farklı yaşar aşkını. Bazıları aşkın varlığı hakkındaşüphelidir, bazıları ise tamamen reddeder aşkın varlığını.Oysa ki aşk vardır ve aşkın rengi beyazdır... Moderndünyanın temelini atan insan olarak bahsedebileceğimizIsaac Newton, “Newton Çarkı” ile tüm renklerin birleşimininbeyaz olduğunu öne sürmüştür. Aşk ise bence tümduyguların bir araya gelmesiyle vücut bulur. Nefret, sevgi,üzüntü, mutluluk, kıskançlık, özlem, tutku… Aklınıza negelirse… Her bir duygu aşkın bir uzvu, bir organıdır adeta.Bana kalırsa öyle bir güçtür ki aşk, insanın ruhunu, aklını vemantığını bir çırpıda ele geçirir, tüm his dünyasını bir andaişgal edebilir. Aslında insan o güçlü, o heybetli aşkla büyük birsavaş içindedir. Sürekli hakim olmak ister aşkimparatorluğunun küçük şehirleri olan duygularına.Boyunduruğu altına girmek istemez bu küçük şehirlerin.Nefretini dizginler kimi zaman, kimi zaman sevgisini saklar.Özleme yenilmemek için başka yerlerde arar özlediğini,kıskançlığa boyun eğmemek için başka bedenlerlecezalandırır kıskandığını. Çok kayıp verir insan bu savaştaama teker teker yıkarak aşk imparatorluğunun şehirlerini ensonunda öldürür bu imparatorluğun kralını veya kraliçesini.Galip gelir insan aşk ile olan savaşında isterse. Peki, bu zaferkazanılması gereken bir zafer midir? Yoksa aşkın diktasıaltına girmek, yaşattığı her duyguya teslim olmak mı gerekir?Kesinlikle aşka boyun eğmek gerek. Dünyada tek kabuledilebilir diktatörlük aşkın diktatörlüğüdür. Bu diktatörlüğüreddettiğimizde, aşka karşı savaşıp kralı ve ya kraliçeyiöldürdüğümüzde aşık olduğumuz insanı öldürmüş oluruz biranlamda, duygularımızı yerle bir etmiş oluruz. Böylezamanlarda yaşadığımız aşkın sıradanlaştığını düşünürüzama aşk sıradanlaşmaz, biter yalnızca… Eğer ki kendimizibırakırsak aşkın kontrolüne, gem vurmazsak duygularımıza,işte o zaman varırız aşkın gücünün farkına, o zaman anlarızaşkın nasıl parlak, alevli bir delilik olduğunu ve o zaman bizimiçin hayatımızın en güzel anıdır.Hayatımızın en güzel anı, kabuğumuzu kırıp kendimizdençok başka biri olduğumuz andır. Hayır, aslında yanlış bircümle bu… Bizi olduğumuzdan çok
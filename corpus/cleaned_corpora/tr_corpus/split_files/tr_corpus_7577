nemlidir. Kış aylarında sıcaklıklar nadiren 5 °C'nin altına düşer. 1950 yılından beri kar yağmayan kentte kış ayları boyunca sıcaklık, ortalama 10 ilâ 15 °C arasında değişir. Yaz aylarında sıcaklık 26 °C civarında olup, kimi zamanlarda 32 °C'yi aşabilmektedir. Yüksek nem oranına rağmen, yazın kentte hemen hemen hiç yağmur yağmaz. Yıllık yağış oranı 530,5 mm kadar olan kentteki yağışlı aylar, ekim ve nisan arasındaki aylardır. Kentte yılın 300 günü güneşli olup, bugüne kadar ölçülen en yüksek sıcaklık 43 °C kadardır. Buna karşılık kentte ölçülen en düşük sıcaklık -1.9 °C kadardır. Tel Aviv, yıllık ortalama 530.7 milimetre yağış alır ve bu genelde ekim ayı ile nisan ayı arasında olur. Kış, ağır yağışlarla en ıslak sezondur. Kar oldukça nadir görülür. En son 1950 yılı şubat ayında kar yağışı görüldü. Tel Aviv yılın 300 gününü güneşli geçirir genelde. Tel Aviv, yakın geçmişi içinde doğal olarak oluşan dokuz semte ayrılmış durumdadır. Bunlardan en önemlisi, eski liman olan ve kentten çok önceleri de bir yerleşme bölgesi olan Yafa'dır. Kent nüfusu geleneksel olarak Araplardan oluşur. Ancak eski binaların, yeni ve çağdaş yapılarla değiştirilmesiyle beraber Arap nüfusun dışında da yeni bir dinamik nüfus kente yerleşmeye başladı. Bu durum günümüzde eski bir Yahudi kenti olan Neve Tzedek'te de yaşanmaktadır. HaKirya adlı bölgede İsrail Savunma Kuvvetleri üslerinden biri bulunmaktadır. Tarihi olarak, Ramat Aviv gibi kentin kuzey semtleri Avrupa kökenli Musevileri barındırırken; Neve Tzedek ve Florentin gibi güney semtler, genel olarak Sefarad ve Mizrahi kökenli Yahudileri barındırır. Yine de 1980'lerden beri, güney kısımlarda da yenileştirme hareketleri yapılmaktadır. Tel Aviv'in kuzeyinde yer alan eski liman bölgesi de, 1965 yılında kapatılmasının ardından kentsel bir alana dönüştü. Öyle ki, bu bölgede günümüzde lokantalar ve marketler yer almaktadır. Tel Aviv'deki ilk mimari tarz, kırmızı çatılı Avrupa tarzı evlerdi. Yafa kentinin dışında ilk kurulan yerleşme olan Neve Tzedek, iki katlı taş konutlardan ibarettir. 1920'lerden sonra yeni bir Oryantalist tarz moda olmaya başladı. Öyle ki bu dönemde inşa edilen binalar genel olarak Avrupa tarzıyla Ortadoğu tarzını birleştirmekteydi. Belediye bir süre sonra "bahçe kent" planını ortaya atınca, iki-üç katlı binaları bahçeler ve parklar izledi. Bauhaus mimari tarzı 1920'lerde ve 1930'larda belirmeye başladı. Bu tarzdaki yapıların mimarları genel olarak Nazi Almanyası döneminde kaçan Alman kökenli Yahudilerdir. Tel Aviv'in kent merkezi çevresinde yer alan "Beyaz Kent", beş binden fazla çağdaş tarzda yapı barındırır. Bu çağdaş yapıların büyük kısmı da Bauhaus ve Le Corbusier tarzdadır. UNESCO tarafından Dünya Miras Listesi'ne alınan bu bölgedeki inşaat çalışmaları, Rothschild Bulvarı boyunca sürdü. Sadece 1931 ve 1939 yılları arasında bu alanda üç binden fazla Bauhaus tarzda yapı inşa edildi. 1960'lardan sonra mimari tarz, çağdaş yapılar ve gökdelenler yönünde değişmeye başladı. İhmal yüzünden yıkılma noktasına gelen eski binaların yıkılmasıyla beraber yeni ve yüksek yapılar dikilmeye başlandı. Ancak son yıllarda izlenen mimari politikalar arasında eski Bauhaus evlerinin çağdaş tarzda yeniden düzenlenerek açılması bulunmaktadır. Bunun dışında, çok yüksek vergilerin bir sonucu olarak Tel Aviv, gökdelenlere de ev sahipliği yapmaya başladı. Kentteki Shalom Meir Kulesi, İsrail'in ilk gökdeleni olup 1965 yılında açıldı. Bu bina, 1999 yılına kadar ülkenin en yüksek yapısı olarak kaldı. Biri kare, biri dairesel ve diğeri üçgen formlarda olan üç binadan oluşan Azrieli Merkezi de önemli çağdaş yapılar arasındadır. 2001 yılından beri İsrail'in en yüksek binası olan Moşe Aviv Kulesi de Tel Aviv'in komşu kenti Ramat Gan'dadır. Yine de ülkedeki en yüksek konut binası olan Neve Tzedek Kulesi Tel Aviv'dedir. Park Tzameret gibi yeni semtlerde de yeni lüks binalar inşa edilmektedir. Bunlar arasında Philippe Starck tarafından tasarlanan YOO Tel Aviv adlı yapılar yer almaktadır. Yine Güney Kirya gibi bölgelerde de yüksek ofis binaları yer almaktadır. Tel Aviv'in yeni nesil gökdelenleri arasında 1 Rothschild Kulesi, Be'eri Nahardea Kulesi ve İlk Uluslararası Banka Kulesi de bulunmaktadır. 2009 yılında kuruluşunun yüzüncü yılını kutlayan Tel Aviv, bu yıl öncesinde ve sonrasında devamlı olarak I. M. Pei, Donald Trump ve Richard Meier gibi ünlü mimarlarında yardımıyla yeni nesil çağdaş yapıların inşası üzerinde çalışmaya başladı. Amerikan gazeteci David Kaufman, New York dergisindeki köşesinde, kentteki Osmanlı ve Bauhaus binalarının baştan sona yenilenerek çağdaş otellere, lokantalara, butiklere ve tasarım müzelerine dönüştüğünden duyduğu memnuniyeti överek dile getirdi. 2000'lerin başında Tel Aviv belediyesi, terkedilmiş bir enerji santralini parka ve yürüyüş yoluna çevirdi. Ekim 2008'de Martin Weyl, Ben Gurion Uluslararası Havaalanı yakınlarındaki Hiriya adlı bir çöplüğü, plastik şişeler kullanarak bir anıta dönüştürdü. Bu park ve anıt, İsrail'in eski başbakanı Ariel Şaron'un adına Ariel Şaron Parkı olarak adlandırıldı. Tel Aviv bunun dışında yine birçok çevresel etkinliğe öncü olmasıyla bilinmektedir. Tel Aviv kenti, 51,8 km²'lik bir alan üzerinde 391.300 kadar bir nüfus barındırır. Bu da km² başına 7.533 kişilik bir nüfus yoğunluğuna denktir. İsrail İstatistik Kurumu'na (CBS) göre, Haziran 2006 itibarıyla Tel Aviv kentinin nüfusu her yıl %0,9'luk bir oranda artmaktadır. Kent nüfusunun %91,8 kadarı Yahudi, %4,2 kadarı Müslüman veya Hıristiyan Arap kesimden ibarettir. Nüfusun geri kalan kısmı da çeşitli Arap olmayan Hıristiyanlar ile Musevi Asyalılar oluşturmaktadır. Farklı etnik kökenlere sahip, çok kültürlü bir kent olarak Tel Aviv, birçok dilin de günlük olarak konuşulduğu bir şehirdir. Konuşulan diller arasında İbranice, Rusça, Fransızca, İspanyolca, Takalotça, Tayca, Arapça, Amharca ve İngilizce yer almaktadır. Kimi tahminlere göre kentte kayıtsız 50.000 kadarlık bir Asyalı yabancı işçi nüfusu yer almaktadır. Diğer batılı kentlerle karşılaştırıldığında, suç oranı Tel Aviv'de nispeten azdır. Tel Aviv-Yafa Belediyesi'ne göre kentin ortalama geliri, ulusal ortalama gelir ortalamasından yüzde yirmi daha fazladır. Kentte işsizlik oranı %6,9 kadardır. Tel Aviv'deki eğitim standartları da ulusal ortalamalara göre yüksektir. Buradaki 12. sınıf öğrencilerinin %64,4 kadarı yeterlik sınavı sertifikası almaya hak kazanmaktadır. Yine şehirdeki yaş grafikleri de engebesizdir. Öyle ki, kentte yirmi yaş altı nüfus toplam nüfusun %22,2'sini, 20-29 yaş arası grup toplam %18,5'ini, 30-44 yaş arası grup toplam nüfusun %24'ünü, 45-59 yaş arası grup toplam nüfusun %16,2'sini ve son olarak 60 yaşından büyük grup toplam nüfusun %19,1'ini oluşturur. Tel Aviv'in nüfusu, 1960'ların başında 390.000'e kadar yükseldi. Ancak 1980'lerin sonlarında yeniden 317.000'e kadar düştü. Bu düşüşün nedeni, kentte yer alan genç çiftlerin ve ailelerin, yüksek gayrimenkul fiyatları sonucunda taşınmak zorunda kalmasıydı. 1990'ların başında Sovyetler Birliği'nin dağılmasıyla, Rusya'dan Tel Aviv'e büyük bir göç yaşandı ve nüfusun artışına sebep oldu. Bugün kent nüfusu genç ve büyüyen bir grafiğe sahiptir. 2006 yılında, 22.000 kişi kente taşınırken, 18.500'ü de kenti terketti. Kentin nüfusunun 2025 yılına kadar 450.000 sınırına erişmesi beklenmektedir. 1983 yılında 35,8 olan ortalama yaş, 2008 yılında 34'e kadar düştü. Yine 1983 yılında kentteki 65 yaş üstü nüfus oranı %19 iken, 2008 yılında %14,6'ya düştü. 2006 yılında, 51,359 çocuk okuyordu. 8,977 si belediye kreşlerinde, 23,573’ü ilkokullarda ve 18, 809’ı liselerdeydi . İlk İbranice lisesi, 1905 yılında Herzliya İbrani Lisesi olarak Herzl Sokağı’nda kuruldu ve 1962 yılında yıkıldı. Tel Aviv Üniversitesi, İsrail’deki en büyük üniversitedir, uluslararası arenada fizik, bilgisayar, kimya ve dil departmanlarıyla üne sahiptir. Kampus, Ramat Aviv mevkii dedir . Tel Aviv’de birçok kolej vardır . Her ne kadar Tel Aviv laik bir kent görünümü çizse de, kentte birçok farklı dinde tapınaklar yer almaktadır. 544 etkin sinagogun yer aldığı kentte, 1930'larda inşa edilen Büyük Tel Aviv Sinagogu da yer almaktadır. Son yıllarda, laik bir Musevi Araştırma Merkezi'nin açıldığı kent, ayrıca yine laik bir "yeşiva"ya da sahiptir. Uzun süre boyunca muhafazakâr ve laik tartışması yaşayan kentte bu tartışmalar, 2006 yılındaki eşcinsel yürüyüşünden önce sinagog patlamalarıyla sona erdi. Tel Aviv'in ünlü yapılarından biri Hasan Bek Camii olup, kıyı şeridinde yer almaktadır. Özellikle Yafa bölgesi, çok sayıda Müslüman ve Hıristiyan nüfusa ev sahipliği yapmaktadır. Kentte, çoğunlukla diplomatların ve yabancı ziyaretçilerin ibadet yapabilmeleri için çok sayıda kilise her geçen gün açılmaktadır. Tel Aviv bölgesindeki nüfusun yüzde doksan üçü Musevi, yüzde biri Müslüman, yüzde biri Hıristiyan olup, geri kalan yüzde beşi ise hiçbir dine mensup değildir. Israel Meir Lau, kentin baş hahamıdır. İsrail'in finans istihdamının yüzde kırkı, hizmet sektörünün yüzde yirmi beşi, Tel Aviv kentinde yer almaktadır. Kumullar üzerinde kurulu olan Tel Aviv, tarıma elverişsiz arazilere sahiptir. Bu nedenle tarım, kent ekonomisinde az yer kaplar. Şehir bu nedenle daha çok bilimsel ve teknik alanda gelişme göstermektedir. İsrail'de gerçekleşen ekonomik etkinliklerin yüzde on beşi, gayri safi yurt içi hasılanın yüzde on yedisi kente aittir. Kentteki ekonomik etkinlikler, son yıllar içinde ivmeyle arttı. Günümüzde kent, özellikle "Newsweek" ve "The Economist" gibi yayın organlarınca övülmektedir. 1990'ların başından itibaren Rusya'dan göç eden birçok bilgisayar mühendisi, Tel Aviv'de yaşayıp çalışmaktadır. 1998 yılında Newsweek, kenti dünyanın teknoloji bakımından en güçlü on kentinden biri olarak gösterdi. O günden bu yana, kentteki yüksek teknolojili sanayi kolları daha da gelişmeye devam etti. Tel Aviv metropol bölgesi, Herzliya ve Petah Tikva gibi uydu kentlerini barındırdığı gibi, bu özelliğiyle zaman zaman İsrail'in silikon vadisi olarak adlandırılmaktadır. Kent ayrıca İsrail'in tek borsası olan Tel Aviv Borsası'na (TASE) ev sahipliği yapmaktadır. Birçok uluslararası girişimci şirketin, araştırma enstitülerinin, teknolojik fabrikların merkezi Tel Aviv'dedir. Kentin başlıca sanayi dalları kimyasal işleme, tekstil ve besin üretimi üzerinedir. Bunların dışında, kentte diğer Orta Doğu şehrinde görülmesi olası olmayan gece hayatı, kültürel etkinlikler ve özgün mimari tarz da her yıl çok sayıda turist çekmektedir. 2008 yılında Tel Aviv, Loughborough Üniversitesi'ndeki Küreselleşme ve Dünya Kentleri Çalışma Grubu (GaWC) tarafından bir dünya kenti olarak gösterildi. Bunların dışında "Forbes" dergisi, on beş İsrailli milyarderin dördünün Tel Aviv'de yaşadığı belirtti. Kentte hayat pahalılığı çok yüksektir. New York'ta kurulan Mercer İnsan Kaynakları Danışmanlığı'na göre Tel Aviv, Orta Doğu'nun birinci, dünyanın on dördüncü pahalı kentidir. Listede Singapur ve Paris gibi kentlerin altında yer alan kent, Sidney ve Dublin'in de önünde yer almaktadır. Listede New York, yirmi ikinci sırada yer almaktadır. Büyük bir Akdeniz kıyı kenti olan Tel Aviv, Barselona ve Miami gibi turistik kentlerin sahip olduğu bir turizm cazibesine sahiptir. Birçok çevre tarafından bir numaralı tatil merkezlerinden biri olarak görülen Tel Aviv, "Los Angeles Times", "New York Times" ve "Toronto Star" gibi basın kurumlarınca önerilmektedir. Tel Aviv belediyesine göre, kentte 44 otel ve 5.800'ün üzerinde oda bulunmaktadır. Tel Aviv ayrıca gelişmiş gece hayatı, genç atmosferi ve yirmi dört saat süren hayat akışı nedeniyle "uyumayan şehir" adıyla bilinmektedir. Tel Aviv'in en büyük umumi parkı Yarkon Parkı'dır. Diğer parklar arasında merkezde yer alan Meir Parkı ve Dubnow Parkı yer almaktadır. Kent yüzölçümünün yüzde on yedisi bitkilerle kaplıdır. Yine Dizengoff Merkezi, İsrail'in ilk alışveriş merkezidir. Yine kentte yer alan otellerin bir kısmı dünyaca ünlüdür. Bunlar arasında Crowne Plaza, Sheraton, Dan, Isrotel ve Hilton yer almaktadır. Birçok müzeye, mimari yapıya ve kültür sitesine ev sahipliği yapan kentte farklı dillerde turistik geziler düzenlenmektedir. Otobüs turları dışında, mimari yapılara düzenlenen geziler, Segway turları ve yürüyüşler yapılmaktadır. Kentteki gece hayatı, genel olarak kıyı şeridinde akmaktadır. Bunların dışında NBA oyuncusu Anthony Parker, Tel Aviv'i en iyi basketbol kenti olarak nitelendirdi. Kentteki lokantalar hem İsrail, hem de dünya mutfaklarından menüler sunmaktadır. Öyle ki şehirde yüzden fazla suşi lokantası yer almaktadır. Tel Aviv bu bağlamda, dünyada en çok suşi lokantası barındıran üçüncü kentidir. Yine İtalya Tarım Bakanlığı, kentteki İtalyan lokantasını İtalya dışındaki en iyi İtalyan lokantası olarak onayladı. Tel Aviv çeşitliliğin bol olduğu ve aktif olan bir gece hayatına sahiptir. Birçok sayıda bar, dans barları ve gece kulüpleriyle doludur. Gece kulüplerinin en fazla bulunduğu yer Tel Aviv limanıdır. Burada bulunan büyük kulüpler Tel Aviv’li ve Dünya’nın her yerinden gelen gençler tarafından doldurulur. “Kulüp TLV” en büyük kulüptür ve uluslararası Showlara ve Dj’lere ev sahipliği yapar. "Out dergisi" tarafından yazılan bir yazıda Tel Aviv, "Orta Doğu'nun eşcinsel başkenti" olarak tanıtıldı. Kentte lezbiyen, eşcinsel, biseksüel ve transgender topluluklar hoş görülmektedir. Amerikalı gazeteci David Kaufman, kenti Sidney ve San Francisco gibi kentlerde görülmesi olası olan "bir çeşit 'buradayız, eşcinseliz' havasıyla kaplı" olarak tanıttı. Tel Aviv, her yıl düzenlenen bir eşcinsel yürüyüşüne de ev sahipliği yapmaktadır. Ocak 2008'de Tel Aviv belediyesi, kentin ilk LGBT Topluluk Merkezi'ni açarak tüm LGBT işlerinin tek bir çatı altından yürütülmesini sağladı. Aralık 2008'de Tel Aviv, eşcinsel ve lezbiyen atletlerden oluşan bir spor takımını kurdu ve Kopenhag'da 2009 yılında düzenlenen oyunlara bu sporcularla katıldı. Bunların yanında Tel Aviv'de her yıl LGBT Film Festivali düzenlenmektedir. Eytan Fox'un 2006 yılında gösterime soktuğu "The Bubble" filminde Tel Aviv'in LGBT kesimi ayrıntılı olarak yer almaktadır. Son yıllarda Tel Aviv, moda ve tasarım konusunda da hatrı sayılır bir yer elde etmeye başladı. Haaretz gazetesinin editörlerinden Dov Alfon, kenti "en iyi korunmuş sırlardan biri" olarak nitelendirdi. Birçok diğer yazar da kenti "geleceğin yeni moda merkezi" olarak tanımlamaktadır. Yüzme kıyafetleri tasarlayan Gottex adlı şirket, dünya çapında bir üne sahip olduğu gibi, New York'taki Bryant Parkı'nda düzenlenen moda defileleri gibi gösterilerde yer almaktadır. Modadaki bu patlama, Maxim adlı derginin 2007 yılında İsrail'e yaptığı geziye yorulmaktadır. Dergi, bu gezinin ardından İsrail askeri olarak da çalışan modellerin resimlerinden bir kapak hikâyesi hazırlamasıyla bilinmektedir. Bu proje David Saranga ve Amerika Birleşik Devletleri'ndeki İsrail Konsolosluğu'nda yer alan takımı tarafından başlatıldı. Tel Aviv, kültür ve sanat alanında da İsrail'in ve Orta Doğu'nun öncü kentlerinden biridir. İsrail'deki otuz beş sanat merkezinden on sekizi Tel Aviv'de yer almaktadır. Ayrıca ülkedeki dokuz büyük tiyatronun beş tanesi de yine kentte yer almaktadır. İsrail'in tüm tiyatro gösterilerinin yüzde 55'i; tüm tiyatro seyircilerinin yüzde 75'i Tel Aviv'de kayıtlara geçmiş durumdadır. Tel Aviv Sanat Merkezi ünlü bir sanat merkezi olup, 1962 - 1965 yılları arasında ünlü tenör Plácido Domingo'ya ev sahipliği yapmasıyla bilinmektedir. 2.760 koltuk sayısıyla, the Fredric R. Mann İzleme Salonu, kentin en büyük tiyatrosudur. Habima Tiyatrosu, İsrail'in ulusal tiyatrosu olup, 2008 yılının başında yenileme çalışmaları sebebiyle kapatılmış durumdadır. Enav Kültür Merkezi, kültür merkezleri arasında yenilerden biridir. Kentte yer alan diğer tiyatrolar arasında Geşer Tiyatrosu ve Beit Lessin Tiyatrosu yer almaktadır. Bunların dışında Tzavta ve Tmuna da, müzikal gösterilere ve yan oyunlara ev sahipliği yapan, daha küçük tiyatrolardır. Yafa'da da Simta ve Notzar adlı benzer tiyatrolar bulunmaktadır. Tel Aviv, bunların dışında dans merkezlerine ve dans gruplarına da ev sahipliği yapmaktadır. Batşeva Dans Grubu, kentteki çağdaş dans gruplarından biridir. Yine Bat Dor ve Israel Ballet, Tel Aviv'de yer almaktadır. Tel Aviv'in bir başka özelliği de, Neve Tzedek'te yer alan; çağdaş ve klasik dans oluşumlarıyla bilinen Suzanne Dellal Merkezi'ne ev sahipliği yapıyor olmasıdır. Kentte sıklıkla popüler müzik gruplarının veya sanatçılarının konserleri düzenlenmektedir. Bunun için çoğunlukla Hayarkon Parkı ve İsrail Fuar ve Fuar Merkezi kullanılmaktadır. Opera ve klasik müzik gösterileri de günlük olarak kentte yapılmaktadır. Tel Aviv Sinemateki'nde çeşitli sanat filmleri ile kısa-uzun İsrail filmleri gösterilmektedir. Burada ayrıca çeşitli film festivalleri düzenlenmektedir. Bu festivallerin arasında Animasyon Festivali, Mizah ve Karikatür Festivali, Öğrenci Filmleri Festivali, Caz Festivali gibi etkinlikler yer almaktadır. Kentte ayrıca birçok çok katlı tiyatro salonu da bulunmaktadır. İsrail, kişi başına düşen müze sayısında dünyada birinci sıradadır. Bu müzelerden en büyük üç tanesi Tel Aviv kentinde yer alır. Bu müzeler arasında arkeolojik ve tarihi bulgulara yer veren Eretz İsrail Müzesi ve Tel Aviv Sanat Müzesi yer almaktadır. Yine Tel Aviv Üniversitesi kampüsü içinde yer alan Beth Hatefutsoth adlı müze de Yahudi tarihi hakkında bir müze olup; tarihteki Yahudi topluluklarının elde ettiği başarılar ve zulümler alanında bulgulara ve belgelere ev sahipliği yapmaktadır. Batey Haosef Müzesi ise, İsrail Savunma Kuvvetleri'nin askeri tarihi hakkında bir müzedir. Bunun yanında, Tel Aviv Üniversitesi yanında yer alan Palmach Müzesi de Palmach tarihi hakkında çokluortam belgeleri sunmaktadır. Müzede, özellikle İsrail'in ilk savunucuları olan Yahudi askerlerinin hayatları hakkında bilgiler sunulmaktadır. Kuzey Yafa'daki Charles Clore'un bahçesi de, Etzel Yahudi askeri örgütlenmesi hakkında bir müzedir. Bu müzede, 1948 Arap-İsrail Savaşı sırasındaki eserlere rastlanmaktadır. Bunların dışında kentin kuzeyinde yer alan İsrail Fuar ve Kongre Merkezi, yılda altmış büyük gösteriye imza atmaktadır. Tüm bu müzelerin dışında, kentin güneyinde birçok sıradışı temalı müzeler ve galeriler yer almaktadır. Tel Aviv, İsrail'de basketbol gibi çeşitli dallarda lider spor kulüplerine ev sahipliği yapmaktadır. Kent, futbol alanındaki Ligat ha'Al'de barındırdığı üç spor takımı ile birinci durumdadır. Maccabi Tel Aviv Spor Kulübü, 1906 yılında kurulmuş olup, ondan fazla spor dalında takıma sahiptir. Aynı kulübün basketbol takımı 47 kez şampiyon olduğu gibi, 36 kez İsrail ligini ve 5 kez Avrupa Şampiyonası'nı kazandı. Kulübün futbol takımı ise 5 kez İsrail Kupası kazandı. Maccabi'nin judo takımında sporcu olan Yael Arad, 1992 Yaz Olimpiyatları'nda gümüş madalya elde etti. Hapoel Tel Aviv adlı bir başka spor kulübü ise 1923 yılında kuruldu ve günümüzde on birden fazla dalda takım barındırmaktadır. Bu takımlar arasında, 1950 yılından beri Bloomfield Stadyumu'nda oynayan Hapoel Tel Aviv Futbol Kulübü de yer almaktadır. Hatikva Bölgesi'ni temsil eden Bnei Yehuda adlı bir başka futbol takımı ise, ülkedeki en başarılı takımlar arasında belli bir bölgeyi temsil eden tek takımdır. Şimşon Tel Aviv ve Beytar Tel Aviv de birinci ligde oynayan fakat sonraları buradan düşen takımlar olup 20$10'de kurulmuşlardır. Yine birinci ligde oynayan kulüplerden Maccabi Yafa, günümüzde dağılmış durumdadır. Dağılmış diğer spor kulüpleri arasında Maccabi HaTzefon Tel Aviv, Hapoel HaTzefon Tel Aviv ve sonradan Maccabi Ramat Gan ile birleşen Hakoah Tel Aviv yer almaktadır. Bunun dışında, kentteki gecekondu mahallelerinde bölgesel ligler ve takımlar yer almaktadır. Bunlar arasında kentin güneyindeki Liga Alef'de kurulan Hapoel Kfar Şalem, Liga Bet'te kurulan Hapoel Ramat Yisrael, Beitar Ezra, Elitzur Yafa Tel Aviv, Gadna Tel Aviv ve Hapoel Kiryat Şalom yer almaktadır. Yine Hapoel Ussişkin adlı bir basketbol takımı da, Hapoel Tel Aviv adlı basketbol takımıyla çıkan anlaşmazlıklar sonucunda hayranlar tarafından kurulmuş olan bir takımdır. Yine kentte kürek çekme kulüpleri yer almaktadır. Tel Aviv Kürek Çekme Kulübü, 1935 yılında Yarkon Nehri'nde kurulmuş olup, ülkede günümüzde bu spor dalında öncü durumdadır. Bunun dışında, Tel Aviv sahilleri matkot sporu için uygun ortam sağlamaktadır. Tel Aviv Lightning adlı takım da, kenti uluslararası beyzbol karşılaşmalarında temsil etmektedir. Tel Aviv'de ayrıca yıllık olarak yarı maraton düzenlenmektedir. Bunlardan 2008'de düzenleneni dünyanın dört bir yanında 10.000 katılımcıyla gerçekleşti. 2009 yılında kentin yüzüncü yılı şerefine, Tel Aviv Maratonu on dört yıldan sonra ilk defa yapıldı. Tel Aviv, üyeleri beşer yıllık arayla seçilen otuz bir üyeli bir il meclisi tarafından yönetilir. İsrail vatandaşı olan, on sekiz yaşını geçen ve bir yıldan uzun süredir Tel Aviv'de yaşayan her insan Tel Aviv'deki seçimlerde oy verme hakkına sahiptir. Kent belediyesi sosyal hizmetler, toplumsal uygulamalar, altyapı, planlama, turizm ve diğer konulardan sorumludur. Tel Aviv Belediye Binası, Rabin Meydanı'nda yer almaktadır. 1998 yılından beri kentin belediye başkanı Ron Huldai'dir. Huldai, 2008 yılındaki seçimde rakibi Dov Henin'i geçerek tekrar başkan oldu. Kentin tarihi boyunca en uzun süre başkanlık yapan ismi on dokuz yıl ile Şlomo Lahat; en kısa süre başkanlık yapan ismi iki yıl ile David Bloch'tur. Kentteki nüfus dağılımı, çeşitli siyasî ayrışmalara neden olmaktadır. Özellikle İsrail İşçi Partisi kuzeyde güçlüyken, Likud gibi tek kanatlı dini partiler de güneyde güçlü durumdadır. Bu denge, 2006 yılındaki seçimlerde merkezci Kadima'nın oyların yüzde yirmi sekizini almasıyla bozuldu. Tel Aviv, birçok okul, kolej ve üniversiteye ev sahipliği yapmaktadır. 2006 yılı itibarıyla 51.359 çocuk Tel Aviv'de okullara gitmektedir. Bunlardan 8.977'si belediyenin anaokullarına, 23.573'ü ilkokula ve 18.809'u liseye gitmektedir. Kentteki öğrencilerin yüzde altmış dördü, üniversite sınavlarında başarı göstermektedir. Bu oran, ulusal orandan yüzde beş daha fazladır. Kentteki 4.000 öğrenci, birinci sınıftadır. Bu oranın 2012 yılında 6.000'e ulaşması beklenmektedir. Sonuç olarak kentte 2008-2009 döneminde yirmi adet ek anaokulu açıldı. Kuzey Tel Aviv'de ise bu çalışmalar hâlen sürmektedir. Herzliya Lisesi, 1909 yılında Yafa'dan Tel Aviv'e taşınan bir eğitim kurumudur. Bu okul hâlen açık olsa da, günümüzde Jabotinsky Sokağı'nda hizmet vermektedir. Tel Aviv'deki diğer kayda değer okullar arasında Shevah Mofet, Ironi Alef ve Alliance yer almaktadır. Tel Aviv'de yüksek öğretim adına en büyük kurum Tel Aviv Üniversitesi'dir. Kentte ayrıca Ramat Gan bölgesindeki Bar-Ilan Üniversitesi de önemli bir kurumdur. 1953 yılında kurulan Tel Aviv Üniversitesi, özellikle İsrail'deki en büyük üniversite oluşuyla ve barındırdığı uluslararası düzeyde fizik, bilgisayar, kimya ve dil bilimi bölümleriyle bilinmektedir. Kurumun kampüsü, Ramat Aviv'de yer almaktadır. Tel Aviv'de ayrıca birçok kolej de yer almaktadır. Tel Aviv, ulaşım konusunda önemli bir Orta Doğu merkezidir. Kentte birçok karayolu ağına bağlantı bulunmaktadır. Bu karayolu hatlarından en önemlisi Ayalon Otobanı olup, kentin kuzeyinden girerek, doğu yakadaki Ayalon Nehri boyunca uzanır ve güneyden şehri terkeder. Bu özelliğiyle otoban, Tel Aviv ve Ramat Gan'ı kabataslak ayırır. Ayalon'un güneyinde Ben Gurion Uluslararası Havaalanı ve Kudüs'e uzanan 1. Otoban yer alır. Kentin içindeki önemli caddeler ise, Kral George, Allenby, İbn Gabirol, Dizengoff adlı caddeler ile Rothschild Bulvarı'dır. Bunun yanında Yafa'da da bir Kudüs Bulvarı yer alır. Namir Yolu, kenti İsrail'in başlıca kuzey-güney karayolu hattı olan 2. Otoban'a bağlar. Yine Begin/Jabotinsky Caddesi de, Ramat Gan üzerinden doğuya doğru bir ulaşım ağı sağlar. Tel Aviv caddelerinde günde 500.000 araç yola çıkmaktadır. Bu da kimi trafik sıkışıklığı sorunlarını da beraberinde getirmektedir. 2007 yılındaki Sadan Raporu, Tel Aviv başta olmak üzere birçok büyük İsrail kenti için sıkışıklık cezası uygulamasını önerdi. Bu uygulama Londra gibi dünyadaki bazı büyük kentlerde uygulanmaktadır. Bu plana göre, kente girecek tüm araçların belli bir ücret ödemesi düşünülmektedir. Tel Aviv belediyesi, yine bisiklet kullanımının arttırılması yönündeki çalışmalarını sürdürmektedir. Bunun için yüzün üzerinde bisiklet satın alma merkezi inşa eden belediye, 74 kilometre uzunluğunda bir de bisiklet yolu açmayı planlamaktadır. 2009 yılı sonunda bisiklet yolu uzunluğunun 100 kilometrenin üzerine çıkarılması amaçlanmaktadır. Tel Aviv, Ayalon Otobanı boyunca uzanan dört adet demiryolu istasyonuna sahiptir. Kuzeyden güneye istasyonların adları sırasıyla Tel Aviv Üniversitesi, Tel Aviv Merkaz, Tel Aviv Haşalom (Azrieli Merkezi yanı) ve Tel Aviv Hahaganah (otobüs terminali yanı) şeklindedir. Her ay, bir milyondan fazla kişi, Tel Aviv üzerindeki demiryolu ağını kullanarak seyahat etmektedir. Tel Aviv Otobüs Terminali kentin güney kısmında yer almaktadır. Ana otobüs ağı, dünyanın en büyük ikinci otobüs işletmecisi olan Dan Otobüs Şirketi tarafından yönetilmekte olup, şehirlerarası otobüs ulaşımı sağlamaktadır. Tel Aviv'in yerel havaalanı olan Sde Dov, kentin kuzeybatısında yer alır. Ancak kentin Ramat Aviv bölgesindeki sahil kısmında geniş bir alan işgal etmiş olmasından dolayı Sde Dov'un kapatılması gündemdedir. Yakın gelecekte bu havaalanının, yerini ülkenin en büyük havaalanı olan Ben Gurion Uluslararası Havaalanı'na devretmesi düşünülmektedir. Bu havaalanı da, kentin 15 kilometre güneydoğusunda yer alır. Yakın gelecekte kentte tek havaalanı kalacak olduğundan günümüzde bu havaalanının adı "Tel Aviv Uluslararası Havaalanı" olarak bilinmektedir. 2008 yılının başlarında, kent belediyesi elektronik arabalar için pilot uygulama başlattı. Bu proje için en başta beş yükleme noktası inşa edildi. Bu sayının yakın gelecekte 150'nin üzerine çıkması amaçlanmaktadır. Bu proje sayesinde kentin dünyada atmosfere en az karbon dioksit salan noktalarından biri olması planlanmaktadır. Bu araçların pil dolum merkezlerinin kent girişlerine de inşa edilmesi düşünülmektedir. İsrail'deki en büyük üç gazete şirketinin merkezi Tel Aviv'de yer almaktadır. Yine Maariv, Haaretz, Globes, HaTzofe ve Makor Rishon gibi kurumların merkezi de Tel Aviv'dedir. Iton Tel Aviv ve Zman Tel Aviv gibi yayınlar da Tel Aviv hakkında yerel bilgiler verirler. Bunun dışında birçok radyo istasyonu merkezi de kentte yer alır. İsrail'in üç büyük televizyon ağı olan Keshet, Reshet ve Channel 10 adlı şirketlerin merkezleri de Tel Aviv'de kuruludur. Yine İsrail'in en büyük iki radyosu olan Galatz ve Galgalatz adlı radyo istasyonları Yafa'da yer almaktadır. Tel Aviv'in 27 tane kardeş kenti ve ABD Kaliforniya eyaletinin Los Angeles şehri ile bir ortaklığı vardır: Nelly Furtado Nelly Kim Furtado (d. 2 Aralık 1978, Victoria, Britanya Kolumbiyası, Kanada), Portekiz asıllı Kanadalı şarkıcı ve söz yazarı. Portekiz asıllı Nelly Kim Furtado, küçük yaşta Portekiz’den Kanada’ya göç etti. İngilizce, Portekizce, İspanyolca ve az çok Hintçe bilen Furtado, ilk müzik deneyimini annesiyle birlikte bir kilisede düet yaparak yaşadı. 9 yaşında trompet, gitar ve klavye çalmaya başlayan sanatçı, 12 yaşında ilk bestelerini üretmeye başladı. 1996 yılında “Plains Of Fascination” adlı hip hop grubunun “Join the Ranks” albümünde “Waitin’ For The Streets” şarkısına vokal yapan Nelly Furtado, 1997 yılında trip hop grubu “Nelstar”ı kurdu. Grubun çalışmaları sırasında ritim ve melodi tekniklerini geliştiren Furtado, trip hop müziğinin kendisini yansıtmadığını düşünerek gruptan ayrıldı. Aynı sene Toronto’daki bir gece kulübünde sahne alan sanatçı, The Philosopher Kings grubunun vokalisti Gerald Eaton’ın dikkatini çekmeyi başardı. Bu gruptan Gerald Eaton ve Brian West’in yardımıyla ilk demosunu çıkartan Nelly Furtado, DreamWorks Records ile anlaşarak ilk albümünün hazırlıklarına başladı. 2000 senesinde çıkarttığı ilk albüm Whoa, Nelly! ile tüm müzik dünyasının dikkatini çeken Nelly Furtado, özellikle albümden çıkan single’lar “I’m Like A Bird”, “Turn Off The Light” ve “...On The Radio (Remember The Days)” ile tüm dünyada 5.500.000 sattı. 2002 Grammy’lerine dört dalda aday gösterilen sanatçı, bu ödüllerden “I’m Like A Bird” single’ı ile “En iyi Bayan Pop Vokal Performansı” ödülünü almayı başardı. 2003 senesinde 2. albümü Folklore ile sevenleriyle buluşan Nelly Furtado, bu albümle İngiltere ve Amerika’da altın plak alırken, özellikle Almanya’da da büyük bir başarı elde etti. Almanya’da iki kez platin plak kazanan albümden çıkan single’lar “Powerless (Say What You Want)”, “Try” ve “Força” oldu. 2004 Avrupa Futbol Şampiyonası’nın resmi şarkısı olan “Força” ile Lisbon’daki final maçı öncesi sahne alan Furtado, 2005 yılında şirketi DreamWorks Records’un kapanmasından sonra Geffen Records’a geçti. 2006 yılında 3. albümü Loose'ı çıkartan Nelly Furtado, bu albümde Timbaland ile beraber çalıştı. R&B ve 80’ler sounduna yakın duran albüm öncesinde Nelly Furtado, System Of A Down ve Death From Above 1979 gruplarının albümlerini dinlemiş. Distorte bas melodilerinin yer aldığı “Loose” ile, çıkarttığı albümler arasında en büyük başarıyı elde eden sanatçı, bu albümle birçok ülkede 1 numara oldu. Albüm şu ana kadar 10.000.000 sattı ve Brit, Billboard, Juno ödülleri gibi önemli ödüller alarak en başarılılardan biri olduğunu kanıtladı. Kendi plak şirketi, Nelstar'ı, Kanadalı bağımsız şirket Last Gang Labels ile birlikte kurmuştur. Nelstar'ın ilk imzaladığı kontrat Fritz Helder & the Phantoms iledir. Furtado ilk ispanyolca teklisi "Manos al Aire"i yeni şirketinden çıkardı. 2006'daki Dünya AIDS Günü için MTV, BET ve Nike'ın Güney Afrika'daki gerçekleştirdikleri AIDS farkındalık konserinde Furtado, Enrique Iglesias, Kanye West, Kelly Rowland, Snoop Dogg ve Kelly Clarkson ile yer aldı. Furtado aynı zamanda AIDS hakkında MTV'de konuklarının Alicia Keys ve Justin Timberlake'in olduğu bir program da sundu. Furtado, Toronto'da "Free the Children's WeDay"'de 1.000.000 $'ı Free the Children vakfı'nın Kenya Maasai bölgesinde kız çocukları için açılacak okullar için bağışladığını açıkladı. Punk kültürü Punk kültürü, 1970'lerin ortasında ifade özgürlüğü hareketi ve isyanı olarak ortaya çıkmıştır. Kültür, minimalist sistem karşıtı müzik Punk Rocka dayalıdır. Punk, kendi giyim tarzı, felsefesi, edebiyatı (fanzinler), dansları (punk showları) ve görselliği ile sağlam bir alt kültür oluşturmuştur. Oluşturduğu kültür popüler kültüre kaynaklık etmekle beraber kendi içinde alt kültürler de oluşturmuştur. Punk kültürü; halka onlarla özdeşleşmedikleri ve insanlar arası sınıf farklarının olduğu sürece de özdeşleşmeyecekleri mesajını verdiler. Punk rock Amerika'da 1960'ların sonunda ve 1970'lerde Avrupa ve Kuzey Amerika'daki pre-punk gruplarını da etkilemiştir. Özellikle "The New York Dolls" un etkilediği birçok punk grubu vardır. Punklar içinde bulunduklan durumu protesto etmek için ellerindeki her malzeme ile bedenleri de dahil, kendilerini ironik bir biçimde "toplumsal atık" olarak sundular: Köle kıyafetleri, zincirler, deriler, dayatılan cinsiyetçi modaya karşı androjenlik, parçalanmış giysiler, rengarenk ve dikleştirilmiş saç biçimleri ve punk sembollerinden bedene iliştirilmiş çengelli iğne... Punk anti-modadır. Amacı geleneksel kalıplar içinde yaşayan topluma karşı algıyı bozmaya yönelik bir protestodur. Punk estetiğinin yaratıcısı olarak kabul edilen Londralı modacı Vivienne Westwood (Sex Pistols'in doğuşunda da nedenlerinden olan 'Sex' adlı dükkânın ortaklarından) şu sözleri ile punk estetiğinin "nedenini" açıklıyor: ""...Onun giysilerini giyinmek için cesur olmanız gerekir. sokakta yürürken tüm dikkatleri üzerinize çekeceksiniz. Bu tepkileri davet eden bir güç gösterisidir. Giysiler genellikle fikirleri sözlerden daha iyi anlatabilir. Bir kitap, bir poster ya da broşür kadar yıkıcı bir silah olabilir: Otobüste yanınızda 'Anarchy in the UK' (Birleşik Krallıkta Anarşi) tişörtü ile oturan biri sizi anıda rahatsız eder."" Punk stili ve modası İngiltere'de önem kazanıp mohawk punk stiliyle birleşmiştir. Mohawk etkisi aslında "Taxi Driver" filminde Robert De Niro'nun saç şekliyle olmuştur. İngiliz Richard Hell bu saç modelini biraz değiştirerek ve boyayarak bugünkü punk saçının oluşumunu tamamlamıştır. Punk kültürü kendi dayanışma ve iletişim ağını da yaratmıştı. Fanzinler. Kültür ve sanat endüstrisine ve sisteme karşı bir direniş olan fanzinlerin varoluş nedeni yadsıma, reddetme talebi ve çağnsıdır. Fanzinlerin punk eylem yaşam biçiminde oldukça önemli bir yeri vardır. (Yeraltı Edebiyatı) İlk Punk fanzini; "Sniffin' Glue", Punkın; "kendi-başına yap" (do-it-yourself felsefesini ortaya çıkarıyordu: bir gitar üzerinde üç akorun yerleri gösterilmiş ve şu başlık atılmıştı: "İşte size bir akor, işte iki tane daha, hadi şimdi gidip kendi grubunuzu kurun." Punklar arasında iletişim ve düşünsel ağ oluşturmasının yanı sıra fanzinlerin yaptığı bir diğer önemli katkıda yıkıcı grafik tasanm estetiğini oluşturmasıydı. Çoğunluğu elle yazılan, siyah beyaz olan kaotik bir kolajla oluşturulup fotokopi ile çoğaltılan fanzinlerin sadece dış görünüşleri ile bile algıyı bozmaya, kalıpları yıkmaya yönelikti. Günümüzde de bu gelenek punklar arasında sürdürülmektedir, aynı zamanda internete de taşınmıştır, internette yayınlanan fanzinlere e-zine ismi takılmaktadır. "Punkların siyasi yönleriyle ilgili ana madde için bkz. Punk ideolojisi" Punk rockçılar pek çok kez siyasi olayların içinde yer aldılar. Punk, her türlü kurulan düzeni, köleliği ve yönetimi reddeden Anarşi'yi seçmiştir. Pek çok Punk grubunun şarkı sözlerinde hükümetlere yöneltilen eleştiriler, kadın hakları, hayvan hakları, ırkçılık karşıtlığı, savaş karşıtlığı ve her türlü hiyerarşi karşıtlığı gibi konular ele alınır. Öte yandan liberal punk grupları da mevcuttur. En ünlü punk grubu olarak bilinen "The Sex Pistols" akımın öncülerindendir Kademeli olarak punk bir süre sonra daha çeşitli ve daha az minimalist olan müzik gruplarıyla "The Clash" gibi birleşerek onları da etkiledi . Ska ve rockabilly hatta hip-hop'u da etkileyerek şarkılarda punk'la aynı mesajların verilmesini sağladı. Şarkı sözleri isyankar,politikaya karşı ve genelde anarşist içerikteydi.Oysa punk kendi bedeni ve yaşam biçimi ile politikası, parodisi ve estetiği ile kesinlikle asi ve yıkıcıydı, ki hala birçok ülkede alt kültür muhalifliğinin en önemli unsurlarıdırlar. Punk'ın bu yıkıcı tavrının köklerini dada akımının oluşturduğu söylenebilir. 1916-1922 yılları arasında Dada kendisini de reddederek mevcut tüm toplumsal ve estetik değerlere şiddetli karşı çıkışı, ve antisanatı, provokatif parodisi, edepsiz mizahı ile yıkıcı sanatın temsilcilerindendir. "" .. .Bizim için birer HİÇSİNİZ Dadanın önde gelen simalarından Marcel Duchamp; pisuvar, şişe askılığı, kar küreği gibi eşyalann üzerine sadece imzasını atarak ve birer sanat eseri olarak sergilediği "ready made"leri (hazıryapıt/yapım) ile tanınmıştır. Punk altkültürünün üyeleri genellikle "punk", "punkçı", "punk rocker" olarak anılsalar da doğru tabir "punk"tır. Bunun yanı sıra kendilerini ifade etmek için çeşitli dereceleri ve terimleri vardır. Çoğunlukla işçi sınıfından gelirler. Çok azı bir işte uzun süre çalışmayı başarabilir, çoğunlukla işsizdirler. Geleneksel evlilik kurumunu reddetmiÅŸlerdir. Orijinal hareket fazlasıyla uyuşturucu ve alkol kullanımı içerir. Punk toplumunun birçok önemli figürü intihar ve aşırı doz uyuşturucu kullanımından ölmüştür. Bu sebeple Straight Edge akımının savunucuları alkol ve uyuşturucu kullanımını reddeder. Bu sebeple 80'lerden sonra toplulukta eroin kullanımı büyük ölçüde azalmıştır. Punklar genellikle içinde bulundukları yerelde kurdukları gruplarla bir punk scene-punk sahnesi oluştururlar. Hemen hemen tüm büyük şehirlerde buna rastlanır. Böylece dünyanın dört bir yanında her etnik gruba ait, onlarca farklı dilde punk sahneleri kurulmuştur. Punkların kültürlerini ifade biçimleri içinde bulundukları yerlere göre değişim göstermektedir. Yerel Punk sahneleri kimi zaman yarım düzine kişiden kimi zaman binlerce kişiden oluşur. Ayrıca kültür kendi içinde Poseurlar ve Wannabeler bulundurur. "Poseur", punk kültürünü benimsemeyen ama öyleymiş gibi gözükmeye çalışan böylece ilgi çekmek isteyen kişidir. Bunların yanı sıra günlük hayatlarını sıradan bir şekilde sürdüren ama Cumartesi günleri punk gibi giyinip sokağa çıkan gençler, yani müzikle ve ideolojiyle ilgisi olmayan sadece punk modasını takip edenler Cumartesi Punkı şeklinde adlandırılmaktadır. "Wannabe" ise, punk altkültürünü sembolleştiren ve kendisini bu kültürün bir üyesi olarak her fırsatta dile getiren ve bunu başkalarıyla arasında hiyerarşi yaratmak için kullanan kişilerdir."Wannabe"ler ise Türkiye'de çoğu toplulukta "Tatlı Su Punkı" veya Alsancak Punkı sıfatını alırlar. Bu kavramlar olsa da, punklar kimin 'gerçek punk' olup olmadığıyla ilgilenmezler. Toplumsal kültür gibi insanları gruplara ayırmazlar. Kültürün ironiside tam burada yatar, insanları gruplara ayıranlara ve hiyerarşi kuranlara karşılardır. Tipik bir punk sahnesinde, kayıtlar yapan ve şovlara çıkan (ufak konserler veren) punk grupları, bunların aktivitelerini duyuran fanzin yazarları, albüm ve şov afişlerini düzenleyen grafik tasarımcıları, punk aksesuarlarını ve kıyafetlerini tasarlayan modacılar bulunur. Günümüzde internet sayesinde yerel punk grupları internet siteleri, dosya paylaşım programları, mp3ler ile kendilerini daha rahat ifade etme imkânı bulmaktadırlar. Hırsızlık Hırsızlık, yazılı kanunlar ya da toplumsal meşruiyet düzeyinde mülkiyeti kendine ait olmayan bir taşınır malı, izinsizce alıkoyma, kullanma, nesneden menfaat temin etme işidir.Tüm dinler tarafından da yasaklanmış bir olaydır. Ekonomik değeri olan her türlü enerji de, taşınır mal sayılır ve hırsızlığa konu olabilir. Günlük konuşma dilinde dolandırıcılık ile aynı anlamda kullanılsa da, dolandırıcılık ve hırsızlık ceza kanunlarında ayrı ayrı düzenlenmiş suçlardır. Aralarındaki en önemli fark, hırsızlıkta mal sahibinin elinden rızası olmadan çıkarken,dolandırıcılıkta mal sahibinin elinden rızasıyla çıkar Hırsızlık, yazılı kanunlar ya da toplumsal meşruiyet düzeyinde mülkiyeti kendine ait olmayan bir nesneyi, kullanma, nesneden menfaat temin etme işidir. Ayrıca ekonomik değeri olan her türlü enerji de, taşınır mal sayılır ve hırsızlığa konu olabilir Birçoklarınca dolandırıcılık ile aynı anlamda kullanılsa da, hırsızlık hem meydana geliş biçimi hem de etkileri ile dolandırıcılıktan ayrı tutulmalıdır. Hakimin müdahalesi genellikle tuhaf ya da olağandışı bir özellik gösteren hırsızlık vakalarıyla sınırlı olmalıdır; örneğin, çocukların suça âlet edildiği veya belli biçimlere bürünen (örneğin, dükkân hırsızlığı kadın reyonlarından giyim eşyaları çalma) ya da tekrar tekrar belli bir eşyayı çalma vakaları. Saldırganlık, hırs. kıskançlık ve kötü niyet, hırsızlıkta sık rastlanan emosyonel temellerdir. Çocuklarda ise bir ilgi çekme yolunu yansıtabilir. Sayısız hırsızlık biçimleri göz önünde tutulduğunda, psikiyatriden ziyade, insan yapısıyla ilgili bir bilgi gereklidir; bunların çoğunluğunda motivasyon yalnızca kolay yoldan para sahibi olmaktır. Hırsız Hırsız, hırsızlık suçunu yapan kişi. Avril Lavigne Avril Ramona Lavigne (okunuşu: "evrıl laviin"; d. 27 Eylül 1984; Belleville, Ontario), Kanadalı rock şarkıcısı, müzisyen ve söz yazarı. 2006 yılında Canadian Business dergisine göre Lavigne Hollywood'da yaşayan altıncı en zengin Kanadalıdır. Avril Lavigne'in ailesi Quebec kökenlidir, buna karşın kendisi Fransızca bilmemektedir. Şarkıcının ismi Fransızca söylenişe uygun olarak "evrıl laviin" şeklinde telaffuz edilir. Lavigne'in ilk albümü olan Let Go, 2002 yılında çıktı. İkinci ve üçüncü albümleri Under My Skin ve The Best Damn Thing ise sırasıyla 2004 ve 2007 yıllarında çıktı. Bu albümlerin ikisi de Billboard 200 listesinde ilk sıraya yerleşmeyi başardı. Avril Lavigne'in bu listelerde en üst sıraya yerleşen şarkıları Complicated, Sk8er Boi, I'm With You, My Happy Ending, Nobody's Home, Keep Holding On, Girlfriend, Hot. Lavigne'nin 2010 yılı Haziran ayı içerisinde yeni albümünü piyasaya sürdü. Lavigne, 31.12.2010 tarihinde Dic Clark's NYE'de What The Hell adlı şarkının konserini verdi. 2011 yılında ikinci single'ı "Smile" adlı şarkısını çıkarmıştır. 1 Mart 2012'te hayranlarına bir sürpriz yaparak Goodbye adlı şarkısına kısa film çekmiştir. Avril Ramona Lavigne, Kanada'nın Ontario eyaletinin Belleville kasabasında Judith-Rosanne "Judy" (Loslaw) ve Jean-Claude Lavigne'nin kızı olarak dünyaya geldi. Lavigne'e "Avril" ismini koyan babası Kanada kökenli bir Fransız, annesi ise Ontario doğumlu bir Kanadalı'dır. Lavigne'nin "Matthew" adında bir abisi ve "Michelle" adında bir kız kardeşi vardır. Anne ve babası Katolik olduğundan Avril da Katolik eğitimi almıştır. Avril'in müzik yeteneği ilk kez henüz iki yaşındayken, kilise şarkılarını söylerken annesi tarafından fark edildi. Aile, Avril 5 yaşındayken Napanee-Ontario'ya taşındı. 1998 yılında Lavigne bir müzik yarışmasını kazandı ve bunun üzerine, yine kendisi gibi Kanadalı bir şarkıcı olan Shania Twain ile beraber ilk büyük konser turnesine çıktı. Twain'in Ottawa konserinde "What Made You Say That" adlı şarkıda, şarkıcıya eşlik eden Avril, Kingston, Ontario Kingston'da bulunan Chapters kitabevinde country şarkıları söylerken, ilk profesyonel menajeri Cliff Fabri tarafından keşfedildi. Lennox Community Theatre ile birlikte olan performansı esnasındayken, folk şarkıcısı Steve Medd'in dikkatini çeken Avril'a Medd tarafından 1999 yılında yayımlanan "Quinte Spirit" albümü şarkısı olan "Touch the Sky" isimli şarkıya vokal yapma teklifi götürülmüştür. Bu çalışma sonrasında Medd'in 2000 yılı albümü "My Window to You" şarkıları olan "Temple of Life" ve "Two Rivers"'a da Lavigne vokallik yapmıştır. İlk profesyonel menajeri olan Cliff Fabri onu ilk kez Kingston Ontario'daki bir kitapçıda şarkı söylerken keşfetti. Lennox Community Theatre'da bir performansı sırasında ise Kanadalı yerel bir şarkıcı olan "Steve Medd" tarafından fark edildi ve Medd'in 1999 yılında çıkmış olan "Quinte Spirit" albümünde yer alan "Touch The Sky" adlı şarkıda ona eşlik etmesi için teklif aldı. 16 yaşındayken, Arista Records adlı müzik firmasının bir temsilcisi olan Ken Krongard, şirketin patronu Antoni Reid ile görüşmesi için Lavigne'i davet etti. Reid, Avril ve arkadaşlarını New York'ta dinleyip beğenince Avril'in ilk albümü kaydedildi ve tamamlandı. Let Go, 4 Haziran 2002 tarihinde Amerika Birleşik Devletleri'nde çıktı. Bu ülkedeki listelerde ikinci sıraya kadar yükseldi. Kanada, Avustralya ve Birleşik Krallık listelerinde ise zirveye kadar çıktı. Bu albüm Birleşik Krallık'ta listelerde zirveye yerleşen en genç kadın solist unvanını da getirmiş oldu. Albüm, çıkmasından bir ay sonra, Ağustos ayının sonlarına doğru, bir RIAA Sertifikası olan Multi Platin albüm sertifikası alarak multi-platin albüm oldu. 2002 yılının sonlarına doğru, yani çıkışından 6 ay sonra albüm;platin albüm sertifikasından 4 kez almış oldu. Dünya çapında toplam 13.197.000 kopya sattı. Bu rakam 2002 yılında en çok satan kadın vokal albümü oldu. Albümden dört adet single çıktı. "Complicated" Avustralya müzik listelerinde zirveye kadar ulaştı. Amerika Birleşik Devletleri'nde ise en fazla ikinci sıraya kadar ilerledi. Kanada'da en fazla satan single listesinde de zirveye yerleşti. "Complicated" radyolarda en fazla çalan şarkı listesinde üst üste on bir hafta zirvede kaldı. Albümdeki diğer single'lar da "Complicated'in" başarısını tekrarladı. "Sk8er Boi", çıkmasının ardından ABD ve Avustralya'da bir numaraya yükseldi. "I'm With You", ABD'nin yanı sıra Birleşik Krallık'ta da zirveye yerleşti. "Losing Grip" ise Tayvan ve Şili'deki listelerde ilk sıraya ulaştı. Bu albümün başarılarının ardından Lavigne, MTV Müzik Ödülleri'nde "En İyi Yeni Kadın Şarkıcı" dalında ödül aldı. 2003'te "Juno" ödüllerinde altı adaylığı bulunurken bunlardan "Dünya Çapında En Çok Satan Kanadalı Şarkıcı" dalında ödülü aldı. Grammy ödüllerinde sekiz dalda aday gösterildi. "Complicated" şarkısıyla "Yılın Şarkısı" ödülünü ve "En İyi Çıkış Yapan Kadın Şarkıcı" ödülünü aldı. Lavigne'in ikinci albümü Under My Skin, 25 Mayıs 2004'te çıktı. Albüm ABD, Birleşik Krallık, Almanya, Japonya, Avustralya, Kanada, Meksika, Arjantin, İspanya, İrlanda, Türkiye ,Tayland gibi ülkelerin listelerine bir numaradan giriş yaptı. Ayrıca henüz ilk haftasında Amerika Birleşik Devletleri'de 380.000 kopya sattı. Albümde yer alan şarkıların büyük bir kısmını Lavigne kendisi yazdı. Ancak ona bazı şarkılarda Kanadalı söz yazarı Chantal Kreiazuk ve Evanescence'ın eski gitaristi Ben Moody eşlik etti. Bazı şarkılara da "Evan Taubenfeld", "Raine Maida" gibi isimler katkılarda bulundu. Albümün prodüksüyonunda "Butch Walker" ve "Don Gilmore" da yer almıştır. Albümden çıkan ilk single "Don't Tell Me", Arjantin ve Meksika'da zirveye yerleşti. Amerika Birleşik Devletleri'nde ve Kanada'da ilk beşe kadar yükseldi. Avustralya ve Brezilya'da ise ilk ona girebildi. İkinci çıkan single, My Happy Ending de birinci single gibi başarılı oldu. Fakat albümden çıkan üçüncü single "Nobody's Home", ilk iki single gibi başarılı olamadı ancak bazı listelerde ilk 40'a yükseldi ve" Bilboard 100"'de 41. sıradaydı. 4. single "He Wasn't", Birleşik Krallık'ta ve Avustralya'da çıktı ve bu ülkelerde listelerde ilk 40'a girdi. Son single olarak "Fall to Pieces" yayınlandı. Fakat bu single da pek başarı gösteremedi. Bu albümün başarıları sonucu "World Music Ödülleri"'nde 2004 yılında "En İyi albüm satan Kanadalı Kadın Şarkıcı" dalında ödül aldı. 2005 yılında "Juno" Ödüllerinde beş adaylık aldı. Bunlardan üç tanesi Lavigne'e ödül getirdi. Bu ödüller, "Yılın Kadın Şarkıcısı", "Yılın Pop Albümü", "Hayranların Seçimi" ödülleridir. Nickelodeon Kid's Choice Ödüllerinde o yıl "En Sevilen Kadın Şarkıcı" ödülünü aldı. Daha 2 albümle 25 milyondan fazla albüm satmıştır. Lavigne'in 2004'te Mattew Gerard ile beraber yazdığı "Breakaway" adlı şarkı Kelly Clarkson tarafından seslendirildi. Bu şarkı "The Princess Diaries 2. Royal Engagement" adlı filmin müzikleri arasında yer aldı. Avril Lavigne, yeni albümü tanıtmak amacıyla, 2 Mart 2004 tarihinde başlayan yirmi bir şehri kapsayan bir turneye çıktı. Turne Kanada ve ABD'deki şehirleri kapsıyordu ve Minnesota'dan başlıyordu. Her performansında yeni albümde yer alan şarkıların akustik versiyonlarını da seslendirdi. Şehirlerdeki konserlerin hepsi son 48 saate kadar açıklanmadı. Turne çok sevildi ve çok başarılı oldu. Bu turnede Avril Lavigne'in akustik performansları bir albümde toplandı ve ABD'de bazı müzik albümü satan yerlere dağıtıldı. 2005 yılında Lavigne sürekli turnelerde ve yer aldı. Bundan başka oyunculuk kariyerine de önem verdi. Video klipler ve albümleri ile diğer film çekimlerinin yanı sıra, 2006'da "Over the Hedge" filminde seslendirme yaptı, 2006-2007'de "Fast Food Nation" ve "The Flock" filmlerinde oynadı. Ayrıca modellik de yaptı. 2006'da Torino-İtalya Kış Olimpiyat Oyunlarının kapanış töreninde 2010 yılı kış olimpiyatları tanıtımı için "Who Knows" adlı şarkısını seslendirerek ülkesi Kanada'yı temsil etti. Üçüncü Avril Lavigne albümü olan The Best Damn Thing, 17 Nisan 2007'de çıktı. Albüm Amerika Birleşik Devletleri'ndeki listelere birinci sıradan giriş yaptı. Albümün yapımcıları Dr. Luke, Lavigne'in eski eşi Deryck Whibley, Rob Cavallo, Butch Walker ve Avril Lavigne'dir. Albümdeki davul ve ritimlerle ilgili kayıtları Travis Barker yapmıştır. Albümden çıkan ilk single Girlfriend en önemli müzik listelerinden biri olarak kabul edilen "Billboard Hot 100" listesinde zirveye yerleşti. Ryan Seacrest'in radyo programında Lavigne, albümden çıkacak olan ikinci single'ın When You're Gone olacağını söylemiştir. Avril Lavigne, bu yeni albümünü tanıtmak için küçük bir turneye çıkmıştır. Bu turne Alberta'dan başlamış ve biletler sadece kendisine ait olan hayran kulübü üyeleri için satılmıştır. Bu şov 2 Nisan 2007 'de CBC adlı televizyon kanalında da yayınlanmıştır. Lavigne, Darfur'a yardım amacıyla çıkacak olan "Instant Karma:Save Darfur" adlı albüme bir John Lennon şarkısı olan Imagine'i tekrar düzenleyerek katkıda bulunmuştur. "Girlfriend" adlı ilk single'a remix yapıldı ve Lavigne remixte Lil Mama ile düet yaptı. Ayrıca Avril Lavigne bu albümünden "Hot" ve "The Best Damn Thing" isimli parçalarını da single yapmıştır. Albüm Let Go'ya dönüş olarak adlandırıldı ve en büyük nedeni de "Under My Skin"'den sonra adeta aynı çılgınlığa dönmüş olmasıydı. 'Punk Princess' lakabı ona daha belirgin olarak takıldı. The Best Damn Thing albümünden sonra yeni albüm çalışmalarına başlayan Lavigne'nin dördüncü albümünü 2010 yılı sonlarına doğru çıkaracağı tahmin ediliyor. Kasım 2008'de 4. albüm kaydını başlatmıştır ve Temmuz 2009'da 9 parça kaydedilmiştir. Ocak 2010 yılında Alice isimli şarkıyı yazan ve söyleyen Lavigne, Tim Burton tarafından üretilen sountrack, Alice in Wonderland ile 2010 yılının ilk single olarak yayımlanmıştır. Lavigne; “2 Hafta sonra yeni single'im çıkıyor. Adı "What The Hell". Yeni albümüm ise Ocak ayında çıkacak. Sizleri çok beklettiğimi biliyorum ama beklediğinize değecek. Yeni albümüm genellikle slow ve cover olacak. Yeni kurduğum "Avril Lavigne Faundation" yardım vakfı bana daha çok şans getirdi ve bunun için mutluyum. Ayrıca bunun yanında meşgulüm. Yeni albümümü umarım beğenirsiniz,” diye konuştu. Son zamanlarda katıldığı bir ödül gecesinde Lavigne , albümü ile bilgiler verdi. Albümünün 8 Mart 2011'de çıkacağı ve adının Goodbye Lullaby olacağını söyledi. Sanıyoruz Avril 2010'da çok çalıştı ve bunun karşılığını hayranlarından fazlasıyla geri alacağa benziyor. Albümdeki şarkılar belli oldu, bunlardan bazıları: Black Star, Wish You Were Here, Stop Standin There, I Love You, Smile, Goodbye, What The Hell, Push, Darlin, Alice... Albüm Mart ayında iki farklı versiyonuyla satışa sunuldu:"Goodbye Lullaby Expanded Version" ve "Goodbye Lullaby (Deluxe Edition)". "Deryck Whibley, Evan Taubenfeld, Butch Walker ve Max Martin" gibi önemli isimlerle çalıştı Lavigne. "What The Hell" Japan Adult Contemporary Airplay (Billboard), Japan Hot 100 (Billboard), Japan Oricon Daily Singles Chart ve South Korea (GAON International Chart)'da ilk tekli olarak listelerde birinci sıraya yerleşti. 3D'si de uyarlanan parça birçok ülkede ses getirdi. "Smile" Let Go'yu andırışıyla ünlendi. Bu tabirde en çok Lavigne'in kullandığı spreylerden benimsendi. Belgium (Ultratip Flanders)'da ikinci sıraya yerleşen parça Lavigne'in videoda sokakta oluşu ve insanların kırılmış duygularını simgeleyen cam parçalarını toplaması ve en sonunda bunların kalp şeklini oluşturması çok olumlu tepkiler aldı. Goodbye Lullaby'nin çıkışından 3 ay sonra, Lavigne beşinci albüm üzerinde çalışmaya zaten başlamış olduğunu açıkladı. Açıklamasına göre albümün henüz 8 şarkı içerdiği bilinmektedir. Yeni albümün Goodbye Lullaby'e göre daha müzikal olacağını belirtmiştir. Avril'ın açıklaması şöyledir: "Goodbye Lullaby oldukça duygusaldı; fakat diğeri pop tarzında ve çok eğlenceli olacak. Sadece onu yeniden kaydetmeye ihtiyacım var!". Avril Lavigne, Goodbye Lullaby'dan 3 ay sonra yeni albümünün kayıtlarına başladığını belirtmişti. Bu süre içerisinde "Here's to Never Growing Up, Rock'n Roll "ve "Let Me Go "isimli single'ları çıktı. Albümdeki yeni şarkıları Youtube'e sızdı. İlk önce 24 Eylül 2013'te çıkacağı dedikoduları dolaştı, ancak albüm 24 Eylül'de çıkmadı. Resmi çıkış tarihi 5 Kasım 2013 olarak belirlendi. Albüm, 13 şarkı içermektedir ve Sony Epic Records adı altında çıkarılmıştır. Albüm, büyük beğeni toplamıştır. Lavigne'in ilk film deneyimini Over The Hedge adlı bir animasyon filmiyle yaşadı. Bu yapımda William Shatner, Bruce Willis, Garry Shandling, Wanda Skykes, Nick Nolte, Steve Carell ile çalıştı. Ayrıca Oscar ödüllü aktör Richard Gere'in oynadığı The Flock adlı filmde bir şüphelinin kız arkadaşı rolünü oynadı. Üçüncü film projesi Fast Food Nation bir kitaptan uyarlanmıştı. "My World" adlı Let Go'dan çıkan şarkı olarak Avril'ın grup arkadaşlarıyla çektiği kısa bir DVD filmin adını aldı(2003). İçinde Let Go'dan birçok şarkı ve coverlar da yer aldı. Eragon filmi için Keep Holding On adında bir şarkı yazdı. Diğer yandan da bu şarkı Kanada listelerinde ilk 20'ye girdi. Güzel şarkıcı aynı zamanda 2010 yılının Şubat ayında yazdığı Alice adlı şarkısını, Tim Burton eseri Alice in Wonderland filmi için bestelemiştir. Ayrıca Sabrina adlı dizide, grup arkadaşlarıyla birlikte "Skater Boy" şarkısını seslendirerek yer aldı. "D YOU" adlı Türkiye'de 2011 yılı Şubat ayında ilk basımında "kapak kızı" olduğu dergiye henüz kimseye söylemediği ve gerçekleştiremediği hayalinin "oyuncu olmak" olduğunu itiraf etmiştir. Lavigne'in vejetaryen olduğu bilinmektedir. Fakat, 2007 yılında yapılan bir röportajda Lavigne, et yemeyi tercih etmediğini söylemiş bununla beraber, vejetaryenlikle ilgili bir yorum yapmamıştır. Ayrıca Lavigne'nın hayran kitlesine "Little Black Stars" denmektedir Gençken Napanee'de gittiği bir pizza restoranında yediği yeşil zeytin parçalı pizzanın onun en sevdiği yiyecekler arasında yer aldığı, kendisine ait olan "Under My Skin Bonez" adlı belgeselde belirtilmiştir. Fakat buna ek olarak Avril Lavigne sesine zararlı olacağını düşündüğünden dolayı fazla pizza tüketmemektedir. Avril Lavigne'in ünlü olmasından sonra Kanada'da gittiği pizza restoranı pizzalarından birinin ismini Lavigne'e ithaf etmiştir. Hatta restorana gelen müşteriler hatıra defterine Avril ile ilgili görüşlerini yazmaktadır. Avril Lavigne'in sol bileğinde bir yıldız dövmesi bulunmaktadır. Bu dövmenin deseni ayrıca onun ilk albümünün kapağında da kullanılmıştır. Çalışma arkadaşı ve yakın dostu olan Ben Moody de bu dövmeden taşımaktadır. 2004 yılının sonlarında Lavigne, sağ bileğine, içerisinde "D" harfi olan pembe kalp şeklinde bir dövme daha yaptırdı. D harfi kocasının isminin baş harfini simgelemekteydi. Sol kolunda kendi giyim markası olan "Abbey Dawn" yazısı bulunmaktadır. Her ne kadar diğer eski gitaristi Evan Taubenfeld ile adı dedikodulara karışsa da Avril böyle bir şeyin olmadığını söyledi. Bununla birlikte Taubenfeld, resmi internet sitesinde Avril Lavigne'in dünyadaki en önemli arkadaşı olduğunu açıkladı. Taubenfeld Avril'in evlendikten sonra çıkardığı Girlfriend ve The Best Damn Thing adlı single'larının kliplerinde de yer almaktadır. Avril Lavigne, J-14 adlı bir dergiye ilk öpücüğünü 14 yaşındayken verdiğini söyledi. Şubat 2004'te Kanadalı şarkıcı, Sum 41 grubunun solisti Deryck Whibley ile görüldü. 27 Haziran 2005'te nişanlandılar. Whibley, Lavigne'e Venedik'te bir gondol gezisi sırasında evlenme teklif etti. İkili, 110 misafirin katıldığı bir katolik töreniyle 15 Temmuz 2006'da Kaliforniya-Montecito'da Bella Liliybelle adlı malikanede dünya evine girdi. Lavigne-Whibley çifti 17 Eylül 2009 tarihinde boşanma kararı aldı ve bu karar Lavigne'nin resmi Myspace sayfasında hayranlarına duyuruldu. Boşanma kararından kısa bir süre sonra; 9 Ekim 2009 tarihinde çift resmi olarak boşandı. Lavigne ne kadar ilk yıllarında ne kadar asi görünse de sonradan içindeki dişiliği ortaya bırakmıştır. 2009 yılında bir değişime uğrayan Lavigne, hayranları tarafından hem ilgi çekmiş hem de dışlanmıştı. Bazı hayranları bu değişimin ona yakıştığını söylese de asi kız tarzının geçmesi hayranlarını asi yapmıştı. 2012 yılında Chad Kroeger ile nişanlandı. 1 Temmuz 2013 tarihinde Chad Kroeger ile Fransa'nın güneyinde muhteşem bir düğünle evlendi. 2 yıl süren evliliklerinin ardından Lavigne, 2 Eylül 2015'te sosyal medya hesabından Chad Kroeger ile ayrıldıklarını resmi olarak duyurdu. MTV Video Müzik Ödülleri MTV Video Müzik Ödülleri Latin Amerika World Music Ödülleri Juno Ödülleri Ivor Novello Ödülleri Radio Müzik Ödülleri MTV Asya Ödülleri TMF Ödülleri Grammy Ödülleri Amerikan Müzik Ödülleri Nickelodeon Çocukların Seçimi Ödülü MTV Video Müzik Ödülleri Latin Amerika ECHO Ödülleri World Müzik Ödülleri' Grammy Ödülleri World Müzik Ödülleri MTV Video Müzik Ödülleri (Latin) MuchMusic Video Müzik Ödülleri Common Sense Medya Ödülü MTV Video Müzik Ödülleri American Müzik Ödülleri Juno Ödülleri Comet Müzik Ödülleri Juno Ödülleri MTV Asya Ödülleri Nickelodeon Çocukların Seçimi Ödülü NRJ Müzik Ödülleri MuchMusic Video Ödülleri World Müzik Ödülleri Avril Lavigne'in grubu 2002'den bu yana değişiklik gösterse de The Best Damn Thing'den sonra dağıldığı düşünülen eski grup birkaç üyesiyle Goodbye Lullaby'den "What The Hell" parçasında yeniden toplanmıştır ve "Push" parçasında da "Evan Taubenfeld" ile Avril Lavigne düet yapmıştır. Elbette Avril "Black Star Tour"'a günümüz üyeleri ile katılmaktadır. Bu durum hayranlara göre "bozulmayan dostluklar"ın simgesidir. Steve Fekete - gitar, geri vokal (2008-günümüz) Mark Spicoluk - bas gitar, geri vokal (Nisan - EylÃ¼l 2002) Jesse Colburn - ritim gitar (2002 - Ocak 2004) Evan Taubenfeld - gitar, geri vokal (2002 - EylÃ¼l 2004) Craig Wood - ritim gitar, geri vokal, vokal (2004 - 2007 Ocak) Matt Brann - üzerinde davul, perküsyon, vokal (2002 - 2007 Şubat) Charlie Moniz - bas gitar (2002 - 2007 Åžubat) Devin Bronson - gitar, geri vokal (2004-2008) Sofia Toufa - geri vokal, dansçı (2007 - Ekim 2008) Lindsay Bluafarb - geri vokal, dansçı (2007 - Ekim 2008) Al Berry - bas gitar, geri vokal (2007-günümüz) Rodney Howard - davul, perk端syon, geri vokal (2007-g端n端m端z) Steve Ferlazzo - elektronik klavye, geri vokal (2007-günümüz) Jim McGorman - ritim gitar, geri vokal (2007-günümüz). Köşe yazısı Köşe yazısı veya fıkra; bir yazarın herhangi bir konu veya günlük olaylar hakkındaki görüşlerini, düşüncelerini ayrıntılara inmeden anlattığı gazete ve dergilerde yayınlanan kısa fikir yazılarının genel adıdır. Fıkralar, gazete ve dergilerin belli sütun veya köşelerinde yayımlanır. Yazarın, gündelik olayları, özel bir görüşle, güzel bir üslupla, kanıtlama gereği duymadan yazdığı kısa, günübirlik yazılardır. Fıkraların amacı, siyasi, kültürel, ekonomik, toplumsal vb. konuları çok defa eleştirel bir bakış açısıyla anlatarak kamuoyunu yönlendirmektir. Fıkralarda kesin olmaktan ziyade güzel, hoş sonuçlara varmaya; canlı, ilgi çekici olmaya özen gösterilmelidir. Yazar kendi duygu ve düşüncelerini en başarılı şekilde yansıtarak okuyucu ile arasında sıkı bir bağ kurar. Tanzimat Dönemi'nde ilk gazetelerin yayımlanmasıyla Türk edebiyatının ilk fıkraları da yazılmaya başlanır. 20.yüzyıla kadar makale, sohbet ve röportajla birlikte anılan fıkra daha sonra gazetelerdeki yazı türlerinin çeşitlenmesiyle diğer türlerden ayrılır. Türk edebiyatında fıkra yazarlığı, Şinasi'nin 1860 yılında Agâh Efendi ile birlikte çıkardıkları "Tercüman-ı Ahval" gazetesindeki yazılarıyla başlamıştır. Özellikle Ahmet Rasim fıkralarıyla tanınmıştır. Daha sonra Ahmet Haşim, Hüseyin Cahit Yalçın, Falih Rıfkı Atay, Refik Halit Karay, Bedii Faik, Orhan Seyfi Orhon, Refii Cevat Ulunay, Metin Toker, Peyami Safa, Burhan Felek, Ahmet Kabaklı, Aziz Nesin, Çetin Altan, Ahmet Kabaklı, İlhan Selçuk, Sabri Esat Siyavuşgil de fıkralarıyla öne çıkmıştır. Koşer Koşer veya Kaşer, (İbranice: כשׁר; Sefarad Yahudilerince "Kaşer", Aşkenaz Yahudilerince "Koşer" diye telaffuz edilir), Yahudiliğe göre; yenilmesi ve kullanılmasında dinen bir sakınca bulunmayan helal ürünlerdir. Bunları belirleyen kurallara ise kaşerut ya da kaşrut kuralları adı verilir. Yahudiliğe göre; yenilmesi serbest veya yasak olan hayvanların listesi Tevrat'ta verilmiştir. Buna göre: Yenilmesi serbest olan hayvanların kesiminin şehita adı verilen özel bir kesim tekniği ile bu işin eğitimini almış ve anatomi bilgisi olan şohet adında yetkili tarafından yapılması gereklidir. Şehita eğitimini almamış kişi tarafından veya şehita kurallarına uyulmadan yapılmış kesim hayvanın etini trefa (murdar) hale getirir. Yahudiliğe göre bir etin yenilebilmesi için sadece şehita kurallarına uygun olarak kesilmesi yetmez. Etin kanından tamamen arındırılması gerekir çünkü Yahudilikte kan yemek günahtır. Bunun için tuzlama işlemi gerekir. Bir etin kesildikten sonra 72 saat içinde tuzlanarak kanından arındırılması gerekir 72 saatten sonra yapılan tuzlama işlemi işe yaramaz. 72 saat içinde tuzlanmamış etler sadece mangal ve ızgarada kullanılabilir ama haşlama olarak kullanılamaz. Et ancak bu işlemlerden geçtikten sonra yenilebilir hale gelir. Bu işlemlerden geçmiş et buzluğa konularak daha sonra kullanılmak üzere saklanabilir. Yahudiliğe göre etli ile sütlü gıdaların aynı anda yenilmesi, aynı kaplarda pişirilmesi yasaktır. Hafif sütlü gıdaların yenmesinden sonra ağız çalkalanıp, masa örtüsü ve kap kacak değiştirildikten sonra etli yiyecek yenebilir ama tam tersi mümkün değildir. Etli bir yiyecek yenildikten sonra: Etli yiyeceklerin piştiği kaplar ve sütlü yiyeceklerin piştiği kaplar, tabaklar, kaşık ve çatallar ayrı olmalıdır. Nedeni ise, yavru olan kuzunun etini yerken annesinin sütünü aynı anda tüketmiş gibi olursunuz ve bu durumun gaddarca olduğu düşünülür. Bu yüzden İsrail'deki Mc Donalds'larda milkshake ve cheeseburger satılmaz. Et veya süt sayılmayan besinlere parve adı verilir. Bunlar etlilerle de sütlülerle de beraber tüketilebilirler. Et dışındaki ürünlerin de koşer sayılabilmesi ve kaşer sertifikası alabilmesi için hahamlık tarafından denetlenmiş ve hijyene uymayan ya da Yahudi inançlarına aykırı katkı maddesi ya da işlem basamakları içermemesi gereklidir. Bu sebeple koşer belgesi almak isteyen üretici firmalar bu denetimden geçerler. Yurt dışında üretilen veya yurt dışına satılan birçok ürünün üzerinde koşer ibaresi bulunur. Bu ibare Yahudi olmayanlar tarafından da aranan bir özelliktir. Çünkü Yahudilerde domuz eti yemek ve kullanmak yasaktır. Koşer Kuralları'na uygun olarak çalışan ve kullandıkları tüm ürünler kaşer olan restoranlara "Koşer Restoran" adı verilir, bu restoranlar hemen her ülkede sadece Yahudilere değil, domuz eti yemekten çekinen diğer dinlerin mensuplarına da hizmet verirler. III. Ahmet Çeşmesi III. Ahmet Çeşmesi, İstanbul'da Topkapı Sarayı'nın giriş kapısı ile Ayasofya arasında Nevşehirli Damat İbrahim Paşa'nın önerisiyle III. Ahmed tarafından Perayton isimli bir Bizans çeşmesinin yerine inşa ettirilen çeşmedir. Türk rokoko tarzının en güzel örneklerinden olan çeşmenin yapım tarihi 1728'dur. Mimar Ahmet Ağa tarafından yapılmıştır. Çeşme köşeleri yumuşatılmış dikdörtgen bir plandadır. Köşelerde sebiller bulunan çeşme üzeri ahşap saçaklı bir çatı ile kapatılmıştır. Üst örtüde dıştan görülebilen kubbeler sadece görünüm amacı ile yapılmıştır. On dört kıtalık Kayseri ve Halep kadısı şair Seyyit Hüseyin Vehbi bin Ahmet'e ait kaside, sebillerin ve her kenarda bulunan çeşmelerin üzerine ta'lik hatla yazılmıştır. Üstte mukarnaslı bir kuşak, onun üzerinde de çini bir kuşak yer alır. Bu çiniler hem klasik motifleri hem de lale ve akantüs yaprakları gibi Avrupai motifleri ihtiva eder. Vazo içindeki çiçek motifleri batılılaşma ile Osmanlı bezemesinde görülmeye başlamıştır. III. Ahmed kütüphanesinde de bu çeşmedekine benzer süslemeler yer almaktadır. Çağ Çağ; başlangıcı ve sonu belli olan, tarihte ayrı bir özelliğe sahip zaman bölümüdür. Çağlar günümüzden 2,5 milyon yıl önce, kültürel evrimin, organik evrimin önüne geçmesi ile başlamıştır; Tarih Öncesi Çağlar ve Tarih Çağları olmak üzere ikiye ayrılır. Bu dönemlerin isimlendirilmesinde, insanlığı etkileyen evrensel nitelikli olaylar esas alınmıştır. Bu dönemler belirlenirken sosyal, siyasal, kültürel ve ekonomik gelişmeler önemli rol oynamıştır. Yazının bulunmasıyla “Tarih Öncesi Dönemler” sona ermiş, “Tarihî Dönemler” başlamıştır. Tarihî Dönemler (Tarih Çağları) her toplumda aynı zamanda yaşanmamıştır. Yazıyı bulup kullanmayı başaran toplumlar, Tarih Çağları’na daha önce geçmişlerdir. Anne Rice Anne Rice, (d. 4 Ekim 1941) Amerikalı yazar. İlk adı 'Howard Allen Frances O'Brien'dir. Katolik bir İrlanda asıllı ailenin ikinci kızı olarak dünyaya gelmiştir. Anne ismini, okula gittiğinde adını söylemeye utanması nedeniyle kullanmıştır ve daha sonra da böyle tanınmayı tercih etmiştir. Anne Rice'ın eserleri goth akımında önemli etkiler yapmıştır. New Orleans, Louisiana'da doğan ve ömrünün büyük kısmını burada geçiren Rice'ın birçok hikâyesi de bu bölgede geçer. Anne Rice, Avrupa'da çeşitli üniversitelerde 'Vampire Literature Studies' şeklinde kürsüler kurulmasına sebebiyet vermiştir. Kitaplarının başlıca konuları vampirler, mumyalar ve cadılardır. Yazılarında sado-mazoşist öğeler de bulunur. 1961'de Stan Rice ile evlenmiş, Michele ismini verdikleri bir kızları olmuştur. Michele 1972 yılında lösemiden ölmüştür. Interview with the Vampire'daki Claudia adlı küçük bir kız çocuğu olan vampir kızın kaybettiği Michele'e hem yaşı hem görünüşü bakımından benzediği ileri sürülmektedir. 1978 yılında Christopher adını verdikleri bir oğulları olmuştur. Romanlarından uyarlanan iki film: Interview with the Vampire, Queen of the Damned. Ayrıca Lestat, Broadway müzikali olarak da uyarlanmıştır. Yakın zamanda ateizmden çocukluk inancı olan katolikliğe dönüş yapan Rice, İsa üzerine romanlar yazmaya başlamıştır. Vampir GÃ¼nceleri Vampir Günceleri, Anne Rice tarafından yazılmış bir fantastik romanlar serisidir. Gotik olarak tanımlanabilecek bir atmosfere sahip, vampir kavramına daha modern bir bakış açısıyla bakılan romanlar popüler bir okuyucu kitlesine sahiptir. Louis de Pointe du Lac Louis de Pointe du Lac, Anne Rice'ın Vampir Günceleri'nde yer alan bir Vampirdir. 1766 yılında Fransa'da doğan Louis, Lestat tarafından 1791 yılında "yapılmıştır". Elmalı-2 Barajı Elmalı-2 Barajı, İstanbul'da Çavuşbaşı Çayı üzerinde 1952-1955 yılları arasında inşa edilmiş içme-kullanma ve sanayi suyu temini amaçlı bir barajdır. Beton ağırlık tipi olan barajın gövde hacmi 103.000 m³, akarsu yatağından yüksekliği 42,5 m'dir. Normal su kotunda göl hacmi 10,00 hm³, normal su kotunda göl alanı 2,80 km²'dir. Yılda 10 hm³ içme suyu temin edilmesini sağlamaktadır. Sarıyar Barajı ve Hidroelektrik Santrali Sarıyar Barajı (Hasan Polatkan Barajı) Nallıhan'nın Sarıyar mahallesinde olup, Sakarya Nehri üzerinde 1951-1956 yılları arasında inşa edilmiş hidroelektrik enerji üretimi amaçlı bir barajdır. Beton ağırlık tipi olan barajın gövde hacmi 568.000 m, akarsu yatağından yüksekliği 90 m'dir. Normal su kotunda göl hacmi 1.900 hm, normal su kotunda göl 83,83 km'dir. 4 alternetör ile çalışan santral 160 MW gücündeki hidro-elektrik santralinden ise yılda 378 GWh saat elektrik enerjisi elde edilir. Türkiye'nin ilk büyük HES (hidroelektrik santralı) barajıdır. Türkiye'deki tek santral atölyesi'ne sahiptir. Türkiye baraj gölü sıralamasında 6'cı sırayı yer almaktadır. Baraj havzası, yeşil kuşak ağaçlandırma eylem planı çerçevesinde ağaçlandırılmaktadır. Ayrancı Barajı Ayrancı Barajı, Karaman (il)'i sınırları içinde, Buğdaylı Çayı üzerinde sulama ve taşkın kontrolü amacıyla 1956-1958 yılları arasında inşa edilmiş bir barajdır. Toprak gövde dolgu tipi olan barajın gövde hacmi 2.308.000 m³, akarsu yatağından yüksekliği 34,00 m'dir. Normal su kotunda göl hacmi 28,50 hm, normal su kotunda göl alanı 2,00 km²'dir. 7.817 hektarlık bir alana sulama hizmeti vermektedir. Kemer BarajÄ± ve Hidroelektrik Santrali Kemer Barajı ("Bozdoğan Barajı da denmektedir."), Aydın ili Bozdoğan ilçesi sınırları içinde, Akçay üzerinde sulama, taşkın kontrolü ve enerji üretimi amacıyla 1954-1958 yılları arasında inşa edilmiş bir barajdır. 25 Eylül 1958'de hizmete girmiştir. Beton ağırlık tipi olan barajın gövde hacmi 740.000 m³, akarsu yatağından yüksekliği 108,50 m'dir. Normal su kotunda göl hacmi 544,00 hm³, normal su kotunda göl alanı 14,75 km²'dir. 57.847 hektarlık bir alana sulama hizmeti vermekte, HES (hidroelektrik santrali) toplam 48 MW güç kapasitesi ile yılda 143 GWh elektrik enerjisi üretimi sağlamaktadır. HES'nde 3 adet 16 MW gücünde ünite mevcuttur. Demirköprü Barajı ve Hidroelektrik Santrali Demirköprü Barajı, Manisa'da, Gediz Nehri üzerinde, sulama, taşkın kontrolü ve enerji üretimi amacıyla 1954 - 1960 yılları arasında inşa edilmiş bir barajdır. Toprak gövde dolgu tipi olan barajın gövde hacmi 4.300.000 m³, akarsu yatağından yüksekliği 74,00 m'dir. Normal su kotunda göl hacmi 1.320,00 hm³, normal su kotunda göl alanı 47,66 km²'dir. 69 MW güç kapasitesindeki HES (hidroelektrik santral) yılda 193 GWh elektrik enerjisi üretimi sağlamakta, baraj 99.220 hektarlık bir alana sulama hizmeti vermektedir. Sille Barajı Sille Barajı, Konya ilinde, Sille Çayı üzerinde, sulama ve taşkın kontrolü amacı ile 1953-1960 yılları arasında inşa edilmiş bir barajdır. Kaya gövde dolgu tipi olan barajın gövde hacmi 320.000 m³, akarsu yatağından yüksekliği 39,00 m'dir. Normal su kotunda göl hacmi 3,10 hm³, normal su kotunda göl alanı 0,20 km²'dir. 260 hektarlık bir alana sulama hizmeti vermektedir. May BarajÄ± May Barajı, Konyaili, Çumra ilçesinde, May Çayı üzerinde, sulama ve taşkın önleme amacı ile 1957-1960 yılları arasında inşa edilmiş bir barajdır. Toprak dolgu tipi olan barajın gövde hacmi 273.000 m³, akarsu yatağından yüksekliği 19,10 m'dir. Normal su kotunda göl hacmi 40,10 hm³, normal su kotunda göl alanı 7,75 km²'. 1800 hektarlık bir alana sulama hizmeti vermektedir. May barajında 2002 yılı Ağustos ayında birden 3 obruk oluşmuş ve sularını kısa bir zamanda kaybetmiştir. Köylüler yetkililere gök taşı düştüğünü haber vermişlerdir. konumunda, düz bir hat üzerinde, büyükten küçüğe sıralı, 30–40 m aralıklı çukurlar oluşmuştur. Obrukların çaplarının büyüklükleri şöyledir; küçüğü 5 m, ortancası 10–15 m, büyüğü 50 m. Büyük ve ortanca obruğun 8 m derinde göl bulunur. Yetkililer, çukurların barajı tehdit etmediğini, suların fazla olduğu aylarda baraj sularının düdenlerin olduğu alana ulaştığını, belirtmiştir. May Barajı, 1960 yılında su tutmaya başlayıp, su yüksekliği 6,7 m'ye ulaşınca suları birden boşalmıştır. Yapılan incelemede baraj tabanında 33 adet düden tespit edilmiştir. Düdenleri kapatma çalışmaları sonuç vermeyince baraj kendi haline terk edilmiştir. Mamasın Barajı Mamasın Barajı, Aksaray'ın 12 km doğusundaki Uluırmak Çayı üzerine kaya dolgu tipinde yapılmış olan baraj sulama] amacıyla kullanılmaktadır. Baraj 5 yılda bitirilmiş ve 14.477.000 liraya mal olmuştur. Barajın gövde hacmi 400.000 m³, yüksekliği 44,90 m, normal su kotunda göl hacmi 165.80 hm³, normal su kotunda göl alanı ise 16,20 km²'dir. Mamasın Barajı ile yaklaşık 24,854 ha'lık alan sulanmaktadır. Apa BarajÄ± Apa Barajı, Konya'da, Çarşamba Çayı üzerinde, sulama amacı ile 1958-1962 yılları arasında inşa edilmiş bir barajdır. Toprak dolgu tipi olan barajın gövde hacmi 1.327.000 m³, akarsu yatağından yüksekliği 29.8 metredir. Normal su kotunda göl hacmi 169 hm, normal su kotunda göl alanı 12,60 km²'dir. 97.015 hektarlık bir alana sulama hizmeti vermektedir. Seyitler BarajÄ± Seyitler Barajı, Afyonkarahisar ilinde, Seyitler Çayı üzerinde, sulama amacı ile 1960-1964 yılları arasında inşa edilmiş bir barajdır. Toprak dolgu tipi olan barajın gövde hacmi 650.000 m³, akarsu yatağından yüksekliği 27,00 m'dir. Normal su kotunda göl hacmi 40,00 hm³, normal su kotunda göl alanı 4,90 km²'dir. 2.950 hektarlık bir alana sulama hizmeti vermektedir. YaylakÃ¶y, Karaburun Yaylaköy, İzmir'in Karaburun ilçesine bağlı bir mahalle. Çubuk-2 Barajı Çubuk-2 Barajı, Ankara'da, Çubuk Çayı üzerinde, içme suyu temini amacı ile 1961-1964 yılları arasında inşa edilmiş bir barajdır. Toprak dolgu tipi olan barajın gövde hacmi 1.100.000 m³, akarsu yatağından yüksekliği 61,00 m'dir. Normal su kotunda göl hacmi 24,60 hm³, normal su kotunda göl alanı 1,20 km²'dir. Yılda 38 hm³ içme ve kullanma suyu sağlamaktadır. Robert Plant Robert Anthony Plant CBE (d. 20 Ağustos 1948), İngiliz söz yazarı ve müzisyen. Dünyaca ünlü Led Zeppelin grubunun efsanevi vokalisti. Plant, İngiltere'nin West Bromwich kentinde dünyaya geldi. Worcestershire'da büyüyen Plant, müzikle genç yaşta ilgilenmeye başladı. 1968 yılında gitarist Jimmy Page, vokal arayışı içindeyken Plant ile tanıştı. Plant, Page'in o zamanlar dahil olduğu "Hobbstweedle" adlı grupta şarkı söylemeye başladı. Eski blues şarkılarının yeniden yazılmasında ve yorumlanmasında gruba katkıda bulunan Plant, grubun ilk albümünün kadrosunda adının yer almasını istemedi. Söylentilere göre bunun nedeni Plant'in Columbia Records ile kontratının halen geçerli oluşuydu. Plant, Page'in yeni grubuna baterist John Bonham ile birlikte katıldı. Ardından gruba John Paul Jones'u da kabul ettiler. Önceden "New Yardbirds" adı verilmiş olan grubun adı Led Zeppelin olarak değiştirildi. Grubun ilk albümü olan "Led Zeppelin" 1969'da yayımlandı. 1975 yılında Plant ve eşi Maureen Rodos adasında otomobil kazası geçirdiler. Bu kaza, grubun yedinci stüdyo albümü olan "Presence"'in kayıt aşamalarını önemli ölçüde etkiledi ve grup, bir yıl boyuncaki tüm konserlerini iptal etmek zorunda kaldı. 1977'de Plant'in en büyük oğlu Karac, mide enfeksiyonu sonucu 5 yaşındayken hayatını kaybetti. Bu olaydan ötürü Led Zeppelin'in Kuzey Amerika turnesi erken bitirildi. Karac'ın ölümü, grubun son stüdyo albümü olan "In Through the Out Door"'da yer alan "All My Love" adlı şarkıya ilham kaynağı oldu. Ayrıca Robert Plant'in solo çalışması olan "Fate of Nations" albümünde yer alan "I Believe" adlı şarkı da Karac'ın ölümü üzerinedir. Baterist John Bonham'ın 1980'de ölümüyle birlikte Led Zeppelin dağıldı ve Plant'in solo kariyeri 1982'de yayımlanan "Pictures at Eleven" albümüyle başladı. Ardından 1983'te "The Principle of Moments" albümü yayımlandı. Solo kariyerinde de başarılı olan Plant, üç solo çalışmasını ("Now and Zen, Manic Nirvana ve Fate of Nations") müzisyen Phil Johnstone ile birlikte verdi. Johnstone, Plant'e Led Zeppelin şarkılarını konserlerde çalmayı önerdiyse de Plant, "eski Led Zeppelin vokalsti" olarak anılmak istemediğini belirterek buna karşı çıktı. Plant
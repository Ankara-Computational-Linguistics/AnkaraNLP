için, çocuklar için, onların da gelecekte o güzellikleri yaşayabilmeleri için… Büyüklerimiz hep söylenirdi: “Biz birçok şeyi gördük, yaşadık. Dünya değişiyor, kirleniyor. Çocuklarımız da görebilecekler mi bizim görebildiklerimizi acaba?” diye. Galiba göremeyeceğiz. Birçok canlının nesli tükeniyor zamanla. Hor kullandığımız dünya, bize sunduklarını geri alarak terbiye ediyor insanoğlunu. Yediklerimizin bile eski tadı yok. Yiyeceği, suyu, havası, toprağı kirlenmiş bir dünya miras kalıyor gelecek nesillere. Sonuçları da vahim olacak. Gelecekte savaşlar su için olacak belki de. Yazık, çok yazık… Mumcular 3 Kitapta beni en çok etkileyen hikâyelerden biri de “Gün Ola Harman Ola” oldu. (18) Bu hikâyesinde Mercan Usta’yı anlatmış yazar. İnsan sarrafı ve işinin ehli oluşuna hayran olmuş. O kadar güzel betimlemiş ki tanımak istedim Mercan Usta’yı. Onun gibi aslen nereden olursak olalım, sonuçta Türkiyeli olabilelim felsefesini benimsemekten gurur duydum. Bir diğer hikâyesindeki kahramanı Barba Antimos gibi dokunduğum her şeyi güzelleştirmek istedim. Yılmak bilmeyen çalışma azmi karşısında büyülendim. Artık çalışamayacak kadar yaşlı olmasına üzüldüm. İnsan ömrünün kısalığına lanet ettim. Anlaşılan kitaptan bu kadar etkilenme konusunda yalnız değilim. MFÖ grubu bir şarkı yazmış “Sivriada Geceleri” adlı hikâye üzerine. (42) Şarkıda çalışmadığı zamanlarda hikâyeleriyle insanları eğlendiren, çalıştığında ise yorgunluktan bunu yapamayan eski günlerdeki bir hikâyeciden bahsedilmiş. Öyle birini düşünün ki ölen bir martının ardından mersiyeler düzsün. Gerçekten de ilham verici değil mi? Varsın millet kaçık desin… Kitap özellikle de tatilde okunacak bir eser. Hamakta sallanıp arada limonata içerek hoşça vakit geçireyim diyenlere güzel bir yürek esintisi. Kim bilir belki arada gökyüzüne bakar kuşlar geçiyor mu diye kontrol ederiz ya da doğal güzellikleri bozmak isteyenleri biz de kendi çapımızda uyarırız. Bozulmamış bir tabiatla iç içe olabileceğimiz güzel yarınlara ulaşmak dileğiyle…http://www.youtube.com/watch?v=saZvRvCwjzU (Şarkıyı Mazhar Alanson’dan dinlemek için) Mumcular 4 Kaynakça Abasıyanık, Sait Faik. Son Kuşlar. İstanbul: Yapı Kredi Yayınları, 2011. HEYKELİN MEKTUBU Merhaba, Ben Altın Portakal' da verilen ödül heykeliyim. Biliyorum ki hepiniz bana hayranlıkla bakıyorsunuz. Şu an için bile, yazdıklarımı okurken "Ne kadar da mükemmelsin." dediğinizi duyar gibiyim. Zaten bir kadının asli özelliği değil midir mükemmellik? Özellikle de siz erkeklerin beğenisine sunulduğumuzda elbette, mükemmel olduğumuzun onayını almalıyız sizden. Aksi halde ne manası kalır şu dünyada olmamızın? Bu sebeplerden ötürü, bugün size altın heykele dönüşen benim -kadının- hikayesini anlatmak için yazıyorum mektubumu. Bütün hikaye, anne karnında 16 milyon sperm içinde kadın olan benim galip gelmemle başladı. Harika bir iş başardığımı düşünüyor ve dünyaya gözlerimi açacağım günü iple çekiyordum. Ancak heyecanlı ve gururlu bekleyişim, biricik anne ve babamın hayal kırıklığıyla iç içe geçmiş "Erkek değil mi?” sorusu sebebiyle bölündü. Zaman geçti; doğdum. Ve gençliğim, beni korumak için türetilmiş yüzlerce tabu eşliğinde kapı eşiğine dayandı. Dönemin tüm kızlarına göre şanslıydım çünkü nedendir bilinmez ailem hep en iyi okullarda eğitim görmemi istemiş ve beni bu konuda sonuna kadar desteklemişlerdi. Okulda, yasaklar ve yapılması gerekenler olarak iki farklı listemiz vardı: -Yaratıcı olma! -Es adayını veya eşini daima mutlu et! -Kocanın seni sevdiği kadarsın unutma! Ancak bunlar ne yazılıydı ne de sözel olarak ifade edilirdi. İkisini de kapsül olarak yemeklerden önce içerdik. İsyankâr öğrenciler ise sabah kahvaltılarında da içmek zorundaydı. Böylelikle erkeklerin alanına elimizin hamuruyla karışmamız önleniyordu. Lakin bir sonbahar akşamında dinlediğim şarkının "Discover your reality and belive your power " sözlerinden aldığım güçle bize verilen kapsülleri içmeyi reddettim. Elbette, bilgi yuvamızın biricik gardiyanlarını atlatmak kolay olmadı. İçtiğim her kapsülü, kontrol tamamlandıktan sonra istifra ediyordum. İlaçların zamanla, etkisinin iyice hafiflemesiyle bize verilenlerin dışında okumaya, araştırmaya başladım. Nasıl iyi bir eş olunur? temalı derslerimin çoğuna gitmiyor onun yerine gizlice temin ettiğim kitapları okuyordum. Bunun yanı sıra okulda sanat tarihi üzerine kurmuş olduğum dernekle meşgul oluyordum. Çünkü inanıyordum ki yıllarca kapsüllerin etkisinde kalan benliğim, özüne ancak sanatla dönebilirdi. Başta pek talep olmamasına rağmen benimle birlikte 5 kız olduk sürekli okuyan, tartışan ve inatla "Ev kadınlığı bizim kaderimiz olamaz!" diyen. Sonuç tahmin edersiniz ki mezuniyetimizin tehlikeye girmesi oldu. Üstelik bu da yetmezmiş gibi asilik ve ahlaka aykırı davranışlarla suçlanarak durumumuz ailelerimize bildirildi. Babam ve annem hayatlarına dahil olduğum ilk andaki hayal kırıklıklarını adeta tekrar yaşadı. Önce buruk bir tehdit geldi: "Bir hanımefendi gibi yaşamayacaksan kapımız sana kapalı." Ardından okuldaki durumumun saklanmış olduğu üst sınıf eş adaylarıyla tanıştırılmaya başlandım. Her taraftan kıstırılmıştım. Ben güçlü bir kadın olmaya çalıştıkça, çevrem beni dönemin çıtkırıldım hanımefendisi olmaya zorluyor; nefesimi kesiyordu. Ancak pes etmedim. Sanat tarihi kulübünden iki arkadaşımla birlikte, bildiğimiz hayatı ve ailemizi geride bırakarak dünyayı dolaşmaya başladık. Her gittiğimiz yerde küçük bir umut ışığı aradık. Ne yazık ki kendi ülkemizde var olan manzaranın aynısıydı farklı diyarlardaki de. Yasak kapsülleri tüm dünyaya "Big Father" tarafından "Best woman ever" sloganıyla dağıtılmıştı. İşimiz çok zordu. Her şeye rağmen aradan beş yıl geçti ve sayımızı sekize çıkarmayı başardık. Artık hız kesmeden tüm dünyayı geziyorduk. Ancak Türkiye' ye geldiğimizde olanlar oldu ve ruhumu avladılar. Dünyanın her yerinde olduğu gibi burada da kadına bakış açısı acılı bir besteydi. Haliyle bizi sevmediler ve gitmemiz için ellerinden geleni yaptılar. Baskılara daha fazla dayanamayıp giden arkadaşlarımın aksine burada kalarak sonumu hazırladım. Güneşin çekilip yerini karanlığa bıraktığı vakitlerde uykuya dalmıştım ki gözlerimi sarsıntıyla yoğun bir sarılığa açtım. Koca bir altın kazanından yavaş yavaş çıkartılıyordum. Olanları idrak ettiğimde ruhum çoktan çalınmış ve güzeller güzeli bir Altın Portakal heykeline dönüştürülmüştüm. Artık, herkes için mükemmeldim işte! Ruhunu teslim ederek heykele dönüşen kadınlara.. Rojen Nasır Zeynep ÖZMEN 21300631 TURK 101-28 OKUYUCUSUNU ARAYAN YAZAR Yalnızlığı, fiziksel ve düşünce temelinde insanın çevresinden soyutlanması olarak tarif edebiliriz. Bu, maddesel tekliği ifade ederken kişinin çevresinde aynı duygu ve düşünce paydasında birinin olmamasıyla da açıklanabilir. Oğuz Atay’ın hikâyelerini topladığı Korkuyu Beklerken kitabında ağırlıklı olarak yalnızlık temasıyla karşılaşıyoruz. Yani benim bu hikâyeyi okurken hissettiğim en yoğun duygu yalnızlık oldu. Karakterlerin yer yer kara mizaha varan yalnızlıklarının bende bazen ürpermeye bazen de acımaya kadar vardığını söyleyebilirim. Ancak bu kitabın kolay okunabilir bir kitap olmadığını düşünüyorum. Atay’ın bakış açısını anlamak isteyen biri, boş zamanını doldurmak için değil gerçekten bu öyküler üzerine düşünerek okumalı. Yalnız olan ve bu yalnızlığında çevresindeki insanlara işaret fişeği atan bireyler, anlaşılmak isterlerken bir yandan da bunun için hiç çaba sarf etmiyorlar. Sonunda, bu garip ikilem onları daha da yalnızlaştırmaktan öteye gitmiyor. Kendi umursanmazlığı, önemsizliği ve yalnızlığı içerisinde yaşayan bu bireyler, hatırlanmayı, özlenmeyi en önemlisi anlaşılmayı istiyorlar. Zira anlaşılmak, bu karakterlerin ihtiyacı olan en “lüks” şey. Bu ihtiyacın karşılanmaması karakterlerin kendilerini mahvetmeye itmesi ve suçu çevreye atmalarıyla sonuçlanıyor. Çünkü iç dünyalarını çevreye açamıyorlar. Biz onların iç sesiyle yaşananlara tanık oluyoruz. Öte yandan karakterlerin aykırı tipler olarak resmedilmesi, onları asla bizden uzaklaştırmıyor bence. Bu karakterlerin toplumdan soyutlandığını, yalnız ve bunalımlı olduğunu söylüyoruz. Aslında hepimiz zaman zaman böyle hissetmiyor muyuz? Bu karamsarlık ve umutsuzluk duygusu, yeri geldiğinde hepimizi esir alabiliyor ne yazık ki. Yaşadığı hayattan şikayetçi olan ama bunu değiştirmeye cesareti olmayan bu rahatsız tiplerin hikayesinin beni oldukça etkilediğini söyleyebilirim. Özellikle ‘Beyaz Mantolu Adam’ öyküsü bende bambaşka duygular uyandırdı ve öykünün sonunda bir hüzün kapladı içimi. Çünkü bu adam hiç konuşmuyor ama onun dışında herkesin, onunla ilgili bir yorumu var ve bu suskun, yalnız adamın hazin sonu öyküyü çarpıcı bir hale getiriyor. Diğer yandan kitaba ismini de veren ‘Korkuyu Beklerken’i okurken, insanın aslında en çok korktuğu şeyi kendi kendisinin ortaya çıkardığını düşündüm. ‘Babama Mektup’ta ise yakın zamanda okuduğum Yusuf Atılgan’ın Aylak Adam’ıyla bir benzerlik kurdum. Belki de tek fark, buradaki baba-oğul ilişkisinin Aylak Adam’a göre biraz daha samimi olmasıydı. Bu yüzden bir yüzleşmenin hikayesi olan Babama Mektup için kitaptaki en samimi öykü diyebiliriz. Yazarın kendi yaşamından esinlendiğini düşündüğüm bu hikaye-mektup eserde yazarın kaybedişi, geçmişiyle hesaplaşması baba-oğul sorunları ilk ağızdan duygusal bir şekilde anlatılıyor. Atay istediği gibi olamamasını, babasının onu istediği gibi yetiştirmesine bağlıyor önce. Daha sonra babasının bazı sözleriyle alay ettiği ilk gençliğine dönüyor ve yaptığının haksızlık olduğuna karar verip babasına hakkını teslim ediyor. Yazar ayrıca babasının dürüstlüğünü, olduğu gibi görünmesini de içten içe nasıl takdir ettiğini fark ediyor. Ondan ne kadar kaçsa da meyve ağaçtan pek de uzağa düşmüyor, yazar yine babasına benziyor. Tahta at öyküsünü okurken eğitimli, şımarık, kendini aydın gören Türk insanının Anadolu halkıyla imtihanına şahit oluyoruz. Truva atı merkezli öykü modern zaman göndermeleri ve Homeros esintileriyle zamanı adeta içinde büküyor. Basit maddi kaygılarla hazırlanmış estetik kaygılardan uzak ve tarihe mal edilen yapıların gülünçlüğü adeta gözümüze sokuluyor yazar tarafından. Kişilerin doğru bildikleri yolda yürümeleri fark yaratmak açısından topluma ulaştıklarında değer kazanıyor. Trajikomik ve ironik bir tarzda yazılan bir diğer öykü ‘Ne Evet Ne Hayır’ ı okurken ise insan hayatı ve gerçeği sorgularken buluyor kendini. “Kalabalık bir topluluk içerisindeydi. Başarısızdı.” (Atay 11) cümlesiyle “Ben buradayım sevgili okuyucum, sen neredesin acaba?”(Atay 196) cümlesi arasında geçen ve birçok hayata değen olaylar bütünü, bana kalabalıklar içerisindeki yalnızlığımızı gösterdi. Belki çoğumuzun farkında olduğu, bizi büyük uçurumlara iten bir yalnızlık değil bu. Daha çok hepimizin beynini kemiren, sorup duran, rahatsız eden ve kimseyle konuşamadığımız o eksik kısımları anlatan öyküler bunlar. Diğer insanlar gibi yaşayamayan hikâye kahramanlarının yer yer rahatsızlığa varan psikolojik durumlarının anlatımındaki ustalıkla Oğuz Atay’ın kalemine tekrar saygı duydum. Ölümünün üzerinden otuz yılı aşkın zaman geçmesine karşın onun günümüz insanının sorunlarına bu denli yakın olmasının, Atay’ın çağının ne kadar ötesinde bir yazar olduğunu gayet açık bir şekilde gösterdiğini düşünüyorum. Kafka’nın Derinliğine Yolculuk Kafka’nın kaleminden yabancılaşmanın ve kitlesel baskıya başkaldırının önemli sembollerinden biri olan Dönüşüm, sancılı bir başkalaşım sürecini konu almakta ve bu sürecin kahramanı Gregor Samsa, bizlere toplumda görülen tanıdık yüzleri hatırlatmaktadır. Karakterimizin dönüşümünün en ilginç kısmı bu sürecin bir erkek figür ağzından, monolog halinde aktarılmış olmasıdır. Bu bağlamda Gregor Samsa’nın karakter çözümü romanın genel olarak karakterler ve figürler düzlemini yansıtmaktadır. Gregor Samsa romanın başkarakteri olmasına karşın, baskın bir figür olarak görülmemekte, aksine sindirilmiş ve alışılagelmiş sıradan bir profili temsil etmektedir. Karakterin psikanalizi, Samsa’nın bende uyandırdığı izlenimi açıklamak açısından önem taşımaktadır. Psikanaliz dediğimizde de aklımıza ilk gelen ismin Freud olması sebebiyle bu incelemeyi onun kişiliğin temeline ait olan teorisini ele almak gerekir. Freud’un tanımına göre bilinç dediğimiz olgu, id (alt bilinç),ego (benlik) ve süper ego (üst bilinç) olarak üç bölüme ayrılmakta ve bunlar temel insan davranışlarını ve bunların sebeplerini aktarmaktadır. Bu ayrıma göre ego (benlik), toplum normlarına uyumu ve etiği simgeleyen süper egoya ve içgüdüsel davranışları gösteren ide egemen olmaktadır. İnsan zihninde dengeleyici unsur niteliği taşıyan katman, romanda Gregor Samsa’yı hâkimiyetine alan bilinç durumunu da yansıtmaktadır. Geçmişte daima dengenin temsilcisi olan Samsa, çalıştığı işten, yaşadığı eve kadar toplumun istekleri ile yönlendirilmekte ve zamanla dominant figürler tarafından baskılanmaktadır. Romanda küçük burjuvanın temsilcisi olan aile, Samsa’nın çalışmasına bağlı olarak geçimini sağlamaktadır. Bu bağlamda Kafka, ailenin karakter üzerinde olan etkisine ilgiyi çekmekte ve baba figürüne özellikle odaklanmaktadır. Baba figürünün Kafka’nın hayatında taşıdığı öneme de bağlı olarak, başkahraman Samsa insan bilincinin katmalarından süper egoyu temsil eden babasına yenik düşmektedir diyebilmek mümkündür. Dönüşüm’ü ve süper ego kavramlarını daha detaylı incelemek içinse toplumda yaşayan her bireyin etkisi altında olduğu normları da hesaba katmamız gerekir. Her toplumun kendisine özgü normları olmasına rağmen birçok ortak normları da mevcuttur ve bunlar yazılı bir kaynağa bağlı olmaksızın ailemizden öğrendiklerimizle bildiklerimizden ibarettir. Türk toplumunun eskiden beri süregelen ataerkil tavrı, günümüzde her ne kadar biraz daha yumuşamaya başlamışsa da yine gelenekçi tavrından pek taviz vermemektedir. Gücü, otoriteyi erkek simgelemekte, kadın geri planda kalmaktadır. Aslında bu durumun bir yandan bize özgü yönleri varken diğer bir yandan da her toplumun temelinde var olan kadın erkek eşitsizliği yönüyle diğer toplumlarla da ilgisi vardır. Ben Kafka’nın Gregor Samsa’yı böceğe dönüştürmesi fikrini genel yargılardan biraz daha farklı bir açıdan ele alarak, erkek figürüne dayatılan güç simgesini eleştirmek için yaptığını düşünmekteyim. Şöyle ki, çoğu zaman değersiz, işlevsiz hatta gereksiz olduğu düşünülen böcek figürü aşağılanmayı, ezilmeyi okuyucunun zihninde en kolay şekilde canlandırmayı başaracak türden bir örnektir. Yani Kafka’nın yazdığı, yaptığı hiçbir şeyde olmadığı gibi bunda da bir tesadüf söz konusu değildir. Konuyu başka bir açıdan ele almak gerekirse üzerinde durmamız gereken konu, Kafka’nın böcek seçimi olarak hamamböceğini kullanmış olmasıdır. Hamamböcekleri, doğada rastlayabileceğimiz en ilginç yaşam formlarından biridir. Kafaları olmadan belli bir süre daha yaşayabiliyor olmaları, onları ilginç yaşam formları kategorisinde saymak için yeterli bir sebeptir. Kitaptaki böceğin türünün hamamböceği olması da, benim de kendi kişisel görüşümle, bu kafasız yaşayabilme potansiyeliyle alakalıdır. Kafasız yaşayabilme olayını, süper egonun bize dayattığı toplumsal düzene bağlı yaşama zorunluluğuyla bağlamak mümkündür. Üzerine çok düşünmeden, topluma ayak uydurmak için adeta “kafasız” yaşıyor oluşumuz da bence Kafka’nın eleştirdiği, benim de kesinlikle katıldığım bir başka yönüdür. Uçsuz bucaksız bir yorumlama ve içeriğe sahip olan Kafka, her insanın hayatında en azından bir kez yolunun kesiştiği bir isimdir. Kimi insan ilk okuyuşunda bu derinlikte kaybolup giderken, kimisi de bu koca okyanusta başka kıyılar arayarak Kafka’nın uçsuz bucaksızlığında onu yalnız bırakmamayı seçer. İşte ben, o ikinci kısımdayım, çünkü her okuyuşumda başka bir kıyıya doğru yelken alıyorum. Umutcan Aşutlu Göksenin Serttaş 21302452 SHERUNLOCK HOLMES Herkesin suç dünyasını yerinden oynatan, suçlulara dünyayı dar eden, onların izini sürerek onları yakalayan bir kahramanı mutlaka vardır. Suç, dedektiflik, polisiye gibi kavramlar denilince aklıma gelen kahraman ise tabii ki Arka Sokaklar’ın asayiş ekibi... Başlığa bakarak Sherlock Holmes dememi beklediğinizi biliyorum ancak o kadar çok sezondur yayında ki bu illet dizi artık bilinçaltıma yerleşti hatta rüyalarıma girmeye başladı. Bu kavramlar söylenince aklıma gelenin ilk onlar olması tabi ki kahramanımın onlar olduğu anlamına gelmez sonuçta reklamın iyisi kötüsü olmaz ve kötü şeyler de bu şekilde aklımızda yer edinebilir. Arka Sokaklar beynimde bu şekilde yer edine dursun ilk okuduğum andan itibaren zekâsı, hazır cevap olması ve şımarık tavırları ile kendi dalında gönlümdeki tahtı Sherlock Holmes almıştır. Sir Arthur Conan Doyle’un(Bilkent’te hocalara saygıdan dediğimiz değil, gerçek sör bu seferki) romanlarındaki dedektif karakteridir kendisi ve bu yazımda ben de ondan bahsedeceğim. Sherlock Holmes serisini ilk okuduğumda aklıma gelen şey ne kadar zeki bir karakter olduğuydu. Ancak biraz düşününce fark ettim ki bu derecede zeki bir karakteri ancak onun kadar zeki bir yazar yaratabilirdi. Mutlaka daha önceden vuku bulmuş olaylardan çıkarımlar yapmıştı ancak bu kadar az tahmin edebildiğim bir roman ve karakter daha hatırlamıyorum(Taht Oyunları ve George R.R Martin dâhil). Bir noktadan sonra beklenmedik sonuçlara alışmaya başladıysam da o aşamaya kadar olan olayların bağlantıları her daim beni benden aldı. Yani olaya son noktayı koyan şeyin beklenmedik olmasına alışabilirsiniz ama onu oraya bağlayan olaylar bütünü daha doğrusu o olayları bağlayan bağlantılara akıl erdirmek mümkün değil. Bir maç düşünün ki gollerden çok asistler göz kamaştırıyor. Aynen böyle bir roman serisidir Sherlock Holmes benim gözümde. Bu olayların ne kadarının Göksenin Serttaş 21302452 gerçekten yaşandığını, ne kadarının ise kurgu olduğunu bilmiyorum ancak her iki hâlükârda da ortaya çıkan eser etkileyici. Bu serinin benim gözümdeki en kötü tarafı ise tekrar tekrar okumaya kesinlikle müsait olmayışıdır. Sevdiğim her seriyi defalarca okumaya bayılan birisi olarak Sherlock Holmes âdete bu konuda bana işkence çektirdi. Kitapların kısa hikayeler şeklinde ilerliyor oluşu ve olaylardaki kilit noktalarının kafanızda bir kere yer ettikten sonra diğer okuduğunuzda hemen hatırlanması tekrar okuduğunuzda keyif almanızı engelliyor. Kafama tavayla vurmaktan tutun hipnoz dâhil hafızamdan bu kitapları silmek için her türlü yolu denedim ancak hiçbiri bir işe yaramadı. Bu nedenle ilk birkaç kitabı okuduktan sonra, sadece tek bir çikolatası olan çocuğun o çikolatayı emerek yavaş yavaş yemesi gibi ben de günlük okuduğum Sherlock Holmes miktarına limit koydum. Günlük Sherlock saatim geldiğinde uzaktaki sevgilisinden gelen mektubu okumakla meşgul olan birisi gibi tüm benliğimi oraya veriyordum. Hafızamı sıfırlamanın bir yolunu bulana kadar her bulduğum yeni kitapta bunu yapmaya devam edeceğim. Kitaplardan çok biraz da karakterden bahsetmek istiyorum. Önceden de belirttiğim gibi son derece zeki, şımarık, hava atmaya bayılan ve her türlü ayrıntıyı yakalama konusunda usta bir kişi olarak karşımıza çıkıyor Sherlock Holmes. Saz arkadaşı Dr. Watson ile birlikte hemen hemen her türlü gizemi çözüyorlar. Kitapta yer yer -kanaatimce sırf Dr. Watson’ın önemli bir karakter olduğunu hatırlatmak için- Sherlock Holmes’in resmen aşağılandığı, ona yakışmayacak şeyleri atladığı oluyor ve buralarda yardımına doktorumuz yetişiyor. Bu durum hoşuma gitmese de çok sık olmadığı sürece katlanılabiliyor. Tabii doktorumuzun asker emeklisi olması da tehlikeli suçlulara karşı Holmes’un zayıf kalan silah gücünü tamamlar nitelikte ve özenle yerleştirilmiş gibi duruyor. Holmes’un bir diğer dikkatimi çeken özelliği ise uyuşturucu bağımlılığı. Kitaplarda dedektifimizin bir vaka ile uğraşmadığı yerlerde zihnini kullanmamasının onu delirttiği söyleniyor ve bu yüzden Holmes kendini rahatlatmak ve bazen Göksenin Serttaş 21302452 zihnini açmak için uyuşturucu kullanıyor. Bu seriyi yazan kişi bir Türk olsaydı bu nedenle sınır dışı edilebilirdi. Hatta kitapların Türkçe uyarlaması olan bir dizi çekilseydi RTÜK’ten ne kadar ceza yerdi ve sonrasında çocukların uyuduğu saate çekilmesi gerektiği için reytinglerin düşmesine bağlı olarak yayından kalkması ne kadar sürerdi bilmiyorum. Sonuçta herkesin birbirini öldürdüğü, Teksas’a dönmüş dizilerde silahlar serbest ancak bir kişi bira içmeye kalktığı anda o bira sansürleniyor. Biranın sansürlenmesine bir şey demiyorum(Değil buzlu cam, kurşungeçirmez cam koysalar içen gene içer) ancak silah ne olacak? O biradan daha mı zararsız veya daha mı az kötü örnek oluşturuyor anlamıyorum. Sonuç olarak Sherlock Holmes Türkiye’de olsa kanundan kaçanlara karşı olan müthiş yeteneğini narkotik şubeden kaçarak harcardı ve sonunda Dr. Watson ile oda arkadaşı olmak yerine Deniz Seki ile koğuş arkadaşı olabilirdi. Çok zekice yazılmış bir romandaki zeki bir karakterin maceralarının anlatıldığı, tadı damağımda kalan, okumaya doyamadığım harika bir seriydi Sherlock Holmes serisi. Kitaplardaki suçlulara tavsiyem ise dünyanın en yetenekli dedektifiyle enerjilerini harcamak yerine gidip Londra dışındaki başka şehirlerde şanslarını denemeleridir. Her ne kadar Sherlock Holmes’u zorlayacak derecede zekice planlanmış suçlar işlemiş olsanız da bu konuda yaptığınız hatayı esefle kınıyorum. Umarım serinin okumadığım başka kitaplarını veya hafızamın Sherlock Holmes ile dolu olan kısmını silmenin bir yolunu bulabilirim. Rüyalardan Çıkan Sonuç Daha önce okuduğum ve sevdiğim bir kitabın devamı olan Osman: Savaş, nedense bir önceki kitap gibi ilgi çekici gelmedi. Önceki kitapta başlığın Aşk olması beni çeken taraflardan biriydi, bu kitapta ise tarih denilince aklımıza ilk gelen kelime kullanılmış. Bana kalırsa başlık seçimi çok önemlidir ki ilk kitabı hayranlıkla okumama karşın ikinci kitabı sırf seriyi bitirmek için aldım. Başlıklar bu kadar klişe olmamalı, okuyucuya bir etki bırakmalı... Bir önceki kitapta ana karakterimizin yani Osman Bey’in yorumlarını inceleyerek ne kadar doğru olduğunu ve nasıl günümüze ışık tuttuğunu anlatmıştım. Bu kitapta da o yorumlara benzer bir şekilde, ana karakterimizin ilginç rüyalarının beni etkilediğini düşünüyorum. İlk önce kitabın hemen başlarında olan bir rüya ile başlayalım. “Sakarya kan akıyor… Osman bu kan nehrinin içine batıyor. “ (Osman: Savaş 13) Elbette ki rüyanın tamamı değil, oradan bir kesit. Sizin aklınıza geldi mi bilmiyorum ama bu cümle beni bambaşka yerlere götürdü. Bir anda ortaçağın 1300’lü yıllarından, 1920’li yıllara 1.Dünya Savaşı’nın yıkımlarından en derin şekilde etkilenen milletin son savunma savaşına gittim, Sakarya Meydan Muharebesi… Tarihe hakim olanlar iyi bilir, Sakarya Savaşı Türk milletinin son savunma savaşıdır. Ayrıca “Osman bu kan nehrinin içine batıyor.” derken savaştan bir süre sonra saltanatın kaldırılması ve fiilen de olsa Osmanlı Devletinin yıkılması aklıma gelmedi değil. Yazar tam olarak bunu mu kastetti acaba derken bir şey daha ilgimi çekti. Yazar sanki kan kelimesini daha çok vurgulamış gibiydi ve bir anda aklıma Gazi Mustafa Kemal’in Sakarya Meydan Muharebesi için çok büyük ve kanlı savaş anlamına gelen “Melhame-i Kübra” sözü geldi. Bu noktadan sonra kesin emindim ki yazar bu savaşı kastetmişti. Elbette Osman Bey böyle bir rüya gördü mü görmedi mi bilinmez ama yine de hoş bir gönderme olduğunu düşündüm. Osman Bey’in bir diğer rüyasını da sizinle paylaşmak isterim. Aslında Osman Bey’in rüyalarının yazarın kendine özgü göndermeleriyle betimlendiği söylenebilir. Ama ne ilginçtir ki bu kitapta benim ilgimi çeken sadece rüya aracılığı ile yazarın yaptığı yorumlar oldu, oysaki ilk kitaptaki gibi tarihe bağımlı olarak yapılan yorumların daha fazla olmasını beklerdim. Bir başka rüya ise Osman Bey’in babasıyla konuştuğu, kendinden sonra gelecek padişahları ve liderleri gördüğü bir rüyaydı. Öncelikle ilk kısmı kısaca yorumlamak isterim. Kendinden sonra gelen her padişahı yüce, kudretli en güçlü olarak görmesi beni rahatsız eden etkenlerdendi. Elbette ki Fatih gibi de padişahlar geldi ama yazarın burada biraz daha tarafsız olmasını isterdim. Gelelim diğer sürpriz kısma, direk alıntıyı paylaşarak yorumlamak isterim. “… Sonra daha yüksekte, çok daha uzakta, dağın yamacında duran üç kişiyi işaret etti. ‘Bunlar da senin bayrağını yerden kaldırıp tekrar taşıyacak olanlar’ dedi. ‘Adnan, Turgut ve şu en üstteki Recep.” (Osman: Savaş 149) Bir anda acaba hiçbir tarih bilgim olmadan bu kitabı okusam, ne hissederdim diye düşünmeden edemedim. Gördüğünüz üzere yazardan yine ilginç bir yorum. Anladığınızı düşünüyorum ama yine de burada vurgulanan isimlerin, Adnan(Menderes),Turgut(Özal) ve Recep(Tayyip Erdoğan) olduğunu görmek pek de zor değil. Öncelikle şunu söylemeliyim ki bu 3 siyasi liderin Osmanlı Devleti’yle ilgili çalışmalarını biliyor, takdir ediyor ve küçümsemiyorum. Yazarın bundan dolayı gönderme yapmasına da (her ne kadar tarihsel içerikli bir kitapta olması bana saçma gelse de) karşı çıkmıyorum. Fakat bu sözlerden sonra Osman Bey’in askerleri tarafından “Reis” olarak daha fazla anılması, bundan başka bazı yerlerde “Uzun adam” gibi kelimelerin altı çizili bir şekilde cümlelerin içinde geçmesi ve hatta çok daha belirgin göndermelerle karşılaştım: “Siz öldürmeyi iyi bilirsiniz.-Osman Bey” (Osman: Savaş 276) “Öldürmeye gelince, siz öldürmeyi çok iyi bilirsiniz.”(Recep Tayyip Erdoğan, Davos Zirvesi 2009) (İlgili video : https://youtu.be/ElpI5iZPlG4?t=137 Dk:2:18) Yukarıda örnek verdiğim cümlelerdeki gibi benzerlikler fark edince, kitabın tarihsel dönemden uzaklaşması nedeniyle bir anda adeta Sayın Recep Tayyip Erdoğan’ın biyografisini anlatan bir kitap okuyormuşum gibi hissettim. Benim asıl eleştiri yaptığım nokta budur, ben Osmanlı tarihiyle alakalı bir roman okurken kendimi o dönemde hissetmeliyim ki hem tarihi rahatça anlayabileyim hem de okuduğumdan keyif alabileyim. Yanlış anlaşılmak istemem, sayın cumhurbaşkanına karşı kişisel bir tepkim ya da olumsuz bir görüşüm olduğu zannedilmesin, dediğim gibi tarihsel romanda geçmişin atmosferini soluyabilmek benim için çok önemli. Zaten diğer konuya ilgim olsa ya da o dönemle ilgili bir şeyler okumak istesem gider onun kitabını okurum. Bu noktadan sonra yazarın geçmişi günümüzle harmanladığını fark etmeme rağmen, kitabı istemeye istemeye okudum. En azından şövalye Kosses’in hikâyeleri yine güzeldi ve bir önceki kitaptaki gibi çizgisi bozulmamıştı ki o kısımları keyifle okudum. Tüm roman boyunca bu çizgiyi bozmamış olmasını isterdim. Bundan sonra bu yazarın kitaplarını okuyacağımı zannetmiyorum. Kendisi olay kurgulamada ve hikâyeye dökmede başarılı olsa da tarihsel gerçekliğin bu denli korunması gerektiği bir romanda tercih ettiği teknikler beni memnun etmedi. Altını çizerek tekrar tekrar söylüyorum, elbette günümüze ya da herhangi bir olaya gönderme yapılabilir, lakin kitap hikâyesinden saptırılıp başka bir şeye doğru yönelince benim için keyifsiz bir okuma tecrübesine dönüşüyor. Eğer gerçekten tarih hakkında bir şeyler okumak istiyorsanız, size bu tarz romanları önermiyorum. Son olarak da şu sözümü de sizlerle paylaşmak isterim: Yazar bağımsızsa, tarih en iyi romanla öğrenilir. Sebahattin Onur Özler 21502520 KaynakçaAkman, Beyazıt. Osman, İkinci Kitap: Savaş. İstanbul: Epsilon yayınları,2016. İlgili video: www.youtube.com, Nokta Haber Cam Fanusa Bir Balyoz / Nevin Ece Akkaya Çağın en büyük getirilerinden birisi de kadınlar ve erkeklere eşit haklar sağlanması olarak gösteriliyor. Oy kullanabiliyoruz, iş hayatımız var, ev sahibi bile olabiliyoruz. Yeni yeni elde ettiğimiz bu lüksler, yalnızca kadın olarak içinde hapsolduğumuz fanusu şeffaflaştırdı o kadar. Dışarıdan bakınca geçmişe göre ne kadar da şanslıyız diyebileceğimiz birçok eşitliğe sahibiz fakat yine de hâlâ dayak yiyoruz, tecavüze uğruyoruz, öldürülüyoruz. Çok az kadın bunların hiçbirini yaşamayacak kadar şanslı oluyor onlar da zaten üçüncü sayfa haberlerine “tüh tüh” ya da “vah vah” demekten başka bir tepki vermiyorlar. Antabus‟un da başrolünde el birliğiyle toplumdan dışlanan, o üçüncü sayfa haberlerini süsleyen kadın mağdurlardan biri olan Leyla var. Leyla‟nın ailesi ev sahibi olma hayalleriyle köylerinden İstanbul‟a geliyorlar. Büyük şehirde, kızlarını baskı dolu bir evde büyütüp onu toplumdan soyutluyorlar. Yine de para kazanması için onu fabrikada çalıştırmaya başlıyorlar. Önce patronu tecavüz ediyor sonra da sevdiği adam bunu öğrenince onu bırakıp gidiyor. Ailesi de “ortada kalmasın” diye yaşlı başlı bir alkolikle evlendiriyor. Baba evinde yüzü gülmeyen Leyla‟nın bir türü “şansı” yaver gitmiyor ve her gün kocasından dayak yiyor. Leyla anlattıkça da benim içim daralıyor. İki farklı sonu var Leyla‟nın hikâyesinin. İlkinde; kızıyla beraber ölüme gidiyor. İkincisinde ise kendini öldürmek yerine kocasını öldürüyor. Kendi adıma içim çok rahatlıyor, „oh olsun‟ diyorum. Ama bu sefer de „koca katili‟ sıfatı yapışıyor üzerine ve o çok istediği tertemiz hayatına başlayamıyor. Kısacası Leyla‟nın hayatının her iki sonu da bana çaresizliğin ne demek olduğunu gösterdi. Yalnızca onun değil, toplumun, insanlığın, benim… Bu konuda alınan tüm tedbirlerin, üretilen projelerin bu şiddetin önünü kestiğini düşünürdüm ve benim bu konuda yapabileceğim hiçbir şey olmadığını. Güya üretilen çözümlerin gerçekten şiddeti gerçekten engelleyip engellemediğini irdelemeye başladım. Kampanyalar, yasal düzenlemeler, bağış geceleri… Tüm bunlar, birden gözüme diğerlerinin vicdanlarını rahatlatma girişimlerinden farksız göründü. Leyla ve onun gibi şiddet gören, sindirilen, insan yerine konmayan ne kadar çok kadın var. Buna „dur‟ demek içinse yapılanlar faydasız. Ünlülerin kafasına poşetler geçirerek verdikleri pozlar o şiddet mağduru kadınları anlamayı mı kolaylaştırıyor yani? Önceleri o projelerden elde edilen gelirlerin gerçekten kadınlara korunma sağladığını ve onlara her şeye rağmen yeni bir yaşam için umut verdiğini düşünüyordum. Ta ki kadınların o sığınma evlerine kabul edilmelerinin bile tonlarca koşulu olduğunu, o evlere sığınacak kadar şanslı olsalar bile “müstakbel katillerinden” kaçamayıp öldürüldüklerini öğrenene kadar. Bu katliamlara haber bültenlerinde, gazetelerde şahit oluyorum ama yine de o haberlerdekiyle sınırlı kalmadığını hep unutuyorum. Leyla‟nın dediği gibi “Üçüncü sayfa haberleri üç-beş satırdan ibaret olsa da hikâyeleri; “kırk katır mı kırk satır mı?” dır.” (Şahiner) O hikâyelerin kahramanlarıyla beraber yaşıyorum. O kızları, babaları okumalarına izin vermeyen, zamanı gelince zorla evlendiren; döven, söven, yarının mazlum kadınlarına çeviren sistemin çarkının bir dişi de biz değil miyiz? Sessiz kalarak, bilinçlenmeyerek “şanssız” kadınların gördüğü zulümde benim de payım var. Çünkü aslında o kadınların acılarını, daha “şanslı” hissetmek için sömürüyorum. E tabii en güzel okullarda okutuluyorum, istediğim yere, istediğim zaman gidiyorum. İleride babam beni zorla köyden biriyle de evlendirmeyecek. Kısacası benim tuzum kuru. O kadınları anlayabilmek, onlara yoldaş olabilmek; ağzımın içinde iki üç cümle gevelemekle olmuyormuş işte! Leyla da beni şikâyet eder gibi diyor ki: “Bana üzülürsünüz tabii ama taraf tutmazsınız… Öyle de bir tutarsınız ki: Ben zulüm çekerken susuyorsanız, kocamın tarafındasınız.” (Şahiner) Haksız da sayılmaz. Yine de ben kendimi bu aymazlıktan kurtarmak için yapabileceklerimin farkındayım. Gücümün yettiği kadar güçlü, kocaman bir balyoz indireceğim o camdan fanusun tepesine. Tek başıma gücüm yetmez benim Leyla‟ları kurtarmaya ama belki Antabus başkalarının da uyanmasına yardımcı olmuştur. Kim bilir? Kaynakça Şahiner, Seray. Antabus. İstanbul: Can, 2014. ‘Hafıza’lardan silinmeyecek yıl: 1984-George Orwell Bir gün oturmuş düşünüyordum. Bu tatil nasıl geçer diye uzun uzun düşündüm. Sonra aklıma bir taraftan günümüzün ilerlediği siyasal yön, bir taraftan gördüğü rağbet gelince 1984’ü okumaya karar verdim. Fark ettim, o oturup uzun uzun düşünüşüm meğerse ne kadar da büyük bir özgürlükmüş. Dahası, totaliter bir distopyayı gözler önüne seren bu kitabı rahatlıkla okumak nasıl bir hürriyetmiş. Kitabı öyle bir okuyordum ki kendimi bir an Sevgi Bakanlığı’nda sandım, geceyle gündüzü karıştırmış, en son ne zaman yemek yediğimi unutuvermiştim. Winston’a tezahüratlar yapıyor, Büyük Biradere sövüyordum kendimce, o kadar içine almıştı beni roman. Sanırım yazıma güvenle devam edebilirim. Etrafta hiçbir tele-ekran yok gibi. Okuma sonrasından konuşmak yerine, okumadan öncesine dönelim ilk. Neden okudum bu kitabı? İnsanlar neden okuyor bu kitabı? Cevabı basit. Her insanın içinde güç sahibi olmak, mutlak kuvvete erişme arzusu vardır. Sürünün alfa erkeği olmak basit bir primat psikolojisidir. Günümüzde her taraf iktidarlarla dolu olduğu için ve kimisinin de bu duygusu bir diğerinden daha kabarık olabileceğinden, o iktidarların altındaki insanlar korkularının vücut bulmuş ve dev bir iblis haline dönüştürülmüş hali hakkında bilgi edinmek; o iktidardakiler ise bu kusursuz totaliter rejim hakkında neler yazılmış görmek için ellerine alıyorlar bu kitabı. Belki biraz abartı ama durum böyle. Kendim için konuşacak olursam ülkemizdeki durum göz önünde bulundurulunca, insan tamamen gerçek olmayacağını bilse de yaşadıklarından, tarih kitaplarında gördüklerinden, gazete köşelerinde gözüne çarpanlardan yansımalar bulabiliyor. İşte bu kitap bu yüzden okunuyor. İktidardakilerin içindeki o primat psikolojisi durduğu sürece de okunacak. Şimdi, okuma sonrasına gelelim. Kitabın sonuna geldim, şöyle bir duraksadım. Resmen böğrüme okkalı bir yumrum yemiştim, kendimi toparlamaya çalıştım. Kitabın başlarından itibaren o baskılanmışlık, totaliterlik durumu içinizi acıtıyor, üzülüyor, isyanlar ediyorsunuz. Özel hayatın yırtılıp atılmışlığı, düşünmenin yasaklanmışlığı, özgürlüğün olmadığı, sefilliğin hüküm sürdüğü bu atmosfer iliklerinizi donduruyor. ”Bu sisteme başkaldıran bir kişi de yok mu be kardeşim?” triplerine girmeye başlayınca da Winston’a bağlanmaya başlıyorsunuz. Umudunuz o adam oluyor. Sonra o aşkı keşfedişi, o 2 satır boşluğu arasına eğik yazıyla yazılmış “Seni seviyorum.” Bölümü ortaokul çağlarındaki bir kız gibi bağırmanıza neden olabiliyor (Kesinlikle bağırmadım ve aile tepkisi toplamadım(!)). Kuralları bir bir yıkışı size merhem oluyor. Bastırılmışlığın seviyesinden dolayı daha adlarını öğrenmeden öpüşüp sevişmeleri içinizi bir yandan burkuyor, bir yandan da tebessüm ediyorsunuz. Daha sonra her şeye kül rengine bürünüyor. Yakalanışları ile o aşk çatışı altında Winston’la Julia ile kurduğunuz kısa süreli sıcak dünyanız yıkılıyor. Deri tabakası ve kemikten oluşan bir yığının yere çivilenip kanlar içinde yatışı, insanların gördüğü işkence kanınıza işliyor. Dahası da o Winston’un kitap başından beri tekrar ettiği düşünceleri terk etmesi bir yana, o içinizi sımsıcak yapan o aşka ihaneti… Kelime konulamıyor buna. Size umut veren, sizi inandırtan bu düşüncelerin ve aşkın, kitabın sonlarına doğru “[Winston Julia’ya] metro istasyonuna kadar eşlik etmeye kararlıydı, ama çok geçmeden o soğukta Julia’nın ardı sıra yürümek ona saçma ve çekilmez gelmişti.” (Gözüme toz kaçtı esprisi yapmayacağım.) kısmı ve gözlerinin denk geldiği son 4 kelime, “Büyük Birader’i çok seviyordu.” cümleleriyle yıkılmasıyla bu paragrafın başında bahsettiğim, kitabın sonunda hissettiğim o okkalı yumruğu böğrünüzde hissediyorsunuz. Aah! Yine yaptığımı yaptım. “Siz”li konuştum. Gerçi, bunun bir hata olduğunu sanmıyorum. Bu kitabı okuyan aşağı yukarı herkesin yukarıda anlattıklarımı hissedeceğini düşünüyorum, sonuçta ben özel değilim. Bir de, bu duygu tufanını atlattıktan sonra düşünmeye başladığınızda gördükleriniz, fark ettikleriniz var. Tele-ekranlar direk ABD’deki NSA/Wikileaks skandalı aklıma geldi. Güya sosyalist rejime eleştiri olduğu söylenen bu kitap, ABD gibi liberal dünyanın liderlerine çevrilmiş birçok ok barındırıyor. ABD’deki tüm halk üzerine çevrilmiş bu denetleme çalışması, internet hareketlerinin izlenmesi, birkaç tıkla telefonunuzun, bilgisayarının kamerasına erişilmesi gerçekleri beni hafiften korkutuyor. Dahası, ABD ile sınırlı olmayan telefon dinleme durumu var. Biz de toplum olarak pek uzak değiliz bu şeylere. Üstelik ülkelerin karşılıklı itiraflarının üstünden çok geçmedi, “Sizi gözetliyor ve dinliyoruz.” diye. Bir de, aklıma CIA’in bir alt kolu geliyor. Hani sonuçta ülkeyi yabancılardan savunuyorlar diye atıp tutanlara sesleniyorum, CIA’in kendi ülke sınırları içinde çalışan bir birimi de var. Düşünce polisinin 2014 versiyonu. Vatana ihanet ettiğinden şüphelenenler “buharlaştırılıyor”. Özgürlükçü, liberal ABD işte böyle işliyor. Ardından, kitapta sürekli söylenen iyi rakamlara rağmen hayat koşullarının kötü durumda olması da bir yardan tanıdık geliyor bana sanki… Ah, evet! Bizim ülkemiz. Yok, borçlarımız sıfırlandı, yok şu dalda dünyanın sayılı ülkelerindeniz yok ihracatımız rekor kırdı, yok halkımız hiç böyle bir refah düzeyinde değildi, yok kişi başına şu kadar para düşüyor vs. vs. Günümüzün bu kitaba bu benzerliğini fark ettikçe endişeli bir biçimde sırıtıyor insan. Bir de İç Parti’nin harika koşullarda yaşayıp, proleterlerin dahası Dış Partililerin çok daha aşağı koşullarda yaşadığı gerçeği var. Evet doğru tahmin ettiniz! Tam bundan bizde de var. Direk rüşvet skandalından başlayabiliriz hatta. Bizim ceplerimizden çıkan o paraların ayakkabı kutularında takılışı, devlet bakanlarının oğullarının bindiği arabalar, sahip oldukları “Başkanlık Saray”ları, yâlılar, evet evet, cidden çok etkileyici bunlar. Sonra kitapta yine çok çok yer verilmiş savaş başlığı akla geliyor. O değişen yüzler vurgusu, jetonu düşürüyor. “Ya abi, idam edilen suratlar, şehit düşen isimler, farklı milletten cesetler… Bunlar hep değişiyor da, bir şey aynı… Cebine tomarla para giren ceketli iş adamları, hükümet adamları. Vay anasını satayım. Binlerce insan bir şey uğruna öldüğünü sanıyor.”. Bir de akla erotizm/aşk konusu geliyor. İç Parti’nin net bir şekilde uzaklaştırılmasıyla günümüzün beklentileri tıkır tıkır uyuşuyor! Berlusconi mi desem, Valerie Trierweiler (Francois Hollande’nin eşi.) ve yazdığı milyon dolarlık kitap mı desem. Aslında insanlar politikacıları düzgün, hizada, erotizm gibi aşırılıklar göstermeyen insanlar olarak biçimlendiriyor. Ah! Tamam duruyorum. Bu kadar benzerlik sanırım bana fazla gelmeye başladı. İşte durum bu kadar tedirgin edici. Tamam George Orwell “abimiz” 30 yılla ıskalamış olabilir ama benzerlik korkutucu. Birkaç on yıla kalmaz, umarım kitaptaki hale iyice benzemeyiz. Umutluyum (!) Kısacası bu kitap, geçmişteki kutuplaşmaları ve sosyalist rejimlerden günümüzdeki diktatörleşme çabalarına kadar hepsini kapsayan, bu rejimlere karşı uyarısını iliğine kadar muazzam anlatımla işleten harika bir yapıt. Yenisöylem düşüncelerime biraz ters düşecek ama: ‘yoldaş yazı çiftartıiyi tümyol oku’*1+ Evet. Bir blog yazısının daha sonuna geldik diyor, yatağıma yöneliyorum. Sevgilime mesaj atıyorum: “Elini tutmayı özledim.” diye. Büyük ihtimalle garip bir tepki alacağım ama neyse. Yatağıma giriyorum. İçimde buruklukla karışık bir huzur var. Diyorum, “Ya, özgürce düşünmek ne güzel abi. Sonra duraksıyorum. Şimdilik…”. *1+=”Arkadaşlar, bu kitap harika herkes mutlaka okumalı.” Batuhan Emre Kaynak 21602088 Sonsuza Dek Yaşamak Ölümsüz olmak mı daha zordur yoksa sonsuza dek yaşamak mı? Size her şeyden önce bunların farkını açıklamam gerekir. Sonsuza dek yaşamak asla ölmemek gibi gelebilir sizlere fakat sağ kalıp kalamayacağınız belli değildir. Ölümsüzlük bundan farklıdır. Ne olursa olsun hayatta kalmaktır ölümsüz olmak. Sonsuza dek yaşama kavramını da içinde barındırır. Bir nebze olsun daha kolaydır ölümsüz olmak bana kalırsa. Sonuçta hayatta kalmak gibi bir derdiniz olmayacaktır. Tabii ki asla bu iki şeyin de nasıl olacağını öğrenemeyeceğiz fakat filmlerden gördüğümüz kadarıyla aklımızda bazı şeyler oluşmuştur. Sizlere James Mangold’un yönetmen koltuğuna oturduğu Logan isimli filmden gördüğüm şekilde anlatacağım. Logan baş karakterimizin ismi. Aklımda oluşan bütün şeyler de Logan’a bağlı şekilde gelişti. En iyisi biz sorumuza dönelim. Ölümsüz olmak gerçekten zor bir şey mi? Çevremizde bizler fark etmesek de her gün sayamayacağımız kadar insan hayata gözlerini yumuyor. Arkalarında birilerini bırakarak gidiyorlar belki de. İşte şimdi düşünmeliyiz; kalan olmak mı daha zor yoksa giden olmak mı? Giden olduğumuzda bu hayattaki her şey bizim için son buluyor ama kalan durumunda olursak eğer bazı sevdiğimiz kişileri kaybetme durumunda zorluklar çekebiliyoruz. Sonsuza dek yaşamak ya da ölümsüz olmak her zaman kalan olmamıza neden oluyor. Düşünsenize her sevdiğinizi kaybediyorsunuz, bütün ailenizi, bütün arkadaşlarınızı… Bunun için sordum size en başta o soruyu. Baş karakterimiz Logan’ın hayatında olup bitenlerin hepsi bununla alakalı aslında. Her zaman kalan olması. O yüzden beni çok etkiledi ve bu konuya değinmek istedim. Ölümsüzlük konusuna değindik şimdi sıra eğer ölümsüz olsaydık neler isteyeceğimizi düşünmeye geldi. İnsan onca gözünün önünde kaybettiklerinden sonra ölmenin nasıl bir şey olduğunu merak eder miydi sizce? Sizler merak eder miydiniz? Hatta ve hatta istemeyeceğiniz kadar da insanın ölümüne siz yol açtıysanız eğer. Ölümsüzsünüz, sevdiğiniz herkesi kaybetmişsiniz ve üstüne de sizin yüzünüzden insanlar hayatlarını kaybetmişler. Gerçekten çok zor bir durum olsa gerek. Yıllarca böyle bir yaşamdan sonra insan ölmek isterdi herhalde. Bizler çoğu zaman zorluklarla yüzleşmektense kaçmayı tercih ederiz. Ölmeyi istemek böyle bir durum için belki tek çözüm yolu ama yine de bir kaçış aslında. Neyse, diyelim ki bir gün geldi ki ölümsüzlükten kurtulmaya başlıyorsunuz. Bunca senedir yaptığınız bütün pişmanlıklardan kurtulacaksınız fakat bu sefer arkanızda bırakacağınız bazı insanlar var artık. Bu durumda ne yapardınız? Logan filminde baş karakterimiz bu soruların cevaplarını başarılı bir şekilde gözler önüne sermeyi başarıyor. Logan bizlere arkamızda bırakacağımız ve sorumluluk sahibi olduğumuz kişiler varken neler hissedeceğimizi anlatıyor ve nasıl davranacağımızı gösteriyor. Ölümsüzlüğe ulaşamayacağımız gayet aşikâr fakat öyle bir durumda neler olabileceğini görmek gayet hoş bir şey bana kalırsa. Zaten diğer bütün bilim kurgu filmleri gibi Logan da bizlere ulaşılması imkansız olan şeyleri gösteriyor. Bizlere duygular ve düşünceler aktarıyor. Ölümsüzlükten bahsettim hep fakat ellerimizden pençeler çıksa da hiç fena olmazdı sanki. Her neyse sizlere Logan filminin bana neler anlattığını açıklamaya çalıştım. Kısaca özetleyecek olursak, hayatta bizler için değerli bir sürü şey vardır ve onları kaybedecek olmamız kaçınılmazdır. Onları kaybetmeden hepsinin değerini bilmeli ve tadını çıkarmalıyız. Logan karakterinin yakındığı en önemli şeylerden bir tanesi de bu, bazı şeylerin değerini zamanında bilmemesi. Bu dünyadan gitmeden önce pişmanlıklarımızdan kurtulmalı ve uzun değil fakat değerli ve güzel bir hayat sürdürmeliyiz. Ölümsüz değiliz o yüzden hayat bazı şeyler için gerçekten çok kısa. Oğuzhan Dere Bir Kitap İçerisinde Kilitli Kalmak Bu yazıyı yazmaya koyulduğum zaman bir kitabın üzerine katacağım yorumlardan çok kendi dünyamın unsurlarını tasvir etmeye önem veriyordum, halen de veriyorum. Fakat değişik bir şeyin farkına vardım. İkisini de aynı anda gerçekleştirebilme imkanına sahip iken, neden bir tanesini illa ki ön plana çıkarma gereği duyayım ki? Diğerkâmlık ile bencilliği birbirinden ayırıp büyük tartışmalar yaratmaktan farksız bu. Anlatımdaki akıcılığı daha fazla bozmadan konuma gireyim o halde. Gereğinden fazla öznel olacak olan bu yazı, bir insanın kendi hayatında en çok önem taşıyan kitaptan izlenimler içerecek. Bu kitap öyle bir kitap ki, herkes yanında bulundurur bir tane. Çok renklidir içi, fakat siyah beyaz basımdır. Renkli halini bulamazsınız. O yüzden bazı insanlar kendi boyama kalemleriyle boyamaya çalışırlar bu kitabı, çoğu insan ise kitabını boyarken renkleri taşırır, taşırdığında ise böyle yazılar yazmaya koyulur. Bu kitap çok yoğun duygular içerir, aynı zamanda acımasızdır. Ne söylenmesi gerekirse gereksin, satırları okurken gözünüz doluyor gibi olsa bile, öylece her cümleyi sonunda bir nokta ile bulundurabilir. Bazen ise içinde anlamsız ünlemler olur, soru işaretleri ile donatılmıştır da kendisi. En tatlısı ise, bu kitap her insan için farklıdır. Ve her insan, bu kitabı kendisi yazar, kendisi okur. Bazıları kitabı okumamayı da seçebilir, kitabını başkalarının deneyimlemesine de izin verebilir. Çok büyülüdür bu kitap, fakat sıradanlığından hiçbir zaman ödün vermez. Ne olduğunu siz de tahmin edebiliyorsunuz, bu kitap kendi hayatımız, herkesin hayatı. Bu yazı ise, o kitap hakkında. Yazılarımın temasının ‘mutluluk’ gibi geniş çevrelere sahip temalar hakkında olmasının sebeplerinden birisi bu unsurları nasıl elde edebileceğimi anlamaya çalışmam. Hayatımı üzerine kanlı bir mürekkeple istesem de, istemesem de yazdığım kitabın incelemesi olan bu yazıyı, bir hayatı nasıl edineceğimi bilmek uğruna yazıyorum. Gerçekten nasıl bir hayat sahibi olabilirim? Gerçekten yaşadığımı nasıl hissedebilirim? Daha da önemlisi, düşünce zincirlerimden kurtulmak yaşadığımı hissetmeme sebebiyet verecek midir? On sekiz yaşında bir bilgisayar mühendisliği öğrencisinin böyle şeyleri umursadığı çok nadir görülür. Bu tür öğrenciler dört gün sonra yapılacak matematik sınavının örnek sorularını kavramakla ilgilenir, yazdıkları bilgisayar dili kodunun çalışıp çalışmayacağıyla ilgilenirler. Hayatları bundan ibaret olmuştur. Kaç tanesi bir gün eline kâğıt kalem alıp hayatlarındaki ögeleri sorgulamaya başlarlar? Bunu yapmaya biraz geç başlamamla beraber, üzerine yazdığım iki kitabın da bana bunu daha sık yapmam gerektiğini söylediğini duyar gibi olduğumu söyleyebilirim. İnsan, düşünceleri bile düzenli olmadığı zaman deliriyor. Beynindeki sorular, büyüdükçe hem insanın kendisini hem de etrafını rahatsız etmeye başlıyor. Fakat hayatımızın gerçekten de renkli ama renksiz bir kitap olduğunun farkına vardığınız zaman işler biraz daha çirkinleşmekle beraber anlamlı hale geliyor. Etrafımdaki neredeyse bütün insanlar okuduğu bir kitabın içinde yaşayan bir varlık olmak istedikleri hakkında konuşup dururlar. Fakat farkında olmasalar da zaten bir kitap içerisinde yaşıyorlar. Yine farkında olmasalar da içinde yaşadıkları bu kitabın büyüleyiciliğini yine onlar belirliyorlar. Ne kadar içerik sahibi olduğu, okuyucuyu ne kadar güldürdüğü veya ne kadar ağlattığı tamamen kitabı yazanın elinde. Bu kitabın mükemmel olabilmesi için belirli bir düzeyde acıya veya hazza ihtiyaç yok. Yazar kitabını okuduğunda içinde bulunma arzusuna sahip olsun, yeterli. Benim gerçekten yaşamaktan anladığım ise, kendi hayatınızı temsil eden bu küçük okuma kitabının, içinde yaşanılmak istenen bir kitap şeklinde yazılmasıdır. Gerçekten çoğu kişinin bunu başaramadığına inanıyorum. Fakat başardığında ise, başaran kişi, kendi kendine çelişen karmaşık düşüncelerinden kurtulup, sıkıcı bir kitap içerisinde kilitli kalmaktan kurtulacak. Diğer bir deyişle, gerçekten yaşadığının farkına varacak. Kaynakça Leszek Kolakowski / Neden Hiçbir Şey Yok da Bir Şey Var? ÇöküşZenginim, hem de çok, en üst makamların sahibi benim ya da meşhurum, tanımayan yok beni. Belki de çoğunuzun erişmek istediği hayatı yaşamakla meşgulüm. Her şey istediğim gibi, cebimde hayli büyük bir meblağ, yanıma güzeller güzeli bir dünya tatlısı. Aşçılar, uşaklar, yollarda bana eşlik eden korumalar, şoförler... Mutluyum, istediğim her şeyi yapıyorum ve çok seviliyorum. Ancak bir şeyler oluyor, ansızın kaybediyorum tüm varlığımı, saygınlığımı ve unutuluyorum. Çevremdeki tüm insanlar kayboluyor. Normal şartlardaki bir hayatı bile yaşamıyorum, yepyeni ve bana hiç benzemeyen insanlarla var artık etrafımda, onlara katlanamıyorum. Sonunda peri masalım bitiveriyor. Harika peri masalı, ne yazık ki acıyla son buluyor. Aslında bu masalın ne ilk hali ne de son hali benim hayatımı yansıtmıyor. Peki bu hayata gerçekten sahip olmak ister miydim? Neden olmasın ki, çoğu insanının hayatı boyunca erişmek isteyeceği, belki de erişebileceği son safha. Ancak son durumu göz önüne alınca böyle bir düşüşe de katlanabilir miyim bilemiyorum. Ancak her ne kadar zenginliği kaybetmekten çekinsem de, masal hayatını yaşamaktan hayli memnum olurdum. Maalesef, bu masallardaki hayatı yaşayan sayısız insan benim gibi düşünmeyip bu durumdan zevk almak yerine durumlarından sızlanmaya başlayabiliyorlar. Zaman zaman gazetelerden veya televizyonlardan karşılaştığım kadarıyla, bu kişiler sahip olduklarını çoktan unutmuş ve hayatlarındaki çeşitli problemlerden yakınmaya başlamışlar. Peki, bu problemler neyle ilgili? Genel itibariyle paranın huzur getirmediği, yüksek makamlarda insanların kendine zaman ayıramadığı, meşhur olunca sokakta bile rahatça gezilemediği. Ben bu klişe ve popülist düşünceleri tabi ki de samimi bulmuyorum. Mutlaka, insanlar hangi standartlarda yaşarlarsa yaşasınlar bazı problemlerle karşılaşabilir, bu çok doğal fakat biraz da sahip olduklarıyla tatmin olmalılar. Unutulmamalıdır ki, günümüzde birçok zengin aldığı yanlış kararlar veya başka bazı sebeplerden ötürü tüm sahip olduklarını kaybedebiliyor. Bu durumu Thomas Mann, Dolandırıcı Felix Krull'un İtirafları adlı kitabı da çok güzel betimlemiş. Hikâye yüksek burjuvaya mensup bir ailenin çocuğu olarak dünyaya gelen karakterin, tüm zenginliğini kaybedip sonunda hırsızlık yapmaya başladığı bir çöküşü anlatıyor. Kitapta geçen bu çöküş hikâyesi ışığında acaba çok zengin hayata sahip olsak da, bir gün tüm bunları kaybetmeyeceğimizin bir garantisi var mı? Peki, bu durumu göz ardı edersek ve ayrıcaklı hayatı bir yaşam felsefesine dönüştürürsek, bir gün ansızın sahip olduklarımızı tümüyle kaybettiğimizde nelerle karşılaşacağımızdan haberimiz var mı? Ne yazık ki, ben bu bilince sahip olduğumu zannetmiyorum ve maalesef, günümüzde insanların gezdikleri, alışveriş yaptıkları, yemek yedikleri yerleri çoğunlukla ekonomik imkânlarına göre seçtiğini ve ister istemez toplumlarda ayrışmaların burada başladığını düşünüyorum. Dolayısıyla bu farklı kesimlerde yetişmiş insanların hal ve hareketleri birbirlerinden hayli farklı olabiliyor ve hatta aynı toplumdaki farklı kesimlerin davranışları diğerlerince komik, kaba veya banal karşılanabiliyor. Bu durumda bu sınıflar arası geçiş yapan insanların bocalaması da hayli normal. Özellikle de varlıklı bir ailenin, yoksullukla karşılaşması ve baş etmeye çalışmasının ciddi problemleri ortaya çıkaracağı kanaatindeyim. Bu tip insanlar bir alışma sürecine girip davranışlarını değiştirmeye çalışsalar bile bu süreç uzun ve sancılı olabilir. Hatta durumun katlanılamaz bir hale bile gelebileceğini düşünüyorum. Mesela, ben ulaşımımı önceden sürekli hususi bir araç ve şoför ile sağlasam, sonradan da toplu taşımaya mecbur olsam gerçekten zorlanırdım. Çünkü burada ciddi bir kültür farkı yaşanılacağı çok açık veya herkes tarafından tanınan, sevilen bir insan olduktan sonra insanların tanımadığı sıradan bir insan olmaya mahkûm olmak, yani insanların alışmış oldukları hayat standartlarındaki köklü değişiklikler, insan hayatını zorlaştırıp ve çekilmez hale getirebilir. Tabi ki insanlar sahip oldukları imkânları gerektiğinde kullanmalı ancak bu durumdan hoşnut olmayı da unutmamalı ve imkanlarına göre yaşarken tüm yaşamını bu ekonomik kriterlere bağlı kalarak şekillendirmemeli. Yemek yerken, alışveriş yaparken gittikleri yerleri, ekonomik nedenlere bağlı kalmaksızın seçebilmeli ve bir gün tüm varlıklarını kaybetse bile davranışlarını değiştirmek zorunda kalmamalı. Mustafa Feyzi BelviranlıMuhammed Hanifi Değirmençay Galîz’i Gâlip Yapmak Galîz Kahraman! Ne demek acaba “galîz”, bir çeşit övgü mü? İtiraf etmeliyim ki İhsan Oktay Anar’ın bu kitabını elime aldığımda, galîzin anlamını bilmediğim için bunun bir çeşit övgü olduğunu düşünmüştüm. Okumaya başlayaınca ise yüzümde hafif bir gülümseme ile içimden İhsan Oktay Anar’ın ustalığını takdir ettim, çünkü beni kitaba çeken ve övgü olduğunu düşündüğüm başlık, aslında ana karakter İdris Âmil Hazretleri’nin “her şeyi en iyi ben bilirim” tavırlarını alaycı bir şekilde isimlendirildiğini öğrendim. Ben bunu kısaca İhsan Oktay Anar büyüsü olarak adlandırıyorum. Galîz; kaba, çirkin ve iğrenç sıfatlarıyla tanımlanıyor Türk Dil Kurumu güncel sözlüğünde. İhsan Oktay Anar’ın karakteri tanımlama şekline göre ise bu kelime kendini bilmez, insanların yaptıklarını küçümseyen ve yersiz gibi anlamlara evriliyor. Nâm-ı değer galîz kahraman İdris Âmil Hazretleri, birçok işi küçümsüyor, bu işlere tereddüt etmeksizin atılıyor ve başarısız oluyor. Bunu ifade etmek beni her ne kadar rahatsız etse de İhsan Oktay Anar aslında İdris Amil Hazretleri ile bizi bize anlatmış. Nereden başlasam bilemedim. Küçükken televizyonda bağlama çalanları görüp duvardaki bağlamayla evdekilerin kafasını şişirmem mi, yine televizyonda Doğadaki İnsan Serdar Kılıç’ın odundan bardak oymasını görüp meyve bıçağıyla aynı işe girişmem mi? Bu liste uzayıp gidiyor ne yazık ki! İcra edilen işlerdeki mükemmellikten olabildiğine haz almak ve yapanı takdir etmek yerine böylesi çocuksu davranışlar sergilemek... Dönüp teker teker bu davranışlarımı nedenlendirmeye çalıştığımda ise karşıma iki grubun çatışması çıkıyor. Bir tarafta kıskançlık ve hırs, karşılarında ise imrenme ve aynı işi icra etme hevesi var. Bana sorarsanız bir işe atıldığımızda başarımızı doğrudan etkileyen faktörlerden biri de, bu iki gruptan hangisinin bize eşlik ettiğiyle alakalı. Örneğin şimdilerde her ne kadar başarısız olmama şükretsem de, tamamen arkadaşlarımı kıskandığım için sanal strateji oyunlarına merak salmıştım. Bilginiz var mı bilmiyorum, ama bu oyunlar sayısız kombinasyonda stratejinin geliştirilebildiği ve bu yönüyle inanılmaz zorlaşan oyunlar. Kendimi her ne kadar zorlasam da, bir türlü oyundaki kahramanların işlevlerini öğrenemiyor ve bu başarısızlık hâli de, kıskançlığımın tetiklediği hırsımı her geçen gün söndürüyordu. Nitekim kıskançlık ve promosyonu hırs, benim amiyane tabirle bu işe bodoslama dalmama neden olmuş ve plansız giriştiğim bu iş başarısızlıkla sonuçlanmıştı. Öte yandan, galîz olmamanın reçetesi de yok değil. Ben tabiri caizse şıpsevdi bir kişiliğe sahibim ve bu özelliğim karşılaştığım birçok işe ilgi duymamı sağlıyor. Anında “Ben de yapmalıyım!” diyorum içimden ve o işin nasıl yapıldığı, püf noktalarının neler olduğunu öğrenmeye çalışıyorum. Karşılaştığım birçok işe bu şekilde yaklaştığımda, hırs ve kıskançlık gibi baskın duygular olmadığı için daha çok işi öğrenmeye kendimi ikna edebiliyor ve planlı bir şekilde yol katedebiliyorum. Örneğin Farsçanın benim için gerçekten özel bir yeri var. Öncelikle babamın Fars Dili ve Edebiyatı Bölümü’nde öğretim üyesi olması ve fars kültürünü eve taşıması benim bu dile olan ilgimin ana sebebi. Mesela benim elime aldığım ilk kitaplar farsça divanlar ve sözlüklerdi. Durum böyle olunca kısa bir sürede Farsçada mesafe katedebildim. Yani hırsın ve kıskançlığın dümeni ele geçirmediği zamanlarda heves ve imrenme gibi işin önüne geçmeyen işi öğrenmeye teşvik eden duygular ortaya çıkıyor ve galîzin yerini gâlip alıyor. İdris Âmil Hazretleri...Kıskançlığın ve hırsın vücut bulmuş hali. Gördüğü her işe el atan, icra edilen işi küçümseyen, ama her seferinde de başarısız olan bir “kahraman”, nâm-ı değer Galîz Kahraman. Ancak hayat galîz olunacak bir süre tanımıyor bize maalesef ve gâlip olmamız gerekiyor. Umarım kavgalarımızda kazanan hep imrenme ve heves olur. Ayşenur ER Er 1 21301622 TURK 102 SEC:30 Aslı UÇAR 08.11.2014 NAR MARATONU : NARATON Sabahın erken saatlerinde, parkta öylece duran nar ağacından bir patırtı duyuldu. Daldan bir nar yere düşmüş, yarılmış; narın içinden de bir not çıkmıştı. Rüzgâr sağa sola eserek açtı kâğıdı ve okudu gökyüzü kâğıtta yazılanları. Bugün onuncu kupamı da elime alınca artık içimi dökmenin vakti geldiğini anladım ve başladım yazmaya. Çekmecemde bulduğum bir kâğıda yazdığım bu cümleleri kim okur ileride bilemem. Ben içimi dökeyim de, kim toplarsa toplasın artık… Merhaba bilinmeyen, benim adım Nartanem. Adımdan anlaşılacağı üzere ben bir nar tanesiyim. Annem klasik isimleri pek sever de, neyse. Bugün, benim için sıradan ama diğer nar taneleri için pek de öyle olmayan bir başarıya imza attım. Çocukluğumdan beri koşuyorum. Demem o ki profesyonel koşucuyum. Ülkemiz Naristan’da senede bir ülke çapında maraton koşusu düzenlenir. Bu koşu o kadar önemlidir ki senenin diğer günlerinde bu koşu için hazırlık koşuları yapılır. Asıl maratonun olduğu gün gelip çatınca, yarışma sonucuna göre ‘en taze’ nar tanesi seçilir. Sonra tahmin edileceği üzere, madalyalar, kupalar, ‘yılın tazesi’ manşeti altındaki şatafatlı fotoğraflar, mikrofonlar, röportajlar derken bir süreliğine meşhur olur koşuyu kazanan nar tanesi. Koşuya başladığım yıldan beri katıldığım her maratonda birinci oluyorum. Artık o raddeye geldi ki Nar Ajans kapımdan ayrılmıyor. Nar TV ayna misali, ne zaman açıp baksam kendimi görüyorum. Ben kendimi görmekten sıkıldım ama ‘Havadis Nar’ gazetesi benimle ilgili haber basmaktan sıkılmadı! Annem çok övünüyor bu durumla. Emeği çoktur üstümüzde. Kardeşlerim Nurtanem ve Birtanem ile beni bebekliğimizden beri eğitiyor. Bunu yapmadaki amacını yine kendi sözleriyle belirteyim. ER2 Geçen, Nar Ajans muhabirleri onun da fikrini almak isteyip mikrofon uzatınca pek sevindi. Söyledikleri etkileyiciydi doğrusu: ‘’Bir nar atasözü der ki: ’Koşan nar çürümez, taze kalır.’ Ben de bir anne olarak evlatlarımın hep taze kalması arzusundayım. Bu yüzden kendimi bildim bileli onlara eğitmenlik yapıp maratonlara hazırlıyorum. Kaliteli bir nesil, taze bireylerden oluşur. O hâlde hep koşmalılar, biz ebeveynler de hep destek olmalıyız.’’ Annem aynen bunları söylemişti. Medya önünde pek belli etmiyor ama evde diğer kardeşlerime sitem etmiyor değil. Neden onlar da benim gibi olamıyormuş? Nurtanem’in ikinci olduğu maratonlar var fakat Birtanem’de pek umut yok gibi. Genelde son sıralarda bitiriyor yarışı. Doğasında yok koşuculuk, ne yapsın? Doktorlar bende doğuştan yetenek olduğunu söylüyorlar. Çekirdek yapım koşmaya mükemmel bir şekilde yatkınmış. Bu yüzden az bir antrenmanla bile kazanabiliyorum. Ortanca kardeşim çok uğraşınca bir şeyler elde edebiliyor. En küçük kardeşim ne kadar uğraşırsa uğraşsın şimdiye kadar hiç kayda değer bir derece yapamadı. Üçümüzün de fıtratları çok farklı ama kıstas bir tane. Az sürede ne kadar yol koşarsan o kadar tazesin demektir(!) Başka çıkarı yok. Sistem mi denir, gelenek mi denir bilemem ama durum böyle. Herkes, bir heyecanla çalışıyor. Geçenlerde bebeği emeklerken süre tutan bir anneye şahit oldum. Taneler bu kadar önemsiyor dereceye girmeyi. Hatta onlara göre ben zirvedeymişim. Öyleyse peşin peşin söyleyeyim: Hayalini kurduğunuz zirve o kadar da değerli bir şey değil. Kazandığım kupaları kalemtıraş çöplüğü yaptım. Çöp kutuları boş boş duran kupalardan daha işlevli eşyalar sonuçta. Annem, kardeşlerim ile benim aramda husumet doğmasın diye başarılarımı pek dile getirmemeye çalışıyor ama geçen bana imzalattığı bir kupayı başucundaki komodinin üstüne koymuş. Annem dile getirmese kaç yazar, bütün Naristan’ın dilindeyim. Çok doldum artık. Başarı her şey değil ki. Keşke bunu anlatabilsem bütün tanelere. Beni omuzlarında taşıdıkları zaman başarıdan tiksiniyorum. Arkadaşlarımla kol kola gezmek, onlarla günlük muhabbetler ER3 yapmak istiyorum. Ne zaman bir ortama girsem, aşırı ilgi ve saygıdan dolayı ortamdan soyutlanıyorum hemen. Kimse bunun farkında değil. Herkesin gözü derecede, başarıda, birincilikte sanki. Benim gözümse sıradan bir hayatta. Sıradan bir hayat, nimettir çünkü. Parktan geçen bir adam, yerdeki narın hemen yanında duran minik kâğıdı gördü, eline aldı ve inceledi. Anlam veremediği bir karalamaydı bu. Burun kıvırarak buruşturdu attı. Hayatta Kalmak ve Yaşamak Üzerine Mustafa BayraktarHayat olağan şeyler etrafında döner, yaşamak ise ancak olağan dışılıklarda tadılır. Hayatlarını başkalarının onlar için oluşturduğu çitlerin arasında geçiren insanlar, hayatta bulunmak eylemini emin ki güzel bir şekilde uyguluyorlardır ancak yaşamak denilen şeyin bundan daha farklı olduğuna eminim. Çevrili alanın ardında düşünülmelidir belki de yaşam. Eğer öyle ise günün birinde bu alanın ardına atılacak bir adım, insanın hayatta bulunmak eyleminden yaşamak eylemine geçişi olarak nitelendirilebilir. Bu adımdan sonra da tekrar sadece hayatta bulunma eylemine dönüş mümkün olmasa gerek. Olağanüstü bir gecede bulunan karakterimiz de çitlerin ardına yanlışlıkla daolsa bir adım attı. Sonrası ise bahsettiğim gibi oldu. Yaşamak bağımlılığına kapılarak özgürlüğe bıraktı kendini. Tek düzelikten bilinmeyene doğru.Bir çiftçinin hayvanları kaçmasın diye kurduğu çitler ve çitlerin üstünden atlayabilecek kabiliyete sahip olsa da kaçmayan hayvanlar. Güzel bir kombinasyon. Çiftçinin çitleri kurma nedenibelli. Peki hayvanlar neden kaçmıyor? Kaçıp özgürlüklerine kavuşmak varken neden hâla o alanda duruyorlar? Bunu sadece bilinmeyene karşı olan korku ile açıklayabiliriz. Önceden belirlenmiş hayatlarında çiftçinin verdiği yemleri bulamamak ya da başka bir hayvan tarafından öldürülmek gibi fikirlerdir belki de onları o çitlerin arasında tutan şey. Bu yüzden çitler ne kadar kısa ve üstünden atlanması kolay olsa da korunaklı alanın içinde bulunma düşüncesini gerçeğe dönüştürmek de bir o kadar zor olsa gerek. Gerçi bu düşüncenin akla gelmesi de başka bir dert. Bir canlının daha önce hiç görmediği, bilmediği bir şeyi düşünmesi, aklına getirmesinin kolay bir süreç olduğunu düşünmek saçma olurdu zaten. Belki de yaşamanın, yaşamaya başlamanın temeli yanlışlıkla veya tesadüfen atılan bir adımdır. Uçsuz bucaksız yaşam rüyalarına doğru dalmak, yorgunluktan uyuya kalmaktan ibarettir.Çitlerin ardındaki yaşama doğru atılan bu adımlar, başka bir deyişle alınan derin bir nefesle ciğerlerini yaşamla doldurmak insanı mutlu yapar mı? “Emin değilim.” dedi tanıdık ama bir o kadarda belirsiz bir çocuk sesi. Peki mutluluk getirmese de pişman eder mi? “Bilmem, pişman mısın?” dedi cevabını bilircesine. Hayatı ileriye hazılıktan ibaret, geleceği planlanması gereken olarak görenbir insanın çitlerin ardına geçmesinin mümkün olmadığı gibi, planlanmamış bir geleceğe sahipken mutluluğa kesin gözüyle bakmak da mümkün değildir. Heyecana ve biraz da şansa bırakılmış bir yaşamın insana neler getirebileceğini kimse bilemez. Tek bilinebilecek şey insanın yaşamaya başladığıdır. Basit bir hayatta bulunma eylemi bu yaşama eyleminden bazen daha mutluluk verici olsa da yaşamayı tercih eden ve bundan pişmanlık duymayan insanın aklındaki amaç yaşadım diyebilmektir. Geleceğe değil yaşamaya odaklanmak dikkat ve özenle. Nazım Hikmet'in yaşamaya dair yazdıkları gibi. “Yaşamak şakaya gelmez, büyük bir ciddiyetle yaşayacaksın bir sincap gibi mesela, yani, yaşamanın dışında ve ötesinde hiçbir şey beklemeden, yani bütün işin gücün yaşamak olacak.”(Nazım Hikmet) Yaşamak tercihini yaptıktan yada daha mümkünü tesadüfen yaşamak bağımlığına kapılmışken bu eylemin hakkını vermek pişman olmamayı sağlayabilir. Yaşamak denilen uçsuz bucaksız çimlerde kaybolup pişman olmamak için öyle bir yaşanmalı ki haykırarak “Yaşadım!” denilebilmeli. Yoksa yazımın başından beri eleştirdiğim basit hayatta kalma eylemi, boş bir yaşama eyleminden daha olumlu konuma gelebilir. “Değilim.” dedim yaşamın varlığını azalttığı çocuğa.Bu arada sen... Sen yaşadım diyebiliyor musun?KaynakçaZweig, Stefan. Olağanüstü Bir Gece. Çev. İlknur İgan. İstanbul:Türkiye İş Bankası Kültür Yayınları, 2016. 4.Baskı.Hikmet, Nazım. "Yaşamaya Dair." N.p., n.d. Web. Ilgaz Çatak/ 21601982 Sorun Sadece Bizde Değil! Bilin bakalım kim hayatındaki Bermuda üçgeninin elementlerini oluşturan vize, kurs, okul üçlüsünden kaçıp buraya geldi? Ta da, BEN! Bilkent’e başladıktan sonra bir şey fark ettim, burada bir vize haftasının değil vize döneminin olduğunu ve bahsettiğim dönemin size farklı farklı duyguları aynı anda yaşattığını... Geçen hafta Amerikan Tarihi dersimin notları arasına gömülmüşken sıkıntıdan bir anda ağlamaya başladım sonra ağladığım şeyin ne kadar saçma olduğunu farkedip gülmeye başladım bu durum (doğal olarak) oda arkadaşımın akıl sağlığımdan şüphe etmesine sebep oldu. Yine de içimdeki pozitif enerjiyi harcamayıp bunun bir süreç olduğunu (her ne kadar bitecek bir süreç gibi gözükmese de) ve ileride bu hallerimi hatırlayıp kendime güleceğimi söylüyorum. Üstümde böyle büyük bir bıkkınlığın olması beni bile şaşırtıyor bazen. Kimisine göre şımarıklıktan kimisine göre gözlerime taktığım “kötümserlik lenslerimden” kaynaklanıyordu bu bıkkınlık. Okul dışında yazdığım bloğumda bu konudan bahsederken neden birçok öğrencinin hayatında yer edinmiş bıkkınlık üzerine etraflıca düşünmediğimi sordum kendime sonuçta kişi kendisinin doktoru değil midir? Etraflıca bir araştırma yapmak için akademik makalelerin arasına kendimi bıraktım. Yaklaşık 10 makakle arasından bir tanesi gözüme çarptı, bir zamanlar Meryem Üzerli sayesinde aşina olduğumuz tükenmişlik sendromu ile öğrenciler aynı cümlede geçiyordu. Öğrenci Tükenmişliğini Yordamada Stresle Başaçıkma, Sınav Kaygısı, Akademik Yetkinlik ve Anne-Baba Tutumları adlı makalenin sonucunda ülkemizde sınav stresi konusu üzerine yeterince önem verilmediğini ve hakkında yeterli çalışma yapılmamış olduğunu öğrendim. Bu önemli bir noktaydı çünkü Türk öğrencilerinin hayatında yer edinmiş bir “canavardı” sınav. Aldığı eğitim ve verdiği emekler ile nasıl bir insana dönüşebileceğini anlatın. Kişiliğinin nasıl gelişeceğini… “Güvensizliğin oluşturduğu kaygı, başarıyı olumsuz etkileyen ve başa çıkılması zor olan bir durum haline gelebilmektedir. Ayrıca üst öğretim kurumlarına giriş sınavlarının bir yarış haline getirilmesi, öğrenciler arasında rekabetin yaşanmasına da yol açmaktadır. Ailenin zorlayıcı etkisiyle sınavlarda başarı sağlamaya çalışan öğrenciler, arkadaşlarıyla rekabete girerek üstün olmaya çalışmaktadırlar. Sınava hazırlanma gibi rekabetin arttığı durumlarda başarısız olma korkusu, kaygıyı daha da arttırmaktadır (Baltaş, 2009)” (ÇAPULCUOĞLU Uğur , GÜNDÜZ Bülent- sayfa 211) Makaleyi bitirdikten sonra kendimi düşündüm; ben sınav adlı canavar ile neler yaşamıştım? Bir harita çıkardım, bu haritanın başlangıç noktası üniversiteye başlamam oldu ve geriye gitmeye başladım. En stresli veya mutsuz hissettiğim zamanları günlüğüm yardımıyla yazmaya başladım. 23.06.2016- LYS’ye iki gün kaldı ve yapamayacağım korkusu peşimi bırakmıyor. Ağlamaktan gözlerim acımaya başladı, tek istediğim annemi hayal kırıklığına uğratmamak. Bunu anneme söyleyince aldığım cevap; sınavımın umurunda olmadığı, umurunda olan tek şeyin sağlığım olduğunu idi ama benim için bu kadar basit değil. 06.01.2016- Bugün annemle kavga ettik neymiş efendim YGS yaklaşıyormuş çalıştığımı görmüyormuş! 09.04.2015- Bugün Çağlar’dan ayrıldım ve vicdan azabımdan kaçamıyorum umarım onu çok üzmemişimdir. 11.05.2013- Bölüm seçimleri başladı ve ben hâlâ TM ile YD arasında karar veremedim, avukat olmak istiyorum ama matematikte çok zorlanıyorum ve yapamıyorum, yabancı dilim iyi ama sınavda dilden bir bölüm kazandığımda üniversite sonrası nasıl iş bulacağım? 04.01.2013- Bu dönem takdir alamayacağım! Fizik, kimya, matematik, geometri… Hepsi ZAYIF! Kendimi küçük düşürülmüş ve aptal hissediyorum. İngilizcemin pekiyi olması beni mutlu edemiyor bu başarısızlığımın yanında. 20.05.2011- SBS, SBS, SBS! Bıktım artık bu sınavlardan, bir an önce üniversiteye geçip gezip tozmak istiyorum, kendi evime çıkıp gece yarısına kadar dışarılarda gezeceğim ve kimse bana karışamayacak. Niahahaha! (Maalesef küçük Ilgaz çok yanıldı ☺) Ilgaz Çatak/ 21601982 Listeme şöyle bir göz gezdirince sorunlarımın neredeyse hepsinin okulum ve sınavlarımdan kaynaklı olduğunu gördüm. Belki olayları biraz dramatize etmiştim yaşarken ancak bunun yanında bizi yarış atı yerine koyan, bir şeyleri öğretmek yerine sınavlar için ezberleten bir sistem ile de karşı karşıyaydık. “Sorun” sadece öğrencilerde değildi. Ezber ve sınavla bir yere gelebileceğimizi, matematik ve fen yapamazsak ileride iş bulamayacağımızı söyleyen ve yeteneklerimizi görmezden gelip bizi tek tipleştirmeye çalışan eğitim sistemiydi. Belki size klasik gelmiş olabilir bu sözlerim ancak bir söz bu kadar klasikleşmişse ve hâlâ devam ediyorsa kimse değiştirmek için bir şey yapmamış demektir. Kimse memnun olmadığı bu düzeni değiştirmek için adım atmadıkça bu bıkkınlığı nesillerden nesillere aktaracağız, sınavları dünyanın sonu sanan çocuklarımızı teselli etmeye çalışacağız. Endişeliyim dostlar; eğitim sistemindeki eşitsizliklerden, intihar yaşının sekize düşmesinden, çocukların/ gençlerin kendilerini ve çevrelerini keşfedecekleri yaşlarda masa başında hayatın güzelliklerini kaçıracaklarından, sınav yüzünden kendi yeteneklerini keşfedememe ihtimallerinden endişeliyim. Bu kadar saydıktan sonra diyeceksiniz ki “ne yapabiliriz, her şeyi onların iyiliği için yapıyor ve söylüyoruz.” Taşıdığınız “iyi niyet” her zaman beklediğiniz etkiyi yaratmayabilir. Güzel bir geleceğe sahip olsun diye yarış atı misali hipodroma yerleştirdiğiniz çocuklarınıza nasihat vermek yerine onlarla empati kurun, onu anladığınızı ve sonuna kadar arkasında olduğunuzu söyleyin. Yakın zamanda değişmeyecek gibi gözüken bu sistemin içinde cesur hissedecektir. Bu sınavların önemini maddiyat üzerinden; gelecekte iyi bir iş bulup çok para kazanması için olduğunu söylemek yerine manevi yönünü öne çıkarın. Amacım kesinlikle kimseye çocuğunu nasıl yetiştirmesi gerektiğini söylemek değildi. Taşıdığım tek amaç aynı yollardan geçmiş biri olarak çocukların, gençlerin (en azından benden küçük gençlerin☺) yaşadıkları sorunları nasıl daha hafif izlerle atlatabilecekleri hakkında fikir vermekti. Büyüdükçe bıkkınlık içinde boğulan bir birey yerine, olayları sorgulayan ve sonuçlara ulaşabilen bir bakış açısına sahip olmalarını sağlamak. Benden bu kadar! Kendinize iyi bakın ve akıp gitmekte olan hayatı kaçırmamaya çalışın! GONCA GÜL TOLUKAN ŞEHİR AŞKIİnsan sadece kendisine sevildiğini ve önemsendiğini hissettirdiği bir sevgiliye âşık olmaz. Belki bir ağaca, belki bir manzaraya, belki dinlediği bir denizin sesine, belki insan eli değmiş bir yapıya da aşık olabilir. Ya da bunların hepsini kendisine sağladığı, iyi ve kötü getirilerine rağmen tüm benliğiyle kabul ettiği bir şehre dahi âşık olabilir. Bir şehrin insanına, sokağına, sende vesile olduğu her duyguya âşık olunabildiğini Aslı Tunç bize hissettiriyor. Tam da yazarın hissettiği gibi İstanbul da varlığıyla benim içimde bitmek bilmeyen bir aşka vesile oldu. $İnsan kalabalığı bir şehir için çoğu kez dezavantaj olarak görülür. Dezavantajdan çok korkutur. Fazla insan demek fazlaca sorun demektir. Binbir çeşit insan ve hepsinin ne düşündüğünü, kiminin merhametle, kiminin kinle dolu olduğunu bilmek imkansız. Dolayısıyla kimden kötülük, kimden iyilik geleceğini de… Fakat, başka bir taraftan bakmak gerekirse bu kalabalığı ben bir fırsat olarak nitelendiriyorum. Tanıyacak daha çok insan ve onlarla gelecek daha çok anı benim kalbimi İstanbul’a sürükleyen en büyük sebeplerden biri. Bir şehrin sokaklarına dalmak, insanların mimiklerinden o anki duygu düşünceleri hakkında varsayımlar yapmak, o an nereye gittiğini tahmin etmek bir şehri tanıyabilmek için geliştirebileceğiniz en güzel oyunlardan biridir. Aynı zamanda o şehri tanımak için yapabilecek en güzel şeydir. Her gidişimde kendimi Galata’nın daracık ama bir o kadar da kalabalık sokaklarına atarım. Sadece yürür ve insanları izlerim. Benim vaktimi en güzel geçirdiğim zamanlardır o anlar. Son kez odamın kapısını çekip çıktığım her vakit insanların suratlarına daha çok odaklanırım ben. Bir yanımda gözlerimin önünden gitmeyen sokakları dolduran güzel insanlar, diğer yanda gitmek zorunda olduğum bir şehir. Bir şehir insanıyla güzel veya çekilmez nitelendirilebilir. Bir duruma güzel açısıyla yaklaşırsak bize sağladığı avantajları görebilir, güzel hatıralar biriktirebiliriz. $$$Tarih boyunca çoğu kez ev sahiplerini değiştiren şehirler, her kültürden yapılar ve izler bulundurur içinde. Bu o şehirleri biraz daha gizemli kılıp, insanı keşfe sürüklüyor. Bir şehir her ne kadar insanıyla bir kimlik kazanıyorsa da aynı zamanda tarihi uzun zaman öncesine giden şehirlerin çekici taraﬂarı daha çok oluyor bana göre. Çünkü insanoğlu meraklıdır ve tarihe ihtiyaç duyar. En çok da kendini bulmak için okur tarihi. Geçmişte yapılan hatalardan ders çıkarır mesela, çıkardığı sonuçlar doğrultusunda günümüzde yapılan hataları değerlendirebilir. Roma, İstanbul ve Paris gibi şehirler geçmişten çok fazla kalıntılar bulunduran, insanları içlerindenki meraktan dolayı kendine çeken şehirlerdir. Bir savaştan kalan bir kalıntı değil belki, kuruluşu yıllar öncesine dayanan bir pastane de tarih sayılabilir veya insan eli değmiş bir yapı, eyfel kulesi gibi... Kısacası, tarihi olan herhangi bir şey insanın kalbinde bir iz bırakmışsa, herhangi bir duyguyu ön plana çıkarabilmişse, o, şehre güzellik katar. Bir kimlik kazandırır. İnci Pastanesi İstanbul için verebileceğim en güzel örneklerden biridir. Yıllar geçtikte değerlenen bir mekân olarak kaç ilk buluşmaya veya kaç ayrılığa şahit oldu bilinmez ama her İstanbullu orayı bilir. Oraya bir anlam yüklemiştir. Sokaklar da tarihe bir örnek olabilir. Her bir kenarında izler, işaretler bulunan sokaklarda yürürken içinizi merak kaplıyorsa o şehirden ayrılırken içinizde bir burukluk olabilir. Kendinizi o sokaklarda kimin yürüdüğünü, tarihe kazınan olayların nasıl yaşandığını, nerden gelip nereye gittiğini düşünmekten alıkoyamazsınız. $ Bir şehri tanımak hiçbir zaman kolay olmamıştır. Sokaklarında dolaşmak, insanlarıyla sohbet etmek, kokusunu içine çekmek, görmekten çok gezmek sizi o şehre aşık edebilir. Benim İstanbula hissettiğim gibi sizde oraya karşı olan sevginizin bir bela gibi peşinizi bırakmadığını hissedebilirsiniz. Geçirdiğiniz bir saatin veya bir günün her dakikasının keyﬁni çıkarabilirsiniz. Şayet bir gün bir şehre karşı aşk beslerseniz, kendinizi başka hiçbir yere ait hissedemez, her saniye oraya gitmenin bir yolunu bulmakla geçirirsiniz. $$$$KAYNAKÇA $Tunç, Aslı. Belalı Bir Sevgilidir Ardımda Bıraktığım Şehir. İstanbul: Epsilon Yayıncılık, 2015. FATMA GİZEM AKÇAY 21301017 HAYAT KISA Bir kitapsever olarak kitap evlerinde vakit geçirmeyi çok severim. Yine bir gün kitap evindeki raflara göz gezdirirken Stefan Zweig’in Bir Kadının Yaşamından 24 Saat adlı kitabı dikkatimi çekti. Buna rağmen ben raftaki diğer kitaplara yöneldim. Onları inceledim, arka kapaklarına ve içlerindeki birkaç sayfaya göz gezdirdim ve bazılarını da satın almaya karar verdim. Tam kasaya doğru giderken içimdeki ses bana az önce dikkatimi çeken Zweig’in kitabını hatırlattı ve ben kendimi o kitabın yanında buldum. Biraz inceledikten sonra içimdeki sesi dinleyip bu kitabı da satın almam gerektiğine karar verdim. Neden mi? Onca kitabın arasında, sadece o kitaba bilinçsizce gözüm takılmıştı ve açıkçası yazarın adını önceden duymuş olmama rağmen kitabın adı yazara olan merakımı gölgede bırakmıştı. İçimden şu sözleri tekrarladım “Bu kitap tamamen bir tesadüf sonucu ilgimi çektiyse bir sebebi vardır.” Küçük çaplı da olsa duygularımın peşinden gittim ve o kitabı da satın aldım. Açıkçası kitabı okuduktan sonra hayatımızda bizi yönlendirebilen duyguların varlığını daha da benimsemiş oldum ve aklımdan bazı sorular geçmeye başladı. “Önemli olan bizi yönlendirebilen duyguların varlığı mı, yoksa o duyguların bizi nasıl yönlendirebildiği mi?” İşte tam da bu tarz sorular aklımdan geçerken, kitaptaki ana karakter sayesinde tutkunun yaşamımızı yönlendirebilecek bir güce sahip olduğunu fark ettim. Hiç şüphesiz ki insanoğlu tutku olmadan hayatta tam
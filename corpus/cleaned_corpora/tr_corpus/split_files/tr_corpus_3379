güçlü, her şeye dayanıklı bir insan olacaksınız. Bu yolun sonunda çabalarınızın karşılığını göreceksiniz. Umudunu Kaybetme filminde kısaca anlatılmak istenen de bu aslında. Film ruhunuza öyle işliyor ki sanki filmin içindesiniz. Hayatın gerçek yüzüne dair birçok ders çıkarılabilecek bir film. İnsana gerçek dünyanın göründüğü kadar pozitif olmadığını anlatıyor. Gerçek ile hayat arasındaki bariz farkı ayırt etmenizi sağlıyor. Hayatın aslında ne kadar acımasız ve sert olduğunu anlıyorsunuz. Hiçbir şey göründüğü kadar kolay değil. Mutluluğa ulaşmak için birçok zorluğun üstesinden gelmeniz gerektiğini, bir çaba sarf etmek zorunda olduğunuzu anlıyorsunuz. Sadece mutluluk için değil, hayattaki her şey için bir çaba harcamalısınız.. Her şeyin bir sonucu ve bir bedeli olduğunu anlayacaksınız. Mutluluğa ulaşmaya çalışırken geçirdiğiniz zorlu dönemlerin aslında sizi eskisinden çok güçlü bir insan yaptığını anlayacaksınız. Yaşadığınız bütün anıların ilerffide size bir getirisi olacak. Hatalarınızdan ders çıkaracaksınız. Ne olursa olsun asla pes etmemeniz gerektiğinin, umudunuzu kaybetmemek gerektiğinin farkına varacaksınız. Hayatınız gelecekte verdiğiniz kararlara göre şekil alacak. İyi kararlar verdiğiniz sürece hep mutlu olacaksınız. Deniz Daniel POLATKANMor Saçlar ve Gizli Kahramanlar Hepimiz gün içinde gördüğümüz veya konuştuğumuz insanlara bakar ve onları yargılarız. Bunu okuyunca içinizden: “Ben asla dış görünüşlerine göre tanımadığım kişileri eleştirmem, ön yargılarım yoktur.” diyorsanız size saygım sonsuz. Ben bunu iddia edemem. Arkadaşlarımla otururken önümüzden geçen insanların yüzündeki ifadeden tutun giydiği ayakkabının fiyonguna kadar her şeyini yorumlar ve kişilikleri hakkında tahminde bulunuruz. Gözlemlerime göre böyle tahminler yapanların bir tek biz olmadığımızı rahatça söyleyebilirim. Bunun illa ki kötü bir şey olmasına gerek yok. Örneğin, tanımadığınız insanlarla dolu bir odaya girdiğinizde, bütün o insanların içinden, tarzını sevdiğiniz ya da dış görünüşündeki bir şeyden dolayı sempati duyduğunuz (saçlarının kıvırcık olması ya da gözlük takması gibi) kişinin yanına oturursunuz ve bir bakmışsınız ki gerçekten iyi anlaşıyorsunuz. Zaten insanların kendine benzer dış görünüşe sahip insanlara daha çabuk ısındığı bilinen bir gerçek. Tabi benziyorsunuz diye iyi anlaşacaksınız diye bir kural yok; bazen de benzerlikler insanları iter. Yine de, evli çiftlerin çoğunun bir şekilde birbirlerine benzemeleri sizin de dikkatinizi çekti mi? Hani şu, çok uyumlu bir çift dediğimiz türden olanların? Eh, fark etmediyseniz bile artık dikkat etmeye başlarsınız. İnsanlara bakınca tahminde bulunamayacağınız en önemli şeylerden biri ne kadar acı çektikleridir. Hiç tanımadığınız birinden tutun çok iyi tanıdığınızı düşündüğünüz kişiye kadar bu, böyledir. Bazı kişilerin aslında ne kadar güçlü olduklarını tahmin bile edemezsiniz. Bir gün annemle hastaneye gitmiştik ve orada bir kadınla karşılaşmıştık. Annem kadınla konuşurken tek düşündüğüm ne kadar alımlı ve iyi göründüğüydü. Hastaneye de tahlillerini yaptırmak veya bunun gibi hayati önem arz etmeyen bir durum için geldiğini düşünmüştüm. Meğerse kadının sonraki gün düğünü varmış fakat annesi o gün beyin kanaması geçirdiği için her şeyi iptal etmek zorunda kalmışlar ve o andan beri hastanedeymiş. Hayatının en mutlu günlerini yaşaması gereken zamanda ölüm döşeğindeki annesinin yanında çaresizce gözyaşı döken bir insanla karşılaştığıma inanamadım. Ne kadar da güçlü görünüyordu! İçimden onu takdir edip aynı zamanda üzüntüsünü paylaşırken, acaba hayatımız boyunca kaç tane insanı bu şekilde yanlış yargılıyoruz diye düşünmeden edemedim. Bu konuda beni en çok etkileyen ve hayata daha farklı bir bakış açısıyla bakmamı sağlayan kişi Fannie Flagg oldu. Kitabı Kızarmış Yeşil Domatesler’de orta yaş bunalımında olan bir kadının kayınvalidesine olan zorunlu huzurevi ziyaretleri sırasında tanıştığı Bayan Threadgood isimli sevimli bir yaşlı kadınla olan sohbetleri üzerinden birçok güzel hikaye anlatılıyordu. Orta yaş bunalımında olan karakterimiz Evelyn ile birlikte biz de Bayan Threadgood’un geçmişine dair anlattığı hikayelere şaşırıyor, seviniyor bazen de kahroluyorduk. Abisini, eşini ve neredeyse sevdiği herkesi kaybeden Bayan Threadgood’un nasıl bu kadar hayat dolu olabildiğine anlam veremiyorduk. Bir diyaloglarında Evelyn bunu nasıl başardığını sorduğunda “Ah tatlım ben payıma düşeni gömdüm ve her dert bir öncekinden daha çok canımı yaktı. Ama keder içinde yaşayamazsın. Keder, insanı şu Dünyadaki her şeyden daha çabuk hasta eder.”(Flagg 79) diye cevaplamış ve çikolatasını yemeye devam etmişti. Kitapta, Bayan Threadgood ile ilk karşılaştığınızda kuaför çırağı olan bir kızın boyadığı mor saçları ve deli dolu tavırlarıyla biraz bunamış tatlı bir teyze olduğunu düşünüyorsunuz. Kitap bittikten sonra ise ne kadar zeki, pozitif ve harika bir karakter olduğunu fark edip kitaba sevgi dolu bakışlar atarak gününüzü geçiriyorsunuz. Hatta her Kızarmış Yeşil Domatesler ismini duyduğunuzda tebessüm etmeden duramıyorsunuz. Bazı kitaplar, filmler ve insanlar böyledir. Ne kadar varsayım yaparsanız yapın karşınızdakinin ne kadar inanılmaz olabileceğini kestiremezsiniz. Onlara bir şans verip görmeniz gerekir. Kaynakça: Flagg, Fannie. Kızarmış Yeşil Domatesler. İstanbul: Pegasus Yayınları, 2015. Baskı. Ezgi KAHRAMAN Tercihlerimiz Biz insanlar, yaptığımız işlerde her zaman çok başarılı olmak istiyoruz ve bunun için çabalıyoruz. Başarının anahtarı çalışmaktır diyor herkes ama çalışan tüm insanların başarılı olduğunu söylemek mümkün değil. Zaten herkesin her şeyde başarılı olması olanaksız. Bu durumda başarıyı getiren başka bir etken daha arıyoruz. İnsanı başkalarından farklı kılan, özel yapan bir şeyi keşfediyoruz; yetenek. Öyle ki kimileri resim çizmekte, kimileri müzik aleti çalıp şarkı söylemekte, kimileri ise matematik soruları çözmekte diğer insanlara göre daha başarılı olabiliyorlar. Biz de “ Onun, resime; diğerinin, müziğe yeteneği var.” diyerek insanları sınıflandırmakla kalmıyoruz, aynı zamanda bu insanlar sanki bundan sonra sadece bu alanlarda kendilerini geliştirip başarılı olacaklar gözüyle bakıyoruz. Peki insanlar yeteneği olan bir şeye yönelmek zorunda mı? Başarılı olmak, yapabileceğimiz en iyi şey neyse onda yoğunlaşmayı mı gerektirir? Ya yeteneğimiz ile yapmak istediklerimiz birbiriyle örtüşmezse ne olacak? İnsan yeteneğinin olduğu bir işe mi yönelmeli, yoksa yapmak istediği şeyi mi yapmalı? Bir insan düşünün, çok güzel bir sesi var ve şarkı söyleyebiliyor ama müzisyen olmak istemiyor. Veya bir genç üniversite sınavından çok iyi bir puan almış, ailesi tıp okumasını istiyor ama o avukat olmak istiyor. Evet, her insanın bir işe, bir olaya özel bir yatkınlığı vardır ve bu, o insanı diğer insanlara kıyasla daha üstün kılar. Doğuştan gelen bu şeye “yetenek” diyoruz. Ama bu illa ki bize özgü şeyler doğrultusunda hayatımızı şekillendireceğimiz anlamına gelmiyor. Hatta bazı insanlar yeteneklerini göz ardı bile edebiliyor. Tıpkı filmdeki Will karakteri gibi. O, hademelik yapan, akademik eğitim düzeyinde bir eğitim almamasına rağmen matematik profesörlerinin bile yapmakta zorlandığı matematik teoremlerinin ispatlarını kolayca yapabilen biri. Kendisini keşfeden profesör, Will’i “matematik dehası” olarak nitelendiriyor ve bilime çok katkısı olan sayılı bilim adamlarından biri olabileceğini düşünüyor. Ama Will’in yaşamak istediği hayat bu değil. Aslında ne istediğini o da bilmiyor. Ama ne istemediğini biliyor. Masabaşı bir işte çalışmak istemiyor mesela. Matematiği hayatının odağı yapmak istemiyor. Bu matematiksel zekası onu olmak istediği kişi yapmıyor, geçmişindeki boşlukları doldurmuyor, onu mutlu etmiyor, mutsuz da etmiyor gerçi. Pek bir faydası yok ama. Söylemek istediğim, hayatta bazı şeyler vardır, biz kolayca elde ederken başkaları ona ulaşmak için hiç yapmadıkları kadar çabalarlar veya bizim çok istediğimiz şeyler başkaları tarafından bir kenara itilir. Bu çelişki aslında başarının göreceli bir kavram olduğunu gösteriyor. Kimisine göre mevki sahibi olmak başarıyı getirir, kimisine göre çok para kazanmak. Başarı aklımızda farklı imgeleri oluşturabilir ama başarının sonucu mutluluktur. Yani başarıyı amaç olarak görmekten çok, mutluluğa ulaşabilmek adına ona bir araç gözüyle bakıyoruz. Mutluluğa ulaşmak için ise sormamız gereken soru şu: Hayatımızı neye, kime göre yaşayacağız. Kendi kararlarımız doğrultusunda mı yoksa başkalarının bizden beklediği şekilde mi? Hayat insanlara birçok yol sunar ve bizlerin hep bir seçim yapması gerekir. İnsanlar neyi, nasıl yapmaları gerektiğine karar verir ve sonuçlarını göze alırlar. Düşünmemiz gereken iki şey var. İstediğimiz bir hayatı mı yaşamak güzeldir, yoksa çevremizdeki insanların bizden beklentilerine göre yaşasak bizim için daha mı iyi olur? İki seçenekte de başarıya ulaşmak mümkündür ama başarının derecesi de kendisi gibi görecelidir. Ancak istemeyerek aldığımız kararların yarattığı başarısızlık, kendi tercihlerimizin sonucunda oluşan başarısızlıktan daha üzücü olur. O yüzden denemekten, hata yapmaktan korkmamalıyız. Zaten hataların, yanlışların farkına varmak demek, bir daha aynı hatayı yapma olasılığını düşüreceği için bunu da başarı olarak görebiliriz. Kendi hayatımızı kendimiz şekillendirmeliyiz. Ne yetenekli olmak ne de başkalarının söylediği şeyler bizi alıkoymalı bu düşünceden. Yaşamımızı kendimiz yönettiğimiz sürece istediğimiz mutlu bir yaşama kendi ayaklarımız bizi mutlaka götürecektir. Beren Atalay Yaşlı Ruhlar ve Açlık Bu haftanın romanı Paulo Coelho’dan Aldatmak. Üzerine çok şeyler yazılan, çok konuşulan bir roman. Daha önceki yazılarımdan da belli olduğu üzere kendim hakkında çok derin şeyler anlatamıyorum. Yüzeysel şeylere kafa yoran biri olduğumdan değil aslında, belki biraz ketum biraz da çekingen olduğumdan. Yazamıyorum ben böyleyim ben şöyleyim tadında uzun uzun yazılar. Ama bu yazıda mümkün olduğunca derine inmeye çalışacağım. Çünkü Aldatma’yı okurken hayatımla bir çok ortak nokta buldum. Hiç aldatmadım ya da aldatılmadım hatta benim de uzun süredir güzel bir ilişkim var. Ama hayattaki güzel şeyleri görmezden gelmenin, onlarla yetinemez olmanın ne olduğunu biliyorum. Oyunlardan ve dramdan hoşlanan biri kesinlikle değilim ama her şey tıkırında giderken nedense boşlukta hissediyorum hep. Beynimin bununla başa çıkma yöntemi endişelenecek şeyler bulmak, kafaya takmak ve sonunda panik bozukluğumu tetiklemek. Ama bunu fark ettikten sonra bunun “komplike” beynimin bir oyunu olduğunu anladım, artık endişelenmek kafamda bin bir türlü senaryo kurup durmanın da hayatımın maceralı olduğu anlamına gelmediğini de anladım. Mesela artık ben de kitaptaki Linda gibi ilişkimde bir şeyler arıyorum, yenilikler istiyorum, genç olduğumu hatırlamak istiyorum. Genellikle ilişkimde bir sorun bulamıyorum. Sıkıldım mı acaba diye düşünürken âşık olduğum gerçeğiyle karşılaşıyorum. Yenilik olarak ise yeni dövme yaptırmayı ya da saçımı boyamayı hatta kazıtmayı deniyorum. Ki gerçekten işe yarıyor. Ya da o kısa sürelik ilgi hoşuma gidiyor. Ne yazık ki genç olduğumu asla hatırlayamıyorum. Reenkarne olduğuma, ruhumun aslında bin yaşında olduğuna eminim. Diğerleri gibi orada burada gezmek, içip dağıtmak ya da farklı farklı insanlarla uğraşacak enerjim nedense olmadı hiç. Kitabını, kahvesini alıp plak dinleyen yaşlı teyzeydim ben hep. Maalesef bu kendimi bulduğum ya da kim olduğumu bildiğim anlamına gelmiyor. En büyük sorunum amaçsız olmak. Küçükken filmlerdeki ergenlerin “Ben kimim?” sorusunu yanıtlama çabaları hep çok anlamsız gelirdi. Benim asla böyle bir sorunum olmayacak diye düşündüğümü çok iyi hatırlıyorum hala. Oluyormuş. Mesela bu da büyük konuşmamak gerektiğini ilk öğrendiğim anlardan biridir. Lafı çok uzattım. Ne bu kitaptan sonra ne de nice başkalarından sonra bu açlık hissinin nasıl doldurulacağını bulabilmiş değilim. Belki de doyumu aramaktır hayat. Çünkü biliyorum ki insan denilen varlık asla doymuyor. Hep daha fazlasını istemiyor muyuz? Belki de benim elimdekilere sahip olmak bir çok insanın hayali hatta belki değil, öyle. Ama yine de ben daha fazlasını istiyorum. Benim imrendiklerim de öyle. Ruhun açlığı asla yatışmıyor. Dünyanın bu hâle gelmesini de buna bağlıyorum ben. Savaşlar hep daha fazlası için. Yıldızlara erişmeye çalıştıkça daha da yüksekten düşüyoruz. Oysaki bulutlara düşeriz sanmıştık. Açlık ve kıskançlık insanoğlunun asla kurtulamadığı, hatta düzen böyle gittikçe asla da kurtulamayacağı şeylerden. Bugün için konuşmak gerekirse, sosyal medya insanların hayatlarını mükemmel göstermesi için ve diğer insanlarında yarışması ve kendine acıması için mükemmel bir araç. Okula beraber gittiğim sıradan kızların bir anda makyaj, filtreler ve hatta estetikle adeta birer manken olması beni de sıradan hissettiriyor. Çektikleri zorluklara tanıklık edip yardım ettiğim zamanları hatırlıyorum ve bir de şuan paylaştıkları “kusursuz” hayatlarına bakıyorum. Perde arkasını bilsem bile imrenmemek elimde değil. Kim binlerce beğeni almak, kitleler tarafından takip edilmek istemez ki, değil mi? Ne kadar yüzeysel de gelse bir parçamız hep beğenilmek takdir edilmek istiyor. Bir parçamız da macera ve dram istiyor. Böyle böyle doyumsuz yaratıklar oluyoruz. Çözüm? Çözümüm yok. İnsan doğasını henüz o kadar çözemedi bu yaşlı ruh bile. Sahi ben ne diyordum en son? Mahir Ünsal Eriş ’in son kitabından mı bahsediyordum? Peki, samimiyetten de bahsediyor muydum? Bahsediyor olmam lazım, aksi hayal bile edilemez! Her neyse… Al kitabını eline ve gel en baştan başlayalım seninle okuyucu. Ne yapalım, olduğu kadar güzeldik deriz artık. Ne diyeyim? Samimiydik. Zaten şu kapağa bir baksana! Yahu, çocukluk fotoğrafını kapak yapan bir adamdan ne bekliyorum ki ben de hiç yani! Kapağı aç, bırak Allah’ını seversen şu basım yerini, baskı sayılarını falan bir kenara. Şimdi sormalıyım: Birini çok, ama çok sevdin mi hiç? Herkesin kendi tarzı vardır, haklısın. Ancak, çok sevdiğinde dinlediğin Yıldız Tilbe şarkılarının, Müslüm Gürses’in, Neşet Ertaş’ın tadını da başka nereden alabilirsin bilmiyorum… Bir kitap düşün. Düşündün mü? Adını bir tweetten alan bir kitap mıydı? Olmadığını biliyordum, ama bu kitap böyle işte. İlk sayfasında Yıldız Tilbe gibi kendine münhasır, bana çoğu zaman içten gelmiş bir kişinin bir gün kafasına esip de yazdığı “Olduğu kadar güzeldik” sözünü okuduğum andan itibaren artık normal gözle bakamazdım bu kitaba. Bir kere bu Mahir Ünsal Eriş denilen saygıdeğer adam ile bir ortak noktamız vardı artık. Bu kitabı çoğunlukla arabesk lafını duyduğu andan itibaren bulunduğu ortamdan koşarak uzaklaşacak kişilerin okuyacağını bilmesine rağmen arabesk şarkılar yapan bir kadının sözünü kitabının kapak sayfasına mühür gibi koyuverebiliyordu hiç çekinmeden. İşte dürüst, samimi, içten, bizden bir halk adamı! Dur, dur… Siyasi propagandaya döndürmemeliyim olayı. Belki de Erdek’te daha önce bulunduysam; Ankara’nın sokaklarının, semtlerinin kaldırım taşlarını aşındıracak kadar yürüdüysem ondandır. Hiç yaşamadın mı Ankara’nın ayazını? Hiç Erdek’te denize karşı tost yemedin mi? Bence bir ziyanı yok, yemiş kadar olursun okuduğun vakit. Kitabı okurken içimde oluşan his bir garip idi. Bazen kitap okursun, ama sen mi kitap okursun yoksa kitap mı senin canına okur ayırdına varamazsın. Bazen de kitap okursun, ancak sen bile bulamazsın zihninin kaçıp gittiği sahil kasabasını. Beni sorarsan, yetiştim sayılır bu delifişek aklıma. Kitabı okurken her şey çok canlıydı, çok parlaktı. Öykülerde çaylar içildi, anneanne evlerine gidildi ve ben hepsinde oradaydım diyebiliyorum şimdi. Her cümle bitip bir diğerinin başlamasına sebep olurken aklımda anılarımın renklere büründüğünü hatırlıyorum. Çarklı çakmakla ateş yaktıysan bilirsin: Başparmağını çarkın çıkıntılarına oturtursun önce, çevirirsin sonra çarkı ortasındaki çakmaktaşı küçük kıvılcımlara dönüşsün diye. Parmağının hareketi basmalı düğmede son bulur, gaz açığa çıkar ve kıvılcımlar gazı tutuşturur. Ben kitabın en başından itibaren yanmaya hazır gaz idim. Bu sefer çakmaktaşım bu kitap oldu. Özellikle Anadolu’yu gördüğümden; anneannemle, geniş ailemle vakit geçirebildiğimden; en azından 90’ları yakalayabilip yazları güneş batıp hava kararana kadar dışarılarda gününü gün edebilen bir çocuk olabildiğimden dolayı kendimi sadece saman kâğıtları üzerinde basılı mürekkepleri okumuş olarak addetmedim. Ben canım sıkıldıkça kendimi onunla eskilerden bahsederken bulabileceğim bir dost edindim. Bazen anılarım hayat buldu, bazen de hiç yaşamadığım olayları tecrübe ettim bu kitapta. Öyle değil midir zaten? Her bir öykü, roman birer anı, hatıra bırakmaz mı zihnimizde tıpkı insanlar gibi… Kitaplarla da insanlar gibi tanışıyor ve okumaya başlıyoruz. Her bir kitap ardından bir arkadaş ediniyoruz. Bazen ayıp olmasın diye yarıda bırakıp gidemiyor, istemesek bile en sonuna kadar okuyoruz. Bazen ilk görüşte bir şeyler hissediyor, bir söze dost, bir gülüşe aşk ediniyoruz. İşte Olduğu Kadar Güzeldik benim için sevimli, naif bir dosttur bundan böyle. Annesi ve babasından bir “Aferin oğlum” sözü duymayı hak etti Mahir Ünsal Eriş. Gülüşüne tav olduğum Kitap’ıma, âşık olduğum Yazar’ıma da bir gün uzun uzun yazabilmek umuduyla, sevgilerle kal okuyucu… Prestij ( Ahmet Batıkan ÜNAL ) REKABETÇİ İNSANLIK Prestij 2006 yılında filmi ve kitabı birlikte seyircinin ve izleyicinin karşısına çıkan rekabet iç güdüsünü sonuna kadar yaşayan iki sihirbazın hayatını konu edinmektedir . Temel olarak filmde iki eski iş ortağının bir birinden ayrılıp adeta birer düşman havasında rekabetini ve bu rekabet sırasında yapılan fedakârlıkları izleyicilerle aktarmaktadır . Ben ise bu yazımda rekabet duygusunun insanı hangi boyutlara taşıyabileceği konusunda fikirlerimi sizler ile paylaşacağım. Prestij filminde işlenildiği gibi rekabet her insanın sahip olduğu ve başkalarına karşı özellikle yakından tanıdığı kişiler arasından sivrilip ortaya çıkma dürtüsüdür.Rekabetin temelinde yatan düşünce ise aslında insanın bunca zamandır evrilip tabi bu evrilme biyolojik açıdan ziyade insanların toplumdaki diğer üyelere karşı üstünlük kurmak için yeni ve farklı yollar bulup kendilerini geliştirip evirmesidir . Buna bir örnek vericek olursak insanların yerleşik hayattan önceki dönemlerde ki en büyük rekabet bir başka değişle yarış konuları avcılık üzerineydi ve toplumun avlanan her bir bireyi daha çok hayvan avlamak için çalışıyorlardı . Ancak çok fazla hayvan avlayamayanlar ise bu rekabetin dışında kalmamak için beyninlerini biraz daha zorlayarak yeni avlanma teknikleri geliştirmeye başladılar ve tahmin edildiği gibi daha önceden onlardan daha fazla avlananların iki üç katı hayvan avlamaya başladılar ve bu seferde bu kısır döngü tekrar diğerlerine göre az avlanalarda gerçekleşmeye başladı ve her yapılan şeyin üstüne daha iyisini yapmaya çalışan birisi çıktı ve o günlerden şimdiki modern dünyamızın oluşmasına katkı sağladı . Benim diyeceğim odur ki rekabet denilen şey uğrunda bazen çok fazla fedakârlık yapılması gerekse bile insanlığın ve modernliğin gelişmesini sağlayan mienk taşlarının başında gelmektedir . Bununla birlikte rekabetin her ne kadar insanlık tarihi için çok önemli olduğunu düşünsem de herşeyin bir sınırı olduğunu düşünürüm aslında bu sınır daha çok rekabeti farklı bir boyuta taşıyıp başkalarına karşı düşmanlık beslenmesinden kaynaklanmaktadır . Çünkü bu tür durumlar insanların daha üretken olmalarını engelleyip onların hali hazırda bulunan rekabet duygularını başkalarına zarar vermeye yönlendirir ve gelişmelerin olamsı gerekirken gerilemeler olmaya başlar . Bu gerilemelere verilebilecek en güzel örnek ise hepimizin yakından tanıdığı ampulün mucidi olarakta bilinen Thomas Edison ve Tesla arasında olmuştur ve Edison 'nun rekabet duygusunu yanlış yönlendirmesi sonucunda Tesla'nın bulduğu veya bulmaya çalıştığı bir çok proje yarım kalmış ve insanlık tarihine , her ne kadar bir çoğumuz Edison'u sadece ampulün mucidi olan iyi biri olarak tanıyor olsada , kara bir leke olarak geçmiştir ve onlarca yıllık gerilemeye veya yerinde saymaya neden olmuştur. Son olarak rekabet dediğimiz şey iki kardeş arasında olan tatlı ve yapıcı bir düşünce olabilirken , iki düşman arasında ki yapıcılıktan çok yıkıcılığı temel alan bir olguda olabilir . Tabi bunların hemen hemen hepsi iyi ve kötü tarafları olmak üzere iki farklı kefeye ayrılır ve tartılırsa iyi taraflarının daha ağır basacağından emin gibiyim ; bu düşüncemin en önemli nedeni ise insanlığın bazen gerçekten telafisi mümkün olmayan hatalar yapmış olmasına karşın aslında bu hataların büyük bir çoğunluğu bireysel sorunlar yüzünden kaynaklandığını düşünmemdir . Bir başka değişle insanların rekabetçi tarafları bazı bireylerde orantısız ve gereksiz tepkilere neden oluyor olabilir ancak bu demek değildir ki rekabet insanlığa zarar verir . Son olarak toparlamak gerekirse rekabet insanların ve toplumun gelişmesi için olmazsa olmazların başında gelmektedir ve rekabetin olmadığı bir dünya düşünülemez . Ahmet Batıkan ÜNAL Yağmur Altınkaynak İKİNCİ BİR TÜR OLARAK KADIN Gelişmemiş bir Ortadoğu ülkesinin gelişmiş okullarından birinde yazıyorum bu satırları. Gençlik çağında, yirmi yaşında bir kadın olarak konuşacağım bugün; ne öğrenci, ne evlat ne de taraf olacağım. Tüm gerçekliğimi kuşanıp anlatacağım içimden geçip aklıma düşeni. Şimdiden söyleyeyim kelimelerim pek iyimser değil bilakis haklı bir isyan taşıyor olmanın karanlığını sızdırıyor içten içe. Korkunç bir coğrafyada yaşıyorum. Daha doğrusu genç bir kadın olarak yaşamaya çalışıyorum. Bu coğrafya öyle bir cehennem ki gün yüzü görmemiş küçücük kız çocukları alınıp satılır, kadınlara nasıl tecavüz edileceğine dair fetvalar verilir. Öyle bir ateş çemberi ki bu coğrafya burada kadınlar dövülür, aşağılanır, yasaklanır. İşin çıldırtıcı yanı ise kimse durup düşünmez. Allah’ın bir kulu da çıkıp durun, durdurun demez. Toplumların ne çok yüzü var değil mi? Ben, toplumun her defasında kendine yeni bir suret edinmesinden bıkmış vaziyetteyim. Yabancılaştım doğduğum topraklara, büyüdüğüm insanlara. Bu noktada kendimi sorumlu görmüyorum. Söz konusu toplum ve düzen her şeyin sebebi zira onlar içimdeki gelecek ateşini söndürdüler, umudumu boğdular yalan değil. Kendimi burada güvende hissetmiyorum. Açık konuşmak gerekirse sürekli bir bomba patlayacakmış da ölecekmişim gibi bir endişe taşıyorum. Bazen düzelebiliriz, daha iyi, daha normal bir hayat mümkün diyorum. Uğraşalım, konuşalım, ses çıkaralım bir şeyler yapalım lütfen bir şey olalım diye umutla yükseliyorum. Ertesi gün gelen yeni kara haberle yine kısılıyor içimdeki umudun sesi. Ardından yine eski hâlime dönüyorum. Şu okulu bir bitirsem de gitsem uzak ülkelere en azından kendimi kurtarsam diyorum. Çünkü artık kahkaha atmama, dışarı çıktığım saate, giydiğim, daha doğrusu giyemediğim, eteğe, anne olmak isteme ya da istememe hakkıma müdahale edilmesine tahammül edemiyorum. Artık kendimi sırf cinsiyetimden dolayı ikinci sınıf insan olarak hissetmek istemiyorum. Bir distopyada yaşamaktan yoruldum. Biraz önce yakındığım, kabul edilemez gerçeklere maruz kalmak çok ağır. Çok şey mi istiyorum? Kesinlikle hayır. Yaşanması gereken standartları, şartları talep ediyor olmam çok doğal. Gerçi bu ülkede anlaşılmayı beklemek bile ütopik değil mi? Kendime dönüp baktığımda kısır bir döngüye kapıldığımı görebiliyorum. Bu döngü kapanıp kapanamayacağını bilemiyorum. Her açıdan kötüleşen hayat şartları beni kendi ellerimle inşa ettiğim duvarlarım arasında sıkıştırıyor, ruhumu iyice toplumdan izole etmeme sebep oluyor. Belki böyle yaşamam en iyi seçenektir ya da belki de büyük bir kaçıştır. Öyle ya da böyle bu izole yaşam tarzı benden insan ve insan sevgisini eksiltse de pek çok şey kattı. İnsanlara ve topluma sırtımı dönünce boşluğumu yine insan eseri olan kitaplarla, filmlerle, sergilerle doldurdum. Bol bol okudum, gezdim, izledim. Buna örnek olarak yakın geçmişte izlediğim Suffragette’ i gösterebilirim. Yönetmen koltuğunda Sarah Gavron’ın oturduğu 2015 yapımı film kadınların hakları uğruna nasıl mücadele ettiğini en gerçek şekliyle gözler önüne seriyor. Hâl böyle olunca film benim de hassasiyetlerime hitap etti ve bana yeniden umut aşıladı. Ruh hâlim fazla karışık. Bir umutlu bir çaresizim. Kötü olan her şeyin değişebileceğini umuyorum sadece. Şimdi oy verebilmemiz için zamanında canlarını feda etmiş kadınları görüp bu distopyanın devam edeceğini düşünmek eminim onların yaşayan ruhlarını incitecektir. Belki yakın gelecekte değil fakat ilerde bir gün kadınların psikolojik ve fiziksel şiddete maruz kalmadığı, ekonomik, siyasi, akademik hayatta ikinci sınıfa itelenmediği günler gerçek olacaktır. Kadınların ikinci türmüşçesine muamele gördüğü bu günler tarihin utanç sayfasında kalacak. Her ne kadar şimdi imkansız gibi gelse de inanıyorum çünkü inanırsak olur. Özge Norman OLAĞANIN DIŞINA ÇIKMAYA CESARET EDENLER Günlük hayatta bazen genel yaşayışımızın dışına çıkmak isteriz, sakin, düzenli bir hayatımz varsa eğer bir çılgınlık yapmak isteriz örneğin; yeni deneyimler yaşamak için risk alırız çoğu zaman. Peki sebebi ne bunun, niçin rahatımızı kaçırmak için bunca yolu deniyoruz? Bunun cevabı aslında çok açık. İnsan monotonluğun dipsiz kuyusuna düştüğünde kendini kurtarmak için elinden geleni yapıyor. Aklına gelmeyecek deneyimler yaşamak, ufkunu açacak şeyler yapmak istiyor. Sıradanlığın dışına çıktığımızı fark ettiğimizde tüm vücudumuzu yeni bir heyecan kaplıyor, sanki her bir hücremiz kış uykusundan uyanıyor, yeni duyguların ve yaşantıların habercisi oluyor bu adeta. Uykudan uyanmak demişken, ben de hayatımı sıkıcı bulurdum bu zamana kadar; hatta içimden bunca yıl insanlar sıkılmadan nasıl yaşıyor diye geçiriyordum sürekli. Çevremi daha dikkatli gözlemledikçe anladım yeni bir motivasyon bulmak, peşinden koşacak yepyeni heyecanlar, amaçlar üretmek çok önemli her bir birey için. Kimileri için eğitim, para, iş ve aileleri önde geliyor, onlara yönelik hedefler koyuyorlar; kimileri ise daha spontane hareket ediyor, bazıları da uçlarda yaşıyor “hedonizm”i benimsiyorlar, ki bu da çok ilginç bir yaşam tarzı bence. Ben ise, iki kutbun ortasındayım. Planlar yapmayı ve geleceğe dair hayaller kurmayı seviyorum fakat bunun yanında hayatımı renkli kılmak, bugünümü anlamlandırmak için elimden geleni yapıyorum. Doğrusu, ben de bir günümün diğerinin aynısı olmasını sevmiyorum. Yeni şeyler denediğimde, en basitinden yeni bir hobiye başladığımda bile bunun hayatıma olan etkisini büyük ölçüde fark edebiliyorum, kişiliğim de değişime uğruyor ve ben bu değişime ayak uydurabiliyor olmanın hazzını yaşıyorum. “Yaşadığını hissetmek” diye bir söyleyiş vardır ya işte tam da bu duruma uyuyor. Hiç bilmediğim yönlerimi keşfederken ben, daha önce tatmadığım duyguları yaşarken, yeni yüzlerle ve seslerle bir arada olup onlarla iletişim kurarken “yaşadığımı hissediyorum”. Olağanüstü Bir Gece’nin başkarakteri Baron gibi ben de bütün bu yaşantıların beni nereye sürükleyeceğini bilmeden, kendimi olayların akışına bırakarak hareket ediyorum ve bunun sonucunda herhangi bir pişmanlık duymuyorum. Hayatımız bir anlam bulmaktan ibaret aslında, küçük anlamlar bu bulduğumuz, karakterimizi ve benliğimizi bir adım ileriye götüren ve sıradanlığın parmaklıklarına takılmasını engelleyen. Tutkularımız, bizi kayıtsızlıklarımızın içinden çekip çıkarıyor; dış dünyayla yüzleşmeye itiyor. Ben olağanın dışına attığım her adımda kendime meydan okuyorum bir bakıma, bir yanda düzene kafa tutuyorum, sistematikleştirme eğilimine toplumun. Küçük çaplı bir isyan bu; hem dışa vurduğum hem de kendi içimde yaşadığım. Belki de beni motive eden şeylerden biri de bu: sıyrılmak toplumun pençesinden; kendi hayatıma yön verebilmek, bir rota belirlemek zorunda olmadan daha. Sırt çantamı da alıp sonunu tahmin edemeyeceğim bir yolculuğa çıkmak istiyorum örneğin, yepyeni bir ülkeye yerleşmek istiyorum, içimdeki dürtü ve sayısız duygu ve düşünceyi deneyimleme isteği beni dayanıklı, zihnimi taze kılıyor. Maalesef bunun yanında, ne zaman farklı bir şey yapmaya yeltenecek olsam çevremdeki kişilerin önyargılarıyla da karşılaşıyorum. Bilmiyorum yapım mı böyle ama bu söylentilere kulak vermemeyi seçiyorum, kimi zaman “marjinal” olarak adlandırılıyorum bu yüzden. Fakat benim gibi herkes marjinal olarak adlandırılsa ve ötekileştirilseydi toplum çökerdi, içten içe. Gerçekleştirmek istedikleri hayalleri olan ve bunun için cesareti olmayan veya vazgeçmeye meyilli olan çok tanıdığım var benim bile daha bu genç yaşımda. Açıkçası, yaşadığım toplumun baskıladığını düşünüyorum hayallerimizi gerçekleştirmek gibi son derece masum bir isteği bile. Kim bilir belki de özgür toplumlarda daha çok önem veriliyordur kişinin kendini dilediği gibi gerçekleştirebilmesine. Hayallerini bir şekilde canlı tutmaya ve umutsuzluğa kapılmamaya çalışan insanları gözlemliyorum. Öte yandan tektipleştirme çalışmaları tüm hızla devam ediyor toplumun ve daha neredeyse en temel kurumlarından başlıyor bu tektipleştirme, eğitim kurumları, idari bürokrasi başta gelmek üzere hayatımıza empoze edilmeye çalışılıyor bu ideoloji. Bunun için sürekli bir koşuşturma içerisindeyiz, kendi isteklerimizi, duygularımızı ve iç sesimizi dinlemeye vakit bırakmıyor bu içinde yaşadığımız dünya. Sonbaharda dökülen yapraklar gibi bir oraya bir buraya savruluyoruz ancak bize kimse sormuyor: “Mutlu musun bu halinden?” diye. Bizim de kendimize bu soruyu sormaya halimiz kalmıyor bunca yıldır savrulmaktan, çoğu zaman istemeden ve keyifsizce. Yine de hayatımızda yaptığımız küçük değişiklikler bizi monotonluğun boğucu rüzgarından kurtarıyor. Hatta şanslıysak her bir günümüz yeni bir macera haline gelebiliyor çünkü değiştirdiğimiz her bir alışkanlık, davranış, yaşayış milyonlarca güzel duygu ve deneyimi getiriyor beraberinde. Anılar kazınıyor hafızamıza birer birer, en çok da bize farklı hissetiren ve bize yeni bir şey katan, yeni bir bakış açısı kazandıranlar. İsmail Yavuzselim Taşçı En Önemli Besin İnsan için en önemli besin maddesi nedir? Karbonhidrat içeren besinler mi, yoksa yağ içeren besinler mi? Yoksa günümüzün popüler besin maddelerinden biri olan protein içerikli besinler mi? Bunlardan hangisinin bizim için en önemli olan besin maddesi olduğunu bilmiyorum ama saydıklarımın hiçbirinin bir insanın ruhunu besleyemeyeceğini biliyorum. Ne? Nasıl yani, insanın ruhu ve beslenmek mi, insanın ruhu nasıl beslenebilir ki, diye düşünebilirsiniz. Hatta bu kadar kibar olmayı bırakıp, direkt olarak saçmaladığımı bile söyleyebilirsiniz. Ama evet, bence insanın ruhu da beslenir ve beslenmeye en az bedenimiz kadar ihtiyaç duyar. Nasıl ki gün içindeki aktivitelerimizden dolayı bedenimiz yoruluyor ve acıkıyorsa, aynı şekilde ruhumuz da yorulur, ruhumuz da kaybettiği enerjiyi geri kazanabilmek için bazı şeylere ihtiyaç duyar. Fakat ruhumuzu beslemek karnımızı doyurmak kadar kolay değildir. Çünkü karnımızı doyurmak konusunda yeterince tecrübe sahibiyiz. Peki, ruhumuzu beslemek konusunda aynı şeyi söylememiz mümkün mü? Benim için mümkün değildi eskiden. Sadece ruhumu nasıl besleyeceğimi değil, ruhumun da beslenmeye ihtiyacı olduğunu bile bilmiyordum. Ben ruhumun da beslenmeye ihtiyacı olduğunu tecrübelerimin sonucunda öğrendim. Nasıl olduğunu sizlere kısa bir şekilde anlatmak isterim. Eskiden çok hayat dolu bir insan olmama karşın son zamanlarda o enerjik halimden eser kalmamıştı. Hobilerim artık bana zevk vermiyordu. Yapmam gereken işleri içimden gelerek yapmıyordum, sanki üzerimde bir yük varmış gibi hissediyordum. Bir şeyler eksikti ama bir türlü neyin eksik olduğunu anlayamıyordum. Herhangi bir sağlık sıkıntım yoktu, spor yapıyordum, gayet sağlıklı besleniyordum, hayatımda gerçek anlamda kötü giden bir şeyler yoktu. Ben bu durumun sebebini ararken elime Luca Di Fulvio’nun Rüya Dağıtan Çocuk adlı eseri geçti. Kitaptaki “Ne zaman korksam, ne zaman karanlık çökse, ne zaman gülmek istesem hayal kuracağım.”(Fulvio 445) sözü beni şaşırtmıştı. Bu cümleyi okuduğumda hayal kurmanın korkuları nasıl dağıtacağını, birini nasıl mutlu edeceğini anlamamıştım. Çünkü hayal kurmak insana elle tutulur bir şey kazandırmıyordu. Demek ki hayal kurmak başka bir şeylere hitap ediyordu. Bunun da insanın ruhu olduğunu fark ettim. Hayal kurmak gerçekten insanın ruhunu besliyor, onu yeniliyor ve onu mutlu ediyor. Çünkü hayal kurarken güzel şeyleri düşünüyoruz. Olmak istediğimiz şeyleri düşünüyoruz, sanki kendimize bir hedef verir gibi ruhumuza da bir hedef veriyoruz yaşaması için, yaşamdan zevk alması için. Korkularımızı dağıtıyoruz, çünkü güçlü olduğumuzu, korkusuz olduğumuzu hayal ediyoruz. Sadece olabilecek şeyleri değil, olamayacak ama olmasını istediğimiz şeyleri de hayal ediyoruz ve bu, hayal kurarak ruhumuzu doyurmanın bir sınırı olmadığını gösteriyor. Tabii ruhumu beslemem gerektiğini ve bunun bir yolunun hayal kurmak olduğunu öğrendikten sonra, bununla yetinmedim. Başka hangi yollarla ruhumu doyurabileceğimi, onu nasıl ferahlatabileceğimi düşünmeye ve araştırmaya başladım. İnternette bunun üzerine biraz araştırma yaptığımda karşıma dini ögeler çıktı. Dininizin gerektirdiği ibadetleri yapmanın ruhunuza faydalı olacağı yönünde fikirler vardı. Müslüman olduğum için dinimin gerektirdiklerini yapmak demek, namaz kılmayı, Kur’an-ı Kerim okumayı, oruç tutmayı, kısacası Allah’a ibadet etmeyi ve O’na şükretmeyi gerektiriyordu. Yaptım. Önce yavaş yavaş başladım çünkü o zamana kadar bu şekilde bir hayat yaşamamıştım ama o kadar güzel bir duyguydu ki hızlı bir şekilde alıştım. Beni yaratan ve bana bu kadar güzel nimetleri veren Allah’a şükrediyordum ve fark ettim ki benim haberim olmasa bile bunca zaman boyunca bu şükür duygusu benim ruhum için bir yükmüş. Bu yük kalkınca ruhen o kadar rahatlamıştım ki, kelimelerle bunu anlatmam imkânsız. Artık elimde ruhumu besleyebileceğim, onun da ihtiyaçlarını karşılayabileceğim iki yöntem vardı. Aslında iki yöntem demek onları birbirinden biraz uzaklaştırıyor. Bence hayal kurmak ve ibadet etmek birbirlerine bağlılar. İbadet ederken de bir nevi hayal kurmuyor muyuz zaten? Şükürlerimizin, ibadetlerimizin kabul olduğunun hayalini… Hayaller sayesinde mutlu ve enerjik halime geri dönmüştüm. Dönmemem için bir sebep de yoktu zaten. Artık herkes toktu. Karnım da ruhum da… Kaynakça: Fulvio, Luca Di. Rüya Dağıtan Çocuk. Çev. Sema Savaş. İstanbul: Pegasus Yayınları, 2015. Baskı. HOŞGÖRÜ Zamanının en büyük bilim adamlarından ve şairlerinden biri olan Ömer Hayyam, astronomi, matematik ve felsefe alanlarında bir çok çalışma yapmıştır. Kendisiyle özdeşleşmiş bir şiir türü olan rubailerini, Rubailer adlı kitapta toplanmıştır. Ahmet Kırca’nın tercümesini yaptığı, Ötüken Yayınları’nın yayımladığı, içinde 180 rubai bulunan ve benim de okuma fırsatı bulduğum bu kitapta, Ömer Hayyam sıkça aşk, din, insan hayatı ve zevke düşkünlükten bahsediyor. İşlediği konuları, özellikle de din konusunu, yaşadığı dönemde insanların dini duygularını ne kadar yoğun yaşadıklarını düşündüğümde, o zamanki toplumun Hayyam’a gösterdiği hoşgörüye hayran kaldım ve o günlerle bu günleri kıyaslamaktan kendimi alıkoyamadım. “Hayyam! Şarap ile mest isen, keyfine bak, Bir ay yüzlünün yanındaysan, keyfine bak, Dünyanın sonu yokluktur, var say ki yoksun; Madem ki varsın, şimdi keyfine bak.” 11. yüzyıl’da İran’ın Nişabur kentinde doğan Ömer Hayyam, İslâmi bir toplumda yetişmiştir. Yukarıdaki kendisine ait rubaiden de anlaşılacağı gibi, Hayyam eserlerinde sıkça dünyevi zevklere ve şaraba olan düşkünlüğünü belli etmiştir. O yıllar, bütün İslâm toplumları Müslümanlığı en yoğun şekilde yaşadığı için, onun düşüncelerinin hoş görülmesi, oldukça zordu. Yine de bu düşünceleri hoş görme olgunluğu gösteren ve düşüncelerine saygı duyan, hatta Ömer Hayyam’ı seven İran toplumu büyük bir övgüyü hak ediyor çünkü Ömer Hayyam’ın bu kadar büyük bir bilim adamı olmasının en büyük etkenlerinden birisidir içinde yaşadığı toplum. Sanırım o tarihlerin, neden İran’ın en gelişmiş ve kalkınmış dönemlerinden biri olduğunu, bugünkü İslâm toplumlarında bile olmayan hoşgörü ve saygı anlayışı, çok net bir biçimde açıklıyor. Bir toplumun gelişmişlik düzeyini artırmanın ve kalkınmanın en önemli yollarından biridir, başarılı insanlar yetiştirmek. Çünkü her yetişen üst düzey başarılı bir insan, ülkeniz için yeni ufuklar, yeni fikirler ve ekonomik gelişim demektir. Gelişmişlik düzeyini artırmanın ve kalkınmanın en önemli yolu ise, bu başarılı insanların yarattığı yeni ufuklar, yeni fikirler ve ekonomik gelişimdir. Ancak, bence önemli olan, bu insanların yetişebileceği ortamları hazırlamaktır. O ortamları hazırlamanın yolu da, her düşünceye karşı hoşgörülü olmaktır. Hoşgörü konusu üzerinden Türkiye’yi ele aldığımız zaman, ortada büyük bir haksızlık olduğunu görmemek mümkün değil. Sadece bugün değil, geçmişte de, çoğunluğun düşündüğünün aksi düşüncelere sahip olan kesim ve insanlar, her zaman dışlanmış ve hor görülmüştür. Şu an içinde yaşadığımız Türkiye ortamı, tutucu düşüncenin baskın ve çoğunlukta olduğu bir ortam. Bu ortamı ele aldığımızda, Ömer Hayyam şu an içerisinde yaşadığımız Türkiye’de yaşıyor olsaydı, düşüncelerini ifade etmesi ne kadar mümkün olurdu? Ya da aynı özgür iradeyle düşüncelerini ifade etseydi, hor görülmez veya dışlanmaz mıydı? Eminim, geçmişte laik kesimin tutucu kesimi dışladığı, günümüzde tutucu kesimin laik kesimi dışladığı gibi Ömer Hayyam da bu toplum içerisinde dışlanmaktan kendini kurtaramaz ve çalışmalarını gerçekleştiremezdi. Peki, her düşünceye saygı gösteremediğimiz bu şartlar altında, düşüncelerini özgürce ifade edemeyen bir toplum içerisinden başarılı insanların çıkmasını, ülkenin kalkınıp, gelişmişlik düzeyinin artmasını beklemek ne kadar doğru? İşte haksızlık tam da bu noktada başlıyor. Her vatandaş, kendi ülkesinden başarılı insanlar çıkmasını, ülkenin gelişmesini ve kalkınmasını istese bile, kendi görüşüne ters düşüncelere sahip insanları dışlıyor, ne kadar başarılı olup olmadığını umursamadan, önyargılarına kapılıp hoşgörüden yoksun davranıp o insanlara düşüncelerini ifade etme fırsatı bile vermiyor Bu yüzden, eğer her vatandaş gibi siz de ülkenizin gelişmişlik düzeyinin artmasını ve kalkınmasını istiyorsanız, herkese ve her düşünceye karşı hoşgörülü olmalısınız her insana düşüncelerini ifade etme fırsatı tanımak için. Bunu yaparak zamanla bizim de toplumumuzun içinden başarılı insanların çıkabileceğine inanıyorum. İranlıların bin yıl önce Ömer Hayyam’a gösterdiği, ancak bizim hâlâ gösteremediğimiz hoşgörüyü örnek alarak, Ömer Hayyam’ın nasıl bir toplum içinde, ne kadar zıt düşüncelere sahip olduğunu ve buna rağmen o toplumun içinden bütün dünyayı kendine hayran bırakarak ortaya çıktığını düşünün ve insanların fikirlerine önem verin. Çünkü her toplumun içinde, o toplumu geliştirebilecek insanlar vardır ve o düşünceler, hoşunuza gitmese de, sizinkilerden farklı olabilir. BERKAY YILMAZ 21201847 TURK 101-33 Orkuncan İzan 21303081 TURK 101-16 Ahmet Özer Assignment 1 15.02.2015Sıkıldık Bu Kabadayılık OyunundanFehim Paşa Konağı oyunu büyük usta Turgut Özakman’ın yazdığı 1979 yılında İş Bankası Büyük Ödülü’nü kazanmış, ilk kez Ankara Halk Tiyatrosu tarafından Erkan Yücel yönetmenliğinde sahnelenmiş önemli tiyatro eserlerinden biridir. Benim de 2011 yılında rol aldığım oyun göstermeci açık biçim tiyatro üslubuyla ve geleneksel figürlerden yararlanılarak yazılmıştır. Sahne aralarında bir anlatıcı oyuna girerek sahnelerin birbirine bağlanmasını sağlar ve bu sayede seyirciye sahnede bir oyun seyrettiği sık sık hatırlatılır. Oyun 1908 yılının Temmuz ayında başlar. Sultan II. Abdülhamit saltanatının 32 yılındadır ve onun baskıcı, yasakçı yönetim tarzından dolayı II. Meşrutiyet’in ilanı kapıdadır. Oyun Rasim Baba karakterinin hayat hikâyesiyle başlar. Rasim Baba gençliğinde Aksaray’ı haraca kesen bir kabadayıdır, fakat girdiği bir kavgada kendi deyimiyle ‘’madara olmuş’’tur. Utancından kendini 10 yıl evine kapatmış ve çıktığında kendine bir kahvehane açarak, nafakasını çıkarmaya uğraşmaktadır. Tek derdi oğlu Yusuf’u kendi gibi güçlü kuvvetli bir kabadayı olarak yetiştirmek olan Rasim Baba maalesef umduğunu bulamamıştır. Yusuf karakteri oyunun mihenk taşıdır, babasının isteğinin aksine Yusuf tef çalan, ortaoyununa çıkan, karagöz oynatan, gazel söyleyen oldukça naif ve duygulu bir gençtir. Fehim Paşa karakteri nabza göre şerbet veren, dışarda küheylan ama evde karısının yanında kedi olan II. Abdülhamit’in baş hafiyesidir. Kendisine çıkarı için iyi davranan insanların farkında olan ama bundan rahatsızlık duymayan hatta ‘’Seviyorum şu it oğlu itleri be Nuri’’ repliğiyle akıllara kazınan bir karakterdir Fehim Paşa. Rasim Baba’nın oğlu Yusuf’un Fehim Paşa’nın kızı Mihriban’a âşık olmasıyla olaylar başlar. Konağın hareminde halayıkları eğlendirmekle görevli Yusuf’un bu aşkı Fehim Paşa’yla arasını açar. Şansının da yardımıyla Fehim Paşa’nın adamı Zilli Ömer Çavuş’u alt eden Yusuf’u dönemim bir diğer paşası Deli Suat Paşa baş kabadayısı yapar. Fakat Yusuf kabadayılıktan değil kardeşlikten, dostluktan, barıştan yanadır. Bu sırada II. Meşrutiyet ilan edilir, Fehim Paşa bütün itibarını kaybeder, Yusuf bir kahraman haline gelir ve İttihat ve Terakki’nin takdirini kazanır. Oyunun sonunda Deli Suat Paşa’yı da hayal kırıklığına uğratan Yusuf yiğitliği kan dökmekte gören bu kavgacı ortamdan uzaklaşarak, barışçıl sanat ortamına döner. Ana hatlarıyla baktığımızda basit bir aşk hikâyesi gibi görünen oyun aslında dönemin sosyal ve kültürel yapısına, insan ilişkilerine, değer yargılarına ışık tutan bir başyapıttır. Yiğitlikle zorbalığın, güce itaatle sadakatin bir sayıldığı karmaşık bir dönem anlatılmıştır. Özakman, gücü eline alanın halk üzerinde baskı kurmak için kabadayıları yani kaba kuvveti kullandıkları bu dönemi etkileyici bir anlatımla ve bütün gerçekçiliğiyle önümüze koymuştur. Geçmişi anlatılırken aslında günümüzde de devam eden benzer sorunlara ışık tutmuştur. Oyun aslında oldukça karamsar durumları anlatır ancak anlatıcı karakteriyle seyirciye bir tiyatro oyunu izlediği sık sık hatırlatıldığı için seyirci bu durumdan herhangi bir korku ve rahatsızlık duymaz, bu da seyirciyi oyuna daha çok bağlayan etkenlerden biridir. Oyun genelinde Aziz-Arif ikilisi seyircinin sempatiyle yaklaştığı, çünkü kendilerine çok da yabancı bulmadıkları, hep son sözü söyleyen tiplerdir. Ayrıca Ayvaz ve Düztaban Osman karakterleri de seyirciye çok yakın gelen ve bu yüzden seyirciyi kendine çeken tiplerdir. Özakman bizlere kabadayılığın ve güçlü olmanın aslında gerçek üstünlük olmadığını, gerçek üstünlüğün sevgi, saygı ve barış olduğunu anlatıyor. Oyunda insanların birbirlerine üstünlük kurmak ve birbirlerini ezmek için uğraşmaları yerine sanata yönelmeleri gerektiği mesajı veriliyor. Ayrıca 2nci Abdülhamit’in yasakçı, baskıcı politikalarının halkı nasıl etkilediğini ve bu politikaların halk tarafından nasıl görüldüğü anlatılarak, bugünün politikacılarına da ders veren bir oyundur. 2011 yılında Ankara MSM sahnesinde oynadığımız oyunda Yusuf karakterini canlandırmıştım ve bu rol sayesinde 2nci Sadri Alışık Tiyatro Oyuncu Ödülleri’nde en iyi yardımcı erkek oyuncu dalında aday gösterilmiştim. Bu oyundan birkaç fotoğrafım da aşağıda bulunmaktadır.ZAMANIMIZIN KISITLI OLMASI ZAYIFLIĞIMIZ MI? Sonsuzluk... Ölümsüzlük... Ta milattan öncesine dayanan olaylardır bu kelimelerin ortaya çıkış nedenleri. Simyacıların hep en büyük hedefi olmuştur ölümsüzlük iksirini bulmak. Peki neden sonsuzluğu bu kadar istiyoruz? Her şeyin temeli zaman mı? Zamanımızın kısıtlı olması zayıflığımız mı, yoksa en büyük silahımız mı? Heyecanla beklediğim Doktor Strange adlı filmin işleyişinde üstünde durdukları “zaman” kavramı günlük hayatta çok dikkat edilmeyen bir mesele. Zamanın değerini bilemiyor, her günü son günümüzmüş gibi yaşayamıyoruz. Günlük zamanını boş işlerle geçirip önemli işlerini sürekli erteleyen, sonrasında ise zaman bulamamakla yakınan bir sürü insan var etrafta. Bu meseleyi neden göstererek, aç gözlü bir şekilde daha çok zaman istiyorlar. Sonsuzluğu istiyorlar. Peki her şeyin çözümü sonsuzluk mu? İnsanlar sonsuzluğu elde ederlerse mutlu olabilecekler mi? Bu sorunun cevabını ben veremem. Ama böyle bir şey gerçekleşmiş olsaydı, benim kanaatimce, bu durum bizim felaketimiz olurdu. Konunun dini tarafına hiç girmeden, şu andan ölümümüze kadar olan süreç için konuşmak istiyorum. Öncelikle filmde de olduğu gibi kendi yaşadığımız Dünya ve karanlık dünyanın olduğunu varsayalım. Dünya ölümlülerle dolu, karanlık dünya ise sonsuz karanlıkla dolu. Filmdeki yoldan çıkmış gurubun sonsuzluğu elde edebilmek için sonsuz karanlıkta acı ve ızdırap içinde yaşamayı seçmesi gerçekten çok tüyler ürpertici. Ama kabul etmeliyim ki böyle bir şey gerçekten olsaydı aynı tercihi yapabilecek çok insan var çevremizde. Peki buna değer mi? Ben değmeyeceğini düşünüyorum. Sizlerin de bildiği gibi sıkılmak insanın doğasında vardır. Şu kısıtlı hayatımızda zaman zaman günlük işlerimizden sıkılırken sonsuzluğu elde ettiğimizde bunun olmayacağı ne malum? Böyle bir durumda insanlar her gün aynı şeyleri yapmak zorunda kalacak, en sonunda ise sonsuz yaşamdan sıkılacaklardır. Filmdeki karanlık dünyanın lordunun ölümsüzlükten sıkıldığı için gezegen koleksiyonu yapması ve sürekli mutsuz ve sinirli olması da bu duruma bir örnek. İnsanın yapısının sonsuz hayata uygun olmaması da başka bir mesele. Sonsuz hayata sahip olabilecek olsaydık küçücük bir kağıt kesiği elimizi kanatmaz, bir baş ağrısı bizi olduğumuz yere mıhlamazdı. Sonsuza kadar yaşama şansı olan birininse en büyük korkusu ölüm olurdu. Başına bir şey gelmediği sürece ölmeyecek bu kişi de yaralanma ihtimalini azaltmak için mümkün oldukça evinden dışarı çıkmaz, insanlarla görüşmez, yerinden kıpırdamazdı. Bu da açıkça insanlığın sonunu getirirdi. Peki yaşamımızın sınırlı olması bizim zayıflığımız mı? Filmdeki kötü adamımız Kaecilius öyle olduğunu düşünüyordu. Ben ise kesinlikle böyle olmadığı kanaatindeyim. Tam tersine, yaptığımız işlere anlam katan şeyin bu olduğunu düşünüyorum. Kısıtlı zamanımızda yaptığımız her şey, verdiğimiz her karar hayatımıza farklı bir anlam katıyor. En önemlisi de bu kısıtlı zamanımızın bir kısmını bu şeyleri yapmaya harcama cesareti göstermemiz. Aynı, hayatı boyunca sayısız başarıya imza atmış ve sayısız insanın hayatını kurtarmış olan baş kahramanız Stephen Strange (namıdiğer Doktor Strange)’in yaptığı gibi. Bizler ölümsüzlüğün bizlere asla veremeyeceği şeylere sahibiz. Bir şeyi yapabildiğimizde hissettiğimiz mutluluk, bir şeyi başardığımızda aldığımız haz gibi. Bu dünyada bilmemiz gereken en önemli şeylerden biri bir şeye yeterli zamanı verdiğinde başarabileceğindir. Yaşamımız sınırsız olsaydı herkes her şeyi başarabilirdi. Bu da yaptığımız hiçbir şeyin bir anlamı olmadığı anlamına gelirdi. Ama zamanımız kısıtlı ve her şeyi yapamayabilir, her şeyi başaramayabiliriz. Bu yüzden yapabildiğimiz en küçük şeyler bile değerlidir ve bizleri mutlu eder. Tam da bu nedenle zaman en büyük silahımızdır. Fazilet Simge Er Tuğçe Toroslu 21602108 SINIRSIZ HAYAL GÜCÜBenim için insanı kendi yapan onun farklı özellikleridir. Herkesin kendi anlayışı, farklı bakış açısı ve özellikleri vardır ve hayatın bize sunduklarına karşı tavırlarımız da farklıdır. Aldığımız kararlara göre yol alırız, hayatımız bunlara göre şekillenir. Bana ortada bu kadar farklılık varken hayata at gözlükleriyle bakmak anlamsız geliyor açıkçası. Başka düşünceleri, fikirleri de tanımak, farklı çerçevelerden bakmak, anlayış göstermek lazım. Şizofreni hastalığına sahip insanlar da bence bu ilginç ama hayranlık uyandırıcı farklılıklardan. Oktay Uludok’un “40 Şizofrenden 1 Öykü” adlı kitabıyla tanıştığımda zannediyorum ki geçtiğimiz yazdı. O zamanlar ilk tercih olarak psikoloji okumak isteyişimden olsa gerek, her kitapçıya uğradığımda gözlerim psikolojik türde kitaplar arardı. Bu kitabı elime aldığımda dikkatimi ilk çeken şey arka kapaktaki “Ha 40 şizofrenden 1 öykü, ha 1 şizofrenden 40 öykü!” oldu. Şizofreni öyle bir hastalıktı ki yazar dediğinde çok haklıydı. 40 ayrı şizofreni hastası insanın anlattığı bir öykü, tek bir şizofreni hastasından da çıkabilirdi. Arka sayfada gördüğüm, beni düşündüren ve ilgimi çeken bu sözün içimde yaşattığı şaşkınlığın, kitabın sayfalarını çevirdikçe içinde de devam ettiğini gördüm. Aslında bu kitabı okurken hissedeceğiniz belli bir duygu olmadığını söyleyebilirim. Çünkü birçok duyguyu içinde barındırıyor ve sizi içine sürüklüyor. Kendimde sevmediğim bir özellik olarak, kitabı okumaya devam etmem için başında sıkılmamam gerekiyor. Kendimi kitabı okumaya zorlarsam maalesef elimden bırakıyorum. Çünkü kitabın beni içine çekmesini bekliyorum. İşte bu kitap beni içine çekti ve bunda yazarın üslubunun, kullandığı anlatım dilinin etkisinin büyük olduğunu söylemeliyim. Hastaların yaşadıklarını veya yaşamadıklarını (hastalıkları sebebiyle tam olarak bilemiyoruz) bir yandan mizahi bir dille anlatırken diğer yandan aslında içler acısı halini de yansıttığını düşünüyorum. En çok etkilendiğim nokta ise kitap bittiğinde bende oluşan aydınlanma hissiydi. Kitapta yer alan 40 farklı kişinin ve öykülerinin tek bir noktada(şizofreni) buluştuğunu anlamak benim için hayret vericiydi. Şizofreni hastalarının fazla zeki oldukları da söylenir ve okuduğum hikayelerin hepsindeki buram buram zeka kokusunu resmen hissedebiliyordum. Genelde okuduğum kitapların yazarlarının hayatını pek merak etmem fakat bende uyanan bu duygulara sebebiyet verenin kim olduğunu merak ettiğimde okuduğum şey daha da çok ilgimi çekmişti. Kitabın arkasında yazmasına rağmen gözden kaçırdığım bir nokta varmış; yazarın kendisinin de şizofreni hastası olduğu. Bunu öğrendiğimde ilk hikayeyi daha iyi kavrayabildim ve bir puzzle gibi parçaların kafamda birleşmesine sebep oldu diyebiliriz. Okay Uludok’un ilk hikayede yani yalandan peygamberlik duygusuna kapıldığında kendinden bahsettiğini anladım ve işte bu nokta, yazarın kendini üstün görmesi ve peygamber duygusuna kapılması uğruna soyadında yaptığı müthiş zeki değişim bence kitabın zirve noktasıydı. Hayal gücünün bu denli çalışabildiğini, uçsuz bucaksızlığının farkına vardığım andı. Hani bir filme girersiniz fakat filmde kullanılan konuyu seyirciye aktarmak için başvurulan destekleyici elemanlar (efektler, müzikler…) öyle başarılıdır ki, filmden çıktığınızda her yönden etkilenmişsinizdir ve gerçek hayata alışmanız kısa olsa da vakit alır. İşte bu kitap benim için o anı yaşatan film gibiydi. Bu kitap okunduğunda bence insana kattığı en önemli şeylerden biri de hayata başka çerçevelerden bakabilmeyi göstermesi ve empatiyi öğretmesi. Sizin aklınıza bile gelemeyen, böylesi filmlerde olur dediğimiz düşünceler ve anlar, onların gerçek yaşantısında yer alıyor. Adeta hastalıklarının etkisiyle beyinlerinde uçsuz bucaksız bir dünya ve hayal gücüyle baş ediyorlar. Bütün bunları okurken de yeri geliyor gülüyorsunuz, yeri geliyor güldüğünüz için utanıyorsunuz ve yeri geliyor şaşkınlıkla karışık bir acı kaplıyor içinizi. İşte bu yüzdendir “40 Şizofreni 1 Öykü”yü okuduğumdan beri şizofreni hastalarını “hasta” olarak nitelendirmek istemeyişim. Onlar benim gözümde aşırı zekidir o günden beri. Hayatları boyunca istemleri dışında normalden fazla çalışan bir beyine yetişmeye çalışırken kendi içlerinde alışılmışın dışında bir yaşamla mücadele etmeye çalışmalarını takdir edilesi buluyorum. Okay Uludok’a bana bu empati yapma özelliğimi geliştirdiği ve bakış açısını kazandırdığı için teşekkür ederken, psikoloji romanlarına ilgisi olmayan insanların bile bu kitapta kendine ait bir parça, bir iz bulacağına inanıyorum. Ayrıca unutmamalıyız ki, farklılıklarımız bizi hayatta kısıtlayan şeyler değil, yükselten şeylerdir. Hele ki bir hastalık asla bizi engellemez. Ne zaman etrafıma baksam bir insanın herhangi bir davranışı biraz alışılmışın dışında ise, verilen ilk tepki olumsuz yönde oluyor. Oysa, bunları garipsemek yerimizde saymaktan başka bir şey sağlamaz bize. Ben ne zaman bir farklılık görsem, tanımaya, anlamaya çalışıyorum ve sizden de bunu yapmanızı umuyorum. Emin olun ki, bunu yaptığınızda öğrendiğiniz şeylerle kendi hayatınızın ne kadar dar olduğunun farkına varıyor, hayata birçok açıdan bakabiliyor, empati yapabiliyorsunuz ve insanları anladığınız için çok daha huzurlu ve anlayışlı ilişkiler içine giriyorsunuz… KAYNAKÇA Görsel: http://www.izmirdesanat.org/40-sizofrenden-1-oyku/ BedirhanERDEM21302044NAYLONPOŞETSözkonusuFüruzanoluncahangitoplumsalolguyugözlerönünesereceğibirmerakkonusuoluyor.Kırkyedililerledarbeninesirçoçukları,BerlindeNarÇiçeğiileAlmanyadayaşayanTürkvatandaşlarınınyaşadığısıkıntılarıvetabikiParasızYatılıiledeeğitimegönülvermişkızçocuklarıbizeFüruzan’ınsunduğuolguvenormçatışmalarınıtemsilediyor.Bu blogyazımdaokuyacağınızherşeygerçekbiryaşamöyküsünedayanıyor.Karakterinadınısaklıtutmamdakisebepise bukadarbadireatlatmışkişininkendiisteğindendir.UmarımsizesunduğumbuyaşantıileParasızYatılı’nınbizenegibibirfarkındalıkkazandırmakistediğinianlarsınız.Buyazımdasizinleyaşamöyküsüpaylaşmamınsebebieserdegeçeneğitimegönülvermişçocuklarınoperişancaveyenilmedenhayatadevametmemücadelesinidahaiyianlamanıziçindir.Yaşamöyküsünüokudukçaduyacağınızhüzünyadabelliyerlerdehissedeceğinizumutsuzluk sizekitabıokurkenyaşayacağınızaynıduygularıhissettirecek.Buşekildehemkitaphakkındafikirsahibiolacaksınızhemdekitaptayaşayacağınızduygularıöncedenyaşayacaksınız.YaşadığımızyerKırıkkale’ninenyoksulvegecekondularıylameşhurBağlarbaşımahallesiydi.Küçükvedermeçatmabirgecekondudatamyedikardeşyaşıyorduk.Babamızınölümüileannemizbiziterketmişvebirdahaevehiçgelmemişti.Enbüyükablamızbizeannelikyapmagöreviniüstlenmişvesırtındakibuağıryükyetmezmişgibibirdebiziokutmayaçalışmıştı.Uzunbirsüreaçkaldığımıhatırlarım.EvimizeyakınolanAskeriye’ninçöplüğündentazeekmekbulmakiçinminikkardeşimileyarıştığımhalahafızamdançıkmıyor.Tazeekmek,soğanvetuznebüyükbirlüks.Bazenkomşularyemeklerinipaylaşır,bazenisebizçöptenbulduklarımızlakarnımızıdoyururduk.Şükretmeyitambuzamanlardaöğrenmiştim.Allah’akarşıhiçbirzamanisyanetmedim,aksineaçyattığımgecelerdebendendahaaçolanlarayardımetmesiiçinduaettim.Amabirgünvarkihiçunutamamoanıvebanahissettirdiklerini.Çokaçtımvesabahyinekahvaltıyapmamıştım.Okulavardığımdasimityiyenveçayiçenarkadaşlarımıgörmüştüm.Onlarlaberaberolupsadecebirsimityemekistemiştimamabunusağlayacaknemaddigücümüzvardınedebenimonlardanbirparçasimitisteyecekgücüm.Satınalacakgücümüzyoktu.Tekmaaşyedikardeş,tekçalışanveyediboğaz,evebiledüzenliyemekgirmezkenbennasılsimitalabilirdimki?BedirhanERDEM21302044Bufotoğrafbanayaşamöyküsündekikarakterimizingözlerindekiışığıhissettiriyor.Okul.Okulbenimiçinbirtutkuydu,öğrenimgörmekveyenibirbilgikeşfetmekbenibuyoksuldünyayabağlayanbireretmenolmuştu.Fakatokulhayatımdagünlükhayatımgibihepyoklukiçindegeçti.Kitaplarısatınalacakmaddigücümüzyoktu.Oradanburadanbulduğumuzyazılıdefterlerisilgiylesilipsiliptekrarkullanırdım.Eskimişdefterleribuşekildeilkokulboyuncakullandım.İlkdefa birdefterilisezamanındaaldım.Odefterihalaunutamıyorum.Mavikapaklı,dörtortalıveçizgilibirdefter.Hepsiiyihoştuyapekibuncaaraçgerecikoyacakbirçantamvarmıydı?Evet,naylonpoşet.Hergünyırtılanvekarlıgünlerdedefterlerimikurutmakzorundakaldığımyırtıknaylonpoşetler.Kardeyinceaklımabiranıgeldi.Kıyafetalışverişifazlayapmazdık.Genellikleherkeskendibüyükkardeşininkıyafetlerinigiyerdi.Birgünlapalapakaryağıyordu,ayağımdabüyükablamınayakkabısıokarabataçıkaokulayürümüşveardındanıslanançoraplarımısınıfsobasınınüstünesermiştim.Keşkesermeseydim.Öğretmengelipbenimledalgageçtiamaonudamazurgörüyorum.Neredenbilecektikibenimbudurumdaolduğumu.Hayatbizeherzamangüzelyüzünügöstermez,bazenbizibirsınavatabitutaramaşunubilmeliyizkisabırveazimbizibusınavdabaşarılıolmamızısağlayacakikifaktördür.Benşuanbirüniversitemezunuikiçocuklubiranneyim.Veherdaimyaşadıklarımıunutmayacağımaveelimdengeldiğincefakirlereyardımedeceğimedeyeminettim.Fazlapara,herdaimfazlaparabiramaçolmamalı.Tutkularının peşindengitmekveonlarlabirliktetekvücutolmakkişiyihemmaddihemdemaneviyöndentatminedeceğinebuyaşantıörneğindenulaşabiliriz.İşteFüruzanınbizekazandırmakistediğialgıisebudur.Azimvesabıreğitimvehayattabizibudünyayabağlayacakolanyeganeetmenlerdir.NOT:BlogyazısındakifotoğrafGoogleImagesayfasındanalınmadır.SEÇERKEN VAZGEÇTİKLERİMİZ Kendimi sürekli bir yol ayrımında hissediyorum. Önüme sunulan şıklardan birini seçmem gerektiğini bildiğim, hatırladığım her an beni kendimden daha da uzaklaştırıyor sanki. Seçimlerimin doğru olduğuna inanmaya çalışırken aklım hep seçmediğim ya da seçemediğim için vazgeçtiklerimde kalıyor. Bu seçim yapma meselesini özgürlükle bağdaştırmaya çalışanlar olabilir. Ya da “Kimse seni zorlamadı, seçtin ve şimdi yaşıyorsun.” diyenler... Ben önüme konulan beş şıkkın içinde bulamadıklarımı altıncı şıkta aradığım ve bulmaya çalıştığım zamanlarda hem kendimden hem inandıklarımdan hem de bana sözde bahsettiğiniz özgürlüğümden yeterince ödün vermiş oluyorum. Dünyaya gözlerimizi açtığımız ilk gün seçimlerin bir parçası ya da “kurbanı” oluyoruz. İsim seçimi, okul seçimi, arkadaş seçimi, üniversite seçimi, meslek seçimi... Nereye ait olduğumuzu ve aslında tam olarak kim olduğumuzu bile bilmediğimiz bedenlerimizi, ruhlarımızı dar kalıplara sığdırmaya çalışıyoruz. Hayat hiç bir zaman iyiyle kötüyü aynı anda seçme lüksünü tanımıyor bize. Günümüz standartları zıt kutupların çekim yasasına aykırı hareket etmeyi kafasına koymuş belli ki. Peki iki iyinin bir yaşama fazla geleceğini düşünmek hangi kalıba ait? Duygularımı birbirine tercih edebilecek olgunluğa sahip olduğumu ya da bir insanın gerçekten hissettiği bir şeyden kolayca vazgeçebilecek kadar büyüyebileceğine ve hatta bencilleşebileceğine inanmıyorum. Aksine, hissedebildiğim her duygunun beni hayata bağladığına, yaşamak için yeni bir neden sunduğuna eminim. İçimde ki sevgiyi nefretle, hırsı merhametle bir yarışa sokmamı beklemeyin kısacası benden. İşte tam bu yüzden Aşıklar Şehri’nin Mia’sı olmak için çok uğraşmaya gerek yok aslında. Mia Sebastian’ı bir şarkının notasında buldu ve bir filmin senaryosunda kaybetti. İki mutluluğun arasında sıkışıp kalmış bir hayatın içinde adım atmaya çalışan her insanın hikâyesidir bu. Kimse bir bedel ödemek için yaşamaz. Pişman olmak için, seçemediklerinin hesabını kesilmesi için ayakta durup yarını beklemez. Hayatta tek bir seçim yapma şansım olsa, hakkımı seçim yapmamaktan yana kullanırdım heralde, sonradan başımın ağrımasını istemediğim için. Çünkü ben bundan yıllar sonra bir bar taburesinde oturup çalan piyanonun çıkardığı her seste geçmişe olan özlemimi hatırlamak istemiyorum. Yeni adımlar attığımı düşündüğüm her an ayaklarımın geri bastığını görmek ve bunun nedeninin iki dakika içinde aldığım basit kararlardan ibaret olduğunu düşünmek istemiyorum. İnsan bütün güzellikleri aynı anda yaşamayı hak ediyor kelebek kadar olan ömründe. İyiyle kötü arasında ki farkı bile yaşayarak, görerek anlamak gerek bence. Birinden vazgeçip bütün iyiliklere ya da kötülüklere uzanmak ne cennetin ne de cehennemin kapısını açar. Seçim yapmaktansa iki tarafında gizemini çözmek isterim attığım her adımda aslında. Bu yüzden de arkamda bıraktığım her yol ayrımı varlığımın derinliklerine uzanan ve şimdi ki beni oluşturan değerler aslında, farkındayım. Ama o arkamda bıraktıklarımla bambaşka bir insan olabilme düşüncesi, farklı insanlarla, farklı şehirlerde nasıl olduğunu bilmediğim ve belki de asla bilemeyeceğim yaşanmamış olan hayatıma duyduğum özlem içimden çıkıp gitmeyecek, biliyorum. Kendime yetemiyorum belki de. Çünkü hayat, en iyisini bulduğumuzu düşündüğümüz anda bile yeni şıklarla aklımızı karıştırmak için tasarlanmış bir bulmacadan farksız bence. Yaptığın seçimlerle, seçmediklerin arasında ki yedi farkı ararken ya da bütün şıklar arasında kaybolup çıkışı ararken... Her yeni cevabın yeni bir soru oluşturduğu hem kazananı olmayan yarış hem de asla bitmesini istemediğim ve belki de oynadığım en güzel oyun... Irmak KOCABAY 21602475 KAYNAKÇA: TME (The Moments Entertainment) (Yapımcı), Chazelle, D. (Yönetmen). (2016). La La Land (Aşıklar Şehri). [Film]. ABD. Beren Nur Aydinç KARANLIKTAN DOĞAN AYDINLIKLAR Sinan Öztürk’ün yazmış olduğu Yazdan Sonra Yalnızlık şiir kitabı bende çok farklı duygular uyandıran, içimdeki bazı bastırılmış hislerin su yüzüne çıkmasını sağlayan, her insanın içinde bir tutam bile olsa var olduğunu düşündüğüm duygu ve yaşanmışlıklara değinen bir kitap. Kısa fakat bir o kadar da derin anlamlar taşıyan şiirler barındırıyor bu kitap. Teması isminden de anlaşıldığı gibi yalnızlık olan bu kitap okuyucuyu düşündürürken bir yandan da içinde biriken hüznü açığa çıkarıyor. Çok beğendiğim bir şiirinden yola çıkarak başlamak istiyorum söze. ‘‘Çektiğin Sancıdır Doğuran Seni’’ şiiri… Bu şiirin daha başlığını okuyunca ne kadar doğru bir söz olduğunu fark ettim. Gerçekten de acılar ve yaşanmışlıklardır insanları güçlendiren, kimi zaman yeniden daha güçlü bir şekilde hayata döndüren. Çevremde gözlemlediğim kadarıyla acılar çekmiş, zorluklar atlatmış insanlar hayata daha bir sıkı tutunuyor. Belki o kişiler zor zamanlarında kendilerini en dipte hissediyordu, belki hayata tutunacak güçleri kalmamıştı, belki de nefes almak onlara bir hayli zor geliyordu. Fakat böyle zamanlar vazgeçmemiş ve hayata daha sıkı tutunup kendini yukarı çekebilmiş insanlar sonrasında öyle yılmayan insanlara dönüşüyorlar ki… O kişiler zaten en dibi görmüş oluyorlar ve ufak şeyler onları etkileyemez hale geliyor. Yakınlarımda şahit olduğum bir olaydan bahsedeyim size. Bahsedeceğim kişi bir aile dostumuz. 22 yaşında evlenmiş, bir yıl sonra bir çocuk dünyaya getirmiş bir kadın. Dibe vuruşu ve dünyanın başına yıkılmış gibi hissetmesi ise bu doğumdan sonra oluyor çünkü o sağlıklı bir çocuk beklerken hayat ona otizmli bir bebek veriyor. İlk başlarda durumu anlaşılmıyor fakat bir süre sonra bebeğin davranışlarından ötürü doktora gösterildiğinde tanı konuluyor. İşte ilk çocuğunu kucağına almanın sevinciyle dolu bir annenin dibe vuruşu o tanıyla başlıyor. Dünyası başına yıkılan anne elinden bir şey gelmeyerek, durumu kabullenmekten başka şansı olmayarak kendini çocuğuna adıyor. Onu özel eğitimlerden tutun aklınıza gelebilecek tüm sosyal etkinliklere yazdırıyor. Sağlık sorunlarından dolayı hastaneden hastaneye koşturuyor. Diğer çocuklar nasıl büyüyorsa o da öyle büyütmek için elinden gelen her şeyi yapıyor. Her şeyden önce ise bütün kalbiyle seviyor onu. Yeri geliyor kendinden, hayattaki her şeyden daha çok seviyor. Çocuğu hayatı olan bu kadın en dibi görmesinden sonra hayata öyle bir tutunuyor ki sonrasında yaşadığı hiçbir şey onu yıldıramıyor. Şimdi çocuğu tam 25 yaşında ve kendisi hayatımda gördüğüm en güçlü kadın. Bu kitabı okuduktan sonra yaşadıklarım, gördüklerim, susup da söyleyemediklerim birer birer yazarın dizelerinde canlandılar, orada kendilerini buldular çünkü. Bu hislerin aslında ne kadar da bizim bir parçamız olarak varlığını sürdürdüğünü anladım tekrardan. Çünkü her insanın hayatında yalnızlığı, tükenmişliği, çaresizliği yaşadığı zamanlar olur. Bu ise her insanın seçimine, karşılaştığı durumlara göre çeşitlilik gösterir. Örneğin üniversite sınavına hazırlık sürecimde hissettiğim çaresizlik, bilinmezlik ve tükenmişlik yazarın anlattıklarıyla çok benzerlik gösteriyordu. Yahut çok sevdiğim ve alıştığım bir yakınımdan gün gelip yollarımın ayrılması sonucunda yaşadığım yalnızlık hissi neredeyse aynıydı. Kitaptaki dizeleri okurken bu yaşadıklarım bir bir aklıma geldi. Bu hislerin içimizde hep var olduğunu, yalnızca olaylara bağlı kişiden kişiye şekil değiştirdiğini fark ettim. Yazarın ‘‘Sonunda Yalnızlık Düşer Her İnsanın Payına’’ şiirinde dediği gibi ‘‘…Ve herkes birbirinden kaçıp kendisine sığınır.’’ En kendimize döndüğümüz, iç sesimizle yüzleştiğimiz, hayatı sorguladığımız zor anlar aslında hayatımızın en anlamlı ve kendi rotamızı çizdiğimiz zamanları oluyor. Çünkü yalnızca insanın kendisi kurtarabilir kendini düştüğü yerden. Başkaları ne kadar yardım etmeye çalışsa da o kişiyi kendi tırnakları yukarı taşır. Ve asıl değerli olan yanı da odur. İnsan ne kadar dibe düşmüşse sıçrayışı da o kadar yüksek ve kudretli olur. İşte o zaman kimsenin önünde duramayacağı güce erişilmiş olunur. Kaynakça: Öztürk, Sinan. Yazdan Sonra Yalnızlık. İstanbul: Kalkedon Yayınları, 2018. AHMET DERELİ YALNIZLIĞIN SESSİZLİĞİ Yalnızlığı anlamlandırmak zordur. Zira tarih boyunca da sanatçıların üzerinde çok durduğu konulardan biri olmuştur. Aynı aşk gibi her kişinin farklı yaşadığı bir durumdur yalnızlık. Öyle ki kalabalıklar içinde bile insan yalnız kalabilir. Etrafta sayısız güler yüz de olsa insan kendisini yalnız hissedebilir. Yalnızlık kimi zaman canını emanet edebileceğin birinin eksikliği kimi zamansa sevgi dolu sıcak kolların hissidir. Belki de yitirilmiş bir annenin sevgisidir... Yazarak bitiremezsiniz yalnızlığı hatta anlatamazsınız bile. Sadece isimlendirmeye çalışabilirsiniz. Yerin onlarca kat altına inen isimlendirme yolculuğunuzdaysa, size sadece sessizliğin müziği eşlik eder. O hâlde sessizliğin müziğini dinlemek ne demektir? Bana göre sessizliği dinlemek onunla konuşmak anlamına gelir. Öyle ki yalnızlığın insanı karanlığa gömdüğü zamanlarda, kişi herhangi bir soğuk duvara dönüp sorular sorar. Sessizliği dinlememek adına kulağını kendi boş konuşmalarıyla doldurur. Peki ya sessizliği dinlemeyi kendi isteği ile seçenler? Eksiklikleriyle ya da fazlalıklarıyla mutlu olan insanların hikâyelerini hep duyarız. Engeller, talihsizlikler, fazla kilolar... İnsan bunların hepsiyle yaşamayı ve mutlu olmayı öğrenebilir. Hiç yalnızlığıyla mutlu olan bir insan duydunuz mu? Sevdiği insan için yalnız kalanlar, dini için kendini yeraltına kapatanlar, kedileriyle ya da bahçesiyle uğraşmaktan zevk alanlar... Bu eylemleri yapan insanlar, yaşamlarının sessizliğini duymamak adına sıkıca sarılırlar işlerine. İşte Patrick Rothfuss'un anlattığı Auri, sessizliği dinlemeyi kendi isteğiyle seçen bilinmedik insanlardan biridir. Bu nitelikte insanları bizzat tanımayınca deliliklerinden şüphe duyar insan. Nitekim sessizlik üç kısımlıdır. Birinci kısmı herkesin bildiği o tanıdık sessizliktir. İnsanda güvensizlik duygusu uyandırır. İkinci kısmı duyması zordur. Duyanlar bunun hakkında konuşmaktan hoşlanmaz ve günlük işlerle duymamış gibi davranırlar. Üçüncü kısım ile karşılaşmak pek nadirdir. Sessizliğinde güçlenenler vardır ki sustuğu zaman insanı korkudan titretirler. Bu, hata yapan çocuğuna ifadesiz bir yüzle konuşmadan bakan babanın sessizliğidir. Auri bu sessizlikten payını almış kişidir. Mecaz sanatının tam ortasında nesneleriyle konuşan ve hayatından zevk alan kişidir. Yalnızlığından, odasına vuran ışıktan ve battaniyesinin sıcaklığından hoşlanır. Onun varlığı, sessizliğin tüm kısımlarının toplamıdır. Bulut gibi saçlarının, rüzgârda dalgalanmasıysa sessizliğinin müziğidir. O, size bu müzikten korkmamayı öğreten karakterdir. Zira müziği duyan kişi kendini tamamen çaresiz sanar. Ancak yalnızlığıyla mutlu olanın bile birini beklediğini anladığınızda, umut edersiniz. Umut etmenin en iyi yanıysa her şekilde kendinizle mutlu olabileceğinizi bilebilmektir. Yalnızlığa çıkamayacak şekilde batanlar bile gelecekten umut edebilir. İnsanın yaşamı hiç beklenmeyecek dersler ile bir anda yeşillenebilir. Bana göre "Sessizliğin Müziği" fantastik bir eser olmanın yanı sıra böyle dersler barındırır. Aklını kaybetmiş ve kendini karanlığın içinde yalnız bulmuş masum bir karakter öğretir size bunları. Fantastik eserlerin en güzel yanı, hiçbir insanın yaşayamayacağı olaylar yaşamak, bunun sonucunda da asla yaşanamayacak duyguları tecrübe etmektir. Kişinin önünde ne kadar zor bir yol uzanırsa uzansın, fantastik bir eser başarma umudunu ayakta tutabilen şeylerden biridir. Belki de binlerce yıldır bahsedilen yalnızlığın ilacı mürekkep ve kağıdın bir araya gelmesidir. Bu yüzden her şair dönüp dolaşıp bu temaya geri döner. Ancak buradaki yanlış anlaşılmayı düzeltmeme izin verin. Çözüm duyguları yazıya dökmek değildir; yazılanları okumaktır. Bu nedenle her şair deva olmak için aşk ve yalnızlık adına yazmaktadır. Yine de yazarak bitiremezler aşkı ve yalnızlığı ama isimlendirebilirler. Auri, yalnızlığın ismidir. Sessizliğin müziğinin sahibi ve en kadim dinleyenidir. Benim için duygularımı tekrar gözden geçirmemi sağlayan kişidir. Neyse ki o bir karakterden öte, gerçeğin ta kendisidir. ABRAKADABRA Prestij, iki sihirbazın kıyasıya mücadelesini konu alırken fedakarlık ve kendini adamışlığı çok doğru bir sunuşla insanın zihnine işliyor. Daha neler olduğunu anlayamadan filmin pençesine düşüyoruz. Filmde Christian Bale ve Hugh Jackman, oyunculuklarını mimiklerine, bedenlerine ve hepsinden önemlisi ruhlarına özenle giydirmişler. Bu giysilerin onlara kusursuzca uyduğu aşikar. Oyuncular üstlerine düşeni fazlasıyla yaparken yönetmenimiz Christopher Nolan da boş durmamış. Filmi bir filmden çok daha fazlasına, bir sihirbazlık gösterisine çevirmiş. Yoğun, sıkıcı hayatımızdan bizi bir an için kurtarmayı başarmış ve adeta sihirli elleriyle sinema perdesinden zihnimize uzanıp orada yapmış büyücülük oyununu. Ee ne duruyoruz? Gösterimiz başlasın o halde! Filmimizin ilk repliği “Dikkatli bakıyor musunuz?”. Yönetmen, gösterisine başlamadan önce bizi uyarıyor çünkü film, izlerken anlam veremediğimiz ya da istemeden göz ardı ettiğimiz küçük ayrıntılarla dolu. Bunları yakalamak ve gösterinin sırlarını çözmek için dikkatli bakmamız gerekiyor ancak ne kadar dikkatli bakarsak bakalım yine de kandırılıyoruz filmde çünkü biz aslında aldatılmak istiyoruz. Filmimizin son repliği ise “ Aslında öğrenmek istemiyorsunuz. Aldatılmak istiyorsunuz”. Film bu noktada bize oyun oynadığını itiraf ediyor. İlk replikteki uyarının boş bir mesaj olduğunu ve ne yaparsak yapalım zaten kandırılacağımızı anlıyoruz. Aynı zamanda insanın doğasına dair gizli bir bakış açısı elde etmiş oluyoruz. Doğruyu bulmak istiyor muyuz, istemiyor muyuz? Felsefe ve bilim doğruyu bulma isteği doğrultusunda ortaya çıkmış ve insanlık tarihi boyunca hep varlığını sürdürmüştür. Nasıl var olduk, nasıl sona ereceğiz gibi felsefenin temelini oluşturan sorular zihnimize düşüp merakımızı cezp edebilir. Korkarım, bu soruların cevabına asla ulaşamayacağız. Peki, ulaşabilseydik alacağımız cevaplardan memnun kalacak mıydık? Hiç sanmıyorum. Kıyametin yarın kopacağını bilip de rahat bir uyku çekebilecek insan düşünemiyorum. Öğrenmek için delicesine uğraştığımız bir bilginin bize mutluluk getirmeyecek olması çok zalim bir çelişki. Bu zalimlikle baş etme yöntemini biz bulamadıysak bile bilinç altımız bulmuş şüphesiz: Göz ardı etmek, aslında aldatılmak istemek. Filmde vurgulanan kısım tam olarak bu. Bir tarafımız sihirbazlık numaralarını çözmek isterken diğer tarafımız sihrin gerçekten var olduğuna inanmak istiyor çünkü bu inanç bize çok daha renkli bir dünyanın haberlerini veriyor. Yönetmenimiz haklı. Kandırılmak istiyoruz çünkü böyle daha mutluyuz. Prestij’in odaklandığı diğer bir nokta ise fedakarlık duygusu. İki sihirbazımızın arasındaki mesleki rekabet gün geçtikçe saplantı haline geliyor. Her ikisi de hayatlarını mahvetme pahasına kimin en iyi olduğunu kanıtlamaya çalışıyor. Bu yolda yaptıkları fedakarlıklar muazzam boyuta ulaşıyor. Birinin mesleği uğruna parmaklarını kesmesi ve diğerinin yine aynı uğurda cinayet işlemesi, bu rekabetin ne derece tehlikeli boyutlara ulaştığını gözler önüne seriyor. Film, bize böylesi hastalıklı zihinlere dair küçük bir pencere açıyor. İstediğimiz şeyleri elde etme pahasına nelerden vazgeçebileceğimizi gösteriyor bize lakin bu zaten bildiğimiz ve günlük hayatlarımızda çok sık duyduğumuz bir durum. Hırslı insanlar mesleklerinde başarılı olmak için çabalarken bazen gereğinden fazla çalışırlar bunu için ve ailelerine yeterince vakit ayıramazlar. Bu çalışma hırsı gözlerini öyle bir kör eder ki yuvalarının yıkıldığını ancak iş işten geçtikten sonra anlarlar. İşi uğruna ailesinden vazgeçmek, fedakarlığın başka bir boyutu. Filmdeki kadar dikkat çekici olmasa da kendi hayatlarımızda tanık olduğumuz fedakarlık, Prestijdekiyle paralellik gösteriyor yalnızca filmdeki fedakarlık duygusu aşırıya kaçmışlığın verdiği bir hayrete düşürme yöntemiyle sunuluyor önümüze. Kendi hayatlarımızda karşılaştıklarımızdan daha şaşalı ve daha dramatik sadece. Yani Prestij, bize bizim aşina olduğumuz bir hikayeyi anlatıyor aslında. Olay örgüsüne gelecek olursak, çok iç içe olduğunu söyleyebiliriz. Zaman kavramının da takibi çok zor. Kendinizi zamanda bir oraya bir buraya salınırken buluyorsunuz. Film, bir sihirbazın anılarından diğerininkilere geçişlerle dolu, sarmal bir olay örgüsüyle işlenmiş. Yönetmen, sihirbazlık oyununu yapabilmek için kusursuz bir kafa karıştırma taktiği elde etmiş bu olay örgüsüyle. Biz, şaşkınlıktan kocaman olmuş gözlerle olayları takip etmeye çalışırken yönetmenimiz söylüyor sihirli kelimesini: Abrakadabra! Sihirbazlık gösterimiz bittikten sonra ise büyük bir şaşkınlık içerisinde, kafamızda derin düşüncelerle birlikte kalakalıyoruz oturduğumuz yerde. Bir yandan da yönetmenin zekasına hayranlık duymaya başlıyoruz çünkü bütün o numaralarını aslında gözümüzün içine soka soka yapmasına rağmen bizim durumdan haberdar olmamız için elinden gelen her şeyi yapmış. Fedakarlık konusunda da altın vuruşunu yaptığını söylersek yalan olmaz sanırım. Sonuçta gerek içerik gerek bu içeriği bize aktarma yöntemi olarak Prestij çok başarılı bir film. Şaşırmak ve gerçek anlamıyla bir filmden etkilenmek, üzerinde kafa yormak kısaca sizi düşünmeye teşvik edecek bir film arıyorsanız Prestij tam size göre. ALDATMAK ‘Yani her şey bundan mı ibaret?’ Paulo Coelho’nun 2014 yılında basılan Aldatmak (Adultery) adlı kitabında baş karakter Linda’nın bu soruyu kendine sormasıyla başlıyor olaylar. Bu sorudan sonra farkediyor Linda gri ve mutsuz günlerin birbirini takip ettiği bir hayata sahip olduğunu. Aslında o herkesin istediği o çok güzel eve, yakışıklı, zengin en önemlisi kendisinin aksine sadık bir kocaya ve 2 çocuğa sahip deyim yerindeyse tuzu kuru başarılı bir gazeteci. Ama bunların hiç biri onu depresyona girmekten alıkoyamıyor. Peki ama neden? Çünkü bir çoğumuzun yaptığı gibi hayatında asla girişilmeyen maceraların arzusunu içinden atamamış. Her şeyi en yüksek beceri ve en düşük insan ilişkisiyle gerçekleştirmiş. En yarlayıcısı hiç risk almamış.Hep aynı lokantalara gidip aynı yemekleri sipariş edip yeni tatlar deneme riskinden bile aciz insanları hatırlatıyor bana. Dünya kalabalıklaşıyor ve teknoloji durmaksızın gelişiyor ve değişiyor hepimiz bunun farkındayız. İletişim çağı geliştikçe herkes her şeyi bilmek ve her şeye sahip olmak istiyor ama bunun için kimse ekseninden çıkıp hayatını değiştirme riskini göze almıyor. Kitabın başında İncil’den yapılan alıntıyı kimler dinliyor? ‘ Suların daha derin olduğu yere git...’ (Luka; 5:4) Etrafımdaki insanlara hayattaki amaçlarını sorduğumda faturalarını ödemek, yoldan geçenin dönüp tekrar bakacağı güzellikte bir ev ve araba almak, ağaçlarla dolu bir bahçeye sahip olmak, emekli olduktan sonra da dünyayı gezmek gibi klişe istekler duyuyorum. Risk bunun neresinde? Peki tutku, aşk... Hayatı insanların hem arzulayıp hem de tehtit olarak gördüğü aşkla yaşamak isteyen azınlıktan biriryim ben de çünkü karşıma ne çıkacağını asla tahmin edemem. İşte yaşama amacı budur, risk budur. Yaşama amacının yavanlığını fark edenler isyan etmeye, engelleri bir bir devirmeye başlıyorlar. Tıpkı Coelho’nun ustalıkla işlediği, hayatındaki sahte mutluluklar için harcadığı zorunlu eforu artık kaldıramayacağını anlayan Linda karakteri gibi. O isyanını kocasını liseden eski sevgilisi Jacob’la aldatmakla dışa vuruyor. Bu, aldatmanın kalıplardan çıkma hatta hayattan alınması çok geç kalınan bir intikam aracı olarak kullanılabileceğini gösterdi bana. Yazar basıldığı ilk aylardan beri çok satanlar listesinde olduğu kitabında aldatmayı meşrulaştırmış. Sanki bir kaçış ve aydınlanma yoluymuş gibi göstermiş. Bence bu aşırıya kaçan bir tutum. Sonuçta sıkıntısından kurtulmak için ilişkisini ve değer verdiği insanları tehlikeye atacak kadar çaresizliğinden usanmış olduğu bir seviyeye gelmemeli insan. Ayrıca hikayenin sosyo ekonomik olarak kalkınmış ve Avrupa’nın en modern ülkelerinden biri olan İsviçre’de geçtiğini hatırlatmamda fayda var. Linda’nın kocasının, yasak bir ilişkisi olduğunu bildiği karısını modern şekilde karşılaması zaten bu İsviçre detayına göz kırpıyor. Ayrıca kadının affedilmesi kitabın hayatta aynı eksene oturup kalkmamanın, hayatta bildiğimiz doğruların her zaman doğru olmadığının üstünde de durulduğunu gösterdi bana. Bugün bile sadakatsizliğe verilen tepkiler kadın ve erkek arasında büyük farklılık gösteriyo. Öyle ki bir çok toplumda kadınlar bu yüzden öldürülüyor. Bilinen felsefeleri bilinmeyen insanlara anlatmayı misyon olarak belirleyen Paulo Coelho eserinin alt satırlarından can alıcı bir soru soruyor okurlarına. ‘Aşk bağımlılık mıdır?’ Sevgilisini terk ederken elindeki kokaini yasak aşkının yatmakta olduğu yatağa atan Linda’nın ‘Artık bağımlı değilim.’ diyerek haykırışında da cevaplıyor adeta sorusunu yazar. Aldatmak’ı okuyunca eminim herkesin kafasında farklı sorular ve tabi ki farklı cevaplar şekillenecek. Zaten okumayı güzel yapan da bu. Gündelik hayatımızda karşılaştığımız bizi depresyona sokan zorluklar düşmanımız değil de tecrübe edinebileceğimiz birer kaynak. Eminim ki bu kitabı okumak çok öğretici bir tecrübe olacak. Seda Karamanoğlu 21400896 Sare Öz TURK 101-12 09 10 2014 Veli​ ​Can​ ​Mert 21602394 Yalnızlık​ ​ve​ ​Karakterimize​ ​Etkileri Her​ ​insanın​ ​yalnız​ ​kaldığı​ ​zamanlar​ ​vardır​ ​ve​ ​bu​ ​zamanlarda düşünür,​ ​kurduğu​ ​hayalleri​ ​düşünür,​ ​hayatını​ ​düşünür,​ ​ailesini​ ​ve arkadaşlarını​ ​düşünür,​ ​yani​ ​demem​ ​o​ ​ki​ ​kendini​ ​düşünür.​ ​​ ​Yalnız​ ​kalmak ise​ ​etrafımızdaki​ ​insan​ ​sayısının​ ​yokluğu​ ​değil,​ ​etrafımızdaki​ ​bize​ ​biz​ ​gibi hissettiren​ ​insanların​ ​yokluğudur.​ ​Bizi​ ​biz​ ​gibi​ ​hissettiren​ ​insanlarla duygularımızı​ ​paylaşmışızdır​ ​ve​ ​belki​ ​de​ ​bazı​ ​duygularımızı​ ​onlarla özdeşleşmişizdir.​ ​Bu​ ​yüzden​ ​onları​ ​kaybettiğimizde​ ​ve​ ​hatta​ ​bazen yanımızda​ ​olmadıklarında​ ​bile​ ​bir​ ​parçamız​ ​eksikmiş​ ​ve​ ​başka​ ​herhangi bir​ ​şey​ ​ile​ ​bu​ ​boşluğu​ ​dolduramayacakmışız​ ​gibi​ ​hissederiz;​ ​fakat​ ​yine​ ​de bu​ ​boşluğu​ ​doldurmak​ ​ve​ ​artık​ ​yalnızlığımızı​ ​unutmak,​ ​bu​ ​duygudan kurtulmak​ ​için​ ​zamanımızı​ ​ve​ ​aslında​ ​hayatımızı​ ​yeni​ ​şeylerle doldurmaya​ ​çalışırız.​ ​Yeni​ ​hobiler,​ ​yeni​ ​arkadaşlıklar​ ​veya​ ​sadece hayallerimizde​ ​yarattığımız​ ​bir​ ​dünya​ ​bizi​ ​gerçek​ ​dünyanın​ ​stresinden​ ​ve yalnızlığımızın​ ​bizde​ ​yarattığı​ ​o​ ​kötü​ ​boşluk​ ​hissinden​ ​kısa​ ​bir​ ​süre​ ​de olsa​ ​uzaklaştırdığı​ ​için​ ​bu​ ​tür​ ​yeni​ ​uğraşlara​ ​yöneliriz. Hayallerimizde​ ​yarattığımız​ ​dünyada​ ​nasıl​ ​biriysek​ ​aslında​ ​öyle​ ​mi olmak​ ​isteriz​ ​yoksa​ ​zaten​ ​o​ ​kişinin​ ​duyguları,​ ​düşünceleri​ ​ve​ ​davranışları aslında​ ​bizim​ ​içimizdeki​ ​bastırılmış​ ​kişiyi​ ​mi​ ​yansıtır?​ ​Belki​ ​de​ ​bu ihtimallerin​ ​ikisi​ ​de​ ​doğru​ ​değildir​ ​ve​ ​hayal​ ​dünyamızda​ ​yarattığımız karakter​ ​aslında​ ​hep​ ​yanımızda​ ​olmasını​ ​istediğimiz​ ​bir​ ​arkadaştır​ ​ve belki​ ​de​ ​hayallerimizdeki​ ​bu​ ​arkadaşla​ ​biraz​ ​olsun​ ​yalnızlığın​ ​verdiği​ ​kötü hissi​ ​dindirmeye​ ​çalışırız.​ ​Bir​ ​süre​ ​sonra​ ​davranışlarımızla​ ​ve düşüncelerimizle​ ​içimizdeki​ ​bu​ ​karakterin​ ​günyüzüne​ ​çıkmaya başladığını​ ​gösteririz,​ ​artık​ ​hayallerimizdeki​ ​biz,​ ​hep​ ​yanımızda​ ​olmasını istediğimiz​ ​arkadaş,​ ​gerçek​ ​biz​ ​olmuşuzdur.​ ​Belki​ ​bu​ ​kişiliğin​ ​bize sağlayacağı​ ​birtakım​ ​yararlar​ ​için​ ​o​ ​kişi​ ​olmuşuzdur​ ​belki​ ​de​ ​dışarıdan baktığımızda​ ​bu​ ​karakteri​ ​sevdiğimiz​ ​ve​ ​hep​ ​bizimle​ ​olmasını​ ​istediğimiz için​ ​bu​ ​kişi​ ​olmuşuzdur.​ ​Bu​ ​iki​ ​olasılıkta​ ​da​ ​yalnızlığımızın​ ​ve​ ​yanısıra diğer​ ​duygularımızın​ ​yarattığı​ ​boşluk​ ​başka​ ​bir​ ​kişiye​ ​dönüşmemizde etkilidir.​ ​İnsan​ ​hayatında​ ​neredeyse​ ​hiçbir​
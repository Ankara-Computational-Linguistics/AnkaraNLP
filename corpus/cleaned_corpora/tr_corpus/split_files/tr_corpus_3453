Beyoğlu denildiğinde aklıma ilk gelen Cumhuriyet döneminde bölgede yaşananlar ve gecekondularında yaşayan Aşağı Taksimliler. Şehirlerin çehresini değiştirmek amacıyla yapılan iyi hesaplanamamış kentsel dönüşüme ise çocukluklarından beri yaşadıkları yerlerden çıkartılanların gözüyle bakıyorum. Umarım bu proje uzmanlarla görüş alışverişi yapılarak bölge sakinlerine ve projenin geleceğine daha yararlı olacak şekilde geliştirilir. KAYNAKÇA İslam, Tolga. (2009, Kasım). Tarlabaşı. Erişim tarihi: Kasım 2009, https://lsecities.net Cihangir Mercan İSLAM’IN BAŞKA BİR YANI: MİHMANDAR Son zamanlarda İslam kimliği şiddet, ölüm ve katliamla özdeşmiş durumdadır. Ülkemize ve Batı ülkelerine yönelik terör saldırıları ve bunların sorumluluğun üstlenme biçiminde İslam dinine ait söylemler kullanılması buna sebebiyet vermiştir. Müslüman olan her birey şu an dünyada korkulan bir kişidir. Korku, bu bireylerin toplumdan dışlanmasına, damgalanmasına ve ötekileştirilmesine yol açmaktadır. Türkiye genel itibariyle Müslüman bir ülke olduğu için bu durumdan uluslararası platformlarda; ekonomik, sosyal ve politik açıdan zarar görmektedir. Yaşadığımız coğrafya gereği böyle bir kadere sahip olsak da; Müslümanlara karşı algıyı düzeltmeye en yakın ve Batı tarzı yaşam tarzına sahip bir ülke olarak üzerimize düşeni yeterince yapmıyoruz. İskender Pala’nın Mihmandar eserini okuduğumda birilerinin bu sorumluluğu alarak harekete geçtiğini fark ettim. Öncelikle kitabın konusunun İstanbul’u fethetme arzusuyla yanıp tutuşan Eyüp Sultan olmasına rağmen; kitapta İstanbul’un fethinin Hristiyanlara ait olmasından dolayı olmadığını belirtmeliyim. Yani başka bir deyişle, Eyüp Sultan, seksenine merdiven dayamış biri olarak; İstanbul’un başka bir ilahi dine sahip kişiler tarafından yönetildiği gerekçesiyle fethe çıkmamıştır. Bu şekilde bir motivasyonunun olmamasının sebebi İslam’ın katliam ve şiddet dini olmamasıdır. Eyüp Sultan’a bu cesareti veren Hz. Muhammed’in bir hadisidir ve hadis başlı başına işgalden ve katliamdan bahsetmiyordur: “Konstantinniyye (İstanbul) muhakkak fethedilecektir. Onu fetheden emir ne güzel emir; onu fetheden ordu ne güzel ordudur.” Bu kitapta İslam bir kulun, bir elçi sayesinde, yaratıcıyla olan ilişkisini bence kurgusallaştırmıştır. Başkarakterin kurgunun ötesinde tarihi bir kişilik olması da eserin inandırıcılığını fikrimce artırmıştır. Eyüp Sultan bütün sefer boyunca inancından aşkla bahsetmiştir. İstanbul, ona göre İslam’ı daha fazla hissetmek için bir araçtır. Yazar; Eyüp Sultan’ın yolculuğu sırasında karşılaştığı Cihangir Mercan kişiler tarafından durumunun delilik, bilgelik, cahillik, kutsanmışlık olarak değerlendirilmesinden çekinmemiştir. Bu çok sesli anlatımda ilginç bir demokrasi adaptasyonu sezdiğimi söylemeliyim. İslam’ın ne kadar uygulanmaya geçirilemese de; öğretilerindeki sevgi ve hoşgörüden ötürü aslında demokratik bir inanç sistemi olduğu tartışılabilir. Ben kitabı okuduktan sonra bu fikrin aslında o kadar uçarı olmadığını düşünmeye başladım. İslam, şu anki hâlinden farklı olarak, sorgulayan ve sorgulamayı sevenlerin dini olduğunun altını çizmek istiyorum. Yine de İslam’ın bir nevi buyurmasıyla çıkılan bu fetih yolculuğunun şiddet ve katliamla sonuçlanacağını düşünmek mümkündür. Ancak savaşın dini ve ideolojik boyutunun kişiler ve kurumlar tarafından oluşturulduğunu unutmamak gerekir. Hz. Muhammed’in bu sözü müminleri harekete geçirecek kadar kuvvetli olmasına rağmen, nasıl harekete geçilmesi gerektiğini içermiyordur. Bu doğrultuda kişinin İstanbul’u fethetme biçiminin bütün İslam’a atfedilmesinin sığ bir yaklaşım olduğunu düşünüyorum. Nitekim Fatih Sultan Mehmet’in İstanbul’u fethettikten sonra uyguladığı politika gurur ve onur vericidir. İşte tam da bu yüzden bu kitapların daha fazla okunup daha fazla yazılması gerektiğini düşünüyorum. İslam’ın itibarının düzeltilmesinin ancak bu yoldan geçtiğine inanıyorum. Sonuç olarak dünyanın pençesinden kıvrandığı terörü tanımlayan öğelerden birinin de İslam olması rahatsız edicidir. Bunu değiştirmek bizim toplumumuzun yaşadığı coğrafya ve insanlığa hizmet etme bağlamında sorumluluğudur. Edebiyat, sinema ve sanat bunun en iyi yoludur çünkü Batı bu tarz açıklamaların bireyselliğe dayandığı için samimiyetine daha çok inanmaktadır. Savaşın ve nefretin, damgalamanın ve öfkenin, ötekileştirmenin ve dışlamanın kimseye faydası yoktur. Düşman olmak aynı bütünün parçası olan canlılar için söz konusu olmamalıdır. Dünya tarihi düşmanlıkların yarattığı insan dışı uygulamalarla doludur. Artık insanoğlunun hata yapma lüksü kalmamıştır. Çünkü bir kez daha yaşanacak bir parçalanma herkesin sonunu Cihangir Mercan getirecek kadar kuvvetli ve benzersiz olacaktır. Bu fikirlerin savunucusu ya da karşıtı olsanız bile kitabı okuyarak düşünce sisteminizi sorgulamanız gerektiğini her şekilde inanıyorum. Ön yargının, şiddetin ve savaşın ancak bu şekilde önlenebileceğine inanıyorum. ÖLÜME RAĞMEN AŞK Hayat her zaman iyi yönüyle karşılamaz bizleri bence. Hatta çoğu zaman acımasız maskesini takınarak çıkar karşımıza. Kendi hayatımdan tecrübe ettiğim kadarıyla, hayat bana gıcık olduğundan mı yoksa şanssızlığımdan tersine geldiğimden mi bilinmez, bana her zaman öyle olay örgüleri hazırlayıp karşıma o kadar zamansız şeyler çıkardı ki, hiçbir yaşanmışlığımı ya da hissettiğim hiçbir duyguyu doğru anda veya doğru insanla tecrübe etmedim. Fazla önemsemediğim ya da kafama takacak kadar büyük görmediğim bazı talihsizlikler de oldu tabii ki. Fakat eğer konu ben ve benim şanssızlığımsa en çok darbe aldığım nokta her zaman aşk oldu. Zamansız ve acımasız halini tecrübe ettim ben hep aşkın. Fakat ne olursa olsun sevmekten ve sevmeyi denemekten korkmadım. Çünkü bence aşk biraz da acı çekmektir. Bazen mutsuzluk bazen sebepsiz yere mutluluk, bazen umutsuzluk bazen de en büyük umut haline gelebilir bence sevmek. Uğruna acı çekilmemiş, üzerine saatlerce düşünülmemiş bir sevgiye aşk demenin aşka hakaret etmek olduğunu düşünmem bir yana, hayatın aşk konusunda acımasızlığını diğer yana attığımda, bu duygunun doğasının böyle olduğunu keşfettim. Aşk masallardaki mutlu sonlardan,bir öpücükle uyandırılan prenseslerden ibaret değil. Çünkü aşk uğruna çekilen zorluklarla, katlanılan acılarla güçlenir. Bu duygunun acımasızlığı da tam burdadır zaten. Aşk her şeye, her olumsuzluğa rağmen hissedildiğinde değer kazanır. Aşk her zaman karşılıklı hissedilecek diye bir şey yoktur. Bazen karşılık bulamayacağıma emin olduğum durumlarda bile buldum kendimi ama bu emek vermeme veya savaşmama asla engel olmadı. Peki birini çok sevsemde körü körüne aşık olsam da, gideceğini bile bile sevmeye devam edebilir miyim? Aşka bu kadar saygı duyan ve hayatında bu kadar büyük bir yer veren birisi olarak, öleceğini bildiğim, bir daha göremeyeceğim birini sevebilir miyim? Beni bu zorlayıcı soruyla karşı karşıya bırakan şey izlediğim İncir Reçeli filmi oldu. Bir erkeğin kalbini uzun zaman sonra hızlı hızlı çarptırmayı başaran bir kadın, ağırlığıyla iki tarafı da ezen, zorlayan bir aşkın hikayesi ve kesin ölümüyle buluşmaya çok yakın olan bir kadını seven bir adam. Hüzün dolu bu hikaye benim aşkı sorgulamama ve yargılamama sebep oldu. Bu duyguyu o kadar güçlü hissediyordum ki, sonrasında açtığı yaralar ve yıkım da çok büyüktü hep. Hep bu kadar kör ve umarsızca yaşanması gerektiğini savurduğum aşk belki de düşündüğüm kadar masum bir duygu değildi. Kendimi filmdeki erkek karakterin yerine koyduğumda, karşılaştığı yıkımı ve hüsranı fazla ezici buldum. Biri için delicesine atan bir kalbin bu denli yanması, kalıcı hasarlara sebep olmalıydı. Üzerinden aşk geçen bir insanın toparlanması bile hatrı sayılır bir süre alırken, aşkın bu denli acımasız ve çaresiz bir şekilde bitmesini kaldırabilir miydi bir insan? Böyle bir durumda doğru olan neydi? Eğer her günümüzü birlikte geçirdiğimiz bir insanın öleceğini bilseydik, doğru olan kalan zamanı en dolu şekilde geçirmek mi olurdu yoksa hiç görüşmemek mi? Detaylıca düşündüğümde doğru olanın insanın o an yapmaya karar verdiği şey olduğuna karar verdim. Korkup kaçmak her zaman için daha kolaydı. Evet gerçekten kaçmak mümkün değildi belki ama gerçekle doğrudan yüzleşmemek de mantıklı bir seçim olabilirdi. Sanırım bu noktada devreye biraz da vicdan ve cesaret girmiş oluyor. Vicdanlı bir insan iyi günde ve kötü günde sevdiğinin yanında olmak ister fakat bunu yapmak için gerekli cesareti içinde bulamayabilir. Bu durumun sonuna kadar katlanmak büyük bir cesaret ister bence. Kırılmaktan üzülmekten korkmamak gerekir. Aşk hem acı hem vicdan hem de cesaret işidir işte. Ne zaman neyle karşılacağımızı asla bilemeyiz. EROL CAN TEKİN 21502550 Alpcan İkizBAŞARIYA ULAŞMAK İÇİN HAYAL ET! Hayal etmek… Söylerken bile içimizde bir umut ortaya çıkarıyor desek yanlış olmaz sanırım. İki kelimeden oluşan bu eylem hayatımızın en temel kavramlarından biri aynı zamanda. İnsanoğlu, tarih boyunca bir şeyleri hayal ederek, hayallerine ulaşmaya çalışarak yaşamıştır. Yani, buradan yola çıkarak, hayal etmek eylemi insan doğasında olan bir eylemdir diyebiliriz. Kendi yaşantılarımızı düşündüğümüzde bile hayal ettiğimiz onlarca şey olduğunu görebiliriz. Gelecekteki kariyerimiz, almak istediğimiz şeyler, ailemiz, arkadaşlarımız ve daha birçok şey ile ilgili hayaller kurarız ve bunların gerçek olmasını isteriz. İşte bu noktada, başarının hayal etmek ile doğru orantılı olduğu ﬁkrini ortaya atabiliriz. Çünkü bir insan bir şeyi ne kadar çok ister, onu ne kadar çok hayal ederse başarmaya o kadar çok yaklaşır. Başarının sırlarından bir tanesinin hayal etmek olduğunu varsayarsak aklımıza “Hayal kurmak, başarı kapılarını açmamızı nasıl sağlıyor?” sorusu gelebilir. Veya hayallerimizin türlü başarılar elde etmemizde ne derece önemli olduğunu sorgulayabiliriz. Bu soruların yanıtlarını öğrenebilmek için konuyu biraz daha irdelemek gerekiyor.Hayallerimizin bizi başarıya nasıl götürdüğünü anlayabilmek için öncelikle, hayal etmek ve başarı arasındaki ilişkiyi daha detaylı incelememiz gerekiyor. Başarı her daim göreceli bir kavram olmuştur. Bir insan için yeterli olmayan, başarı saymadığı bir şey başka bir insan için başarı sayılabilecek bir şey olabilir. Ancak, başarı her ne kadar göreceli bir kavram dahi olsa, toplumların kabul ettiği belli başarı seviyeleri vardır. Örneğin, eğitimini tamamlamış, iş ve aile sahibi olmuş bir insan genellikle bir şeyleri başarmış, hayatı ne düzeyde olursa olsun kendi toplumunda başarılı birisi olarak kabul görür. Durumu daha iyi anlatabilmek adına verdiğim örneği biraz daha özelleştirmekte fayda var. Maddi durumu çok iyi olmayan bir ailenin, bir çocuğunu ve hemen hemen her çocuğun kurduğu gibi ileride sahip olmak istediği mesleğin hayalini kurduğunu düşünelim. Aile maddi durumlarının yetersizliği nedeniyle çocuklarının eğitimine fazla özen gösterememekte. Ancak bahsi geçen bu çocuk ileride hayalini kurduğu mesleği öylesine istiyor ki her türlü zorluğa, engele rağmen başarıyor ve çocukluğundan beri hayalini kurduğu mesleğe büyüdüğünde sahip oluyor. Bu örnekten yola çıkarak, hayal kurmanın bizi başarıya nasıl götürdüğünü açıklamak daha kolay olacak. Daha da açmak gerekirse, hayallerimizin, bizleri başarının engellerle dolu yolculuğunda ayakta tutan, bize motivasyon sağlayan ve inancımızı tazeleyen en temel şeyler olduğunu rahatça söyleyebiliriz. Çünkü eğer hayal kurmazsak, başarmak istediğimiz şeyi başardığımızı hayal etmezsek bu zorlu ve engeller içeren yolda tökezlediğimizde kalkmak için tutunabilecek bir şeyimiz olmaz. Bu yüzden, kurduğumuz hayaller bize sağladığı motivasyon, inanç ve güç ile bizleri başarmak istediğimiz şeylere ulaştırıyor. Hayal etmek başarıya ulaşmamızda yapmamız gereken tek şey değil elbette. Ancak yapılacak şeyler arasındaki önemini düşündüğümüzde üst sıralarda yer edineceğinden de şüphe yok. Bu noktada, hayal etmenin bizi başarıya götürdüğü zorlu ve engellerle dolu bu yolda, hayallerimizin ne kadar etkili olduğundan bahsetmek gerekiyor. İnsanlık tarihini değiştiren birçok olayı incelediğimizde bu olayları başlatan ve devamını getiren kıvılcımın hayaller olduğunu görebiliriz. Alparslan 1071 yılında yeni bir yurdun hayalini kurmasa, Türkler Anadolu ile tanışabilir miydi? Fatih Sultan Mehmet 1453’te daha güçlü bir Osmanlı’nın hayalini kurmasa, Osmanlı tarihi değiştiren bir devlet olmuş olabilecek miydi? Gazi Mustafa Kemal Atatürk, kendi ayakları üstünde duran, bağımsız, medeni, laik, gelişmiş bir Türk devletinin hayalini kurmasa, bugün yaşadığımız Türkiye Cumhuriyet’i var olmuş olabilir miydi? Veya, Martin Luther King siyahi vatandaşların haklarına ulaşabilmesini özgür olmalarını hayal etmese, tarihte unutulmayacak sözlerden biri olan “Bir hayalim var!” cümlesini kurmamış olsa bugün ırklar arasındaki tutum nasıl olurdu? Tüm bu örnekler ve daha bahsi geçmeyen binlerce örnek hayaller kurmanın başarılar elde etmemizde ne kadar önemli olduğunu gösteriyor. Alparslan’dan Fatih Sultan Mehmet’e, Mustafa Kemal Atatürk’ten Martin Luther King’e, tarihi değiştiren bu insanlar kurdukları, sahip oldukları hayaller sayesinde başarıya ulaştılar. Özetle, hayal denildiğinde akla ilk gelen şey insanın geleceğiyle ilgili olmasını ya da yapmayı istediği şeylerin düşüncesi olabilir. Ancak, hayaller insanlar için, bir basketbol maçında maçı kazandıran top veya bir matematik sorusunda çözümü sağlayan bir işlem aslında. Bizim yapmamız gereken tek şey hayallerimize inanmak ve hayal etmekten korkmamak. İşte bunu yaptığımızda, başarı dağının zirvesine tırmanışımızda önemli bir mesafe katetmiş olacağız. Bu yüzden, başarıya ulaşmak için hayal edin!Mehmet CUMAOĞLU 21102355 TURK 102- Sec. 021 Gönenç Tuzcu 2 Aralık 2014 SENDEN ÖNCE BEN / JOJO MOYES- ROMAN 2 TEK ÇARE ÖLÜM MÜ? İnsan hiç ölmek ister mi? İnsan kendi ölümünü planlar mı? Ölmek için ailesiyle bir antlaşma yapar mı? Kendi ölümü için gün belirler mi? Bir insanı bu duruma düşüren, bu kararı almasında etkili olan süreç ne olabilir? Senden önce ben, insanı ağlatan, hüzünlendiren, düşündüren bir roman. Jojo Moyas’in okuduğum ilk kitabıydı. Elden ele dolaşacak, herkesin herkese tavsiye edeceği bir kitap olduğuna inanıyorum. Kitabı okurken farklı bir dünyanın içinde, sorgulamalarınız başlıyor. Hep ben olsaydım ne yapardım? Diye düşünüyorsunuz. Aslında herkesin başına gelebilecek, herkesin bir anda engelli olabileceği gibi bir gerçeğin farkına varıyorsunuz. Evet, doğuştan engelli değilsiniz, şu anda engelli değilsiniz ama biraz sonra yaşayacağınız bir olayla engelli olabilirsiniz. “Her insan bir engelli adayıdır” sloganı aslında doğru bir slogandır. Belki bir gün ben de engelli olabilirim diye düşünmektense şu an için engellilerin sorunu nedir diye düşünmek daha da doğrudur. Kitabı okurken bunu da düşünüyorsunuz. Will’in yaşadığı sorunları okudukça şöyle bir durup etrafınıza bakıyorsunuz. Gittiğiniz restorana, okuduğunuz okula, işyerinize, caddelere, yollara, otobüslere, otobüs duraklarına, hatta evinize çıktığınız merdivene bir bakıyorsunuz ve düşünüyorsunuz. Eğer tekerlekli sandalyede olsaydım bu engelleri nasıl aşardım. Düşünün hayatınızın büyük bir bölümünü geçirdiğiniz eviniz, apartmanın ikinci katında, evet asansör var fakat asansöre ulaşmak içinde çıkmak zorunda olduğunuz küçücük bir merdiven var. Sizin için küçük gözüken o merdiven bir engellinin, tekerlekli sandalyeye mahkûm bir insanın gözünde bir dağ gibidir. Sizin iki saniyede çıkacağınız o küçük merdiven, bir engelli için büyük bir sorundur. Kitabı okurken bu konularda farkındalığınızı artıyor. Artık etrafınıza bakarken daha dikkatli bakıp, daha sağduyulu olmaya çalışıyorsunuz. Basit bir hayatı olan, hayatın detaylarıyla boğuşan biraz sakar, biraz saf bir kız olan Lou, Will’in hayatında neleri değiştirebilecekti? Will ‘in bakıcısı olarak işe alındı ama Will’in, onun hayata bakış açısını değiştirebileceğini hiç tahmin etmedi. . Aslında O Will’in hayatında bir fark yaratmak istedi ama Will onun hayatında birçok şeyi değiştirmesine sebep oldu. Maalesef yanlış bir zamanda, yanlış bir aşk yaşandı. Ama ikisi de yaşanan bu aşktan pişman olmadılar. Çaresizlik herhalde insanoğlunun yaşadığı en kötü duygudur. Belki çözümler vardır ama bu çözümler çaresizliğin ve acizliğin karşısında yeterli değildir. Ya da bazı insanlar için bu çözümler yeterli değildir. O insanı, bu çözümler mutlu etmeyecektir. Willi’de mutlu etmediği gibi. Bu çaresizliğin içinde insan kendine en doğru gelen çözümü üretmeye çalışıyor. Kendi için bu çözüm doğru olabilir ama ya etrafındakiler. Annesi, babası, kardeşi ve sevgilisi ya da bakıcısı, nasıl dayanacaklardı. Will, bir karar vermişti, tek istediği etrafındakilerin bu karara saygı duymasıydı. İnsan yaşamaktan nasıl vazgeçebilir? Nasıl bir anda her şeyi bitirmek isteyebilir ki? Ötenazi… Hayatını normal bir şekilde devam ettirebilen insanlar için bu düşünce anlaşılmayabilir belki ama gene de zor bir karar olsa gerek. Basında bazen bu haberlere rastlıyoruz. Ötenazi doğru mu yanlış mı diye hala tartışılmaktadır. Bazı ülkelerde ötenazi isteği yasal olarak kabul edilmekte. Olaya dinler açısında bakıldığında, din olgusunda bu istek günah olarak değerlendirilmektedir. Ötenazi isteyen insanların yaşadığı şartlar düşünülünce, bu isteklerinde haklı olup olmadıkları belki tartışılabilir ama kendi istekleri olduğu içinde saygı duymak gerekir. Will bir karar vermişti, tek istediği sevenlerinin bu karara saygı duymasıydı. Çünkü o bu şekilde yaşamak istemiyordu. Hayatın akışı içerisinde hep kararlar alırız, nerede okuyacağımız, nerede çalışacağımız, kiminle evleneceğimiz, bu yaz tatilimizi nerede geçireceğimiz ile ilgili bir dolu kararlar alırız ve aldığımız kararları da bir şekilde uygulayıp hayatımıza devam ederiz. Ama Will’in kararı devam etmek değildi, bitirmekti. Bizler okurken belki ağladık ama Will ölürken çok mutluydu. KAYNAKÇA Moyes, Jojo. Senden Önce Ben: Pegasus Yayınları, 2013 1 ESRA NİLÜFER KESKİN 21300708 PSYCHOLOGY TURK 102-69 22.02.2015 ESER GÜLER DALGALARIN PEŞİNDE Efsanevi sörfçü Jay Moriarty'nin gerçek yaşam öyküsünden esinlenilmiş olan Chasing Mavericks adlı film,Mavericks dalgalarında sörf yaparak meşhur olan Moriarty ve kendisi gibi meşhur bir sörfçü olan Frosty Hesson ile aralarındaki bağı konu alıyor.Aralarındaki güçlü bağ ikisinin de hayatını değiştirmiş ve önemli başarılara imza atmışlardır.Mavericks’te sörf yapmak ve imkânsıza ulaşmak arzusu onları inanılmaz yerlere sürüklüyor.”Sörfçüler büyük dalgalara âşıktırlar. Aşktan da öte, bir takıntıdır bu. Kimi zaman ölüme sürükleyen bir takıntı.”(Landlord) Mavericks dalgaları Kuzey Kaliforniya’da olup boyu 20 metreyi geçen dalgalardır.Moriarty de bu ölümcül dalgalarda sörf yapmayı başarabilen nadir kişilerden olmuştur.Maalesef yaşamını genç yaşta bu tutku uğruna Maldivler’de yitirdi.Ve böylece bu dünyadan bir Jay Moriarty geçti,geriye de onun başarısı ve azimli kişiliği akıllarda kaldı. Bir şeye ulaşmak için onu yeterince istemek ve onun için çaba göstermek gerekir.Bunlar klasik ifadeler gibi görünse de Chasing Mavericks bir şeye ulaşmak için arzu duymanın ve KESKİN 2 azim göstermenin ne demek olduğunu çok etkileyici bir şekilde ifade etmiştir.Başarıya giden yol kolay değil,aksine zor bir süreç.Zoru başarırız ama imkânsız zaman alır.Hedefe ulaşmak için insanın kendini hergün daha çok geliştirmesi gerekir.Önemli olan bu süreçte pes etmemek ve imkânsıza ulaşmayı istemeyi devam ettirebilmek.En önemlisi de imkânsıza ulaşmanın tek yolunun onun mümkün olduğuna inanmaktır.”Bir şeyin imkânsız olduğuna inanırsanız, aklınız bunun neden imkânsız olduğunu size ispatlamak üzere çalışmaya başlar. Ama bir şeyi yapabileceğinize inandığınızda, gerçekten inandığınızda, aklınız onu yapmak üzere çözümler bulma konusunda size yardım etmek için çalışmaya başlar." (David J. Schwartz) İnsan, imkânsızlıkları kendi yaratır ve bunları kendi dünyasına yerleştirir.Hayal ettiğimiz çoğu şeyleri imkânsız gibi görürüz ve bilinçaltımıza onlara ulaşmanın mümkün olmadığı düşüncesini yerleştiririz.Halbuki insan ne olursa olsun içindeki potansiyeli göz ardı etmemeli,kendine ve içindeki potansiyelin başaracağına inanmalıdır.Kendine inanan insanın yapamayacağı şey yoktur,içindeki bu güç onun sınırlarını zorlar.Bu yüzden imkânsız diye bir olgu olmamalı,zoru başarmak olmalı adı.Çünkü başarıyı elde etmek kolay değil.Zaman zaman mağlubiyetlerle,engellerle karşılaşırız.Bütün olumsuzluklara rağmen pes etmeden ve sonunda başaracağına inanarak hedefe doğru yönelen kişi istediğini er ya da geç elde eder.Bu yüzden elde edilen başarı kıymetlidir.Eğer bir şeye ulaşmak istiyorsak onu başarabileceğimize içten bir şekilde inanmamız gerekir,Moriarty’nin Mavericks dalgalarında sörf yapabileceğine inanması gibi. ”İnsan hayalleri doğrultusunda güvenle ilerlerse ve düşlediği yaşam için çok çalışırsa hiç ummadığı bir anda başarıyla karşılaşır.” (Henry Thoreau) İnsan zorlu süreçlerde hep destek arar,yanında birileri de olsun,onlarla birlikte yürüsün ister.Çünkü yalnız, bir şeyler eksik kalır.Başarılı her insanın da mutlaka bir destekçisi ya da onun arkasında olan birisi,birileri vardır.Yanında birilerinin olduğunu bilmek insanı güçlendirir,daha çok hırslandırır ve motive eder.Frosty de Moriarty’nin en büyük destekçisi ve onun başarılı olmasında en çok rol oynayan kişiydi.Ona ne yapması gerektiğini öğretti ve başarıya giden yolda ona ilham verdi.Ulaşılması gereken bir nokta veya hedefin olduğu zaman önün kimi zaman karanlıktır.Bu yüzden senin yoluna ışık tutacak birilerinin olması önemlidir. Lütfi Ataberk Aksoy Güç Uğruna Ödenen Bedel Güç her canlı tarafından arzulanan, doğal seçilime karşı durmasına yardımcı bir içgüdüdür. İnsan ırkı, toplu hâlde hayatta kalmayı öğrendikten sonra bu tutkuyla tanıştı. Ortak noktalar üzerine odaklanmak yerine fiziksel farklılıklarını kullanarak daha üstün olmaya çalıştı. Önce kendi küçük toplumları içerisinde kendini yüceltti. Sonra kendisini kral ilan edenler ve bunu takip edenler olarak belli paydalarda tekrar buluştu. Ama insanlığın gözü kara tabiatı, insanları elindekilerle yetinemez hâle getirdi. Sahip olmadıklarının yanı sıra her zaman daha fazlası için savaştı. İlk uygarlıklardan bugüne ve ebediyete kadar bu durum hep böyle oldu, böyle de devam edecek. Dmitry Glushovsky bu durumun farkında olarak en iyi şekilde yorumlayıp kurgusunu bunun etrafında oluşturmuştur. Metro 2033 adlı eserinde de bu durumun gelecekte nasıl bir ortam oluşturacağını betimlemiştir. Günümüzde sözü geçen, ‘’büyük güç’’ olarak adlandırılan ülkeler, bu unvanlarını nükleer silahlarına borçludur. Ülkeler arası anlaşmazlıklarda ne kadar etkili olabileceğini 2. Dünya Savaşında kanıtlamış olan bu silahlar, caydırıcı bir koz olarak el altında saklanmaktadır. Lakin insanlar nankör ve gözü kara canlılardır. Bu yapısı bir gün bu silahların kullanılması için bahane bulunmasına sebep olacaktır. Dmitry Glushovsky için bu durum 2033 ’te gerçekleşiyor. Armageddon. Büyük kralların savaşı ve arkasından gelen yıkım… Yok olan bir dünya ama en azından sadece yüzeyde… Böyle bir anın geleceği korkusu şuanda bile hepimizin içinde yer edinmiş durumda. Ülkeler arası bir kriz yaşandığında yahut küçücük bir gerginlik olduğunda aklıma atom bombasının yıkıcı gücü geliyor. Şayet bu durum savaşa yol açarsa atom bombası kullanılır mı veya sonrasında ne olur? Hayalimde canlandırdığım dünya kitapta betimlenen ile büyük oranda örtüşüyor o yüzden Rus Metrosu üzerinden gideceğim. Armageddon sırasında şanslı olan insanlar yer altında bulunuyor olacaktır. Rusya Metro Ağı artık bu insanların yeni evi, yeni bir başlangıç noktası ve geride bıraktıkları için yas tutulan bir mesken yeri hâline gelecek. Tarih boyunca insanlar zorlu koşullara ayak uydurarak neslinin devamlılığını sağladığı gibi yeni ortam koşullarına da adapte olacaktır. Kendimi onlardan birinin yerine koyduğum zaman aslında o kadar da şanlı olmadıklarını fark ediyorum. Yiyecekler kısıtlı; mantardan yapılan yemek ve çaylar, tavuk ve domuz etinden oluşan bir menü. Bazen de mutasyonlu dev köstebekler. Köstebek yediğimi düşündüğümde bile midem bulanırken mutasyona uğramış olanları yemek zorunda kalmak… Ne kadar da lezzetli bir menü! Diğer bir şey ise derin bir karanlığın içinde yaşamak zorunda kalmak. Çocukken birçok farklı yerde kapalı kalmayı başarmıştım. Bir süre sonra karanlığın içinde zihnim bulanmaya başlıyordu. Aklımda korkutucu yaratıklar ve senaryolar canlanırken sakin kalabilmek için kendime bunların hayal ürünü olduğunu ve gerçekte böyle şeylerin var olmadığına ikna ediyordum. Bunlar benim dayanağımdı. Eğer kitapta sözü geçen insanlardan olsaydım bu sonsuz senaryoları düşünerek bile kendimi ölmekten beter hale getirebilirdim. Yapay aydınlatmalar bu derin karanlığı aydınlatsa da hiçbiri güneşin gökyüzündeki ışıltısının yerini tutamaz. Yanıp sönen floresanların sinir bozucu seslerine ömür boyu katlanmaktansa hızlı bir ölümü tercih etmek daha mantıklı! Gökyüzü, geçmiş nesillerin hayallerinden, anılarından ve kartpostallardaki resimlerden ibaret olacak. Hava nemli ve küflü bir bodrum katı gibi boğucu olmalı. Bu dünyada doğan bir çocuk için bu normal bir hayat tarzı ve şükran duyacağı bir yaşam çünkü yüzeyde artık solunabilecek temiz bir hava yok. Radyasyonun çıtırtıları ve mutasyonlu yaratıkların çığlıkları var artık. Yağmur şu anki gibi bir umut ve arınma değil, ölümünüze sebep olacak asidik bir karışım. Kuşların cıvıltılarını bir daha duyamayacağımı, göz aldığınca uzanan tarlalara düşen, insanın içini ısıtan ikindi güneşinin parıldayışına bir daha tanık olamayacağımı düşünüyorum da… Bu şekilde düşünüldüğünde insanlar ellerindekilerinin değerini bilemedikleri için ne kadar pişman olsalar da nankörlüklerinden ve gözü karalıklarından hiç taviz vermiyorlar. Okuyucu olarak ne kadar hiddetlensek de kendisini bu hâle sokan bir türün akıllanma olasılığını düşünmek boş bir hayal olurdu. Aksine durum daha kötü, hayat daha çetin ve insanlar güç arzusuna her zamankinden daha aç durumda olmalı ki bu kıyamet sonrası ortamda bile birbirleriyle savaşabiliyorlar. Yeni yaşam alanları olan yeraltı tren ağı, kendi içinde ideolojileri, dinleri ve kaynakları bakımından birbirinden farklı mikro devletlerden oluşuyor. Bunlar da türümüze savaşmak için gerekli sebepleri sunuyor değil mi? Trafikte yaşanan bir tartışmanın bile sonucu ölümle bitebiliyorsa savaş ortamını siz düşünün. Kitabı okurken aklımdan geçen bunca şeyin hikâyenin ana kahramanı olan Artyom tarafından sorgulanıyor olması, kitabı okuduğunuzda sözlerimin yerini bulmasını sağlayacaktır. Artyom yaşadığı olaylar silsilesi içerisinde, bu kıyamet sonrası evrende bizim gözlerimiz ve kulaklarımız oluyor. Dmitry Glukhovsky’nin bilim kurgu türündeki bu eser, etkileyici olay örgüsüyle insanı kıyamet sonrası dünyanın karanlıklarına çekmesinin yanı sıra günümüzdeki Rusya Yeraltı Tren Hattı hakkında ilgi uyandırıyor. Ayrıca kendinizi yazımda da değindiğim gibi insanlığın günümüzde ki durumu, güç arzusu ve nankörlük gibi konular üzerine düşünürken de bulabilirsiniz. UÇURUMUN KENARINDA BİR DÜNYADA OLMAKToplumsal sınıf düzeyleri arasındaki farkların uçurumlar kadar olduğu, dünyadaki en zengin ilk on insanın servetinin dünyanın yarısının servetine eşit olduğu, sosyal hizmetlerin küçük bir kısımda kusursuz işlediği ama geri kalan yerlerde “hizmet” kelimesinin bile çok nadir duyulduğu, hatta ağızlara bile alınmadığı bir dünya düşünün. Veya düşünmeyin. Çünkü gerek yok. Siz zaten bu dünyanın bir üyesisiniz. Dün izlediğim Elysium adlı ﬁlmden o kadar etkilendim ki kendimi bu dünyanın bir üyesi olduğum için suçlayacak kadar derinlerde ve yalnız hissettim. Geleceğin dünyasındaki insanları konu edinen bu distopya ürünü ﬁlm, bana aslında durumumuzun ne kadar kritik olduğunu ve “Bir şeyler ayarlarız” demek yerine bir an önce “Yapacağız, yapmak zorundayız!” demenin zamanının geldiğini gösterdi. Çoğumuzun varlığını bile hissedemediği bu sorunu kaleme alan ve bu soruna kafa yoran bir tek ben olmamalıyım düye düşünüyorum. İşte bu nedenden ötürü yükümü sizlerle bu yol aracılığıyla paylaşmaya karar verdim. Ama her şeyden önce size bir sorum var: Dünyada, sizin dışınızda herkesin çok kötü yaşam kalitesine sahip olduğunu bile bile mükemmel ve sonsuz olanaklara sahip bir hayata sahip olmak ister miydiniz?Yukarıda yönelttiğim bu soru aslında ﬁlmi izleyen ya da izlemeyen herkesin kendine yöneltmesi gereken bir soru. Çünkü bu soru aslında bizim insani değerlerimizi açığa çıkaran bir soru. Elbette soruma “Ben, bu saydıklarının yarısını bile kabul ederim.” cevabını verenleri suçlamayacağım ya da hor görmeyeceğim. Çünkü biliyorum ki insanlığın temel isteklerinden biridir en mükemmeli arzulamak ve bunun için savaşmak. Hatta çoğu zaman insanı hayatta bir yerlere getirenler de bu doğal içgüdülerdir. Duygularını ve hislerini bu gibi iyi amaçlar doğrultusunda, etik yollarla kullanan insanlar haricinde, birtakım bencil heves ve hayallere sahip insanları suçlayabilirim ama. Zira bu tür insanlar dünyamızın ahlaki değerlerden yoksun bir harabeye dönüşmesine neden olan insanlardır. Ancak elbette insanların sadece bencil olmalarının, dünyanın “kişiler arası uçurum” haline gelmesine sebep olduğunu düşünmüyorum.Sorunun başladığı, yani problemlerin ciddi seviyelere çıktığı yer, bu bencil insanların, diğer insanları birer canlı olarak görmediği, yani onları “yaşamaya değmez” sıfatıyla tanımladığı yer. Çünkü bu kişiler, kendileri odaklı bir dünyanın üzerinde geri kalan her şeye gözlerini yummuş oluyor. Elysium’da barınan insanlarda -yani üst tabakadaki zengin insanlarda- gördüğüm ilk özellik tam da buydu işte. Bana göre bu özelliklere sahip olmak sadece dünyaya değil, kişinin kendisine de zarar veriyor. Bunu birçok kişi gibi ben de birinci dereceden gözlemliyorum. Haberlere bile sık sık çıkıyorlar şu günlerde: Zor durumdaki insanlara ilaç satarken ﬁyatları artıran ﬁrmalar, bunun gibi zayıﬂıkları fırsat olarak görenler, diğer insanların sırtına basarak yükselenler… Biz de bu nedenle algılayamıyoruz sorunları işte. O kadar sık görüyoruz ki artık kimse bu tür şeylerin “sorun” niteliğinde olduğunu bile hatırlamıyor ya da bunları fark etmemek bize daha kolay geliyor. Bu durum için kullanılan bir sözümüz bile var: “Bakar kör olduk.”Dünyanın her geçen gün daha adaletsiz bir yer haline geldiği şüphesiz bir gerçek. Ama bu olurken hiçbirimizin boş boş izlemesi gerekmiyor. Burası hepimizin yaşadığı yer ve eminim ki hiçbiriniz bu büyük Elysium’a hayranlıkla bakan küçük insanlar olmak istemiyorsunuz. Şu aşamada da yapmamız gerekenleri söyleyip ders vermeye çalışarak problemlerimizi önemsizleştirmek istemiyorum. Yukarıdaki sorumun cevabını da daha vermedim ve vermeyeceğim. Çünkü aslında hepimiz ne istediğimizi biliyoruz ve bizi ileriye, daha aydınlık günlere taşıyacak formül hepimizin beynine kazılı. Bunu gün yüzüne çıkarmak için yalnızca hayatı biraz eşelemek gerekiyor.Musab Tayyib GelişgenBarış AKÇİN 21602658 TURK 101 – 4 Atlı Tramvaylar Selim İleri'nin Rahmi Gürpınar'ın "Şıpsevdi"si için yazmış olduğu deneme yazısı romanin kısa bir özeti niteliğini taşımaktadır. Romanı okumayı düşünen okurlar için bu kararı verme aşamasında bu denemeden yararlanmalarını gerektiğini rahatlıkla soyleyebilirim. Her ne kadar bu denemede Selim İleri'nin kitap hakkındaki düşüncelerini detaylı olarak göremesek de denemeyi okuduktan sonra insanın içini "Şıpsevdi"yi okuma isteği sarıyor. Refik Halid’in Rahmi Gürpınar için söylediklerini saymazsak, Selim İlerinin bu denemesinin romanın genel bir özeti niteliğinde olduğu söylenebilir. Refik Halid, Rahmi Gürpınar’ın kitaplarıyla eskiye gitmekten bahsettiği zaman içimde bu kitabı okumam gerektiğine dair bir fikir oluştu. Her ne kadar yaşadığım dönemde ve yaşıma göre çok popüler olmasa da nostaljik seylere karşı bir ilgim olduğu doğrudur. Birçok konuda eskiler benim için daha güzeldir; eski şarkılar, eski arabalar, eski kitaplar, eski şiirler, eski sakızlar... Sakızlar demişken romanın adının “Şıpsevdi” olması da ayrıca dikkatimi çekti ve beni bu kitabı okumaya yöneltti. Çocukluğumda oldukça popüler olan ve son zamanlarda yine popülerleşen bu sakız kimine göre sıradan bir sakız olabilir fakat bu sakızın bendeki yeri çok başka. Çocukken arkadaşlarımla ekmek almaya gittikten sonra para üstüyle aldığım sakızdı benim şıpsevdi. Arkadaşlarımızla paylaşmak için oldukça uygundu, kolayca ikiye bölünebiliyordu. İçinden çıkan fallarla mutlu olurdum ve yıllardır da o kağıtları biriktiririm. Hiçbir zaman çekmecemden bir kutu şıpsevdi eksik olmaz. Kimisi için sıradan bir sakızdır şıpsevdi ama bana çocukluğumu hatılatır ve her gördüğümde ya da çiğnediğimde yüzümde tebessüm eksik olmaz... Denemeyi okurken romanda doğu batı meselesinin işlendiğini görünce “Şıpsevdi”yi okuma düşüncem biraz olsun değişmişti fakat hala okumaya iten nedenler daha yüksek. İki yıllık IB eğitimim boyunca bitirme tezi için seçmiş olduğum kitap olan “Saatleri Ayarlama Enstitüsü”nü aklıma getirdi bu şark garp meselesi. İki yıl boyunca başımın belası olan, okuması zor hakkında yazması daha da zor olan bir roman seçtiğimi çok geç fark etmiştim ve birazcık da inadımdan dolayı ısrarla bitirme tezimi bu kitaptan yazdım. Doğu batı meselesi denince aklıma ilk bir bayram akşamı bitirme tezimi bitirme kararı alıp odama kapanıp sadece bilgisayar, “Saatleri Ayarlama Enstitüsü” ve ben üçlüsünün bir arada saatlerce vakit geçirdiği gelir. “Şıpsevdi”de de doğu batı meselesiyle ilgili bir şeyler olduğunu Selim İleri’nin denemesinde görünce bir anda aslında o kadar da kötü olmayan fakat bana o zamanlar oldukça kötü gelen zamanları tekrar hatırlama fırsatı buldum. “Saatleri Ayarlama Enstitüsü” benim için sevemeyeceğim kitapların başını çekiyor, en azından uzunca bir süre birinciliğini koruyacak, fakat ben bu romana haksızlık yaptığımı biliyorum ve buna rağmen bu düşünceden kurtulamıyorum. Belki “Saatleri Ayarlama Enstitüsü”yle bu şekilde, bir ödev için okumam gereken kitap olarak, tanışmasaydık belki de sevdiğim kitaplar listesinde yer alabilirdi ama bu romanı okuyabileceğim evreye gelene kadar “Saatleri Ayarlama Enstitüsü”ne karşı pek olumlu düşünceler besleyemeyeceğimi düşünüyorum. Her ne kadar doğu batı meselesi bana kötü anılarımı ya da kötü olduğunu düşündüğüm anılarımı hatırlatıyor olsa da beni “Şıpsevdi”yi okumak düşüncesine iten nedenler okumaktan vazgeçirenlerden çok daha etkili. Eskiye olan ilgim ve çocukluğumla bağlantılı bir başlığa sahip olan bu romanı okumak için can atıyorum. Selim İleri’nin de bu denemede vermiş olduğu temalar ile roman hakkında okuru düşündürüyor ve ilgi çekici noktalara değinerek okurda romana karşı merak uyandırıyor. Umarım kitapta nostaljik öğelere doğu batı meselesinden daha çok önem verilmiştir ve en azından benim açımdan okuması daha zevkli bir kitap olacaktır. THE BEATLES KENTİ Neredeyse herkesin yaşamak, gezmek, görmek istediği bir ülke, şehir vardır. Radiohead, The Beatles, Joy Division, The Smiths, The Cure, The Verve gibi müzik grupları; Doctor Who, Sherlock gibi muhteşem diziler ve iki yaşımdan beri büyük ölçüde hayranlık beslediğim Harry Potter gibi bir serinin ana vatanı Büyük Britanya benim en çok gitmek istediğim hatta ve hatta hayatımı geçirmek istediğim yerdi. 2015 yılının kış mevsiminde bu hayalimi gerçekleştirdim. Önce bir haftalığına ailemle Londra’ya gittim. Ancak benim anlatmak istediğim kısım yine 2015 yılının yaz tatilinde ikisi Eastbourne’da , dördü Liverpool’da olmak üzere geçirdiğim altı haftalık zaman dilimi. Eastbourne’a babamın zoruyla gittim peki ama neden mi Liverpool’u kendi isteğimle seçtim? The Beatles! Gerçekten de bu konuda hayal kırıklığına uğramadığımı söyleyebilirim. Nereye baksam malum gruba dair izler görebiliyordum. Eh, biraz fazla turistik amaçlı malzeme olarak kullanılmış fakat hiç şüphesiz The Beatles hayranları için cennet gibi bir şehir. The Beatles derken The Beatles Story adlı müzeye ziyaretimde yaşadığım heyecanı anımsayabiliyorum. Her hayranı tatmin eder mi emin değilim ancak benim Liverpool’da en çok hoşuma giden yerlerden biriydi. İşte size oradan kendi çektiğim bir fotoğraf. John Lennon’ın 1966 yılında Japonya turunda taktığı ancak öldüğünde lensleri çıkarılan gözlüğü imiş. Müze çıkışında ise oldukça kapsamlı The Beatles ürünü cenneti bir mağaza bütün paramı harcamamı istiyordu. Ama direndim! The Beatles Story, Liverpool. Yazarın kendi çektiği fotoğraf, Temmuz 2015 Tabii ki Liverpool The Beatles’tan ibaret değil. Albert Dock, World Museum, Radio City Tower, Anfield gibi turistik mekanlara ilaveten Liverpool benim gözümde kendine has bir güzelliği bulunan ve bununla beraber ikliminden mi yoksa mimarisinden mi ya da ünlü “sözde” soğuk İngiliz insanlarını barındırmasından mı kaynaklı emin olamıyorum fakat oldukça depresif bir havaya sahip şehir. Aynı zamanda bu depresif havaya sahip olan şehir, karşınıza çok sevdiğiniz bir şarkıyı seslendiren yetenekli bir sokak sanatçısı çıkartarak sizi gülümsetebilir, gününüzü gün edebilir. Bu belki de başıma en çok gelen ve en güzel olaylardandı. Albert Dock, Liverpool. Yazarın kendi çektiği fotoğraf, Temmuz 2015 Anıların yanı sıra keşke bu İngilizlerin müziği kadar yemek kültürü de güzel olsaydı diyorum. Altı hafta boyunca her öğün patatesle beslendiğimi iddia etsem yalan sayılmaz. Abartıdan uzak şekilde yemek kültürlerinin sadece patatese dayalı olması, İtalya ve Fransa gibi ülkelerden aldıkları üç beş tip yemek dışında bir şey yeme imkanımın olmaması Türkiye’ye döndüğümde bir oh çekmeme neden olmuştu. Yine de yemek konusu haricinde neredeyse her şey oldukça güzeldi. Çoğunuz gibi uyumayı çok seven ve sabahları okula giderken uyanmak için bin bir türlü eziyet çeken birisiyim. Ancak orada gittiğim dil okulunda her sabah öğrencilerini Beatles ve bir diğer çok sevdiğim Manchester çıkışlı grup Oasis’in şarkılarıyla karşılayan dünya tatlısı öğretmenimiz Suzy’den bahsetmeden geçemeyeceğim. Orada geçirdiğim dört haftanın üç haftasında okulumuzda bulunan tek Türk olmanın hissettirdiği yalnızlığı, yalnızlıkla beraber gelen üzüntüyü paylaşabileceğim ve tüm desteğini aldığım harika bir öğretmen/arkadaştı kendisi benim için. Bu şehrin benim hayatımda kısa bir dönem içinde de olsa bıraktığı etki çok büyük. Evet, dört haftanın üç haftası dedim. Geriye kalan bir haftada okula Türk grubuyla gelen, tanıştığımızdan beri mümkün olan her saniye iletişimde olduğumuz en yakın arkadaşım Kemal ile de orada tanışmıştım. Kendisi Türkiye’de bana altı saatlik uzaklıktaki bir şehirde yaşamasına ve en son 2015 Temmuz ayında birbirimizi görmemize rağmen, internet sayesinde iletişimi koparmadık. Diyebilirim ki, Liverpool gezim, güzel anıların yanı sıra, hayatıma güzel bir arkadaşlık da kattı. Belki bir gün tekrar Albert Dock’ta gezmenin umuduyla… Beril Şamlı Eda Aytekin İLK EVİMDEKİ YALNIZLIK İlk defa gerçekten yalnız olduğum zamanları hatırlayabilmeyi çok isterdim. Plasentadaki yaşantımı. Düşüncelerin henüz bilinçle buluşmadığı, ışığın henüz tanımlanmadığı bir anda kim olduğumu... Yalnızlık, neredeyse tüm filozofların, sinemanın, edebiyatın ve daha birçok alanın en çok tartıştığı kavramlardan biri. Fakat karıştırılmaması gereken bir nokta olduğunu düşünüyorum: Yalnız olmak ile tek başına olmak. Emil Michel Cioran'ın yalnızlığın üzerinde fazlasıyla durduğu Parçalanma kitabının merkezindeki duygu sözünü ettiğim iki farklı durumun neden farklı olduklarını daha iyi anlamamı sağladı. Şu satırlar önemliydi benim için: “Şu sıralar yalnızım. Daha ne dileyebilirim ki? Bundan daha yoğun bir mutluluk olamaz.” (Cioran, 150) Ben de yalnız olduğumda kendimi iyi hisseden insanlardan birisiyim. Örneğin üniversiteye hazırlandığım dönemde evdeki herkes giderdi bazen. Ben ise ders çalışmam gerekirken nihayet tamamen yalnız kalma şansı elde ettiğim için test kitaplarını bir kenara atardım. Önce müzik açardım ve yüksek sesle müzik dinleyip düşüncelere dalardım. Sonra filme sıra gelirdi. Ingmar Bergman'ın filmlerini hep yalnızken izledim mesela, böylece filme iyice dalabildim. Anlaşılması kolay bir yönetmen değildir çünkü. Özetle, yalnızken, evin o sessizliğinin de katkısıyla düşüncelerim tamamen özgür dolaşırdı. Ufkum biraz daha açılırdı sanki. Bugün de öyle. Yalnızlık ilaç gibi benim için. Yalnızken hiç sıkılmıyorum. Özgür bir dünyaya adım attığımı hissediyorum. Bugünlerde bir adım daha ilerledim ve artık kalabalıkların içinde yalnız olmak sözüne olumsuz açıdan bakmayan biri haline dönüştüm: Birileri evdeyken de kendi dünyama çekilebiliyorum. Tek başına film izlemek ve yalnız olmak nefis bir duyguyken birileri evdeyken de o yalnızlığı yaratmayı seviyorum. Gerçekten tek başına kalmak ise hem çok kötü bir duygu hem de bir tercih. İnsana içinde bulunmaya zorlayan durumlar, mecburen gidilen yerler, istenmeden yapılan davranışlar insanı tek başınalığa itiyor. Tek başınalık daha çok fiziksel bir durum anlamına geliyor benim için. Yalnızlıkla tek başına olmak arasındaki fark, birinin özgürlük vaat etmesinde, diğerinin ise kişiyi dar bir alana sıkıştırmasında somutlaşıyor benim için. Birkaç yıl önce bir konsere gitmiştim, konser beni açmamıştı. Herkes eğleniyordu ama ben bir köşede kayıp bir biçimde bekliyordum. Sanki herkes benim sıkıntımın üzerinde zıplıyordu. Dünyanın en kötü duygusuydu. Tek başınalıkla yalnızlığın ayrımını tam olarak hissettiğim anlardan bir tanesi olduğunu yaşım ilerledikçe daha iyi anlamaya başladım.O an orada tek başınalığı ben tercih etmemiştim ,çevremdekilerin dünyasına olan uzaklığım ile fiziksel yakınlığım kendi arasında çatışıyordu.Bu özgürlük değil bir zorlamaydı fakat yalnızlığım beni dış etkenlerden koparıyor ve iç dünyamda süzülmemi,sadece kendimi dinlememi sağlıyodru,işte bu özgürlüktü.Konser gecesi ışıkların altında neden orada bulunmak zorunda olduğumu düşünürken aklıma şu söz geldi. Nietzsche Ağladığında kitabında bahsedilen bir fikirdi, aklımda kaldığı kadarıyla: “Yalnızlığımı elimden aldıkları halde gerçekten benimle olmayanlardan nefret ederim.” Bu cümlenin fikir haline gelmesi uzun gözlemler ve tecrübeler sonucunda oluşmuş olmalı. Hem etrafımda bir sürü insan var, hem de kendi dünyama çekilemeyeceğim bir ortamdayım. O gün konserden çıkıp taksiye binmek için sokağın başına yürürken şunu düşündüm; onlarla aynı şeyden zevk almadığımda, kalabalığın içinde tek başına kalmaya değil yalnız kalmama izin vermeyen dış etkenlere dayanamıyordum aslında. “Sağımda solumda birçok insan var ama ben onların dünyasına ait değilim. Kendimi iyi ki bu ortamdan soyutladım.” Yalnız olmak DNA’m gibi bana özeldir. “Ben” olmak için daha farklısı düşünülemez zaten. Her “ben” dediğimde, “yalnız ben” demiş olurum. İnsanın en mutlu olduğu an kendiyle olan yalnızlığıdır. Fiziksel olarak yalnız olmak bazen çok bir şey ifade etmezken yalnızca kendi düşünceleriyle bin kişilik bir konser salonunda kendini dinleyerek uzaklaşmak güzel bir duygudur. Tüm bunlardan yaptığım çıkarım: Yalnızlık doğduğumuz andan itibaren bir sonuçken tek başınalık bir tercih ve fiziksel bir yorumdur. İçinde bulunulan durumu olumlu bir harekete döndürmek ise insanın kendi elindedir. Kendime sık sık tekrarlıyorum: “Tek başına kaldığında yalnızlığına kaç.” KAYNAKÇA: Cioran, E. M. Parçalanma. Çev. Siren İdemen. Metis Yayınları, İstanbul: 1. Baskı. Ocak 2020 Yalom,I.D. Nietzche Ağladığında, Aysun Babacan, Ayrıntı Yayınları,İstanbul; 19.Baskı.Mayıs 2000. 1 Doruk Alpsar 21202337 TURK 102-2 Başak Berna Cordan 17.2 .2016 Oyunbozanın Tarihsel Rolü Üzerine Antropoloji, tarih boyunca yaşayagelmiş insan türünü farklı isimlerle nitelendirmiştir: Dik durma kabiliyetine sahip olan homo erectus, alet yapabilen homo faber ve modern insanı niteleyen homo sapiens sapiens gibi. Bu nitelemeler günümüz insanını ne kadar doğru bir şekilde anlatabilmektedir? Hollandalı tarihçi ve teorisyen Johan Huizinga, ilk kez 1938 yılında yayımlanan Homo Ludens adlı bu temel eserinde oyun oynayan insan anlamına gelen Homo Ludens’i de bu nitelemeler arasına katıyor ve oyun kavramanın sosyal ve kültürel önemini inceliyor. O halde biz de oyun dediğimiz şeyin tam olarak ne olduğunu tartışarak başlayalım. Biyoloji, sosyoloji, psikoloji ve fizyoloji gibi farklı disiplerin oyun kavramına birbirinden farklı tanımlar önerdiklerini biliyoruz. Örneğin oyun genç hayvanların gereksinim duyduğu fizjolojik ve psikolojik gelişimi destekleyip onları hayatın zorluklarına karşı hazırlar, genç ve erişkin hayvanların sosyalleşmesini sağlar ve içgüdüseldir. Ancak bu tanımların hiçbiri oyunun içindeki eğlenceyi, onun estetik niteliğini veya usdışılığını açıklayamamaktadır. Oyun gerçekten de nedir? Görüldüğü gibi bu ampirik nitelemelerin hemen hepsi oyuna (platonik anlamda) “kendinde olmayan” bir nitelik atfetmeye ve onu araçsallaştırmaya çalışmaktadır. Homo Ludens’de yapılmaya çalışılan belki de en belirgin şey, oyun kavramının ontolojik olarak bağımsız bir platonik form olarak ele alınması. Eserde bunu destekleyen tarih ötesi ve özdeksel olmayan yaklaşım biçimleri tercih edilmiş. İlkel insansılardan (primat) modern insana herhangi bir tarihsel kesit aldığımızda oyunun hep oyun olarak kaldığını görebiliriz. Örneğin M.Ö. 560 yılında Efes Antik Kenti’ndeki amfitiyatroda sergilenen şey de, bugün Abdi İpekçi Arena’da oynan basketbol da oyundur. Oyun tarih boyunca farklı biçmler kazanmış olabilir fakat özünde oyun oyundur ve bahsedilen bu iki mekânda birer oyun mekânıdır. Bu bakış açısı organikçilik (ayrı ayrı ele alınan her 2 “oyun” çeşidinin, organik bir bütün olması) ve süreklilikçilik (oyun kavramının tarisel sürekliliği olması) gibi tartışmalı ideolojilerin bir çıktısı olarak düşünebilir. Buna göre ortadan kalkan veya silikleşen toplumsal ilişkiler dönüşür ve oyun farklı biçimler edinebilir. Bir kavramı tarihsel bağlamından koparttığımız zaman, onun maddi temellerinin de ortadan kalkması çok kolaydır. Ancak oyun maddi dünyada gerçekleşir: bedensel hareketler, ritim ve harmoni onu tanımlar ve zamansal ve mekânsal sınırları vardır. Genellikle farklı insanlar arasında gerçekleşir ve kendi başına sosyal bir yapıdır. Saygıyla andığımız Platon gibi düşünürsek her formun bir karşıtı vardır: iyiliğe karşıt kötülük veya aydınlığa karşıt karanlık gibi. Peki, Huzinga’nın oyunun bir form olduğu argümanını kabul edersek oyunun karşıtı olan form ne olabilir. Öyle sanıyorum ki oyunbozanlık oyunun karşısında duran tek şeydir. Oyunbozan, hilebazla aynı kişi değildir: hilebaz oyunun kurallarının açıklarını değerlendirmeye çalışırken oyunbozan oyunun kendisini reddeder. Oyunbozan kişinin kabul edilebilir toplumsal davranışlarla ilgili kurallara, toplumsal değerlere ve inançlara karşı bir uyum sorunu olabilir. Bunun sonuçları reddedilmek, alay konusu olmak, cezalandırılmak ve sürgün edilmek olabilir. Bununla birlikte oyunbozanın toplumsal baskılara karşı direnci güçlüdür ve kendi kendine kararlar almaya yatkındır. Bu esnada oyun kurucuya ve onun rolüne de değinmemiz gerekir. Öncelikle oyun belirli kuralları olan bir şeydir. Çoğu zaman belirli bir süre içerisinde bitmesi öngörülür ve içinde gerçekleşebileceği kendine özgü bir mekânı vardır. Oyun kurucu bu zamansal ve mekânsal sınırlamaları ve kuralları belirleyen kişidir. Oyuna kimlerin dahil edileceğine veya oyundan kimlerin çıkarılacağına da o karar verir. Ontolojik kökeninin ne olduğundan bağlantısız olarak oyun, sosyal yaşantımız açısından çok önemli bir kavramdır. Huizinga’nın önerdiği üzere tek başına sosyal ilişkileri tanımlamakta yetersiz olabilir ancak sosyal ilişkiler, buna üretim ilişkileri ve iktisat da dahil, oyun kavramı olmadan tam olarak anlaşılamayabilir. Aynı şekilde, tarihteki büyük devrimci dönüşümler ve atılımlar oyunbozanın rolü netleşmeden tam olarak anlaşılamayabilir. Tarih boyunca birileri çıkıp “ Ben artık oynamıyorum!” demiştir. Bunu oyunun kurallarını artık tanımadığı, o kuralları adil bulmadığı ve belki de kuralları değiştirmek istediği için yapabilir. Buna ek olarak oyuna kendi rızası dışında dahil edilmiş bile olabilir. 3 Ne olursa olsun bu aynı zamanda oyun kurucu ve oyunbozanın karşı karşıya geldiği bir andır ve aradaki gerilim tarihsel olarak ilerletici olabilir. Kadir Can Çelik BİZİMDİR MUTSUZLUK “Bir bilebilsem kimdir nerededir Ölü müdür diri midir bir bilsem Gider bulurum ben yalnızlığımı” (Uyar 158) Bir bulabilsem en derinimdeki dinmez kanamayı… Tutacağım ellerinden, ağlayalım akşamları. Dağlarının hoyrat bakışlarına tüküreyim. Ayın yansıması batsın denizlerine. Kanın 1 rengi dolsun sevincine. Neredesin? Bıktım sabahların olmasından ve gecelerin bitmesinden. Ah bir bilsem neredesin? Ölü müsün benim gibi, yoksa yanımda mı geziyorsun geceleri? Aynı âlemin umutsuz çocukları gibi… Benziyor acıyışlarımız. Kanıyorsun; “sevgim acıyor.” (Uyar 546). Susuyorsun; bir acı tatlıya karışıyor. Arıyorum ölgünlüğünü ve diriliğini. Bulursam içelim sabahlara kadar haftanın tatil olmayan geceleri. Derinlerimde bile olsan bulurum bir gün seni. Hayaller gerçekle çarpışıp yok oluncaya kadar ararım. Güzelim… Uyandırma sakın beni. “Birden farkına vardığımız güzelliği dünyanın Güzelim Galiba sonundayız uykumuzun” (Uyar 285) Kâbuslardan diriltildiğim bir sabahtı. Umudu dürteyim derken canını aldım bir şafak sökümünde. Güneş öyle güzel doğuyordu ki; ağladım güzelliğine. Bir elimde sevinç, cümlelerimde kan... Bacaklarım titrek, ellerimde kan… Gözlerim mutlu, yüreğimde kan… Sanki pıhtılaşmış mutsuzluk. Uyandırın beni mutluluğumdan. İşleyin sarhoşluğuma yudumlarımın acı notalar basan lıkırdayışını. Uyandırın ki bileyim mutsuzluğumu, sarayım yalnızlığıma. Güneşin beni umursamadan yükselişiyle başlıyorsa her gün… Üstelik ben onun güzelliğine her sabah ağlarken… Sevgimi, sevincimi boğan dalgaların üzerindeki tekneler… Size söylüyorum: “Sevgim acıyor” (Uyar 546). Bir kıvılcımla yükselsin sevincim, sonra yanıp kül olsun hepten. Yanarken… İskeletin şarkısını söylesin dişli çarklar arasında ezilen. Bağırsın gıcırdayarak bükülen kemiklerin kırılmaktan korkuşlarını. Sonra birden uyanayım. Bir gemi getirin ve başıma tüm silahlarınızı dayayın. Bindirin ve gönderin beni. Pıhtı olmamış bir mutsuzluksa benimki… Uyandırın. Uyandırın beni. Bir şarap, bir kadın ve ıslak saçlar tutuşturun sevincime. Geçip karşısına doldurayım gözlerimi. 2 “Oturup esmer bir kadını kendim için yıkıyorum İyice kurulamıyorum saçlarını Bir bardak şarabı kendim için içiyorum” (Uyar 113) Doldururken gözlerimi… Acıtmazsa öp dudaklarımdan. Biraz ıslaksın, güzelsin sen. Mantarını atmışız köşeye padişahımız IV. Şarap’ın. Şimdi bizimdir mutsuzluk. Şimdi gelir hemen yanından huzursuzluk. Bir iç sıkıntısı her şeyi dağıtıp gider. Ona şarap ayırmayışlarımıza söver nefretle. Masanın masalığına, bizim biz oluşumuza da söver dili değmişken. İçimizin sıkıntısı olmadan içmek ne haddimize! İçimizde yer edinmiş, binalar kurmuş, çocuklar doğurmuş. Sıkıntıdır adı. Onsuz olur mu hiç? Acıtmazsa öp dudaklarımdan. Biraz ıslakken daha güzelsin sen. Açmışız camları, esiyor içeri bir deli serinlik. Sonra bir esmerlik esiyor duvarların göremediğim dizelerinden. “Aslında yoksun” diyemiyorum. Belki gelirsin, ondan korkuyorum. Şimdi bizimdir umut. Bir mantar daha fırlatmışız sarhoşluğumuzdan. Biraz kuru saçlarından ve biraz nemli dudaklarından anlat bana. Şimdi bizimdir mutluluk. Taştan ve naylondan da olsak, bizimdir mutluluk. Çıplak bir yalnızlık da giyinsek üşüyüşümüze… Bizimdir kendi yanaklarımızdan öptüren naylondan oluşumuz. Uzanıp kendi yanaklarımdan öpüyorum. (Uyar 113) Taş, naylon ve geyiğin gecesi… Evet, onların şarkısıdır bu. Uzan yalnızlığım, öp beni. Korkunun ustalığını yapar titrek bacaklarım. Koskoca bir ay ışığı parlar alnımda. Geyiğin tüylerinde bir huzursuzluk ağlar tam da bu gece. Uzan benim dişsiz geyiğim. Su içtiğin dereler kurumadan öpeyim tüysüz yanaklarından. Toprağı sürerken sıkışıp kopmadan güzel uzuvların… Öpeyim. 3 “Bir yandan toprağı sürdük Bir yandan kaybolduk Gladyatörlerden ve dişlilerden Ve büyük şehirlerden Gizleyerek yahut dövüşerek Geyikli geceyi kurtardık” (Uyar 111) Geyiğin gecesi de gitti adına geyik dediğimiz şeyle birlikte. Bir dişsiz düzenden bahsediyorsak eğer… Geyiği ve gecesini üzen ne varsa, kim varsa… İskelet yığınlarının birbirine sarıldığına şahitlik ettikten sonra… Bir kemik torbasından bahsetmek istiyorken… Korkum coşarcasına dürtüyor derinlerimi. Sanayileşmeyi kustuğumuz günden beri… Şimdi sindirilemez halde can çekişiyor oluşumuzu dirilten ne varsa… Betonlaşan doğamıza güzellemeler yazan kim varsa… Geyiğin gecesine ve tüylerine hesap verecek. Korkumu coşturan betonlarınız yüzünden durdu ayın su yansıması üzerindeki kalp atışları. Bir deri bir kemik sarılıyoruz dişlerine çarkların şimdi. Sisteme öyle uygun yaratılmış ki kaburgalarımızın arasını dolduran dişliler. Battıkça çarkların dişleri… Kölelik bir alışkanlık haline geliveriyor birden. Geyiğin tüylerine ve ayın gecesine hesap vereceksiniz. Ama yine de umut… En umutsuz günde bile… Kavgalar ederken, sevişen bedenlerimizle kurtaracağız doğasını insan olmayışımızın ve kurtaracağız bir geyiğin su içişini gladyatörlerin dişlerinden ve çarklarından. Dünya dolusu nefretleriyle sarılacaklar sonra doğaya. Hasret kalmış gibi yeşile. Bütün dişlerinin siyah yağıyla… Kirletecekler geyiğin her gece eğilip su içtiği meydanları. Sonra bir ben kalacağım dünya üzerinde. Sadece ben… Kanamam ve iç sıkıntım senden daha güzel oyalayacaklar beni bu sonsuz boşlukta. Seslerimiz yankılanacak ağlarken sağda solda. Birden bir kasaba meyhanesinde sızmış bulacağım kendimi. Uyanmak yetmeyecek ve seni arayacak gözlerim. Neredesin? O kadar güzel gülüyor olman bile 4 gidermiyor şu içimin kara bulutlu acılarını. “Sen varsın ya sen çoğu kez yetmiyorsun” (Uyar 132). Uyar, Turgut. “Büyük Saat” (Mayıs 2012) Yapı Kredi Yayınları XIII. Baskı 5 Cihangir Altuğ Taş Hayatta Kalma Rehberi “Kelime: Kelime acıtır. Hacmi, ağırlığı, dokusu vardır. Tene değer ve keser. Öldürebilir de.” (Bekiroğlu, 2014) diyor Nazan Bekiroğlu. 20 yaşına basmama birkaç ay kala vücut imajı ve beni ben yapan psikolojik temellerimle uzun bir savaşın sonuna gelmiş bulunmaktayım. Hayal gücü geniş bir çocuktum. Düşünürdüm. Hatta gereğinden fazla düşünürdüm. Çevremdekilerin herhangi bir hareketi hakkında bin bir türlü hikâyeler uydurabilirdim. Gün geliyor kocaman, meraklı gözlerle baktığınız dünyada hayatta kalabilmeniz bile bir sorun teşkil ediyor. Kafanızı kurcalayan onca soruyla baş edebilmek için çeviriyorsunuz kafanızı bir yerlere. Kendinize çeviriyorsunuz. Masallar okuyarak büyümüş biri olarak kendime bir gün o ürpertici soruyu sordum. “Her gün bir yazar tarafından hayatının hikâyelendirildiğini düşün ve dinle, böyle bir kahraman olmak ister miydin?”. Kendimi böyle bir soruyla karşı karşıya bıraktığım için kendimle övünebilirdim ancak olaylar böyle gelişmedi. Çünkü cevabım “Hayır” idi. Bu cevabı vermemin asıl sebebi kesinlikle türlü türlü maceralar yaşamamak veya önemli başarılar elde edememek değildi. Kelimelerle yontmamıştım kendimi. İçimdeki beni ben bile tanımıyordum. Yazara malzeme verememiştim ki… İntihara sürükleyen bir boşluk bu… İnsan kaybettiklerinin acısını çekermiş hep. Yalan. Kendimi bulamamışken onun acısını çekmek de neyin nesi o zaman? Var olmayanların acısını yaşamak da benimkisi. Daha sonra zaman geçti. 12-13 derken kendimi ergenlik yıllarımda buldum. Duygular ve fikirlerimin derinliği yaşadığım boşlukla birleşince kendime bir rehber edinmek zorunda kaldım. Bu, aile üyelerinden veya arkadaşlarından birini örnek almak gibi bir rehberlik değil. Kapkaranlık ve soğuk bir labirentte tek başına çıkış bulmak gibi. Ama unutmamalıydım, her yol benim yolum olabilirdi ve her kapı benim çıkışım olabilirdi. Savrulmadan yolunu bulabileceğin bir yola rehberlik etmek zorundaydım. Kendimin rehberi olacaktım. Hayatta kalma rehberi… Cihangir Altuğ Taş Hâlâ tecrübelenmekte olan yegâne mirasım; özgüvenim… Dünyaya iz bırakan insanların yolu her zaman özgüvenden geçmiştir. Birilerine meydan okuyun demiyorum. Kendinize meydan okuyun. Bir yerlerde size “Bunu yapamazsın. Bırak başkası yapsın.” diye kesin uyarılar veren bir ses var. Kabul etmeliyim ki ilgi ve yeteneklerinizi göz önünde bulundurmak, bir şeyi yapabilenlerin yapmasını sağlamak bir özveri göstergesidir. Ancak denemek zorundasınız. Hayat felsefesi size ışık tutan insanlar yapıklarını deneyerek tökezleyerek öğrenerek bunu yapıyor. Özgüven, bir gün herkesten iyi ertesi gün ise dünyanın en gerekmeyen baloncuğu olduğunu söyleyen hislerden uzaklaşmanı sağlayacak, yürüyüşüne bile bir cazibe ve ilgi katacak, ölü, görünmez gibi hissetmeni engelleyecek ve sonunda önemli biri olduğunu anlayacaksın. Konuş ve yaz. Nasıl hissettiğini, neleri kafayı taktığını, neyin sana iyi/kötü geleceğini hiç vakit kaybetmeden not al. Sesli konuşurum ben. Hata yaptığımda itiraf ederim birden yüzleşirim kendimle: “Hata yaptın. Bunu düzeltmek için ne yapmalısın şimdi onu düşün.”. 17 yaşındaki benle konuşurum. Yaşadıklarından, acılarından ders çıkarırım. Daha sonra onları 30 yaşındaki bana anlatırım. Ne yapmalı, ne yapmamalı ya da ne yapmış olmalı. Hedefler zinde tutar. Her gün oku. Her şeyi oku. İlham kaynakları edinmekten asla çekinme. Belki bir ağaç, yazar, kitap, yemek… Her şey ilham kaynağın olabilir. Benim ilham kaynağım sonbahar ve şarkı sözleridir mesela. Kendinle sosyalleşmen gerektiği gerçeğini asla unutma. İlham kaynaklarından aldıkların kendinle sosyalleşirken içinde şekillenecek. “Sonunda, somut bir şey oluyor içimde!” diyeceksin. Yalnızlığın hariç her şeyi paylaş. Yalnızlık korkusunu aklından bir an önce çıkar. Teknolojik aletlerden uzak kendine en az yarım saat vakit ayır. Düşün, şükret, teşekkürü dualardan asla eksik etme. Rüyalarına da etki edecek bu. Yoğun ve hareketli rüyalar güne daha yorgun başlatır beni. Her şeyden herkesten uzak vakit ayırabilmem bu rüyalardan uzaklaşmamı sağladı. Bunu denemelisin! Cihangir Altuğ Taş Hayatta kalma rehberimin en sevdiğim sözlerinden biridir “Böbürlenme, kibirlenme, abart, çoğalt, parlat…”. Korkmaktan korkma. Duygularını tanımla. Vücudunla bütünleş. Vücut, nasıl bir mikropla karşılaştığında pasif bir direniş başlatıp aynı mikrop ile ikinci bir karşılaşmasında dirençli davranıyorsa duygularını tanımlamak sana aynı direnci aşılayacaktır. Olaylar karşısında neler hissettiğini belirle. Kendi sözlüğün olsun bu rehberde. Böylece beklemediğin bir zamanda beklemediğin bir olay yaşadığında ruhun olması gerektiğinden daha kararlı davranabilecek. Duygularına ve bilincine sahip çık. Onlar seni insan yapan temel ögeler. Bu yolda insanlarla sağlam temelli bağlar kurmaktan kaçınmamış olacaksın. Üzülmek bile bir süre sonra eğlenceli gelmeye başlayacak. Sindirmiş olacaksın hislerini. Her duygunun bir geçiş evresi, her geçiş evresinin de sadece bir süreçten ibaret olduğunu anlamış olacaksın. Yazımın başında da bahsettiğim gibi, her birimizin kendine ait bir yolu var. Rastgele sapmalar, yavaşlamak gerekirken koşmak veya tam hızlanacağın sırada geri adım atmak bu yolu çekilmez kılar. Boşluklar oluşur içinde. Ardından yitip giden ümitler, gerçekleştirilememiş hayaller… Bu boşlukları doldurmak senin elinde. Kelimelerle doldurun o boşlukları. Canınız yanacak belki ama hayatın başkaları tarafından gösterilmeyen gerçeklerini görünce “iyi ki” demekten başka elinize bir şey geçmeyecek. Kaynakça Bekiroğlu, N. (2014). Kelime Defteri. İstanbul: Timas Yayınları. KENDİNE ÖZGÜRLÜK, ONLARA BENCİLLİK Seneler önce oynatılmış olmasına rağmen, özellikle gençlik ateşiyle yanıp tutuşan genç jenerasyonun dilinden düşmeyen gerçek bir hikâyeyi ekrana taşımış olan “Özgürlük Yolu” adlı film, Christopher McCandless adlı bir gencin etrafında gelişen olayları kare kare seyirciye, bize, aktarıyor. Okuldan mezun olana kadar çoğu genç gibi ailesinin yanında büyüyen bir genç… O zamana kadar para biriktirir, kendince hayaller kurar ve belki de bu hayallerle ayakta durur. Mezun olduktan sonra geriye dönüp baktığında hatıralarında kalan tek şeyin anne-babasının şiddetli kavgaları ve küçük kız kardeşiyle yaşadığı korku dolu anların olduğunu görmek, bulunduğu noktadan kaçmak istemesi için başka bir sebep olur ona. Hiçbir engelin önünü kesemeyeceği bir hayat diler Christopher. Paranın hüküm sürmediği, insanlar arasında görünür bir eşitsizliğin olmadığı, onu mutsuz edebilecek olayların yaşanmadığı bir dünya ister Christopher ve bu sebepten dolayı şuan ki bulunduğu noktadan uzaklaşacağı ama hayallerine yakınlaşacağı bir yere kaçmak için büyük bir adım atar. Gözüne Alaska’yı kestirir. Yolculuğuna başlamadan önce Christopher’ı öldürür, Alexander’a can verir. Ve “özgürlüğüne” doğru yola çıkar… Hikâye böyle devam eder. Gelgelelim asıl soruya; yıllarca biriktirdiğiniz paranızı bir yardım kurumuna bağışlıyorsunuz, kimliğinize kadar her şeyinizi yakıyorsunuz, kendinize yeni bir isim buluyor ve onunla yola devam ediyorsunuz. Sorumuz şimdi geliyor: yine de içinizde “evim” diye tabir ettiğiniz yerden çok ama çok uzaklara gidebilecek kadar cesaretiniz var mı içinizde? Hayallerinize kavuşabilmek pahasına zorlu ve sonu belli olmayan bir yolculuğa çıkabilecek kadar yürek yediniz mi? Bir tünelin sonunda ışık görmemenize rağmen ışık vardır umuduyla ilerlemeye devam eder misiniz? Sokakta sorulan ayaküstü röportajlarını andıran ama derin anlamlar içeren bu sorulara ben cevap veremiyorum açıkçası. Kendime bile gerçekten ne istediğimi söyleyemezken bu sorulara cevap vermeye çalışmak biraz komik doğrusu, değil mi? Yani başlamak bitirmenin yarısıdır derler; ben hayallerimi tam anlamıyla kafamda kuramazken beş parasız ve kırılmış bir kimlik ile yola çıkmaya cesaret edemezdim galiba… Kendimde o cesareti göremiyorum. Zaten ne zaman bu kadar cesur olabildim; ayaklarımı tam anlamıyla yere bastığımı hissettiğim an kendime güvenim geldi, adımlarım sağlamlaştı, sesim toklaştı… Kısaca Christopher’ı silip yerine Alexander koymak büyük cesaret ister. Her ne kadar dönüp aile tablosuna baktığında gördüğü tek şeyin şiddet ve kavga olduğunu görse bile onlara sırtını çevirip kendi özgürlüğüne koşmak bencil bir davranış mı olurdu yoksa cesurca mı tartışılır. Elbette hayata bir kere geldik, elimizden geldiğince istediğimiz bir hayat kurmak ve o hayatta yaşamak istiyoruz. Bu çok normal fakat bana sorarsanız, arkamızda bıraktıklarımız da hayallerimiz kadar önemli olmalı. Her ne kadar kötü örnek oluştursalar, hayatımızda istemediğimiz olaylarla karşılaşmamıza sebep olsalar bile onlarla aramızda bir bağ var ve bu bağı göz ardı edip uzaklara kaçmayız. En azından bizi belli bir yaşa kadar getirene kadar kendi hayatlarından feragat ediyorlar. Biz hayallerimizi gerçekleştirmek pahasına bu cömertliği gösteremiyoruz bile. Bence dünya üzerindeki en büyük bencillik bu olsa gerek. Onca şey yazdım ama kısaca şunu dedim: herkes hayal kurar, zaten bu karanlık ve sorunların hiç bitmediği dünyada hayatta kalabilmek için ufak tefek hayallere ihtiyacımız var. Bu hayallerin gerçekleşmesi için çabalamalıyız da fakat bu yolda ilerlerken geride bıraktıklarımıza gözlerimizi, kulaklarımızı kapatamayız, onları yok sayamayız. En güzeli; hayallerimizde onlara da yer vermek, sevdiklerimize ve kendimize güzel ve birlikte bir hayat vaat etmek… İşte bunları yaptığımız zaman bence “gerçek anlamda özgür” oluruz çünkü geriye dönüp bakmamıza sebep olacak etmenleri kaldırmış olduğumuz için hep ileriye bakar, hayallerimize daha hızlı adımlarla yaklaşmış oluruz. (Sena Deniz Gülsoy, 21401305) Selen Eşençay 21401075 Hayat: Değişen Dekorlar ve Aynı Kalan Senaryo Koskoca dünyada ufacık detaylarız hepimiz. Dünyada milyarlarca ev var ve onca evin içinde kim bilir ne hikâyeler var. Ne acılar ne sevinçler… Hepsini bilmek ve onlara ortak olmak tabii ki de mümkün değil. Gidip her kapıyı tek tek çalarak dolaşamayacağımdan, başka hayatlara dair olan merakımı filmlerle ve kitaplarla gideriyorum ben de. Çoğunlukla onları yaratanların hayal gücü ile harmanlanmış olsalar da aslında bizim hayatımızın gerçeklerine çok parlak bir ışık tutuyorlar. O kadar parlak ki kendimi bu ışığa kaptırmaktan başka bir yol bulamıyorum. İçine girdikten sonra görüyorum ki hayatın getirdikleriyle üzülen ve olgunlaşan ya da sevinip unutulmayacak mutluluklar yaşayan bir tek ben değilim. Hiçbir duygu yalnız yaşanmıyor bu dünyada… 1 Hayat bir sahne olsaydı keşke ve ben bu sahneyi değerlendiren jüri ile kafa kafaya verip hayatı nasıl yaşadığımı inceleyebilseydim. Neleri incelerdim mesela? Karda nasıl kayıp düştüğünü ya da kardeşini ilk kez kucağına aldığı an da ki yüz ifadesini… En azından ben kendimi dışarıdan izlemek isterdim. Kendime dair izlemek istediğim şeylerden biri de mutlu olduğum anlar. Bir kova mısırı önüme alarak koltuğa kurulup oturup izlemek isterdim bazı anlarımı… İşte bu sebepten dolayı, kimi zaman aklıma bir kez daha yaşamak istediğim anları filme çekme fikri geliyor. Bu şekilde filme çekersem, ne kadar zaman geçerse geçsin o mutlu anlarımdaki hiçbir detayı unutmam ve ilk günkü gibi hatırlarım diye düşünüyorum. Kendime dair birçok benzerlik bulduğum bundan dolayı da izlerken beni epey şaşırtan bir film Like Crazy. Bu film ile tanışmadan evvel de erkek arkadaşımla olan ilişkim biteli çok olmamıştı ve haliyle kalbim kırıktı. İlişkimizin bitiş sebebi ise ikimizin de başka ülkelerde yaşıyor olmasıydı. İstediğimiz sıklıkta birbirimizi görememekten yıpranmıştık. Durum tam da böyleyken karşıma çıkan film ile şaşkınlığa uğradım. Like Crazy. Yaşadığım şeyleri anlattığım biri gidip senaristle konuşmuştu sanki. İşte bu sebepten dolayı soluksuz izlediğimi söyleyebilirim filmi. Filmi izlerken yeri geldi yaşadığım hüzünlerin tekrarını görüp ağladım. Bazen de güzel anıları hatırlayıp gülümsedim. Sırf karakterlerin aralarında geçen diyalogların kendi cümlelerime benzeyişinden ötürü bile tekrar tekrar izleyebileceğim bir film ile tanışmış oldum. Kendimden bu kadar fazla şey bulduğum için de bir başkasına önerebileceğim, beni derinden etkileyen kitaplar listesine ekledim, Like Crazy’i. Birçok kişinin tercih etmeyeceği bir durum uzak mesafe ilişkisi… Hele o iki mesafe arasındaki saat farkı birbirinden fazlayken… Fakat kimsenin de bilinçli olarak karşısındaki kişiye bir şeyler hissettiğini düşünmüyorum. Yani en azından, bir insanı gözümüzde daha değerli yapan şey aramıza giren kilometreler olmasa gerek. İşte bu yüzden kaçınılmaz bir durum haline dönüşüyor kimi zaman mesafeler arasında hissedilenler. Birbirine uzak kalanların yaşadığı ilişkinin, bir ilişkiden çok bir savaş olduğunu gösteriyor izleyenlere, Like Crazy. 2 Bin bir türlü hali var bu dünyanın, evet. Fakat bana kalırsa sahne ve senaryo çoğunlukla aynı, değişen sadece dekor. Kim bilir kaç yüz tane insan benim ve sizlere bahsetmiş olduğum filmdeki gibi bir ilişki yaşamıştır. Bu filmden sonra da anladım ki yaşanılan hayatlar aşağı yukarı birbiri ile aynı. Kalpleri kıran ve ısıtan sebepler… Hayatlarımızı gözleri yaşları ile dolduran anlar… Bu yüzden filmi izledikten sonra başka hayatlara duyduğum merak ve ilgi de azaldı. Yüzümü sadece kendi hayatıma çevirmem gerektiğini anladım. Son olarak iki şey söyleyeceğim, duygular iyi ve ya kötü olsun paylaştıkça azalır ya da çoğalır… Klişe olacak belki bu şekilde söylemem ama böyle… Benim bu hayattan öğrendiğim bir şey var, o da insanın etrafında ne kadar insan olursa olsun içinde duygularıyla baş başa kaldığında ne hissettiğidir gerçekte karakterini şekillendiren. Bu yüzden bir film ya da bir kitap hiç fark etmez eğer tıkanıyorsa duygularımız içimizde bir yerlerde onların yardımıyla çıkarıp atalım içimizden… İkinci olarak da, eğer gerçekten bir şeye sahip çıkacak gücü görüyorsak içimizde bir yola başlayalım… Öteki türlü yarım kalmışlıklar birleşip bir bütün etmeyecektir hayatımızda. Kaynakça Like Crazy. Yön. Drake Doremus. 2011. ABD. Like Crazy. 2011. Http://www.heyuguys.com/like-crazy-4/. Www.heyuguys.com. Web. <http://www.heyuguys.com/like-crazy-4/>. 3 Eren Aslı Tekin NUTUK İSTİYORSANIZ BİRAZ DAHA CESARET Önerilen kitapların listesine baktığımda Sade’ın “Cumhuriyetçi Olmak İstiyorsanız Biraz Daha Cesaret” isimli romanını gördüm. İsmi beni şaşırttı ve ilgimi çekti. Sodom’un 120 Günü adlı kitabında da dehşete düşmüştüm fakat etkilenmiştim. Sanki benimle ve benim gibilerle “Erdemlerinizi yok etmeye çalışıyorsunuz, duygularınızı bastırmamaya, kuralları sorgulamaya çalışıyorsunuz ama asıl bu işler böyle yapılır, bir şey bilmiyorsunuz” diye dalga geçiyordu. Kitap, kendisini toplumsal kuralları aşmış, içgüdülerinde özgürleşmiş sanan çoğu insanın okuyunca kaldıramayacağı anormallikler barındırıyordu. “Bu tarz düşüncelerin uç aşaması işte bu yazanlar ve bunları yaratabilip rahatsız olmayan bir insan var karşımda” diye düşünerek etkilenmiştim kitaptan. Listede gördüğüm kitabın yazarı da bu insandı fakat kitabın ismi, içerikte nutuk çekilecek gibiydi. Sebepsizce bunu yapmaması gerektiği hissine kapıldım ve “Gerçekten öyle mi?” diye merak ederek okudum. Kitabı okuyunca Sade gözümde, içinde mikrofonla konuşmak en büyük erdem sayılan bir anaokulunda en büyük mikrofonu kapıp “mikrofonsuz da sesimizi duyurabiliriz arkadaşlar bunlara ihtiyacımız yok” diyen bir çocuk olarak canlandı. Anaokulunun ceza odasına kapatılınca da orada sinirinden mikrofonları kıran, onları çiğneyerek işkence yapmaya çalışan bir çocuktu hayalimde(Sodom’un 120 günü yazıları). Orası bir anaokuluydu çünkü bir anaokulunda olduğu kadar hiyerarşi ve otorite vardı çevrede ayrıca insanlar aynı bir çocuk gibi benmerkezciydi, bunu gören Sade da oranın tespitleri en tutarlı çocuğu olarak, “Erdemin gerçekliğini, yalnız kendi mutluluklarına bağlı diye açıklarsanız, bencillikleri nedeniyle namuslu insan olurlar” diyordu. Sade, anaokulu öğretisindeki safsataları sezen tek çocuktu gerçekten. Fakat bu öğreti ona da o kadar işlenmişti ki onu yok ettiğinde yerine ne koyacağını bilemeden aynı temele dayanan kavramları koyuyordu: “Mikrofona ihtiyacımız yok” derken diğerlerine sesini duyurabilmek için en büyük mikrofonu kullanıyordu. Bunun sebebi belki diğerleri mikrofonsuzluğun imkansız olduğunu düşünecekti ve ona inanmayacaktı veya belki de o da böyle düşünüyordu. “Din öğretisini yok ederken yerine insanları hâlâ bir arada tutacak ortak değerler koyalım, tanrımız hayal ürünü olmasın, kendimiz erdemlerimizi yaratalım” diyordu, sanki erdem hayal ürünü değilmiş gibi... “Toplumsallığa da dokunmayalım, sonra altından kalkamayız” diyordu sanki “İyi birer savaşçı, iyi birer baba, iyi birer eş yaparsınız” sözleriyle. Tabi anaokulunun, orayı fethetmiş bir sis bulutu gibi yayılan temel düşüncelerine karşı çıkınca, oradan dışlandı doğal olarak ve anaokulunun denetleme kurumlarına gönderildi: akıl hastanelerine, hapishanelerine... Oranın ceza odasına tıkıldı ve çok sinirlenip diğer çocukların, 300 sene sonra orada yetişecek çocukların midesini bulandıracak kadar aşırı fakat çok tutarlı, cesur fikirlerini yazdı. Kitaptan sonra Sade’ın aklımda böyle bir imgeye dönüşmesi ironik geldi. Oysaki o benim için ahlaksızlık tanrısıydı, “yapmaya çalıştıklarınız böyle yapılır” diye diğerlerine bunu iğneleyici şekilde öğreten ve yol gösteren, kendisinin aşırılık seviyesine ulaşmak çok zor olan, merak edip saygı duyduğum bir insandı. Ahlaksızlık, erdemsizlik... Bir yandan da “Sade bile bir erdemi yıktığında yerine 1 yenisini koymaya çalışıyorsa, o boşluktan, erdemsizlikten kaçış imkansız sanırım” diye düşündüm. Evet, gerçekten tespitleri örnek alınabilecek türden tespitlerdi: “Herkesin farklı olduğu bir toplumda ortak ceza kuralları belirleyemezsiniz” diye bağırıyordu insanlara. O zaman ne yapılmalıydı? Herkese uyacak en hafif cezalar verilmeliydi. Ancak kendisi, şu an bile yalnızca düşünce formunda olsa da insanların okuyunca kaldıramadığı fikirlerin yaratıcısıydı. Kendisi en uç insanlardanken, herkese uyacak ceza onun açısından ne demekti? Bu hazmedilmesi zor olan fikirlerini detaylı okumuş olmamdan dolayı olsa gerek, “Bunu demek istememiştir, ben yanlış anlıyorum. Bu insan nasıl toplumla ortak bir şey bulmuş da bunu nasıl düşünebiliyor” diye düşündüm. Ceza bir metafor olmalıydı: bağlamda anlamını yalnızca onun çıkarabildiği... İçgüdüleri serbest bırakmanın ne demek olduğunu öğreten insanın “Gelin şöyle erdemler yaratalım, şöyle ortaklıklar kuralım” diye nutuk çekmesi beni hayal kırıklığına uğratırdı. Bunun yanı sıra bir rahatsızlık duydum. Sebebini düşündüm: her gün çok daha tutarsız ve saçma nutuklara, toplumsal kurallara maruz kalıyordum fakat Sade’ın çok daha gelişmiş ve cesur nutkundan rahatsız oluyordum. Sanırım bireyselliği öğreten insanın toplumsal kurallar koyma çabası beni rahatsız etmişti. Ve bireysel düşüncelerin toplumsal iknaya dayandırılarak öğretilmesinin yaratabileceklerinin korkunçluğunu düşündüm. KAYNAKÇA: Sade, Marquis de, Cumhuriyetçi Olmak İstiyorsanız Biraz Daha Cesaret, Sel Yayıncılık, 2016. Sade, Marquis de, Sodom’un 120 Günü, Chiviyazıları Yayınevi, 2010. 2 ÖNCE EKMEKLER BOZULDU / ALİ YASİN VERGİLİ Ekmek çok önemlidir. Özellikle bizim halkımız için. Sofraların olmazsa olmazıdır. Çoğu insan doymaz, doyamaz ekmeksiz. Bizim için “buğday, çavdar, arpa, darı ve mısır gibi tahıl unlarının su ile yoğrulan hamurun pişirilmesiyle elde edilen sıradan bir besin kaynağı” değildir ekmek. Bir simgedir. Mücadeledir mesela. Babamızın döktüğü alın teridir. Kazandığı para "ekmek parası"dır çünkü. Kardeşimizle ettiğimiz kavgadır bakkala giderken. "Anne bakkaldan ne alınacak?" sorusunun cevabıdır. Hastalandığımızda tarhana çorbasının içine serpiştirilendir ekmek. Aç karna bakkaldan dönerken ucundan kıyısından aldığımız birkaç parça ısırıktır. Küçüklüğümüz boyunca eğer üstüne basarsak taş olacağımıza inandığımız kutsallıktır ekmek. Yerden alıp öpüp başımıza koyarız ekmeği. O öpücüğün saflığı ve masumluğudur ekmeği kutsal yapan. İş yerimiz "ekmek teknesi", dilencinin Allah rızası için istediği şey "ekmek parası". Kısacası ekmek sıradan bir gelenekten ziyade her şeydir bizde. "Önce ekmekler bozuldu, sonra her şey, çünkü yeryüzünde harp vardı. İnsanlar sebebini bilmeden, düşünmeden ölüyor, öldürülüyorlardı."(12) Ekmeğin ne kadar önemli olduğundan bahsettim. Oktay Akbal da hemen herkes gibi aynı kanıda. Ekmeğin insanın hayatının mayasını oluşturduğunu savunuyor ve bu yüzden ekmekler bozulunca , nasıl ki bir şeyin mayası bozulunca kendisi de tutmayıp bozuluyorsa, insan da tıpkı o misal bozuluyor. Yazar çok genç yaşta, liseden mezun olur olmaz, savaş gerçeklerini tecrübe ediyor. Savaşın insanları ne derecede değiştirip bozduğunu kendi gözleriyle görüyor. "Hepimizi kötü düşünceler, çirkin duygular kapladı. Barış günlerinin insanları artık yok. Nice tanıdığım insanların şimdi hepsi bana yabancı geliyor. İyileri kötü, cömertleri hasis, duyguları katı yürekli oldular. Yazar, ekmeği insan hayatının mayası olarak görüyordu . Ekmeğin içeriğiyle başlayanbozulmaların toplumda yavaş yavaş çeşitli aksaklıklara sebep olacağını düşünüyordu. Yazar bu kitabı yazdığında henüz doğmamıştım ben. Dedemin doğum tarihine tekabül ediyor zaten. Ama şu an ne kadar haklı olduğunu görüyoruz onun. Bu kadar kesin bir öngörü hayretlere düşürdü beni. Her aksam ama her akşam haberlerde izliyoruz. " Şu marka sucuk at eti çıktı, ekmeğin gramajından kısılıyor, Uğur Dündar şu fırında çeşitli böcekler, hayvanlar buldu vs. vs." Her işimize yolsuzluk, fesat karıştı ve bu ekmekle başladı. Artık sokaklarımızda çocuklar öldürülebiliyor. Hem de güvenlik güçleri tarafından. Hem de bir söyleme göre o çocuk "ekmek" almaya giderken... Bakkala ekmek almak için gider bir çocuk koşa koşa. Bu ülkede inancınız ne olursa olsun hem çocuğun hem de ekmeğin kutsallığını, ne kadar değerli, saf ve masum olduğunu asla inkar etmezsiniz, edemezsiniz, etmemelisiniz. Çünkü ikisi de yüzyıllardır süren geleneklerinize göre kutsalınızdır sizin. İkisi de gözünüzün nurudur. Ve bir çocuk, o ekmeği almaya giderken henüz o ekmeğe eli değemeden ölüverir sokak ortasında. Büyüklerin kirli elleri dokunmuştur artık o kutsala. Ekmekler bozulmuştur o kirli
söyleyenler çok olacaktır. Neden mi? Bunun cevabı, gittikçe artan acılar ve sorumluluklar olabilir. Şimdi bir düşünelim. Sıcacık evinden ayrılıp ilk kez okula başlayacak çocuklar için okul, kabus gibi görünür gözlerine. Gitmek istemezler. Aslında haklıdırlar. Kim evde çizgi film izleyebileceği veya oyun oynayabileceği saatte, çarpım tablosunu ezberlemek ister ki? Bu aslında, gelecek günlerin ve sorumlulukların habercisi niteliğindedir ama çocukken bunun da farkında değilizdir. Zaman ilerledikçe, sınavların ortasına bırakılırız. İyi bir derece yaparsan, iyi okullara girersin denir hep. Bu durumun, yavaş yavaş üstümüze sorumluluk yüklediğini söylemek yanlış olmayacaktır. Sonra bir bakmışız, lisedeyiz ve önümüzde yine bir sınav var. Daha büyük bir sınav. Yani daha büyük bir sorumluluk. İyi bir üniversite için savaşırız. Öğretmenler hep üniversiteye geçince rahatlarsınız, o zaman hayatınızı yaşarsınız diye sınav için hırslandırmaya çalışırlar. Aslında kocaman bir yalandır bu. Üniversiteye geçtiğinizde, değil rahatlamak, hiçbir şeyi yetiştirememeye başlarsınız. Üstünüzdeki sorumluluklar giderek artmıştır ve ailenizinde sizden beklentileri vardır. Sonrası, malum iş hayatı. Yine bir koşuşturmaca, para kazanma telaşı ve yeni sorumluluklar... Bunun üstüne bir de evlenirseniz, işte çıkın işin içinden. Ev geçindirme, çocuklar, eşim derken; o kaosun içinde kendinizi “şimdi çocuk olsam” demekten alamazsınız. Hayatın kuralı bu, zaman asla kimse için durmuyor. Her saniye, bizi o yetişkin hayatına doğru sürüklüyor. 1 Yukarıda bahsettiklerim büyümenin sancısını anlatmak için büyük ihtimalle yeterli olmayacaktır. Artan sorumlulukların yanında, büyümenin bir de acıyı tatma hali vardır. Çocukken, oyuncağınız elinizden alındığında duyduğunuz türden bir acı, üzüntü değil bu. Çok sevdiğin bir yakınını kaybetmek mesela. Acıların en büyüğü belki de. Elinden bir şey gelmeyeceğini bilse de yıpratıyor, üzüyor insan kendini. Gidenin, geri dönmesini istiyorsun ama aslında biliyorsun ki giden asla geri dönmüyor. Belki bir umut diyorsun ama geçen zaman, umutlarını söndürmeye yetiyor bile. Sonra yerini, acıya bırakıyor. Zaman yine bu acıya alıştırıyor ama kalbindeki yaralar, izler asla silinmiyor. Tam o an, büyümenin aslında çokta matah bir şey olmadığının yeniden farkına varıyorsun. Büyümek, böyle bir şey işte. Çocukken göründüğü kadar havalı değil. Aksine acılarla dolu. Gün geçtikçe bu acılar daha da artıyor ve çocukluğunuzdaki pembe dünyanızı, arkasında bir toz bile bırakmadan yıkıp götürüyor ve geriye karanlık bir boşluk kalıyor. Çocukluğun verdiği heyecan da yıllar geçtikçe yerini acının verdiği derin yaralara bırakıyor. Bu da hayatın bir parçası aslında. Geriye sadece sabretmek, beklemek ve her şeye rağmen yaşamak kalıyor... 2 FARK EDEMEDİKLERİMİZ VE ETMEK İSTEMEDİKLERİMİZ Gerçekten mutlu muyum? Yoksa mutlu olduğumu mu sanıyorum? Bütün yaz boyunca aklımı kurcalayan bu sorular beni içsel bir çatışmanın ortasına doğru sürükledi. Okulun kapanmasıyla birlikte kendimi dış dünyadan soyutlayıp daha çok kendi benliğime odaklandığım bir dönemdeydim ve bu sorular her gün yatağımın baş ucunda asılı bir şekilde cevaplanmayı bekliyordu. Ben kendi küçük dünyamda kendi sorunlarımla uğraşırken öte yandan dünya dönmeye devam ediyor, iyisiyle kötüsüyle birçok şey yaşanıyordu. Daha çok kötüsüyleydi ya da ben öyle algılamıştım. Türkiye için ve de dünya genelinde hareketli bir üç ay olmuştu. Orman yangınları, politik sorunlar, cinayetler, özellikle de kadın cinayetleri medyada sık sık yer almıştı. Bu kadar olaya rağmen etrafta hâlâ mutlu bir şekilde dolaşabilen birçok insan vardı. Gayet doğal olan bu durumda kötü bir şey yoktu lakin asıl sorun biz insanların algılarımızı dış dünyaya karşı kapatarak mutluluğumuzu sağlamaya çalışmamız ve de bunun sonucunda gerçekten mutlu olduğumuza inanmamızdı. Peki gerçekten mutlu muyuz? Gerçekleri öğrendiğimizde, dünyada olan biteni gördüğümüzde aynı umursamazlıkla devam edebilecek miyiz hayata? Algılarımızı kapatarak ve kötü şeyleri görmezden gelerek gerçek mutluluğu yakalamış olur muyuz? Haberdar olmadığımız birçok kötü şey olurken onları yok sayıp nasıl mutlu olabiliriz? Bu soruları kendime sormamın sebebi okuduğum bir haberdi. Yine bir kadın vahşice öldürülmüştü. Bunu diğerlerinden farklı kılan şey ise ortadaki zulmün medya aracılığıyla apaçık göz önüne serilmesiydi. Normalde bu tarz haberleri kötü hissetmemek için geçerdim ama haberi okumadan önce yanlışlıkla fotoğrafları gördüğüm için “Battı balık yan gider.” diyerek bütün haberi okudum. Sonrasında ise içimde tarifi olmayan bir duygu ile baş başa kaldım. Uzun bir süre boyunca bu his beni rahatsız edip durdu. Günlerce balkonumda hiçbir şey yapmadan oturup sadece manzarayı izlemeye başladım ve sadece önüme baktım. Ardından her bakışımda yeni bir şeyler gördüğümü fark ettim. Belki de bin kez baktığım bu manzarada hiç görmediğim ya da fark etmediğim şeyleri gördüm. Bu fark edişimden sonra aklıma aslında dünyada ne kadar çok kötü şey olduğu ve bizim bunlara her gün bakıp şahit olmamıza rağmen aslında fark etmediğimizi ya da fark etmek istemediğimizi anladım. İçimizin o garip hisle dolacağını bildiğimizden fark etmek istemiyorduk belki de. İnsanlar genel olarak bu hissiyata kapılmak istemiyor olabilirdi ama benim için artık çok geçti. Her gün aynı kötülüklerin yaşandığını duyuyoruz ya da şahit oluyoruz ama ne kadar bakarsak bakalım ya da duyarsak duyalım bunları tam anlamıyla fark etmiyoruz ya da etmek istemiyoruz çünkü kendi sorunlarımızın bizi yeterince meşgul ettiğini düşünüyoruz. Halbuki kabuğumuzdan dışarı çıktığımızda ve etrafa baktığımızda dert ettiğimiz şeylerin diğer kötü olayların yanında kırıntı tanesi kadar ufak kaldığını anlıyoruz. Tıpkı Ömer Zülfü Livaneli’nin Huzursuzluk adlı romanındaki ana karakter gibi. İbrahim de evliliğini ya da işini kendi içinde büyüten bir karakterdi ama gittiği şehirde kendi derdinden daha büyük dertler görüp Ezidilerin yaşadığı kaosa tanık olunca aslında kendi sorunlarının ne kadar küçük sorunlar olduğunu anladı. Bizler de İbrahim gibi küçük problemlerimizi büyütüp hayatımızın merkezine koyuyoruz ta ki daha kötüsünü görüp aslında yaşadığımız hayatın iyi olduğunu anlayana kadar. Durum bu olunca da içimizi ayrı bir huzursuzluk kaplıyor. Tıpkı benim de o haberi okuduktan sonra hissettiklerim gibi rahatsız edici bir his doğuyor insanın içine. Kendi sorunlarımın dışında çok daha büyük ve kötü bir şeyi fark etmem bana o ana kadar algıladığım mutluluk şeklini bir daha sorgulatmıştı ve sadece etrafımızdakileri umursamayı kestiğimizde mutlu olabileceğimizi anlamıştım. Kendimizi gerçekliğine inandırdığımız sahte mutluluğumuza kaptırıp gitmiştik ve bunun içinde kaybolmuştuk. Bu kötülükleri görmezden gelmeyi kesip fark etsek bile onca kötü şeye karşı yaptığımız tek şey yaşanan olaya ve kurbanlara karşı merhamet duymak ya da acımak oluyor. Ömer Zülfü Livaneli (2017), “Merhamet zulmün merhemi olamaz.” (s.139) diyerek bu durumun gereksizliğini özetlemiş oldu aslında. İnsanların hiçbir şey yapmadan sadece merhamet duyması hiçbir şeye katkı sağlamaz. Katkı sağlamanın aksine bunun yeterli olduğunu düşünerek susmayı tercih edip bir sonraki kötülüklerin de yaşanmasına zemin hazırlamış olurlar çünkü sadece merhamet duymakla yetinirler. Böyle yaparak iyi sandıkları merhameti zulmün bir parçası hâline getirirler çünkü onları bir adım ileri gitmekten alıkoyan şey merhametin ta kendisi olur ve bunun farkında bile olmadan hayatlarına devam ederler. KAYNAKÇA Ömer Zülfü Livaneli, (2017), Huzursuzluk, Doğan Kitap Yayıncılık. Kübra Tanrıkulu Yok Olmaya DairÖyle bir hayal gücü hayal edin ki gerçekleri anlatırken aklınızda fantastik ögeler oluştursun. İşte bu kitap böyle bir kitap .Hayatın aklımıza getirmek istemediğimiz yönlerini gözümüze sokarken anlatımın derinliği o kadar yoğun ki farkına varmadan kendinizi fantastik bir kitabın yolcusu gibi hissediyorsunuz.Kitaptaki durum hikâyeleri öyle güzel cümlelerle bezenmiş ki cümleleri tekrar ve tekrar okurken buldum kendimi.Kitaptaki ilk hikaye ölümle başlıyor, kitabın bu kadar sert bir olguyla başlaması anında dikkatimi kitap üzerine toplamama sebep oldu. Ölmüş olan bir çocuğun doktorların annesine ‘çocuğunuz ölü ancak onu ölümün ötesinde hayatta tutmak için elimizden geleni yapacağız, bedeni büyüyecek yalnız refleksleri olmayacak.’ demesiyle birlikte gelişen dünyasına tanıklık ediyoruz. Buradaki güzellik çocuk ağır hastayken yüksek ateşten halüsinasyonlar görüyor olması ve bu cümlenin gerçek olup olmadığını bilememiz. Gerçek olmasını neden bilmiyorum ama istedim. Annesinin her gün odaya girip çocuğun büyüyüp büyümediğini ölçmesi ve sadece çocuğunun yaşıyor olduğuna dair bulduğu bu küçük kanıtın onu mutlu etmesi acı bir gülümseme bıraktı yüzümde. Çocuğun kendi bedenini tasviri, organlarından yüzünden nefesinden bahsetmesi o kadar güzel kelime seçimleriyle anlatılmıştı ki tam anlamıyla ruhumun doyduğunu hissettim. Çocuk yetişkin olup büyümesi durduğunda ölüp toprağa karışmakla ilgili korkusunu anlamlandıramadım. Ölü olduğunu kabullenmiş ve bundan yakınmıyordu yalnız vücudunun sınırsız toprağa karışıp bir ağaca bir meyveye dönüşme korkusu sarmıştı. Çocuğun gözlerinden cenazesinin bir tasviriyle biten bu hikaye , bir kez daha bana neden hikâyeleri sevmediğimi anımsattı. Bu güzel anlatımın devam etmesini o çocukla bir olmaya devam etmek istiyordum hikayenin sonunda . Harika cümlelere ulaşmak için yeni hikayelere adapte olmak istemiyordum şımarık bir çocuk gibi.Ölümü farklı bir bakış açısından ele alan bir diğer hikâye de oldukça etkileyiciydi. İkizler arasındaki bağı ölümün kırmasını yine sizi içine çeken o anlatımla ele alıyor. İkizim olmadığı için sanırım asla gerçekten anlayamam böyle bir durumun hissettireceklerini fakat tıpatıp aynınız olan bir kişiyi ölü olarak hayal etmek, ona bakmak, dokunmak midemde bir yumru oluşmasına sebep oluyor. Yazarın ölümden sonra bedende olan değişimlere dair ayrıntılı tasvirleri bu düşüncenin kafasını karıştıran bir düşünce belki de korktuğu bir düşünce olduğunu düşünmeme sebep oldu.Kitaba ismini veren ‘Mavi Bir Köpeğin Gözleri’ hikâyesi aklımı en çok karıştıran hikâye oldu kitapta. Aslına bakılırsa anlamak için üç kez okuduğumu itiraf etmem gerekir. Üçüncü okuyuşumun sonunda belki de benim tanımladığım bir şekilde anlanamayacak bir hikâye olduğunu düşündüm. Hikayeyi bitirdiğimde kafamda oluşan hikayeyle ilgili düşünceler o kadar absürt ki belki de kendimi hikayeyi anlamadığıma ikna ediyorumdur. Bir erkekle (en az 3 ayaklı(?)) ilginç bir bayan arasındaki konuşma da geçen bu hikaye anlamlandıramamışlığımı yumuşatırcasına düşlerin kapısının açılmasıyla son buldu.Farklı alanlardan, hayatın değişik dünyalarına kapılar olan bu hikayelerin dili öylesine özgün ve etkileyici ki ilk hikayenin sonunda yaşadığım o şımarıklıkla sarılı hikayenin devamını isteyip elde edeme duygusunu kitabı bir çırpıda bitirişime rağmen bir daha hissetmedim. Çünkü yazarın dili beni doğruca kendisine çekti hayat gibi çeşitliklerle dolu olan bir alanda konulara odaklanmadan sanatın özüne odaklanmamı sağladı. a a a a a a a a a a a a a a a a a a a a a a a a a a a a a a a a a a a a a aAleyna Kof Kof 1 21302467 TURK101-13 Başak Berna Cordan 16.12.2014 Ödev 5-2 ŞEHRİN FISILTISI Şehirler içinde yaşattığı binlerce, on binlerce hatta milyonlarca çocuğa ne fısıldar, hangi masalını anlatır? Kuşkusuz farklı şeyler söyler. Orada sessiz sedasız duranlara farklı, olduğu yerde kıpırdayıp duranlara farklı, yeri çok rahat olsa da yerinde duramayıp onu terk etmek isteyenlere farklı... Çocuklar dikkat kesilirse şehrin masallarını dinleyebilir. Peki ya büyümüş çocuklar, yani yetişkin dediklerimiz? Yetişkinlerin bir kısmı şehirlerin eşsiz hikâyesini anlayabilir. Yaşanmışlıkları, savaşları, acıları veya destansı aşkları hissedebilir. Peki ya herkes duyabilir mi şehri? Elbette şehrin fısıltılarını duymayanlar vardır ki bunlar çoğunluktadır. Venedik dili çözülüp konuşmaya başlar ama dinlemeye tahammülü olmayan insanoğlu görev sorumluluğuyla yaptığı gezisini bir an önce bitirip otelinde dinlenmek ister, oraya gezmek için değil de uyumak için gelmiş gibi. Oysa ne kadar kırılgandır Venedik tıpkı nefesiyle üfleyip can verdiği o muhteşem cam eşyalar gibi. İlgisizliğe tahammül edemez, fark edilmek ister. Şehrin üzerinde pek çok dikkatsiz göz dolaşır ama herkes bir sebepten sever Venedik'i. Kimi sokaklarının arasından akan denizi için, kimi aryalar yükselen evleri için... Ben açığa çıkarmak için doğru zamanı beklediğine inandığım sırlarından dolayı severim. Gözlerinden dökülen yaşlar dudaklarındaki mührü kırıverir ve konuşmaya başlar Venedik. Bazen yepyeni bir arya dolaşır dilinde bazen kıvrak notalar besteler kendi başına. Gözyaşlarına boğulmuş kentin yüreğinden çıkagelen İtalyanca şarkılar esir alıverir insanı ve bu esaret öylesine güzeldir ki bir gün yetmez, aylarca hatta yıllarca teslim olmak arzusu belirir. Bu sebeptendir ki, neredeyse ona esir olan her turist bu arzusunu dindirmek için Büyük Kanal turu yapmayı seçer. Büyük Kanal turu, o nadir rastlanan gezilerdendir: süresi Kof 2 kısıtlı olmasına rağmen, şehrin esareti altına girebilirsiniz ve belki de şehir bütün sırlarını size fısıldar. İşte o zaman, turun etkisi belirir; Venedik’in güzelliğine âşık oluverirsiniz. Âşık olduğunuz şehir hikâyesini anlatmayı bitirdiğinde (ki bu her ne kadar imkânsıza eşdeğer olsa da) başınızı kaldırıp evlere göz atmak gelir içinizden. Bunun sonunda, dikkatinizi şüphesiz ki Büyük Kanal boyunca bulunan evlerin tek ortak noktası çekecektir; yorgun ve yaşlı duvarlar. Duvarların yaşlı yüzleri hikâyeler anlatacak birilerini arar durur ama boşuna... Misafir ya da yerli, pek çok insan fark etmez onları. Sonrasında gözleriniz suların ortasında bulunan yıpranmış ama soylu güzelliğini inadına yitirmemiş evlere ilişir. Bu evler, şehri gezerken görmekten çok, yalnızca bakmaya alışmış turistlerin ilgisini çekmeyen ve onlar tarafından eski püskü veya sıradan olarak tanımlanabilir. Pek çok kişi görmeyi reddetse de aslında onlar şehre kendi ruhunu vererek katkı sağlayan gizli kahramanlardır. İster pırıl pırıl yaz güneşinin altında ister dondurucu ayazların şehri esir aldığı kış aylarında, Venedik bana hep hüzünlü gelir. Sanki uğruna verilen savaşlardan yorgun, ziyaretine gelenlerden bıkkın, gövdesine çarpan dalgalardan şikâyetçi… Şehrin büyüsü bu melankolinin ardına gizlenir zaten. Ziyaretçileriyle hüznünü paylaşmak ister ama aynı zamanda utangaçtır. Kalabalık turist gruplarıyla konuşamaz. Bu yüzden sokakları iki kişiden fazlasına geçit vermez, daracıktır. Yürümek bu şehre yakışmaz zaten çünkü ulaşım için irili ufaklı tekneler kullanılır. Belki de Venedikliler için günün her saatinde denizi koklamak, ona dokunmak ve onunla konuşmak vazgeçilemez bir gereksinimdir. Venedikliler denizin insanlarıdır. Onlar için hayat sudadır ve nefes almamızı sağlayan element havada değil suda bulunur. Onlar âşık oldukları yerdedirler; şehrin fısıltılarını duymuş, onu anlamış ve aşklarını kabul etmişlerdir. Denizle uğraşan pek çok insanın aksine kaba ya da hırçın değil; kırılgan, nazik ve naiftirler çünkü gerçek aşkları Venedik hep yanlarındadır. Kof 3 Daracık sokaklardan karnaval alanı gibi meydanlara çıkıldıkça, Venedik ziyaretçilerine hoş sürprizler hazırlar. Pazarda satılan dilimli meyveleri yerken, mutluluğun tanımını yeniden yaparsınız istemsizce. Onu terk ederken, Venedik suyun içinde karaya oturmuş gibi ağırlaşır. Veda yaklaştıkça sanki şimdiki zamanın boynu bükülüp öksüz kalır. Sadece zaman değil; kimsesiz kalan benlik de yolunu kaybeder âşık olduğu şehirden uzaklaştıkça ama her veda yepyeni kavuşmalara gebedir. Melisa ONARAN 15.12.14 21301232 Turk-102-24 Instructor: Gönenç TUZCU Hayat Dürbününden Kırk Yıl Kırk beş yaşından sonra kitap yazmak, hem de yazmak konusunda bir sürü kişiye bir hayli umut veren kadın yazar .Çağdaş Türk Edebiyatının en sevilen kalemlerinden Ayşe Kulin, ilklerin yazarı olmayı sürdürmekte. Daha önce yüz binlerce satılan Veda ve Umut adlı kitaplarının devamı niteliğinde yayınladığı Hüzün ve Hayat adı iki kitabıyla da tekrar gönülleri fethetmeyi başarmışHüzün adlı eser hakkında duygu ve düşüncelerimi belirtmeye başlamadan önce şunu mutlaka vurgulamalıyım ki Veda ve Umut’u severek okuyanlar için Hayat ve Hüzün günleri de yakındır. Hayat ve Hüzün Ayşe Kulin’in kaleminden kendi hayatına doğru acı tatlı birer yolculuk. Kaleminde biyografik eserlere yer veren Kulin, anlattığı hayatlar ile okuyucularının hayatlarında da büyük bir yere sahipken, belki yaralara tuz basmaya belki de yaralara merhem olmaya uğraş veren büyük bir üstat. Birçok biyografik eserle başarılara imzalar atan Kulin, dürbünümden kırk yıl diyerek bu sefer de kendi hayatını en içten duygularını, yaşadıklarını okuyucularına aktarıyor. Ailesi son Osmanlılardan olan bu yüzden konaklara, paşalara kitaplarında yer veren Kulin, son dönemlerde Osmanlının son zamanlarından başlayarak ailesi ve dolayısıyla hayat hikayesini bizlerle paylaşıyor. Belki bir romanıyla belki her romanıyla kalplerine dokunduğu okuyucular için Hüzün çok büyük hayat dersleri içermekte. Böylesi de olmaz dedirten ailevi olaylar, kadınsal duygular, erkekler... Hayat devam ediyor diye telkin edilen bir kadının hayata devam çabası derken bambaşka bir yol. Kitapta bir yerde Kulin’e bir aile dostundan gelen telkin daha doğrusu güç takviyesi bana pek de ONARAN 2 gerçekçi gelmemişti, fakat sonralarında Kulin’in de söz ettiği gibi hayat döngüsünü değiştirmesine yardımcı olan etkenlerden en önemlilerinden biriymiş meğer. Sonradan fark ettim kitapta arada bir yerde geçen bir cümle, bir söz aklımda büyük bir yer edinmiş inansam da inanmasam da, ardından bir yerde tekrar geçtiğinde burada da böyle denmişti de ben inanmamıştım diye iç geçirdiğimde fark ettim. Her hayat hikayesinde de olduğu gibi bu kadın da hem ağlamış, hem gülmüş. Ama bir yanı daha var ki Kulin yalnızca bir kadın değil aynı zamanda bir evlat ve bir anne. Sorumluluklarının altında hayatını devam ettirmekten çok dengede tutmaya çalışan Kulin’i görmekteyiz kitabın başında. Kocasıyla yollarını ayırmış, çocuklarıyla aynı yolda yürümeye çalışan bir anne. Anne ve babasına her evlat gibi sığınmayı tercih eden fakat onlar üzülmesin diye de derdi, kederi içinde yaşamaya çalışan değerli bir evlat. Sonralarda hayatı farklı bir boyutta gelişiyor tahmin edebileceğiniz üzere. Neler biriktirmiş dedirttiriyor doğrusu, kendini iyi bir evlat olarak görmeyi bırakmış bezgin bir anneden hayat devam ediyor telkinleriyle yola devam etmeye çalışan yalnız bir kadına... O kadından da bambaşka bir Kulin’e kadar her şeyi tüm içtenlikle görebileceğiniz bir roman. Anıları dile getirerek bir roman yazmanın yazılabilecek en zor türlerden biri olduğuna inanmaktayım. Kendi kendine objektif olmak zor iken, onları okuyucunun takdirine sunmak çok daha zor olsa gerek. Dolayısıyla Kulin’in başarısının sırlarından birini keşfettiğime inanıyorum. Genellikle biyografik eserler yazmakta olan Kulin son dört kitabında kendine ve ailesine yer veriyor, bu da benim için Kulin’in başarısının bir sırrının da onun içtenliği olduğuna inanmamı sağlıyor. Kulin gözümde iyi bir evlat, iyi bir anne. Belki hataları var ama yargılanmaktan korkmadan kitabında dile getirmiş. Kendimle bağdaştıramasam da yaşım gereğince kendimden parçalar ONARAN 3 bulmadım da diyemem. Kulin’in yazdığı dönem ile ortak bir yaş aralığım olmasa dahi kendimden bir parça bulabilmiş olmam tamamen onun başarısının bir göstergesi olsa gerek. Kelebek Etkisi Belki her şeyin açıklaması olacak bir gün. Gizemini yitirecek efsaneler, yerini gerçekliğin tatmini doldurmaya çalışacak. Sadece tek bir gerçek gizemini her daim koruyacak. Her an her yerde, her şeyi gören, yöneten, belirleyen tek bir şey, belki hiç yeterince ciddiye alınmamış, tek bir kelimeye sıkıştırılıp altındaki büyülü gerçekliği kimse görememiş; zaman. Geçen her bir saniye, her bir an, asla dönüşü olmayacak bir yol her daim hiç ama hiç duraksamadan devam edecek olan. Bir çırpıda söylenmeyince, her harﬁ üzerinde biraz duraksayınca büyüleyici, aynı zamanda biraz da korkutucu. Anlamı altındaki her süre, hayattan bizi biraz kopartıyor aynı zamanda biraz daha içine çekerken .Öylece bir göz açıp kapatmaktan daha kısa süren kararlar, istekler, ifadelerden ibaretiz aslında. Her birimiz aynı anı dolduran sevgiler, öfkeler, sevinçler, heyecanlarız. Bu büyü bozulacak olursa, zaman sadece tatmin edici bir gerçeklik olarak yerini alırsa hayatımızda ne olur peki? Gerçekten bir anın aşkı, ışıldayan gözleri olabilir miyiz? Sessizce bir köşeye oturup koyabilir miyiz anıları, pişmanlıkları, özlemleri karşımıza. Her iç çekişimizle birlikte buram buram geri alabilir miyiz onları içimize? Korkar mıyız sevmekten? Korkmazsak, bu kadar sevebilir miyiz? Zaman bir günlük olarak çıksa karşımıza, her satırıyla tekrar yaşasak hayatı. Masum bir gülümseme başlatsa yeni bir akışı ve okusak sonrasını tek tek. Söylediğimiz tek bir sözün hayatımızda aslında nerede durduğunu, nerelere dokunacağını anlasak, daha çok bağırsak ya da sussak. Böylece bambaşka satırlar doldursak, eskisini silgi tozlarına hapsederken. Bütün pişmanlıklar yanlışlıklarla belki şimdi değiştirmek için her şeyi verebileceğimizi düşündüğümüz kararlarla birlikte, bir rastlantıymışçasına karşımıza çıkmış tüm hikayeleri, insanları, sevinçleri, belki de şu ana kadar bizi biz yaptığına inandığımız anıları da sığdırabilir miyiz o silgi tozlarına? Üﬂerken silgi tozlarını, izleyebilir miyiz oraya buraya dağılışlarını? Neyi feda ettiğimizi bilebilirsek, büyük fedakarlıkları göze alabilir miyiz? Uğruna belki yürümeyi feda ederken kurtardığı bir hayat için her gece yatağa yattığında insan, o hüzünlü ama gurur verici tebessümü buram buram dudaklarında, kalbinde hissedebilir mi bacaklarının onu götürebileceği yerleri tatmış biri? Sonucunun her iki taraf için de daha mantıklı olacağı aşikar bir durum için aşktan vazgeçmek, kalbi bir kenara itip sadece akla hizmet etmek demek değil midir? Aşk gerçekten yaşayabilir mi o zaman kenarda köşede gizlenmiş hikayelerde? Belki bilmemek daha iyi. Yeterince farkına varmadan cesaret etmek bir şeylere. Dostluklar kuralım, aşklar yaşayalım, sevelim, kaybedelim. Biliyorum, benim olacaksa bir aşk bir dostluk, her şartta her paralel olasılıkta yeniden çıkacak karşıma. Yine seveceğim, yine hissedeceğim. Belki yaşadığımız şey, her olasılığa rağmen en güzeli. İşte bu yüzden tek bir hareketle yıkıp yakalım her şeyi. Sonra çekilip bir köşeye seyredelim ateşini. Isıtsın, yaksın içimizi. Evet yaksın. Yanalım ki o küllerden yepyeni satırlar biriktirelim. İçimizde yeni ﬁlizlenen duyguları keşfedelim. Merak edelim, bekleyelim büyümesini. Boyu bir karış daha arttıkça sevinelim. Kaptıralım kendimizi zamana. Fark etmeyelim yaşlandığımızı, gece yanan küçük bir mum sezdirsin bize geçen zamanı bir gün. Gözlerimiz haﬁf buğulanırken çektiğimiz o gece kokusuna sığdıralım zamanı. Ertesi gün güneş silsin o damlaları gözlerimizden. Merakla keşfetmeye devam ettiğimiz yeni bir zamana uyanalım. Yine saatleri tik tak seslerine sığdırıp başka bir mum kokusunu bekleyelim. Sessizce bize sürprizler yapan tanrıya gülümseyebilmek olmalı yaşamak. Zamanı okuyup o satırlar içindeki masum gülümsemeyi yok etmektense, bilmeden, görmeden, bekleyerek yaşayalım biz. Gülümseyelim; o gülümsemenin gizemini çözemeden. Bırakalım dudaklarımız bilsin. Hande KOÇER Mehmet Zeynal Emre Ceylan 21501201 Yarım Kalmışlığın Fotoğrafı Nazım Hikmet’in meşhur dizeleri vardır, hani herkesin bir şekilde bir yerlerden bildiği ve aşina olduğu: “Bana mutluluğun resmini yapabilir misin?” diye sorar Abidin Dino’ya dizelerinde ünlü şair. Bu dizelerin üzerine çok düşünmüş birisi olarak daima mutluluğun resmi ne olabilir acaba diye kafa yormuştum. Bu cümleyi ilk duyduğum andan bu yazının konusunu oluşturan resmi görene kadar mutluluğun resmi üzerinde düşünürken, bir anda yarım kalmışlığın resmi ile irkildim. Mutluluğun resminin ne olacağını bilmiyorum, ama yarım kalmışlığın, sessiz acıların, çaresizliğin kabullenilmişliğinin ve hayata bir daha eskisi gibi bakabilecek olmayışın fotoğrafının ne olduğunun artık farkındayım. Fatih Mehmethan bir sabah uyandığında kendini hiç olmadığı kadar heyecanlı ve mutlu hissediyordu. O gün büyük gündü, üstelik sadece kendisi için de değil, sonunda hayatının aşkı ile dünya evine gireceği ana saatler kalmıştı. Kalkıp jilet gibi tıraş oldu ve damatlığının her bir parçasını üzerine teker teker kondururken, eşinin güzel yüzünü ve muhtemelen beyazlar içerisinde onu görmesinin kendisini ne denli büyük bir duygusallığa sürükleyeceğini ve Mehmet Zeynal Emre Ceylan 21501201 ağlayacağını düşündü. Bütün günü önce düğün kareleri için dış çekim yaparak geçirecek ve daha sonra da evlenecekleri balo salonuna doğru yola çıkacaklardı. Fatih Mehmethan başka bir sabah uyandığında içinde anlamadığı bir sıkıntı ile yavaşça içini çekti ve görev yapmakta olduğu yer olan Afrin’in eşinden ne kadar da uzak olduğunu düşündü. O gün büyük gündü, nihayet Afrin’de geldiklerinden beri yapılması planlanan saha operasyonuna çıkacaktı. Vatanını kurtarmak için sıcak çarpışmaya aylardır hazırlanıyordu ve ölmek ya da öldürmek uğruna çıktığı bu vatani görevine saatler kalmıştı. Kalkıp jilet gibi tıraş oldu ve asker üniformasının her bir parçasını üzerine teker teker kondururken, eşinin güzel yüzünü bir kez daha görüp göremeyeceğini düşündü. Koğuştan çıkmadan hemen önce “Allah’ım O’na hiçbir acı yaşatma” diye dua etmeyi bile ihmal etmedi ve yola çıktı. Gamze Mehmethan içinde büyük bir sıkıntıyla uyandı bir sabah. Aklına hemen Afrin’de askerlik görevini yerine getirmekte olan 4 aylık eşi Fatih geldi. Nasıl da güzel gülümserdi kendisine, nasıl da tatlılıkla gözlerine bakar, nasıl büyük duygularla onu koruyup kollayacağını kollarına aktarırdı sarılırken. “Fatih’im ne olur bana gel” diyerek sessiz bir yakarış gönderdi içindeki hissi görmezden gelmeye çalışarak. Her sabahki gibi kalktı, hazırlandı ve evden çıkmadan önce sanki olacakları hissetmiş gibi sehpanın üzerinde duran düğün albümünün olduğu yere bir bakış attı. “Sayılı günler kaldı inşallah Gamze, kendine gel” diye söylendi ve kapıyı ardından sımsıkı kapattı. Gamze Mehmethan ertesi gün büyük bir çaresizlikle uyandığında, eşinin artık orada olmadığını ve kendisine bir daha sarılamayacağını hatırlamak zorunda kaldı. 4 aylık evliliğinin her bir anında kendisine nasıl da iyi bir eş olmuş bu adamı nasıl gömeceğini düşünerek, akşam vurulmuş sakinleştiricinin sersemliği ile yatağından kalktı. “Fatih’im kalk da bana gel” diye düşünürken bir damla yaş süzüldü gözlerinden. Üzerine teker teker asker üniformasının parçalarını kondururken, yavaşça kolunu kokladı. Çok sevdiği eşi bu üniformanın içinde kaç Mehmet Zeynal Emre Ceylan 21501201 defa bulunmuştu diye düşünmekten kendini alamadı. “Sabır, Gamze, sabır” diye söylendi ve aklında kalan o cümlenin yankılarının geçmesini bekledi “Vatan sağolsun”. Gamze Mehmethan bir gün yarım kalmışlığına ve mutluluğunun bir balon gibi söndüğüne uyandı. Her sabah yaptığı gibi eşinin artık orada olmadığını ve kendisine bir daha sarılamayacağını hatırlatmak zorunda kaldı. Kalktı, hazırlandı ve evden çıkmadan önce düğün albümlerinin durduğu yere uğrayarak albümü kucağına sıkıca bastı. Hızlı adımlarla evden çıkarken “Allah’ım onu cennetine al” diye sessiz bir dua göndermeyi de ihmal etmedi. Teker teker ziyaret etti düğün için çekilen bütün fotoğrafların olduğu yerleri. Bir zamanlar orada Fatih ile birlikte dururken ne kadar mutlu olduğunu düşünerek, yarım kalmışlığını ve bir daha asla aynı olamayacağını hatırlattı kendine. Mutluluğun resminin ne olduğunu bilmiyorum, ama yarım kalmışlığın, sessiz acıların, çaresizliğin kabullenilmişliğinin ve hayata bir daha eskisi gibi bakabilecek olmayışın fotoğrafının ne olduğunun artık farkındayım. EZGİ UĞUR TURK102 / 070 DUYGULARIN RENGİ İnsanların renkleri var evet, peki ya duyguların? Onların da rengi var mıdır ve “Rengi aynı olan insanların duyguları da aynıdır.” gibi bir genelleme yapabilir miyiz? Bu kitap, bunlar gibi kafamda oluşan pek çok soruyu yanıtladı. Hayır, duyguların rengi yoktur hatta belki de dünyada rengi olmayan tek şey duygulardır. Kitapta bin dokuz yüzlü yıllarda Amerika’da beyazların, evlerinde çalışan yardımcılarına uyguladığı ırkçı yaklaşımlar anlatılıyor ancak hareketleri oldukça tezat oluşturuyor. Yardımcılarını aşağılıyorlar, onlarla aynı masaya bile oturmadıkları halde kendileri gibi beyaz olan çocuklarını yardımcılarının büyütmesini tercih ediyorlar. Kitapta, her ihtiyacı evin yardımcısı tarafından karşılanan küçük Mae Mobley’in yardımcısına ne kadar gönülden bağlı olduğunu ve onu ne kadar sevdiğini görebiliyoruz. Bir an durdum ve düşündüm, bebekken ve çocukken kendilerini büyüten insanları bu kadar sevenler nasıl oluyor da büyüdüklerinde onların düşmanları haline gelip onları köle gibi kullanabiliyorlar? Bu ırkçılık, doğduğumuz andan itibaren içimizde bulundurduğumuz bir şey değil aksine, büyüdükçe çevremiz tarafından bize dayatılan bir tutum. Duyguların renginin olmadığına bu konu üstünde biraz düşündükten sonra karar verdim çünkü her beyaz insan kendilerinden farklı renkteki bu insanlara nefretle bakmıyor ama maalesef dönemin şartları gereği onlarla yakın ilişkiler kuramıyorlar. Bin dokuz yüzlü yıllarda Amerika’da siyahi insanların yaşadığı bölgelere beyaz insanların girmesi bile yasak ve böyle bir tutum beni okurken bile çok rahatsız etti. Ten rengimizi kendimiz seçemiyoruz, elimizde olan bir şey değil ve böyle bir şey yüzünden insanları dışlamak, onlara kendilerini kötü hissettirmek çok yanlış bir davranış, hele bir de bu insanlara evinizi, çocuklarınızı emanet ettiğiniz halde onlara bu denli acımasızca davranmak ne kadar doğru? Bu yanlış tutumların ve yargıların üzerimde bıraktığı üzüntüyle kitaba devam ettim ve ilginç bir olayla karşılaştım. Kitaptaki diğer karakterler gibi o dönemde Amerika’da hali vakti yerinde beyaz bir ailenin çocuğu olan Bayan Skeeter, çevresinin aksine yardımcılara karşı daha iyi niyetli bir tutum içerisinde. Çevresindeki, derdi sadece parlatılması gereken gümüşleri ve briç partileri olan bu kadınlardan farklı olarak, bir şeyleri değiştirmenin peşinde. Evet duyguların rengi yok, hisler insanlara özgü şeyler ve bir kişi her ne kadar yaşayış tarzı itibariyle bir grubun üyesi olsa da , bu üyelik onu vicdandan yoksun olmaya mecbur bırakmıyor. Bir süre boyunca, yardımcıları yaşadıklarını anlatmaya ve yazacağı kitabı oluşturmaya ikna etmek için uğraşan Bayan Skeeter sonunda amacına ulaşıyor. Kitabın içeriğini, yani yardımcıların ağzından yaşadıklarını duymak beni daha çok etkiledi, çünkü yazar kitabın belli bir kısmından sonra aslında kitapta bahsi geçen olayların elimde duran kitabın yazılış süreci olduğunu hissettiriyor. Dönemin şartlarından dolayı üstü kapalı bir şekilde anlatılan bu olaylar ,yani ayrımcılığı yapan beyazların yaptıklarının karşı tarafta hissettirdiklerini yardımcıların ağzından okumaları, beyazların bu konuya karşı olan tutumunu değiştirdi. “Değişim bir fısıltıyla başlar.” kitabın kapağında geçen bu söz de bunun kanıtı. Bazı şeyler tam olarak yok olmadı belki ama yine de öncesinden daha iyi bir durumdayız. Duyguların rengi olmasın, insanların rengi olsa da sosyal yaşantımızda bir farklılık yaratmasın ve insanlar birbirlerini yargılamadan, huzur içinde yaşayabilsinler. Karşımızdaki insanı yargılamadan önce empati kurabilmeyi öğrenelim ve karşımızdaki insana olan tutumumuzu onun da bizim gibi bir insan olduğunu düşünerek belirlemeyi deneyelim. İşte o zaman hepimiz aynı renk oluruz ve bizi birbirimizden ayırabilecek tek şeyin renk değil kişilik olduğunu anlarız. ( Serbest ) Benim Adım Khan / Ahmet Batıkan Ünal ( Final draft ) Karan Johar tarafından yazılan, yönetilen ve yapımcılığı üstlenilen bir Bollywood filmidir. Filmde anlatılan temel konu belli bir gruba dahil olan her bir bireyin kendi doğruları yada yanlışlarıyla değerlendirilmek yerine; içinde bulunduğu grubun eksileri ve artılarıyla kişilere muamele edildiğini gösteren bana göre bir başyapıtır. Benim adım Khan filmine başyapıt dememin en temel sebebi ise insanların bu tür ön yargıları yavaş yavaş yok etmeleri gerekirken (içinde bulunduğumuz bu modernizm patlaması yaşanan), bunun tam aksine farklı gruplara dahil insanlara karşı daha onları tanımadan çeşitli etiketler yapıştırılmasıyla onların ötekileştirimeleri sağlanmakta ne yazık ki. Bu ötekileştirmenin malesef bir çok küresel yıkıma neden olabilecek bazı mihenk taşlarını harekete geçmesini sağlar en basitinden bir örnek vermek gerekirse; Somali hepimizin bildiği gibi Africada bulunan ve açlık gibi çözümünün basit ama uygulanmasının ( zor ) olduğu bir sorunla karşı karşıya bu sorunun bir çok akademik nedenlerle açıklayan batılı ülkelerde yaşayan bilim insanları mevcut bu bilim insanlarının saydığı sebepler: Somalinin ikliminin kötü olması ,nüfus oranın (nüfus/yüz ölçümü) yüksek olması ...vb gibi daha onlarca sebep sayabilirler .Ancak bunlardan hiç biri bu sorunun gerçek nedeni değil çünkü bu sebeplerin neredeyse hepsi kuzeyde bulunan ülkelerde özellikle avrupanın kuzeyi ve Canada da mevcut.Tabi işler böyle olunca insanın aklına kuzeyde bulunan onlarca ülkenin gıda ihtiyaçı karşılanması bir yana en çok gıda israfınında bu ülkelerden yapıldığı düşünülürse, bir ülkeyi doyurmak bu kadar mı zor diye soruyor tekrar insan kendi kendine. Sonra bir daha düşününce taşlar yerine oturmaya başlıyor yüz yıllar boyunca insanlarını köle olarak kullanılmış bir kıtanın göz ardı edilip önemsenmemesi ve orada yaşayanlara evlerinde besledikleri hayvanların binde biri kadar bile değer veremeyen toplumların bu sorunu çözüme kavuşturmalarının ne kadar zor olduğunu düşündüğüm için açlık sorunun çözülmesini uygulanması zor diye nitelendirdim. Burdanda tekrar konumuza dönücek olursak Somalinin bir başka yüzü olan korsanlar: onlar aslında bunları zevk olsun eğlenelim diye yapmıyolar bunlar bu ötekileşmenin ve ezilmenin bir tezahürü olarak ortaya çıkmıştır. Yani eğer onlarda diğer dünya vatadaşları kadar yada en azından çocuklarının veya ailelerinin açlıktan ölmeyeceğini bilseler zaten böyle bir işe kalkışmazlar. Tabi bu iki olgu birleşince genellikle diğer ülkelerce orada ( Somali ) yaşayanlar zaten korsan deyip onlara yapılacak bütün yardımları iki kere düşünyorlar böyle oluncada Somalide yaşayanların hepsine korsan etiketini takı veriyolar bundan dolayıda Somalideki açlığı çözmek için kalıcı yada sürekli herangi bir adım atmıyolar.Halbuki bu sığ düşüncelerden ülkeleri tamamen temizleye bilsek dünyanın hiç bir yerinde açıkltan ölen insanlar, çocuklar yada bebekler kalmayacak.Bir tane söz tam olarak sözün sabini bulamadım onun için anonim olarak yazıyorum " Açlık, açları doyuramadığımızdan değil, zenginleri doyuramadığımız için vardır . " sözüde herşeyi açıklamaktadır. Tekrar filme dönücek olursak bu filminde en çok beğendiğm tarafıda zaten bu konuyu tam olarak izleyicilere aktarabilmiş olmasıydır yani bu ötekileştirmenin nasıl masum canları yakabildiğini aslında sadece bir grubun parçası diye aynı etiketle damgalanıp toplumdan dışlanmasını en iyi biçimde özetlemiştir. Yani eğer hâlâ Benim Adım Khan filmini izlemeyen varsa ve 3 saatiniz var ise bir an bile tereddüt etmeden izleyeceğiniz bir film olucaktır. Ahmet Batıkan ÜNAL NO : 21202124 Oktay İKİNCİ 102-06 Doğa ACAR ŞANS MESELESİ Mİ? Ben annemin rahmine erkek olarak düştüm, erkek olarak geldim bu dünyaya. İki ihtimalim vardı zaten, ya kız olacaktım ya da erkek. Şanslı olan oldum ben. Amacım cinsiyetçilik yapmak değil fakat ülkemin hâline baktığımda erkek olarak doğmayı bir şans olarak görüyorum maalesef. Ülkemi sevmediğimden de değil bu sitemim, sonuçta on dokuz yıldır bu ülkenin ekmeğini yiyorum, bu ülkenin havasını soluyorum ama son zamanlarda insanlarımızın kalplerinin gittikçe taşlaştığını, gözlerinin körleştiğini düşünüyorum. Bu yaşıma kadar sokaklarda hep rahat rahat yürüdüm, gece geç saatlerde tek başıma otobüse binip evime sağ salim döndüm. Birkaç serseri dışında laf atan, sözlü tacizde bulunan bile olmadı. Çünkü ben erkeğim, kolay lokma değilim onlar için. Cebimde çakı taşıma, onların tacizlerine karşı koyma, arkadaşlarımı arayıp kavga çıkarma ihtimalim var. Okulda öğretmenlerim kıyafetim yüzünden laf edemez bana, kızlarla yakınım diye disipline veremez. Ailem sevgilim var diye kızamaz bana, geç saatlere kadar eve dönmediğim için laf edemez. İstediğim kızla birlikte olabilirim, çevrem bunu sorun edemez. Çünkü ben erkeğim, bu ülkenin insanlarının zihniyetine bakacak olursak, istediğimi yapma hakkına sahibim. Korumam gereken bi namusum, saçma sapan mahalle baskısı dayatmalara katlanma zorunluluğum yok. Kendim bile zorlandım bu cümleleri yazarken. O kadar haksız o kadar ayrımcı geldi ki bana, kendimden nefret ettim. Ailem beni her zaman için kızlarla eşit olduğumu bana aşılayarak büyüttü. Hepimizin aynı olduğunu, hiçbir farklı hakka sahip olmadığımızı öğrettiler. Bir de kız kardeşim var benim, bu hayatta onun için her fedakârlığı gözüm kapalı yapabileceğim, canımdan sakındığım güzel gözlü bir kız kardeşim. O da erkeklerle kızların eşit olduğunun fakat bu ülkede eşitlikten bahsedilemeyeceğinin farkında olarak büyüdü. Kendisini ne olursa olsun koruması gerektiğini acı şekillerde öğrendi. Sokaktaki yaşlı başlı adamlar ona sözlü tacizde bulunduğunda anladı bu ülkede kadınla erkeğin eşit olmadığını. Erkek arkadaşı olduğunu konu komşudan gizlemek zorunda kaldığında anladı bu ülkenin ne kadar adaletsiz olduğunu. Birkaç gün önce ailecek oturmuş haberleri izlerken, izlediğimiz haber hepimizde şok etkisi yarattı. Kız kardeşimin gözünden birkaç damla yaş süzülüyor, annem hayretler içinde ağzı açık televizyona bakıyor, babamın ağzından küfürler dökülüyordu. Ülkemde tecavüz meşrulaştırılmaya çalışılıyordu. Tecavüze uğrayan okul çağındaki, 13-14 yaşlarındaki gencecik kızlar, onlara bunu yapan aşağılıklarla evlendirilebileceklerdi. Bir an için duyduklarımın gerçek olmadığını düşündüm fakat ertesi gün okula geldiğimde tüm arkadaşlarım bu haberle ilgili konuşuyordu. Bazı kız arkadaşlarım sinirleri bozulduğu için ağlıyor, ben ise içimden küfürler yağdırmakla yetiniyordum. Nasıl oldu da biz ülke olarak bu hâle geldik? Tecavüzcülerin ömür boyu hapislerde çürümesi gerekirken, nasıl onları el kadar yavrularla evlendirip, bu işi meşrulaştıracak hallere düştük? Düşündükçe boğazım düğümleniyor, sinirlerime hâkim olamıyorum. O küçük kızlar hayatları boyunca daha ne kadar tecavüze uğrayacak kim bilir. Hayatları zindan olup, kendi canlarına kıymaya çalışacaklar. Bunlara izin verenin de hükümetimiz olduğunu düşündükçe öfkemi kontrol edemiyor, elimden bir şey gelmediği için deliriyorum. Tesadüfen bir kitap okumuştum: Antabus. Tecavüzcüsüyle aile zoruyla evlendirilen bir kadının başına gelenleri anlatılıyordu. O kadın da kendi canına kıymaya kalkışmış, başaramamıştı. Kim bilir kaç tane daha böyle kadın olacak ülkemizde. Hayat boyu işkenceye, sonsuz mutsuzluğa teslim edilmiş kaç bin genç kız ve kadın canına kıymaya çalışacak, düşünmek bile istemiyorum. En başta da söylediğim gibi, ben erkek olarak geldim dünyaya, şanslıyım fakat hayatımda ilk defa şanslı olmaktan bu kadar utanıyorum. Kendime bir söz veriyorum, ömrümün sonuna kadar annem için, güzel gözlü kız kardeşim için ve bu ülkedeki milyonlarca kız kardeşim için savaşacağım. Sesleri çıkmadığında sesleri olup, onların çaresizliğini duyuracağım. Bu ülkede başka Antabus’lar yazılmasın, yeter! KAYNAKÇA Şahiner, Seray. Antabus. 3. Baskı. İstanbul: Can Yayınları, 2014. ELİF GÜNCE GÜLSEÇGİN DENGE Bazen hayat sizi hazırlıksız yakalayıp, yakanızdan kavrayıp şöyle bir etrafınızda döndürebiliyor. Bu kimi zaman da birilerinin hayatından bir kesite tanıklık ederken, kimi zaman bir kitap okuduğunuzda, kimi zaman dinlediğiniz sıkıcı bir şarkının beklenmedik derecede derin ve düşündürücü bir sözüyle gerçekleşebiliyor. Fakat hepsinde ortak bir nokta oluyor o da sizi tutup geçmişin göbeğinde bir yerlere atıp bırakması. Siz de o boşluğa fırlatılmış halinizle “Ne yapalım?” diyor, düşünmeye başlıyorsunuz. Kimi zaman düşünüyorsunuz, kafanızda kıyaslamalar yapıyorsunuz. “Eskiden böyleydi, ya şimdi?” diyorsunuz. Kızıyorsunuz size yapılmış haksızlıklara, sizi yeterince sevememiş kişilere kızıyorsunuz. Size hak ettiğinizi verememişlere, saygı duymamışlara kızıyorsunuz. Bazı insanlara hak ettiğinden fazla sevgi verdiğinize, bazısını da hak ettiğinden daha az sevmiş oluşunuza dertleniyorsunuz. Anneniz hastalandığında ona bağırdığınız o gün için kendinize kızıyorsunuz. Eve döndüğünüzde soğukta dilenen o çocuğa para vermeyişinize kızıyorsunuz. Etrafınızdan hayatınız boyunca yüzlerce, binlerce insan geçiyor, fakat pek çoğunun aklından ne geçiyor, neye üzülüyor, derdi nedir bilemiyorsunuz. Nedense insanlar dışarıdan hep olduğundan daha mutlu görünüyor, sanki bazen tek dertli kişi sizmişsiniz, tek geçmişinde sorunları olan sizmişsiniz gibi hissediyorsunuz. Fakat düzen böyle işlemiyor. En güzel gülen en dertli insan olabiliyor. En umursamaz görüneni en endişelisi, en kendini beğenmişi en yalnızı olabiliyor. Öyle bir düzen ki, herkes kendi derdini kendi içinde yaşıyor. Fakat şurası kesin ki, her insan aynı düşünce süreçlerinden geçiyor. Her birimiz yeri geldiğinde koltuğumuzda şöyle bir dönüyor ve geçmişe gözlerimizi dikiyoruz. Kimi zaman yüzleşiyor kimi zaman her ne ise o konu, onu sonraya bırakıyoruz ve bir karar alıyoruz, koltuğumuzu geleceğe mi çevireceğiz, yoksa burada, geçmişte mi kalacağız? Bu sorunun cevabını pek çoğumuz bilinçsizce veriyoruz aslında, çoğu zaman bir tercih yapıp yapmadığımızın bile farkına varmıyoruz. Hâlbuki düşüncelerimiz hareketlerimizi, hareketlerimiz de hayatımızı şekillendiriyor. Neyi çok düşünürseniz, sizin gerçekliğiniz de ona göre şekil almaya başlıyor. Psikolojide kendini gerçekleştiren kehanet diye bir kavram var. Bir şeye karşı olan ön yargınız, sizin hal ve hareketlerinizi değiştirdiğinden gelecekte o konuyla ilgili yaşadığınız tecrübelerinizi de etkiliyor ve aslında her şey çok farklı gelişebilecekken siz önceden edindiğiniz tecrübeler yüzünden o şeyi de eski yaşadıklarınıza benzetebiliyorsunuz. İnsanların genel olarak sizi sevmediğini düşünüyorsanız örneğin, yeni biriyle tanıştığınızda “kesin beni sevmeyecek” diye düşündüğünüzden o insana daha tuhaf yaklaşmaya başlıyor ve gerçekten de o insanın sizi sevmemesine neden olabiliyorsunuz. Beynimiz bizi korumaya çalışıyorken farkında olmadan bize zarar da verebiliyor. Yani, geçmiş tecrübelerimiz bize yardımcı olabilecekken, o düşüncelere takılı kaldığımızda geleceğimize ve hâliyle kendimize zarar veriyoruz. Murathan Mungan’ın da dediği gibi :”Geçmişi yalnızca ondan bir şey inşa edecekseniz anmalısınız.”. Benim şahsi görüşüme göre geçmiş, her bireyin elindeki en orijinal ve en büyük hazine. Orada her ne deneyimlediysek, onlar aracılığıyla doğru yolu bulabiliyoruz. Edindiğimiz tecrübeler, bizi bilinmeyen karanlık bir yola çıktığımızda etrafımızı aydınlatıp bize yol gösteriyor. Onlar sayesinde yolumuzu buluyoruz, gerçek birer birey oluyoruz. Yani tam kelime karşılığıyla, olgunlaşıyoruz. Fakat onlara takılı kalmak, bizlere haddinden fazla uzun süren ve üzen acılara mal oluyor. İnsan sadece tek bir yönde ilerleyebiliyor, hem geçmişte hem gelecekte yaşayamıyorsunuz, her ikisini de harmanlayarak bir şimdi yaratmanız gerekiyor. O yüzden ki, ne geçmişte takılı kalıp kendinizi hayatın dinamikliğinden mahrum bırakmalı, ne de onu tümüyle yok sayarak size yardımcı olmasına engel olmalı. Yapılması gereken, geçmişten gereken dersleri almak, gelecek için çalışmak ve şimdinin keyfini sürmek olmalı. Şevval CENGİZ 21501869 HIRSLAR VE PİŞMANLIKLARI Hırsın merhametsiz ve rahatsız kollarında huzursuzca dönüp dururken, sıklıkla gerçeklere gözlerimizi kaparız. Hissettiğimiz rahatsızlık sonucu mükafata eriştikçe, bu rahatsızlık bize daha göz ardı edilebilir gelir. Atladığımız ise hırslarımızın sonunda elde ettiklerimizin, onları elde edene kadar geçirdiğimiz süreçte kaçırdıklarımızda değip değmediğidini hesaplamaktır. Hırsı yeşil kadife bir elbise gibi giymiş ve inci küpelerle süslemiş olan Scarlet O’hara, klasik batı edebiyatının en azimli, güçlü, bir o kadar da mutsuz ve doyumsuz karakterlerinden biridir. Yıllarını sevdiğini düşündüğü adam uğrunda harcamış, yanı başında onu gerçekten seven, ona çok benzeyen Rhett Butler’ı görmezden gelmiştir. Rhett onun için imkanlarını sonuna kadar kullanıp elinden geleni yaptığında bile aklında tek düşünce vardır: Ashley Wilkes. Zamanın yıpratıcılığı kitapta şu son sözle ifade eder kendini: Scarlet : “Peki şimdi sensiz ne yapacağım?” Rhett: “ Umrumda bile değil.” Kitapta en çok hissettiğim, buram buram gelen pişmanlık kokusu ve zamanın insanlardan ne denli çok şey götürdüğü oldu. Scarlett Güney Amerika’da zengin bir ailenin şımarık kızıyken, patlak veren iç savaşla bozulan düzeni, savrulan hayalleri, annesinin hayatını kaybetmesi ve babasının aklını yitirmesi, arkadaşlarının birer birer savaşta hayatlarını yitirmeleri onu bir kadına dönüştürdü. Scarlett’ın kendi ayakları üzerinde duran bir iş kadını olup krizi fırsata çevirmesi ve üçüncü evliliği olan Rhett Butler ile evliliği de onun büyüdüğünün götergesi niteliğinde. Scarlet hayatı boyunca hayalinde yarattığı ve gerçekte hiç anlaşamayacağı bir erkeği sevdi, yaşamını ona adadı, onun için çalıştı ve onu elde ederse mutlu olacağına inandı. Kitabın sonunda onun bakımını üstlendi yani son seçimini yaptı ve kocası Rhett onu terk etti. Hırsın insanın gözlerini nasıl kör edeceğinin ve düşünmesini nasıl engelleyeceğinin çok somut bir kanıtı olduğuna inanıyorum. Üstelik en hazinlerinden biri de. Çünkü Rhett onu terk ettiğinde Scarlet aslında hep onu sevdiğini anladı fakat çok geçti. Demek istediğim, biz insanlar hırs ya da yarış gibi illüzyonlarla kendimizi kaybediyoruz. İstediklerimize değil, istememiz gerekenlere odaklanıyoruz. Vitrinde gördüğümüz her kıyafetin üstümüze istediğimiz şekilde olmadığı gibi, ideal düşünce ya da ideal kişilik aynı olmuyor her insanda. Atlarımızı ufuklara dört nala sürerken, çok şey harcıyoruz kendimizden ve sevdiklerimizden. Çevremizdekileri, bizi sevenleri kırıyoruz, üzüyoruz, harcıyoruz. Hatta bazılarımız onları kullanıyor, onların duygularıyla oynuyoruz. Bizim için iyi olanı düşünüyoruz fakat bizim için iyi olanı hissetmiyoruz. Çünkü beynimiz, kalbimize cevap vermiyor. Hırsımız engel oluyor buna. Oysa ki Yunus Emre der ki; “Dil söyler, kulak dinler; kalp söyler, kainat dinler.” İdeal ve mantıklı olan her zaman bizim için iyi olan değildir. Kendi adıma, hep mantığın hata payının kalpten daha yüksek olduğuna inanırım. Pişmanlığa gelince, pişmanlık yapmadıklarımızda yaptıklarımızdan çok daha fazladır. Ve bazen ne kadar anlamsız ve çılgınca gelirse gelsin içimizden geçeni yapmamız gerekir. Çünkü sonuç sıklıkla yapmamaktan duyacağımız pişmanlıktan daha fazla değildir. Ayrıca sonuç anlar sürer, pişmanlık yıllar sürebilir. Bazen pişmanlık o kadar büyüktür ki, insan normal hayatına devam edemez. Örneğin ben hep merak etmişimdir, acaba Scarlett ve Rhett’e ne oldu? Kendilerine yeni bir hayat kurabildiler mi? Birbirlerini hiç merak ettiler mi, özlediler mi? Muhteşem kurgusu ve daha da muhteşem anlatımıyla, Rüzgar Gibi Geçti bana ilk okuduğum zamandan beri hep pişmanlık ve yaşanmamışlıkları hatırlatır, üstünde düşündürür. Hayatın karmaşık görüntüsünün altında ne kadar basit olduğunu görmek kendimi daha da aciz hissettirir. Sevdiğimiz şeylerin, insanların peşinden bugün koşalım. Sevdiğimizi bugün söyleyelim, bugün sarılalım. Yarın çok geç olabilir. Üstelik Scarlett’ın felsefesini anlatan deyişiyle : Yarın yeni bir gün. DİNÇER1 Eylem DİNÇER 21101814 Ebru ONAY TURK101-40 10.03.15 Son Metin Çok Saygıdeğer Babacığım, Sizinle tanışmayı ne çok isterdim bir bilseniz… Hiç kimseye duymadığım kadar hiç tanımadığım size duyduğum sevgiyi göstermeyi, hiç kimsenin bana gösteremediği şefkati bana göstermenizi ne kadar çok isterdim. Saçlarım… En çok da onlar tanımak isterdi kudretin simgesi olan ellerinizi. Öpülmeyi ise gözlerim hasretle beklerdi… Geçmiş zaman kipleri içinde savrulan bu cümlelerim elbette „aramızdaki ilişki‟ sözcük öbeğini bile kullanamayacak kadar birbirimizden kopuk oluşundan gelmektedir. Yoksa -Allah gecinden versin- aldığınız nefes olmadan sizsiz nasıl yaşayabilirim? Kız babaları başka olur derler. Daha bir korumacı, daha bir nazik olur derler. Kızlarının gözlerinin içine bakıp ağızlarının içine düşerler derler. İnanmam. İnanmak isterdim; fakat inanamam. Nedeni tahminlerden öteye gitmeyen bir keşmekeş oldu benim için; fakat sizin bana açılan tüm pencerelerinizi sıkı sıkıya kapatmış olmanız bende derin bir korku ve yalnızlık hissi uyandırdı ömrümün her döneminde. Hayatımın her deminde „arkamda babam var, bana hiçbir şey olmaz‟ diyebilmeyi arzulayan biri oldum hep. Yalnızdım… “ Yerine sevemem, yerine sevemem Olmuyor, denedim, yine de yerine sevemedim her şeyi ” Erkeği egemen kılan bir toplumun içinde sırtımı dayayabileceğim kimsem ( bir erkek ) yoktu. Âşık oldum sandığım, her erkek birer birer devrildi. Babam yoksa o var diyebileceğim her er DİNÇER2 kişi daha ilk artçı depremde yerle bir oldu. Enkazın altından „ben seni babam gibi sevdim‟ çığlıklarımı duyan olmadı hiçbir zaman. Fakat gün geçtikçe anlıyorum ki ben kimseyi yerine koyamamışım, kimseyi baba edememişim kendime efendim. Efendim diye hitap etmem hoşunuza gitti değil mi? Sizin hakkınızda bildiğim tek şey itaatlerinize uyan insanlara karşı asık suratınızı bir parça da olsa sade bir ciddiyete dönüştürdüğünüz. Ah o anı görebilmek adına neler yaptım, iyi bilirsiniz. Yoksa bilmezlikten gelip bir teşekkürü borç bilmeden hep daha fazlasını mı istersiniz? Hatırlar mısınız bilmem; ama teşekkür etmeyi siz öğretmiştiniz bana. Başardığım her işte beni böyle yetiştirdiğiniz için size teşekkür etmem gerektiğini söylerdiniz hep. Gururlanır mısınız bilmem ama çevremdeki herkes arkamdan „çok kibar bir hanımefendi‟ diye konuşuyormuş. Sahi hiç gururlandınız mı benimle? Karnemdeki pekiyiler, kırmızı kurdelelerim, takdir / onur belgelerim ya da liseye ve üniversiteye giriş sınavlarındaki derecelerim… Hiçbiri gururlandırmadı mı sizi? „ İşte benim kızım „ diyerek kendinize de pay biçmediniz mi hiçbir zaman? Yeşil gözlerimde, minik dudaklarımda ya da hokka burnumda kendinizden izler bulmadınız mı ben „ hık demiş burnundan düşmüş „ deyimini bizi görenlerin söylediğini düşünürken? Ne düşündüğümü hiçbir zaman merak etmeyip dogmatik bir şekilde sadece sizi onaylamam gerektiğini hep savunsanız da izin verirseniz neden keşmekeşinden bahsetmek istiyorum biraz da size: 1) Küçükken annem hep anlatırdı. Ben doğduktan sonra siz beni görmek için hastanenin yeni doğan bölümüne gitmişsiniz. Hemşire beni gösterdiğinde siz bana el sallarken ben, önce dil çıkarıp sonrasında da yüzümü buruşturmuşum. Tüm sevincinize tuz biber ektiğimi düşünmüş olmanız çok muhtemel. DİNÇER3 2) Bir kere heveslenip altımı değiştirmek istemişsiniz. Kıyamadığım kim bilir ne kadar heyecanlıydım ki altımdan bezi alıp beni kucağınıza aldığınızda küçük abdestimi üzerinize gönderivermişim. Öfkenizin bir kısmını bu kaplıyor olabilir. 3) Hastalıklar bir türlü peşimi bırakmamış. Sürekli o hastaneden o hastaneye o doktordan o doktora koşarken gerekli gereksiz bir sürü masraf yapmışsınız. Annem beni üzmemek için bütçenize zarar vermediğini söylüyor; ama ben öyle olmadığını geçen aylarda gastritim için Bursa‟ya geldiğimde „ ciddi olmayan rahatsızlıkların için eve gelme, para yetmiyor „ dediğinizde anladım. 4) Bir kardeşim olmasını sizden ben istemiştim. Sizlere çok minnettarım ki bu isteğimi geri çevirmediniz; fakat kendisinin yaşattığı bir takım sorunlar son iki yıldır ailemize manevi yönden oldukça zarar verdi. Siz de bir baba olarak oldukça yıprandınız ve elbette ki onun bu dünyaya gelmesini isteyen ben olduğum için kardeşimi pohpohlayıp beni suçlamanız da en doğal hakkınız. Sizi haklı çıkaracak elbette oldukça neden vardır; fakat maalesef ki şimdilik aklıma gelenler bu kadar. Eklemelerimi bir sonraki mektubuma yansıtırım. Biliyorum, bu mektup asla elinize geçmeyecek, benim bu dünyadaki miladım dolduğu gün benimle birlikte toprak olup gidecek. Eğer toprağım toprağınıza karışır da bu mektubun trajik yanını keşfedebilirseniz benim de size sormak istediğim bir sorunun yanıtını yine aynı yolla almak isterim. “ NE YAPMADIM DA SİZE YARANAMADIM? ” Not: Beni affediniz… Asla okumamı istemediğiniz Kafka‟nın Babaya Mektup isimli eserini az önce bitirdim. Her satırda aklımda siz, yüreğimde acı… Haklıymışsınız, okumamalıymışım. DİNÇER4 Saygımlarımla… ECE ERİM SÜRGÜN HAYATLAR “Ben bir insandım.” cümlesi size neyi çağrıştırıyor? Bir insan başka bir insana bu cümleyi söyletecek ne yapmış olabilir? Bu dünyayı ve hatta cehennemi hak etmeyen, bu cümleyi bir insana söyleten kişiye insan demek ne kadar doğru? Gözyaşlarımın satırlara karıştığı “Huzursuzluk” kitabını okurken büyük bir acı ve nefret içinde bu soruları düşünüp durdum. Bir varlık nasıl bu kadar acımasız olabilir bir din uğruna? Farklı inançlara sahip oldukları için topraklarından zorla sürülen ya da öldürülen kişiler insan değil mi? İnsan olmak için aynı düşünce ve inanca mı sahip olmak gerekir? Hiç önemsemediğim, geçmişte göz ucuyla baktığım mülteci meselesinin arka yüzünü ve insanların neler çektiğini, bu kitap sayesinde kavradım ve bu olaylara duyarsız kaldığım için kendime kızdım, düşündüm: Peki ben kendime “insan” diyebilir miydim? Bugüne kadar mülteci haberlerini okumakla yetindim, onların neler yaşadıkları üzerine hiçbir şey düşünmedim. Ta ki Meleknaz’ı, Nergis’i, Zilan’ı okuyana kadar... Ancak şimdi anladım sürgün edilen insanların ne zulümlere maruz kaldığını. Bizim ülkemizde de Suriyeli bir sürü mülteci var. Kim bilir ne zor şartlar altında sürgün edildiler? Neler yaşadılar? Kendi çapımda farkındalık yaratmak istediğim için sürgün edilen çocuklara yardım etmek istedim. Üniversitemde yer alan sosyal sorumluluk projelerinden biri olan Yarınları Yetiştirme Projesi’ne katıldım. Orada ülkelerinden koparılıp başka bir yere sürgün edilen, alışık oldukları hayatlarını terk etmek zorunda kalan mülteci çocuklar da vardı. Kimi ailesini arkasında bırakmış, kiminin ailesi yaralanmış. Ama anladım ki onlar yine şanslı olanlardı, en azından kendilerine sağlanan bir çatı ve yardım eden insanlar vardı. Ama Zilan, Meleknaz ve daha nicesi onlar kadar şanslı değildi. Zilan’ın, Nergis’in ve Meleknaz’ın ailelerinin katledilmeleri, günlerce aç bırakılmaları ve acımasızca tecavüze uğradıklarının anlatıldığı satırları okurken insan denen varlıktan bir kez daha nefret ettim. Bunları yapanların kesinlikle Tanrı’nın yarattığı varlıklar olamayacaklarını hatta insanlıktan çok uzakta bir şey oldukları düşüncesine kapıldım. Sözüm ona din ve inanç uğruna yaptıkları bu iğrenç şeylerin hiçbir açıklaması yoktu, bu dünyayı ve cehennemi bile hak etmiyorlardı. Bu hayatları karartılan insanların yerine kendimi koyduğumda hayatıma nasıl devam edebilirdim diye düşündüm, belki de sonlandırmak en iyisiydi tüm bu acıların dinmesi için. Tıpkı Zilan’ın kendi hayatına son vermek istemesi gibi… Kim bilir bilmediğimiz daha kaç kişi böyle koparıldı dünyadan ve kaç kişinin hayatları karartıldı? Kitapta beni çok düşündüren ve derinliklere sürükleyen bir bölüm vardı: “Harese nedir? Develerin çok sevdiği bir diken var. Deve, dikeni yedikçe ağzı kanar. Tuzlu kanın tadı dikeninkiyle karışınca, bu devenin daha çok hoşuna gider. Kanadıkça yer, bir türlü kendi kanına doyamaz. Ortadoğu’nun âdeti budur, tarih boyunca birbirini öldürür ama aslında kendini öldürdüğünü anlamaz. Kendi kanının tadından sarhoş olur.” Aynı şekilde Hüseyin, belli bir eğitim almış ama içinde yoğrulduğu Doğu kültürünü terk etmemiş, başına gelecekleri bile bile bir hayat kurtarmak uğruna kendi hayatını feda etmiş ve Harese durumunu yaşamıştır. Ben de dâhil olmak üzere Hüseyin’in yaptığı bu fedakârlığı kaçımız göze alabilirdi? Yaşadığım toplumda böyle zulümler görmedim, başka topraklara göç ettirilmedim, onların yaşadığı vahşeti yaşamadım ve sevdiklerimin adına çok büyük fedakârlıklarda bulunmadım. Bu olaylara kayıtsız kaldığım zamanları düşündükçe içimdeki huzursuzluğumun arttığını görüyor ve kendime olan kızgınlığımı bir türlü gideremiyorum. Yazarın “Kendi kanının tadından sarhoş olan” ifadesi Ortadoğu’da yaşayan bir kesimin yaşama biçimini açık bir şekilde gösteriyor. Bu insanlar birbirlerini katlettikçe kendi benliklerindeki insanlığı da yok ettiklerini idrak etmeden, daha iyi bir hayat için, insanlık dışı eylemleri ortaya koyan sarhoşlardır. İnsanlık bunu kendine ve başkasına neden yapar? Ne zaman bu kadar gaddarlaştı bu insanlık sıfatını hak etmeyen varlıklar? Gözlerini nasıl kan bürüdü? Masum çocuklara, kadınlara bu vahşeti nasıl yaşattılar? Livaneli’nin kaleme aldığı bu romandan bana düşen pay ise insanların hayatları pahasına çok büyük fedakârlıklar yapabileceklerini görmem, farklı din ve inançlara saygı duymam, birbirimizi olduğumuz gibi kabul etmek gibi tutumların bizi gerçek insan yapacağı sonucuna varmam olmuştur. Kaynakça Livaneli, Z. Huzursuzluk İstanbul: Doğan Egmont 2017. Baskı Mahmut Mert Örsler 21302331 DÜN ve FERDA Dersten çıktığım zamanlarda kendimi okulumun kütüphanesine atmak, benim için daha katlanılabilir kılmıştır ders çalışmayı her zaman ancak sıkıldığım da olur bu tempoda, bir durup nefes almak kitapların yardımıyla... Tam da böyle bir günde elime geçiveriyor birden, kapağında üzgün,yorgun kadın portreli bir kitap, sanki bir tutam annem, bir tutam babaannem. Onlar gibi bir neşesiz hali var ama renkli de çizilmiş bir yandan sanki anlatır gibi bize bu toprağın kadınını kâh gülen kâh ağlayan... Ölçüp tarttım gözümle, kedinin ciğeri ölçüp tartması gibi, bir de ne göreyim! Erendiz Atasü yazıyor üzerinde, o değil miydi beni “taş üstünde gül oyması” eden bir zamanlar, mitolojik bir düş, dağlarda ceylana dönüştüren hayallerimi... Heyecanlanıyorum... İlk sayfası, bizzat kendi imzası, bizlere imzalamış, öğrencilerine bu okulun, okumamak bu büyük ustaya haksızlık, pervasızca rafına geri koymak bu kitabı ne de büyük saygısızlık! Sayfalar eriveriyor elimde, ben onları çevirdikçe onlar beni kanatlandırıveriyorlar... Oluvermişim bir “kuş”, “Ferda” ömründe... Bir kadın için, hele hele bir de gencecik yaşlarda, siyasi gerilimleri, adaletsizliği, ayrımcılığı bir gelenek misali kuşaklar ötesine taşmış bu “İstanbul”da “özgür” olabilmek, ne güçtür... Ferda Başarır, çıkıp gelmiştir baba ocağından, ana kucağından okullar okumaya, okuyup da özgür olmaya, sanki mümkünmüş gibi yutmaya hazır seni bu topraklarda. Başarılıdır, söylenecek laf bırakmamıştır ardında, “bilim yuvası” özgürlüğün ispatlanabilir, rakamlarla kanıtlanabilir formudur sanki, yanında ana yarısı “Hürriyet” Hoca. Güven aşılar, cesaret de verir “Hürriyet Hoca”, aslında kendi gençliğini görürüz Ferda’da ancak karşı çıkanlar da vardır bu kızın asistan olmasına, Kazım Beyazıt mesela... Saçına aklar düşmüş, evlat acısı çeker, yüreğine Ferda’yı azarladığı her gün su serper çünkü deli doludur bizim Ferda, yüzümüzde bir tebessüm şaşırırız bu kıza çünkü benzer Kazım Beyazıt’ın oğluna. Selim, adı gibi ermiştir selamete, çarpışırken Filistin’de, oralardan “devrim” getirecekti daha bizlere, hatırlarız, geçmişte nice yitirdiklerimizi bile. İki “dava” peşinde bir oraya bir buraya koşan Ferda, hem “bilim” için laboratuvarda formül hem “özgürlüğümüz” için meydanlarda bir flama... İkisi birden yok edildi, hapise atıldı önce, sonra işkence gördü orada, yetmedi, hayatı, birikmişine el koyuldu. Çabaladıklarının adı kaldı bir zamanlar öğrettiği eczacılık fakültesi duvarlarında, koyu renk boyayla yazılmışcasına, asılması yasak afişlerin arasında. Her şey bitti derken küllerinden doğdu Ferda, Özdemir’in yardımıyla, şaşılacak şeydir bu, bir şeyler haykırıyor bu kız hala! Aynı yolun “yoldaş”ı bu adam, çekip aldı genç kızı Almanya’ya bu diyarlardan, belki biraz da zorunluluktan diyoruz, kaçıp kurtulmak için eli silahlı adamlardan. Yeniden başlamanın verdiği gelip geçici nefes, 70’lerde, siyasi sığınmacı olarak yaşamak zorunda bırakıldığın ülkede bitip tükenince herhalde bir kaçınılmaz son, nedenini çoktan anladığımız, bizi ürperten depresyon, tüketir gencecik yarınları, biliriz geride kalır bir acı son. Mesleği, parası pulu olmayan, itile kakıla oradan oraya sürüklenen bir kadın, tutsa da sevdiceğinin elinden, yeni bir hayat hiç de kolay görünmüyor, deriz kendi kendimize, üstesinden gelinemez engeller sevene de sevilene de göz açtırmıyor. Hatırlatır olanlar bize, siz siz olun uğraşmayın “özgürleşeceğim bilimle” diye yoksa alırsınız soluğu bir uzak memlekette. İhanete de uğrar bu kadın, biricik aşkı aldatmıştır onu, nereden çkıtı bu koca dudaklı, bizi kendinden nefret ettiren Alman Hanım? Ferda saf değildir, sanki anlar da susar, üzerinde bir çilekeş ana hırkası olduğunu düşünürüz, evde bebek bakar, bizler gibi o da annesini hatırlar. Özdemir’in keyfi yerinde, başkasının gözünün içine bakar. Anlarız ki aşk yokmuş aslında burda, anavatanda kalmış o da, bizler var gibi araya duralım onu evden uzak yarınlarda. Ancak asıl acı olan şiddet... Kadına dayak, bir alışkanlıktır sanki, bir zararlı gen gibi yeni nesile aktarılan, ebedi... Özdemir’in tokadı sadece Ferda’ya değildir, bir kadın yerini bilmeli eğer bilmezse yer sopasını oturur değil mi? Kahrolsun ihanetle birleşen dayak! İkiniz de birbirinizin tamamlayıcısı, biriniz diğerinizin yancısı... Savruldukça savrulduk bir kıyıdan diğerine, elimizde bir kitap, bir nehrin sürüklediği küçük dal parçası üzerindeki “kuş”, kanat çırpamaz olmuş yorulmuş son sayfalar da gelip çattığında. Heceler düşlerinde bu “kuş”un, kadına bakış açısını değiştirmiş, etrafımızdaki yerini bir kez daha sorgulatmış, ayrımcılığı, özgürlüğü, ihaneti anlatmış bu kitap, şimdi ise sonunu baştan yazıyor, dünde okuduğunu kaybetmeyecek, yarınlara anlatacak, onların hikayesini. Son satırlarda “Herkes kendi çarmıhını taşır, taşıyabildiğince” diyor “Rüzgar yeleli kumral” Ferda, bu da kaderi benzeyen tüm kadınlarımıza... TURK 101-20, Öğretim Görevlisi: Gönenç Tuzcu Ödev 3: Şiir(1) Tarık Emre Demirbağ, CTIS, 21202755 Ran, Nâzım Hikmet , Bütün Şiirleri ,Yapı Kredi Yayınları , Mart 2010, Altıncı Baskı SEKİZYÜZ OTUZ BEŞ Gri şehir derler Ankara için, kasvetli… Sokakları, caddeleri, binaları onu tanımayanlar için soğuk ve mesafeli. Benim içinse doğup büyüdüğüm şehir. Bugün de sıradan bir gün. Pencere hafif aralık yağmuru izliyorum, birazdan dışarı çıkmaya hazırlanıyorum. Sardunyalar var pencerenin önünde, az önce çıkan gökkuşağının renkleriyle yarışıyorlar. Bir esinti, yağmur kokusu… Ataç Sokak’tan yürümeye başlıyorum. Bütün bir sokağı kızartma kokusu sarmış. Bir zamanlar burası ne güzel bir mahalleydi şimdilerde her yer araba, top koşturacak yer yok. Öğlen rakısını çok severim, bir duble için bile Tavukçu Lokantasına giderim. Ama, akşam oldu nerdeyse. Bugün biraz daha geç gidiyorum gediklisi olduğum yere. Yıllara meydan okuyan Komünist İsmail’in yeri bura. Kimler misafir olmamış ki Cemal Süreya, Aziz Nesin, Yaşar Kemal… En son Yaşar Kemal’i uğurladık ya. Ne iyi insandın sen Yaşar Kemal. O iyi insanlar gibi sen de güzel atına binip çekip gittin ya kimlere kaldık… Peki ya Nazım? Nazım geldi aklıma. Ankara’daki zorunlu misafirliği, hapishane hayatı. Ulucanlar 5. koğuş… “Denize dönmek istiyorum! Mavi aynasında suların: boy verip görünmek istiyorum! Denize dönmek istiyorum! ” (Ran 123) Hasret; denize hasret, anneye hasret, sevgiliye hasret... Koğuşunda kaç adım atabiliyordu acaba… Sahi ne kadar güç diye düşündüm sekiz yüz otuz beş adım dört duvar arasında, sekiz yüz otuz beş satır, sekiz yüz otuz beş , otuz beş, yolun yarısı Nazım için otuz buçuk. Küsüratı yuvarla… Rüzgârlı günlerde Ataç’tan Ziya Gökalp’e inerken yüzüme esen rüzgâr sanki yolun sonunda deniz varmış hissi uyandırır. Ayna gibi masmavi bir denize hasret Ankara’nın sokakları… Az kaldı sekiz yüz otuz beş adımın yarısı kadar adımlayacağım sokağı… Sokak köpekleri çıkıyor karşıma çıplak ayaklı sokak çocuklarıyla koşturan. Umutları olmayan çocukların ülkesi… Sesini kaybetmiş bir ülke, sesini kaybetmiş bir şehir. “Üç adam. Üç adam duruyor : birincinin kolunda kırık bir keman var, ikincinin başında silindir sırtında frak, üçüncü kıllı bir maymun gibi çırılçıplak. Üç adam kayboluyor karanlıkta sallanarak” (Ran 199) Cumartesi Anneleri geliyor aklıma, Gazeteci Metin, Roboski, Berkin… Metin Altıok, Madımak, ölümler , işkenceler… Berkin sahi kaç adım attı ekmek almak için otuz beş … Yüksel Caddesi’ne yaklaştım sayılır. Sola kırıp o kalabalığına karışmak isterim ama çok yürümeden üzerinde, İnkılap Sokak’a döneceğim. Dönmeden bir sigara yakacağım yarısını içmeden Tavukçudayım. O zamanlar Tavukçu yoktu fakat tutsaklık günlerinden sonra mutlaka Nazım’da bu şehirde bir yerde özgürlüğe kavuştuğu günü kutlamıştır. Piraye yanında mıdır acaba? Bir anda fark ediyorum, caddeki çiçekçi kız güzelce bakıyor bana. Derin manalı, sanki hoşlanıyor benden. Gururum okşanıyor aslında, yılların yaşanmışlığını siliyor yüzümden bir anda… Ne kadar inkâr etsem de yolun yarısına yaklaşıyorum. Bir sigaranın yarısı kadar kalan bir ömrün kahredici kafesinde, haykıyorum aynada gördüğüm genç adama… “Sevmek mükemmel iş delikanlım. Sev bakalım… Mademki kafanda ışıklı bir gece var. benden izin sana, seeeev sevebildiğin kadar” (Ran 265) Sigaradan anladım, Tavukçuya gelmeme az kaldı. Ne çok şey geçti şu kısa zamanda aklımdan. Ne kadar çok şeyi dert etmiş bu hafıza. Ve yine kafamdan geçiyor o dizeler “ Ve ben O günden çok daha sonra; sağ kalırsam eğer, şehrin meydan kenarlarına yaslanıp duvarlara, son kavgadan benim gibi sağ kalan ihtiyarlara bayram akşamlarında keman çalacağım “ (Ran 211) Nihayet vardım… Sen ne salaş yersin Tavukçu, sekiz yüz otuz beş adım eve… Kafamda ise sekiz yüz otuz beş satır. Birkaç arkadaş gördüm sevindim, oturdum yanlarına… Bugün de akşam oldu, başladık demlenmeye… İki göz yaşı saklansa da son kadehe, hayat senden alacağını tahsil etmeye başlamış. Acımasız değil mi zaten yaşadıklarımız. Haykırmak istiyorsun ama nafile. Geride kalan iki göz yaşı, ve boş bir kadeh. Keşkeler olmasa ne güzel diyorsun bu hayat. Ama bir şeyi hatırlıyorsun gerçek dostlarla güzel bu hayat. Eve dönme zamanı. Sekiz yüz otuz beş adım, sekiz yüz otuz beş satır, sekiz yüz otuz beş… Ankara burası, memur şehri, herkes çekilmiş kabuğuna, sokaklar boş ve karanlık… Gazete manşetleri geliyor aklıma: iç güvenlik yasası, makul şüpheli herkes…. “Ay ışığı Parlıyan enli bir kılıç gibi keserek karanlığı Düştü yere -Ne var? -Sıııııs dışarda! Dışarda polis. Lambaları sönmüş iki otomobil, ve bir sürü motosiklet… -Satıldık… -Evet… ” (Ran 273) Kaynakça Ran, Nâzım Hikmet. «Bütün Şiirleri.» Sesini Kaybeden Şehir, Belki Ben. Yapı Kredi Yayınları, 2010. 211. Ran, Nâzım Hikmet. «Bütün Şiirleri.» Sesini Kaybeden Şehir. Yapı Kredi Yayınları, 2010. 199. Ran, Nâzım Hikmet. «Bütün Şiirleri.» Benerci Kendini Niçin öldürdü. Yapı Kredi Yayınları, 2010. 273. Ran, Nâzım Hikmet. «Bütün Şiirleri, 835 Satır.» Benerci Kendini Niçin Öldürdü. Yapı Kredi Yayınları, 2010. 265. Ran, Nâzım Hikmet. «Bütün Şiirleri,835 Satır.» Varan 3, Hasret. Yapı Kredi Yayınları, 2010. 123. KÖTÜ OLAN HER ŞEYE RA MENĞ Hiç kendinize soruyor musunuz “Bu insanlar bu kadar zor şeyler yaşadıktan sonra hala nasıl mutlular?” diye? Ben soruyorum. Hatta sadece diğer insanlar için değil kendim için soruyorum. Bu kadar erken yaşta, bu kadar kötü olaylar yaşadıktan sonra hala nasıl gülebiliyorum diye. Bu soruya cevap olarak kendi kendime bir sürü cevap buluyorum. Bu cevaplar genelde hayata olan sevgimden ya da hayatımda hep güçlü kadın örnekleri olduğundan öteye geçemiyor. Kendim hakkındaki bu gerçek aklıma Şebnem İşigüzel’in Ağaçtaki Kız adlı romanını okurken geldi. Kitabı okurken karakterle ne kadar benzediğimizi göz ardı edemedim. Kız yaşadığı her şeye ve tüm o hayatla ve gelecekte olacaklarla ilgili kaygılarına rağmen hayattan umudunu kesmemiş. Tam anlamıyla kendime benzetiyorum hatta ve şimdi size bunun nedenini anlatacağım. Sizin de bana hak vereceğinizi düşünüyorum.Aslında bir yere kadar hayatım gerçekten güzeldi. Sevdiğim insanlara yakındım ve zamanımın büyük bir kısmını onlarla geçiriyordum. Kendi arkadaşlarımla ve hatta ailemin arkadaşlarıyla bile aram iyiydi. Ama ne yazık ki bu durum böyle devam etmedi. 2009 yılında daha yani ben 11 yaşındayken babamı kaybettim. Bu gerçekten ani bir kayıptı ve hala üstesinden gelebilmiş değilim. Böyle bir durumun üstesinden gelinebilir mi onu bile bilmiyorum. Kısa bir süre önce de dedemi kaybetmiştim. Babamdan sonra gerçekten hayattan tüm umudumu kesmiştim. Tüm o kayıplardan sonra hayatım 5 seneliğine de olsa beklediğimden iyi geçti. Ailemle ve arkadaşlarımla her zamanki gibi iyi anlaşıyordum ve okul hayatım da tam istediğim gibi gidiyordu. Tam bunu düşündüğüm zamanlarda kuzenimi kaybettik. Ne kadar güzel değil mi? Tam da üniversite sınavına hazırlanırken bunun olması tam da benim yaşayacağım türden bir durum. Artık bu tür olayları gülerek anlatacak duruma gelmiştim ve en acı olan şey de bu sanırım. Tüm bu olaylara rağmen hayatım başka insanların beklediğinden hatta benim bile beklediğimden iyi geçti. İnsanlardan ve kurallardan ne kadar nefret etsem de bir o kadar da yaşamayı seviyorum çünkü ben. Tabii bir de garip bir korunma mekanizmam var. Hani kaç insan babasının öldüğünü anlatırken gülebilir ki? İşte ben gülebiliyorum. Üzüntülerimi gerçekten içine atabilen bir insanım. Sanırım bu özelliğim ailemde sahip olduğum örneklerden geliyor.Şöyle ki bizim ailenin kadınları gerçekten güçlü kadınlar. Küçüklüğümden beri annem olsun, anneannem olsun, annemin kuzenleri olsun hep zor durumlarla karşılaştılar ama hiçbiri bu durumlar karşısında pes etmedi. Annem de, anneannem de kocalarını kaybettiler ve ben ikisinin de hayata karşı umutlarında bir azalma görmedim. Böyle örneklerle büyüyünce ister istemez etkilenmişim herhalde. Bir de sanırım hayatın bir sınav olduğu düşüncesini kabul etmiş bulunuyorum ve bazen diyorum ki “Neden başarısız olayım?”. Her ne olursa olsun çevremde elbet beni seven ve bana destek olacak birilerinin olduğunu biliyorum ve onlar için güçlü kalmaya çalışıyorum. Çünkü biliyorum ki hem kaybettiğim insanlar hem de hala benimle birlikte olan insanlar da benden güçlü olmamı, isteklerimden ve hayallerimden vazgeçmememi beklerlerdi. En önemlisi de her şeye rağmen mutlu olmamı isterlerdi.Zaten her şey güzel olsaydı ben ben olmazdım ve her şey sıkıcı olurdu. Hayatı eğlenceli kılan karşılaştığımız zorluklar değil mi zaten? Bizi biz yapan yaşadığımız iyi olaylar kadar kötü olaylar da değil midir? Hayat her şeyiyle yaşamaya değer bence. Her ne kadar bazen kendinden bıktırsa da… Berﬁn Ciner 21601746İdil Berna Çınarlı 21702655 BENİM ÖYKÜM Konuşmak, söylemek istediklerimizi açıklamanın en kolay yoludur. Peki yazmak? Yazmak daha zordur. Çünkü yazmak daha çok kendi kendine konuşmaktır. Ben ne zaman bir şeyler yazsam, kendi ağzımdan çıkan kelimeleri yine benim kulaklarımın işittiğini hissediyorum. Başkasının değil. Benim sessiz kelimelerim, aslında kâğıtta duran birkaç harften oluşuyor. Bazen çok yorgun hissediyorum. Yazmaktan değil, kendimle konuşmaktan. Yine yazmaya ara verdiğim zamanlarda sık sık yaptığım gibi bir şeyler okumaya başladım. Bir kitaba başlarken neye dikkat ediyorsunuz? Hep duyduğumuz“ Yazarın dili kullanma şekli çok etkileyiciydi” cümleleri mi? Bu, aslında benim için çok farklı anlamlar ifade ediyor. Mesela ben, kitapta kaç farklı karakter olduğuna bakarım. Özellikle çok fazla karakterin olduğu kitaplarda, yazarın karmaşık kurgusunun altında basit bir düzen oluşturduğuna inanırım. Dili etkili şekilde kullanmaktan vazgeçmiş ve sadece anlatmak istediğini ortaya koyan yazarların kitaplarını sevdim ben her zaman. Bunun yanı sıra, ne okuyacağıma karar vermeden önce kitapların isimlerine bakmak da dikkatimi çeken şeylerin başında geliyor. Biraz da karamsar bir isme sahip olması, “Güneşi Kötü Evler” kitabını okumak istememde etkili oldu. Bir öykü kitabının en sevdiğim yanı birçok karakterin sesinin kitabın içinde yankı bulması. Çok klasik bir cümleden devam edeceğim. “Eğer hayatım bir kitap olsaydı; bir öykü kitabı olurdu”. Çünkü yaşamım boyunca farklı karakterlerim olduğunu düşünüyorum. Bu yüzden de bu karmaşık kurgunun altında yatan basit düzen aslında benim yaşam döngümmüş. Bunlar sırasıyla birçok öykü oluşturdu. Hikayelerim pek iştah açıcı değildi. Birçok karakterin içinde olduğu, bazen mekanların unutulacak kadar önemsiz olduğu, kısa öykülerim. Hep daha fazlasını yazmak istemiş olmam. Kelimelerin, hisleri açıklayacak kadar geniş anlamlara sahip olmaması… İlk fırsatta ağızdan çıkan kelimelerin, kâğıt üzerine düştükçe değerlenmesi ve zamanın anlayışsız olması, daha ivedilikle kaleme sarılmama neden oluyor. En kötü anıların bile yazıya dönüştüğü anda zihnimde oluşan berraklık… Belki de sadece bunun için bile yazmalıyım diyorum kendime. Ben bir yazar değilim, eline kalemi sık sık almayı seven biriyim sadece. Yazılarımı okunmasından çok, “ben yazdım” demek için yazıyorum. Tüm iddiam, iddiasızlığımdan ötürüdür belki de. Ben tüm anlatılanlar içinde sadece “bana kalırsa” kısmına ilgi duyan biriyim. Okunmayacak kadar kısa, anlatılmayacak kadar uzun öykülerin başrolünde kafa karıştırıcı bir imge olarak yer alıyorum. Hiç kimse dilinden anlamaz iken, dediklerinin anlamı yoktur değil mi? Bu yüzden belki de en iyisi kendi içimde bir iletişim kurmaktır diye düşünüyorum. Kendini, kendine ifade etmeye çalıştın mı hiç? Anlattığın sen, seninle çelişti mi? İçinde olduğun hikâyenin başını ve sonunu bilmiyorsan nasıl yazabilirsin ki bu durumu? İmkansızı, bazen de hep aynı döngü içinde dönüp duran bir öyküyü yazmanın altında yatan sebebi düşünüyorum. Belki de hep mutlu sonla biten masallar ile büyüdüğümüz için. Sonu olmayan
da onu. An'ın içindedir. An'ın değil de, an'lar yumağı olarak capcanlı bir şimdiki zamanın ortasında. İri yapraklı giysisi de bir miyopluk aşılar çevresine. Bu yüzden belki de onun yanında çok eski ve çok ilerideki günler görünmez olur. Kendisi de, zamanı, her evrede, her kişide şimdiki zaman olarak yaşamıştır. Bir törendir Nahit Hanım'a gitmek. Sorunu olan çiftler gelip o sofradaki havaya girerler. Ayrılacakların da, birleşmek üzere olanların da son yerleri orasıdır. Daha doğrusu sondan bir önceki... Nahit Hanım farkında değilmiş gibi davranır. Ne mi konuşulur. Her şey. Bir ressam bir mimara takılır. Faruk Nafiz'in küçük gelini dizeler söyler, Kıbrıslı bir bayanın tamburu bir koltuğun üstünde unutulmuş gibi durur, bir genç şair içkiyi kaçırmıştır... Nahit Hanım eski dostlarına söz söyletmez. Ev herkese açıktır. Salt kişisel kökenli bazı ölçüsüzlükleri de görmezden gelir. Ama ölçüsüzlükteki altın ölçüyü de kaçıran birini rahatça kovabilir. Yine de çoğunca bir günlüğünedir bu, bir haftalığına. Rönesans gibi açılan kadını ertesi gün minyatür gibi anımsarsınız. Artık hiç bozulmayacak, yılların ortalaması pastel renkler içinde. Ilık bir iletişim gereksinimi sürekli ayık durur şuranızda. Cumhuriyet dönemi duyarlığının anası. küçük burjuva Trenle yolculuk coşkusu. Atatürk'ün yanı başındaki nişanlı kız. Orhan Veli yanında mahzun durur. Cahit Sıtkı alt katta oturuyor. Ataç sonsuz çocuksu ve sonuna kadar duygulu. Nihal Atsız sessiz. Muvaffak Şeref neşeyle haykırıyor. Dıranas'la ortak hüzün. Cahit Külebi'nin Antalya'dan Ankara'ya atanması gerek... İlk eşi Halil Vedat Fıratlı, Yahya Kemal'in öğrencisiydi. Orhan Veli de o eşinin öğrencisi. Gülten Akın ise kendisinin öğrencisi. Ve kendisi sonradan Arif Damar'la evlendi. Bir sanat albümü Nahit Hanım'ın evi. 1930 dedin mi, Hasan Âli Yücel, Sabahattin Ali, Peyami Safa çıkar 1940 dersin, Orhan Veli, Oktay Rifat, Melih Cevdet, Sabahattin Eyuboğlu... 1950 dedin mi, Edip Cansever, Metin Eloğlu, Alp Kuran 1960, Gürdal Duyar. Yahya Kemal'le de yemek yemiş, günümüzün en genç şairlerinden küçük İskender'le de. Özellikle şairlere yakın. Dostlukla berkitilmemiş aşkı aşk saymaz. Dostluk için de aforizmasını belirlemiş Herkesin yeri ayrı. Yaşama felsefesine dönüştürmüş bunu. Nahit Hanım'la yakın çevresinde kıskançlık duygusundaki canavarsı yan ağırlığını kaybetmiş. Kıskançlık yeni tasarılar zorunluluğu haline gelmiş. Duygusunun insancıllaşması, bir de onda söz sahibi olmuş. Ankara Kız Lisesi'nde, sürgün edildiği Edirne Lisesi'ndeki edebiyat öğretmenini arıyorum. Öğretmen değil komşu. Dev bir bardağa su, yüksük kadar bir ayaklı kadehe rakı koyuyor. Benzersiz biri Nahit Hanım. Eşi, karşılığı yok. Hiç değilse kendi konumundaki kişiler arasında. Bir an Salim Rıza Kırkpınar'ı düşündüm. Salim Rıza Hoca'yla belli yönlerde koşutlukları yok değil. Yine de Nahit Hanım'ın hikâyesi başka. Koşulunu hayat stratejisi ve kozu haline getirmiş bir insan Nahit Hanım. Özlemi şimdiki zamandır onun, şu an. Hem dramatik, hem başarılı bir hayat. Nedense Orhan Veli'nin, ölümünden sonra müsveddesi diş fırçasına sarılı bir kâğıtta bulunan tamamlanmamış Aşk Resmigeçidi adlı şiiri, bende her zaman Nahit Hanım'ın yüzünü çağrıştırmıştır Ona bağlandığım kadar Hiçbirine bağlanmadım. Sade kadın değil, insan Ne kibarlık budalası, Ne malda mülkte gözü var. Hür olsak der, Eşit olsak der. İnsanları sevmesini de bilir Yaşamayı sevdiği kadar. 16 Ekim 1988 Muzaffer İlhan Erdost 27 Mayıs 1960 sabahı mahpustan salıverilen gençlerden biri de oydu. 12 Mart döneminde Türk Ceza Kanunu'nun 142. maddesine aykırı eylemde bulunduğu gerekçesiyle yargılandı ve mahkûm edildi. Daha sonra af yasasıyla serbest bırakıldı. 12 Eylül döneminde ise Sol Yayınları yöneticisi olarak yine içeri alınacak, bu kez dünyada benzersiz bir dram da yaşayacak. Kardeşi Onur Yayınları sahibi İlhan Erdost da kendisiyle birlikte gözaltına alınmıştı. İlhan dövülerek öldürüldü. Muzaffer'i bu olay üzerine serbest bıraktılar. Muzaffer olmasa, İlhan belki de gözaltına alınmayacak ve dövülerek öldürülmeyecekti. İlhan öldürülmese, Muzaffer kesinkes kısa günde serbest bırakılmayacaktı. Acının kökeni burada. Muzaffer Erdost, Muzaffer İlhan Erdost oldu. Yazılarını o adla yazmaya başladı. Zaten onun hayatında rastlantı ve yazgı çok kez yan yana düşmüş ve birbirini açıklamıştır. İlkokulu bitirdiği yıl Erzurum'daki ortaokula gönderilmişti. Sınıfta kalınca okuma işi de ortada kalmış. Ama babası bir gün bir rüya görecek ve onu okutmaya karar verecek... 1970'te, bir dergide edebiyatla, yazıyla ilişkisini anlattığı şu cümleler Muzaffer İlhan Erdost'un bütün hayatı, düşüncesi, sevgileri, eylemi için de geçerli geliyor bana Yazdığım zamanlar bir canlı olarak kendimi sunarım. Uyku, tıraş olmaya nasıl benzemezse kahvaltı, otobüse binmeye nasıl benzemezse sevişmek, kravat bağlamaya nasıl benzemezse, onun gibi, yaşantımdan parçalardır yazdıklarım. Yazdıklarım beni bütünler mi. Pek sanmıyorum. Ama benim parçalarımdır. Değişirim. Ben değiştikçe düşüncemde önemli değişiklikler olur. Veteriner Fakültesi'ni bitirdikten mesleğe başlamadı. Baştan beri bulunduğu Rüzgârlı Sokak'a geçti. Postası'nda çalıştı. 1960'tan sonra Milli sonra içinde Pazar Birlik Komitesi'nden bir grubun da girişimiyle yayımlanmaya başlayan Ülke dergisini yönetti. Askerlik dönüşü bir süre Ulus gazetesinde basımevi müdürü olarak çalıştıktan sonra Sol Yayınları'nı kurdu. Erdost'un çok uzaktan ve çok yakından bakıldığında değişmeyen bir yüzü var. Ara uzaklıkları bilmem. Sanırım kendisini ıralayan yanı, asıl özetleyen yanı, sanatçılığıdır. Şairliği her zaman ağır basar. Baştan beri onun hemen yanında gelişen düşünsel gücü zamanla öne geçmiş göründü. Bu iki nitelik eşzaman içinde Erdost'u polemiğe iter. Soruna birdenbire girer Erdost. Sezgisinde de usçu bir birikim vardır duygusal yanıyla da nesnelliği etlendirir sanki. Gerçek anlamda yaratıcıdır. Aramaya vakit kalmadan bulur. Hem yabancı ve insancıl, hem duygusal ve nesnel. Ödünsüz. Bu konuda öyle aşırı plandadır ki ödünsüzlük bir yerde bencillik gibi de görünebilir. Oysa özseverliğinden yalnızca parıltı olarak yararlanma eğilimindedir. Uzay düşüncesine ulaşmış, ama köylülüğün diri ve doğal tatlarından vazgeçmemiştir. Türk entelektüelinin doğal prototipi. Bağımsız, kendinden çıkış yapan... Ankara onun gibi birkaç kişiyle İstanbul'u ürkütür. Marksizmin editörü, aynı zamanda şiirde İkinci Yeni deviniminin de savunucusu ve bir bakıma kurucularından biri. Pazar Postası'nda iki orta sayfayla çok şeyi yerinden oynattı. İnanılmaz öğe, büyük olay, onun yanında ne buluyor diye düşünmüşümdür. Üniversite öğrencisiyken Ataç'ın kendine yakın bulduğu ve önem verdiği çok sayıda gençlerden biriydi. Ataç'tan o uzaklaştı. Alçakgönüllülüğü, belirsizlikten geçerek gizil yücegönül sanı kazanır. Savaşçı ile ermiş aynı bağışlamaz, bağışlar... kişide. Bağışlar, Sol Yayınları'nı kurduğu anda sol düşünceye o kadar hazırlıklı değildi. Hatta önce başka türlü düşünüyordu bu yayınevini. Ama kararını verdi ve ülkemizin en ilginç editörlerinden biri oldu. O arada bilgilerini berkitti. Bir de araştırmacı yanı çıktı ortaya. Bütün o uğraşlar, kavgalar arasında sanatın özgül alanını yitirmeme erdemini gösterdi. Aşk adamı aynı zamanda. Sürprizler bir de onda sınanır. Nedir Muzaffer İlhan Erdost. Şair mi, öykücü mü, yayımcı mı, düşünce adamı mı, ideolog mu, siyasetçi mi, aile reisi mi, savaşçı mı, ressam mı. Hangisi. En azından şöyle denecek bir gün Hepsinde iyiydi. Evet, bir canlı olarak sunuyor kendini. Muzaffer İlhan Erdost diye biri var, orada duruyor. Kurtarıyor. O var ya, daha yürekliyiz. Daha karagözlü, daha gerçekçi, daha ütopyacıyız. Gerçekçi ütopya. Yayımlamadığı ilk kitabının adı Kırkıncı Paralel'di. Şemsiyesinde enlemler, boylamlar. 23 Ekim 1988 Kaya Erdem Özal'ın yakını mı. Uzaktan yakını. ANAP'ın ise daha az yakını. Bu partiyi gerçek anlamda temsil edenler kendilerinden biri gibi görmüyorlar onu. Bir bürokrat saygınlığı tanınarak dışta tutulmak isteniyor sanki. Kendisi de bundan memnun. Tenis oynayan gelincik-zerdeva. Korta, çizgi roman nostaljisiyle çıkar. Topa karşı acımasız, ama raketine sonsuz düşkün. Her vuruşta ağlar raketi için. Çıkışsız adam. Kokteyl cümleleriyle konuşur. ANAP'ta yer alışının gerçek nedeni ne olabilir acaba. Nesnel nedeni. Dört eğilim sloganı bir başına yanıt getirmiyor bu sorulara. Onun partiye katılışında bir transfer değeri de var. Bunu anlamak için memuriyet ve siyaset hayatına bakmak gerekiyor. Bürokratlık deneyi oldukça ilginç Küçük noktalarda uzun süre sessiz durduktan sonra birden düzgün doğru çizgi üzerinde tırmanma hareketi. Bu hareket 12 Mart'ta başlıyor. Kaya Erdem Hazine Genel Müdür Yardımcısı'yken, 1971'de KİT Reorganizasyon Komitesi üyeliğine de getiriliyor. Yumuşak, hafif, sürekli gülümseyen kişiliğiyle partisine bir kibarlık katsayısı getirebilirdi. Özal'ın masum-trajikköylü görünümünün yanında bıyıkları mırıldanan operet seyircisi konumuyla yer aldı. Turgut Özal devlet mekanizmasını daha çok makro planda biliyor. Mikro mekanizmaları da iyi bilen bir adamın ona ne katkılar sunacağını tahmin etmek zor değil. Siyasette en yüksek nokta konusunda belirli bir hırsı da yok. Sonra, hiçbir konunun uzmanı olmadığı halde, her alana yaklaşmasını, herkesle centilmence ilişki kurmasını beceriyor. Özal'ın parti dışında güvenlik yumağı parti içinde risk tamponu. Basılı yapıtı da kendini özetler Mevzuatı'nı bir kitapta toplamış. KİT Kaç kuruşluk operaydı o. Kaya Erdem'i Brecht'in iki dizesiyle birlikte anlamaya çalışmak doğru olacak gibi geliyor bana. Şimdilerde daha çok böyle. Bürokrat döneminde bir Istrati hüznü de vardı. Evet, Brecht'in iki dizesi. Sonra dostça, hep beraber. Yoksulun hakkı yenir. Birinci dizedeki dostça sözcüğünü o temsil ediyor sanki. yumuşatıyor. Paraşütçü. Felaketleri halk yığınlarının üzerine paraşütle indiriyor. Hiç değilse görsel yönden işi kurtaralım diyor. Şeyde de öyle değil miydi. Hani yurttaşlara, bankere para yatırırken karşılığında hisse senedi, mevduat sertifikası almalarını önerirken... Böylece bir anda banka-banker ilişkisine yasal bir yol açmış değil miydi. Ondan sonra da bankerler sertifika işine girmemişler miydi. Ve Kaya Erdem'in Fareli Köyün Kavalcısı gibi, ardında binlerce çocuk, kıyıya doğru ilerlediği görüldü. Yine yumuşak, kibar, hafif... O arada film koptu ve çocuklar bir anda yok oldular. Bir de baktık. Kavalcı, patronuyla birlikte Antalya gibi bir yerde, bellerine kadar denize girmişler, basın toplantısı yapıyorlar. İstifa etmişler. Hep dostça. Büyük bir uyum sağlama, daha doğrusu uyarlanma yeteneği var. Birbirine çok ters kişilerle rahatça çalışmıştır. Sözgelimi bir Mahir Ablum, sözgelimi bir Ziya Müezzinoğlu, sözgelimi bir Turgut Özal... Bu rahatlık ve sorunsuzluk onda patron seçme yeteneği de yarattı. İleride başka yerlerde de yer alabilir. Bir kardeşi, Tarhan Erdem, solda. Öbürü, Turgut Erdem, en entelektüel. Bir araya gelirler mi. Gelirlerse, ne konuşurlar. Hiç tartışmadıkları kanısındayım. Çünkü Kaya Erdem ikisine de daha baştan siz haklısınız diyecektir. Bir de bu yanı var. Başarıyı bir bira bardağı gibi kaldırıyor gençlik günlerine doğru. Yerçekimsiz. Şemsiyesi pamuk reklamı. 30 Ekim 1988 Arslan Başer Kafaoğlu 67 ilin adlarını bir bir sayabilir misiniz. Kolay değil öyle. Ben, kendi payıma kaç kez denedim, başaramadım. O yapar. Ona bugün, 27 Mayıs Devrimi'ndeki 38 Milli Birlik Komitesi üyesinin adlarını sorun, bir solukta sayar hepsini. Bir tanesini de atla yahu. Yok, acımasız (bu sözcüğün altını çiziyorum) bir tavırla hepsini sayacaktır. Bir Sait Hikmet varmış hani, eski edebiyat ansiklopedilerinde yazar, bir bakışta vapur tarifelerini fotoğraf gibi belleğine yerleştirirmiş... Yok, yok, salt ezberci değil Arslan Başer Kafaoğlu'nun belleği çözümcü, hatta çözümsel bir yanı da var onun. Sanırım, ayırıcı özelliği de burada. Gazete okuyan dolunayın gözlüğünü burnun iyice ucuna doğru itiniz İşte o. Ama fazla görsel bir tanımlama oldu bu. Şöyle desek Her şeyi bilir, ama usandırıcı ölçüde. Bıktırıcı içtenlik. Düşünen adam, bürokrat ve politikacı... Ama Kafaoğlu'nu tek, bir bakıma benzersiz kılan yanı birincisi. (Aslında üçünde üç ayrı adam da söz konusu sanki.) Kafaoğlu maliyeden iktisada geçmiş, büyük bir mikro analiz birikimiyle analize yönelmiş bir yazar. Üniversitede öğretim görevlisi vb olmayıp da bu konularda adamakıllı derinleşmiş tek adam. Bu planda, ayrıca, güncel sorunu didikleyebilen, hemen sıcak bir açıklama getirebilen tek solcu. Güncel soruna yaklaşırken iktisat bilgisini bir araç gibi kullanmaz bir ortam gibi devinir onun içinde. İktisat ve maliye onun sadece kültürü, mesleği, silahı değil, kusuru, oyuncağı, eğlencesi, görünme yeri, dans gereksinimi, kumarıdır da. Profesörler gibi genel terimlerin arkasına çekilmez. Bir sanatçı gibi tutar işi. Hem ilkel, hem süzme bir tavır... Bence Kafaoğlu bu amatör ve çılgın girişimiyle üniversiteyi bile biraz yıldırmıştır. Bu yüzden çekinilir de ondan. Biraz yanda dursun istenir. Konuk yazardır. Konuk arkadaş. Asıl Kafaoğlu hangisi. Ne olursa olsun, düşünür Kafaoğlu ile bürokrat Kafaoğlu, özellikle de politikacı Kafaoğlu arasında tavır ayrımları var. Düşünürken sadece düşünür. Ama kendine yer aramaya başladığı zaman bürokrat fırsatçılığı da elden bırakmaz olur. Düşünce birimi de bir çeşit benmerkezcilik yaratmıştır onda. Bu yanlarıyla kariyerist, hatta günoğlu olduğu ileri sürülmüştür. Politik yaşantıda fazla esnek. Kapıları fena zorlar. Katılımı da, ayrılışı da çabuktur. Kişisel nedenler ağır basar. Sözgelimi, TİP'te parti yöneticilerine başkaldırışının genel seçim listesinde altıncı sıraya oturtuluşunun bir tepkisi olduğunu da söyleyenler var. Daha sonra katıldığı Milli Demokratik Devrimcilerle de geçinemediği biliniyor. Şimdi SHP'de. Başka aday çıkmazsa, genel başkanlığına soyunacak. Bürokrat serüven çok gerilerde kalmış bulunuyor. Maliye Hesap Uzmanlığı'ndan sonra iki yıl kadar Bütçe Genel Müdürlüğü yaptı, daha sonra Planlama deneyine girdi. Politikacı olarak fazla başarı kazanmış sayılmaz. Sanırım, asıl Kafaoğlu, düşünen adam olarak gördüğümüz kişi. Bir bakıma kendinden kurtuluşunu da kapsıyor bu Kafaoğlu'nu, arınmış, kendi idaelleşmiş Kafaoğlu'nu. yanı nesnel gözünde de 1928 doğumlu. 11 kitap yayımlamış. Daha çok Cumhuriyet, Milliyet, Vatan ve kendisinin genel koordinatörü olduğu Demokrat gazetelerindeki Türk Solu, Sosyal Adalet, Yön dergilerindeki açımlayıcı yazılarından bende kalan şu Kafaoğlu herkes adına konuşurken daha zeki, daha güçlü kendi adına konuşurken daha cüretli, daha zayıf. Mülkiye'nin Özü adlı bir senaryo yazılsa, başrollerden birinin ona verilmesi gerekir. Uzun bir mali müşavirlik serüveni yaşadı. Hastaş'ta bile çalıştı. Ankara'nın büyük otellerinde büroları var. Uçakta rastlarsınız, elinde bir tomar gazete. Çok yüksek sesle konuştuğu için bütün yolcular bazı olayların gerçek nedenlerini öğrenirler. Kulağı da belleği gibidir, bir ezgiyi iki kez dinlese özümler ve ıslıkla söylemeye başlar. Lise duygusuyla tartışır, öyle taze. Sürekli hazırlık içinde. Her konuya çalışır. Para kazandığı halde fakir. Türk Akrobat olarak. fakiri. Şemsiyesini şoförüne taşıtır. Öyle ki kendisi de, şoför de sürekli yağmur altındadır. 6 Kasım 1988 Nadir Nadi Olanaklar içinde büyümüş ama, anlaşılan hiç kötüye kullanmamış onları. Olanaklar yalnızca görgü yaratmış Nadir Nadi'de. Bir kitapta yayımlanmış iki fotoğrafına bakıyorum, birinde 11 yaşında, öbüründe 80'ine dayanmış. İkisinde de elinde kemanı... Uzaktan ve dışarıdan nasıl görünüyor. Mücadelelerle geçmiş uzun bir hayatı var. O hayatı, sözünü ettiğim iki fotoğraftan ayırarak göz önüne getiremiyorum. Nasıl bir adam. Gele gele şöyle bir cümle geliyor aklıma Serinkanlılığın mutlulukmuş gibi de görünmesi... Ne tuhaf, Cumhuriyet deyince akla hemen Nadir Nadi adı gelmez. On yıl, yirmi yıl, otuz yıl önce de böyleydi, oysa bir başyazar o. Gazetenin her zaman temelinde olmuş. Bu onun kendini vurgulamak istememesinden ileri geliyor. Büyük bir erdem, Cumhuriyet'i kurumlaştırdı. Böylece elimizdeki öğe sayısı üçe çıkıyor görgü, serinkanlılık ve alçakgönüllülük. Dostum Mozart adlı kitabının bir yerinde ilkokulda keman dersleri aldığı Muzıka-yı Hümayun Şefi Zeki Bey'den söz ederken şöyle der Oysa bende müziğe heves şöyle dursun, müzik yeteneği bile yoktu. Ülkemizde 80 yaşına gelmiş kaç kişi böyle konuşabilir. Elbet, bu sözün altında birkaç gönderme birden var. Bir kere sanat karşısındaki çıkarsız tavır ortaya konuyor. Kemanıyla alay edenlere kesin yanıt veriliyor. Tutkunun yarattığı özseverlik perde aralığından gösteriliyor. Bir yandan da kıs kıs gülünüyor. Kemanı bilmem, ama dostumuz Nadir Nadi, sizde Türkiye yeteneği var. Bunu bilmeyen de yok. Öğeler çoğalıyor Görgü, serinkanlılık, alçakgönül, özseverlik, Türkiye yeteneği. Atatürkçülüğün köşebendi. Hatta, kendisi. Bir noktaya kadar Nadir Nadi'yi Cumhuriyet gazetesinden, Cumhuriyet'i ondan ayırarak tek tek düşünebiliriz. Yine de düşünebiliriz. Ama Atatürkçülüğü onsuz düşünmek olanaksız gibi. Ülkemizde Atatürkçü tavrın en gerçek temsilcisi odur. Atatürkçülükle, çıkış noktasında da, geldiği ve gelmesi gereken noktalarda da tüm çakışan adam. Atatürk'süz Atatürkçülük değil onunki, Atatürk'ten Atatürkçülük. Kişiliğiyle Atatürkçülüğe ayrı bir saygınlık katmıştır. Yazısına benzer açık, yalın, kunt. Sözcükler cüretsiz, ama sağlam. Yaş aldıkça daha demokrat, daha eşitlikçi, daha sosyal adaletçi, daha özgürlükçü. Beynindeki vitaminler hiç erimemiş. Bir de Falih Rıfkı'nın son günlerini anımsayalım... Ama Nadir Nadi zaten kendisinden bir ve iki sonraki kuşakla bir arada yaşadı. Baştan beri onu her zaman genç bir adam olarak düşündüm. Oğul olmasından ötürü, belki de. 1908'de doğmuş. Cumhuriyet kurulduğunda 17, Atatürk öldüğünde 30, 14 Mayıs 1950'de 42, 27 Mayıs'ta 52, 12 Mart'ta 61, 12 Eylül'de 72 yaşında. Biraz İnönü'süz. 1950'de Demokrat Parti listesinde bağımsız olarak Büyük Millet Meclisi'ne girdi. 1954'te yeniden milletvekili seçildi. 1964-70 arasında Cumhurbaşkanlığı kontenjan senatörü. Parlamenter olarak fazla belirmedi. İki düş kırıklığı var Demokrat Parti'nin 14 Mayıs zaferinden hemen sonra adım adım gerici bir plana kayması ve 12 Mart'ın onun beklediğinden iyice bambaşka çıkması. Bir de 12 Mart'tan sonra gazetenin iç çatışması sonucu Cumhuriyet'ten ayrılması olayı var. O ve arkadaşları ayrılınca Cumhuriyet'in tirajı şaşılacak hızla düştü. Yeniden işin başına geldi. Cumhuriyet Türk entelijansiyasının yüzde yüzüne yakın bölüğünün izlediği bir yayın organı. Gücünü okurunun güveninden alıyor. Cumhuriyet yazı kadrosundaki çalışma gücü ayrıca Nadir Nadi'nin varlığıyla beslenmekte. Tinsel gücüyle yönetiyor gazeteyi Nadir Nadi. Türk demokrasi tarihinin en büyük savaşçılarından biri. Oysa, sanki uzakta gibi, kavga etmez gibi. Geceleri, uzakta, dağ doruklarında doğa olayları gibi mi savaşıyor yoksa. Açığı yok. Düşünsel planda da baştan beri tutarlı. O yönden karikatürünü çıkarayım dedim, başaramadım. Sanırım, Nadir Nadi'nin kişiliği için karşıtları da pek bir şey söylemiyorlar. Cumhuriyet'in, vakıf yoluyla, sonsuzlaştırılması söz konusuydu bir günler. Başarılamadı galiba. Nadir Nadi işte, daha ne olsun. Şemsiyesi bütün hesaplarını vermiş eski bir uygarlık gibi açılır. 13 Kasım 1988 Ferruh Bozbeyli Susan adam. Hep sustu. Gizlendi. Batılı bir düşünürün sağcılar için bir sözü vardır Onlar dili ihanet olarak görürler. Ne zaman Ferruh Bozbeyli'nin adı geçse, o sözü anımsarım. Sonra da hemen Mehmet Turgut gelir aklıma. Birbirini açıklayan adlardır bunlar. Sözgelimi, Bozbeyli'nin yüzünde arife suskunluğu var dedikten sonra hemen eklemek gerekir Mehmet Turgut'unkinde de bayram ertesi gevezeliği. Mehmet Turgut, Bozbeyli'nin olumsuzu, çalışkanı, teşhircisi, karası, sıcakkanlısı ve çılgınıdır. Birinde boş sayfanın sunduğu olanaklar da var. Öbüründe karalanmış sayfanın değişmez yazgısı. Gerçekten, temiz bir yanı var Bozbeyli'nin. Aydınlar Ocağı üyelerinin büyük bölüğünde kişisel planda o temizliği mutlaka bulacağıma inanıyorum. Bozbeyli bunların prototipi galiba. Bu tür kişinin sıcak politikaya girmemesi gerekir. O da sonunda o politikadan çıktı işte. 1979'da bu hayata veda etti. Yine de boş sayfayı temiz sayfa olarak gösterme eğilimini bırakmadı. İş Bankası'nın başına kim getirdi onu. General Evren mi. Sanırım, bu olayın yorumu, sonra da Mehmet Turgut'un İş Bankası'na getirilişinin gerçekçi yorumu. Bozbeyli'yi bütünüyle açıklayacaktır. Önce hemen söyleyelim Korkunç beleşçi. Demokratik Sağ (1976) adlı kitabını açıyorsunuz, hiçbir yönelim, özgür tavır, açıklayıcı açıklama yok. Demokratik Parti Genel Başkanı olarak Demirel'den farklı ne düşünüyordu. Dahası, bu partinin programıyla eleştirerek koptuğu Adalet Parti programı arasında ne gibi farklar vardı. Aslında Adalet Partisi'nin Deniz Baykal'ı oldu Ferruh Bozbeyli, CHP'deki Baykal elbet... Gemi aslanı. Gelelim şimdi temel soruya İş Bankası'nın başına niçin getirildi. Salt Demirel'e karşı bir operasyon gereği olarak. Tabii, düşünsel köken varsayımı da bir yerde unutulmayarak... Cepçi bir adam değil Bozbeyli. Yalnız annesi yan cebini biraz büyükçe dikmiş. Beleşçilik kendi eyleminin sonucu değil, beleşçiliğe alıştırdılar onu. (Mehmet Turgut ise, aşırı çalışarak elde ediyor beleşçiliği.) Yeminliler olayı var. Demokratik Parti'nin büyük velveleyle kuruluşu, yeminlilerle öyle olmayanlar arasında katı çatışmanın bir sonucu. Bozbeyli yeminli olmadı hiçbir zaman. Sürtüşmesi sadece kişisel planda. Ne var ki kendi hakkında yapılan yoruma fazlaca inandı. AP'de Demokrat Parti ruhu yaratma konusundaki yapay ve günoğlu tavrın önderi olduğu gün neler düşünüyordu acaba. Her şeye karşın, olumlu bir tip olarak gördüğümüz Bozbeyli gerçekten neler düşünüyordu bu konuda. Biraz biraz utanıyor muydu. Aslında güzel bir insan Bozbeyli. Sağ, ondan saptı... İnsan yan cebine de hâkim olamayabilir, canım... Büyük Millet Meclisi Başkanı olarak çok güzel bir sınav verdiğini de unutmayalım. Meclis içtüzüğünü onun kadar tarafsız uygulayan Büyük Millet Meclisi Başkanı bugüne dek gelmedi. Türkiye tarihi, mesel lerle yaralanır. Fazla meselci bir adam Bozbeyli. Yine otomatik açıklayıcı ya Mehmet Turgut'a geçelim. Gerçeği tam bilmiyorum, ama öyle görünüyor Bozbeyli'yi İş Bankası'na Evren getirdi. Mehmet Turgut'u kim getirdi peki. Turgut Özal mı, Semra Özal mı. Mehmet Turgutlar oldukça Ferruh Bozbeylilerde bir yücelik de varsayılabileceği, hatta bulunabileceği sanısındayım. Bozbeyli'de her şeye karşın, bir sporcu çıkarsızlığı, bir medrese avareliği var. 1927'de doğmuş, Kahramanmaraş'ta. İ.Ü. Hukuk Fakültesi'ni bitirmiş. Bir süre avukatlık yaptıktan sonra, 1961 seçimlerinde Adalet Partisi'nden İstanbul milletvekili seçilmiş. Meclis başkanlığını, parti genel başkanlığını yukarıda söyledim. Demokratik Parti birinci Milliyetçi Cephe'nin kuruluş olayı sırasında parçalandı. Bozbeyli hiçbir zaman Demirel'e dönmedi. Burada anlamlı bir amatör tavır var, Bozbeyli'yi Bilgiçler'den, Sükanlar'dan ayıran. Deftere yazılmalıdır... Yine otomatik açıklayıcı örneği Ferruh Bozbeyli akıllı kaçımsarlık, Mehmet Turgut bön cesaret. Biri dünya içinde düşünce belirtmekten filozofça ve alaturka beste ustaları gibi kaçınıyor öbürü sıcak, ama fodul biçimde en önde resim çektiriyor... Yazgıya bakın, sonunda Atatürk'ün vasiyetine kondu. Kendisi bunu düştüm olarak düzeltebilir. Ama bu bir düzelti değil, bir gerçek Türkiye 12 Eylül sayesinde böyle oldu. Bazı şeyler gerçekten ölmüş... Mehmet Turgut'la bir masada yemek yiyemem. Ama Bozbeyli ile her şeyi tartışabilirim. Meclis içtüzüğünü kılı kırk yararak uygulayan adam nasıl oldu da şiir antolojisi yasakladı. Şemsiyesi, açılmamakta bir hikmet buluyor. 20 Kasım 1988 Ali Topuz Ali Topuz için bir gün şöyle yazılacak Açlık grevi yapılırken O, tokluk grevi önerilerine katıldı. Yukarıdaki söz doğru mu. Tam değil. Çünkü doğrudan sosyal bir içeriği var. Ali Topuz'un yüzünü tam ortaya çıkarmıyor. Onun için söylenecek ilk söz bu olmamalı. Son derece kişisel ve içeriksiz politika, salt politika önemli Ali Topuz için. Özlediği düşünce değil, varacağı nokta ağır basar. Yine de, hayat çizgisine baktığımızda, her çıkışında sonunda tokluk grevi kıyılarına vurduğunu görüyoruz. Tutkulu, zeki, gözükara. Kullanılırken kullanır. Bülent Ecevit'in 12 Mart'tan sonra CHP'deki büyük çıkışının en etkili destekçilerinden biriydi. Daha sonra onu partinin İstanbul İl Başkanı olarak görüyoruz. Görevi, partiyi, öteden beri işgal etmiş bulunan İsmet Paşa yandaşlarından temizlemekti. Bunu büyük bir beceriyle gerçekleştirdi. O arada Ecevit'i memnun etti. Ne var ki bu kez doğrudan kendine ve içinde bulunduğu takıma bağlı kişilerle doldurmuştu İstanbul il ve ilçe kuruluşlarını. Büyük bir bölüğü niteliksiz, hatta düzeysiz politikacılardı bunların. Ecevit gerçeği fark etti. Ali Topuz gereğinden fazla güçlenmişti. Sonra ne oldu. Bülent Ecevit, Ali Topuz'dan uzaklaşmaya başladı. Ali Topuz'un ve arkadaşlarının tepkisi çok katı oldu. Hatta, kaba. Aytekin Kotil'in genel başkan için söylediği sözleri anımsıyorum. İstanbul Belediye Başkanı, İstanbul'a gelen başbakanı karşılamaya bile gitmiyordu. Partisini değil, parti içindeki takımını seviyor. Bencilliğini takım bencilliğiyle özdeşleştirmiş. Başlangıçta iyi ekip adamı, bir süre sonra takım bencili. Hasımlarını yalnız kendi partisi içinden seçen politikacı. Kişisel amaç çılgını. Para pul yönünden dürüst olduğu söylenir. İçeriksiz politika hırsı onda başka her şeyi silecek kadar öne çıkmıştır zaten. Ecevit'le bozuştuktan sonra partide bir AP'li tavrıyla yaşadı. Bugün SHP'de, sadece CHP'li. Hem de sanki Erdal İnönü'cü değil, İsmet İnönü'cü CHP'li. Rize'de doğmuş, ama iyice İstanbullu. Yine de Karadeniz sultası arar. Bakanlığında başarılı olduğunu söyleyenler var. Ama toplu konut sorunu için önerilmiş çözümlere bir inşaatçı grubun gözüyle bakmış olduğu da biliniyor. Örgütten koparın, ortaya daha iyi bir adam çıkar. Ama o artık Ali Topuz değil, bir başkası olacaktır. Ali Topuz için ideal yer il başkanlığıdır. Tabii İstanbul il başkanlığı. Koşacak, temizleyecek, çelme atacak... Biraz aşağıda durup yukarıdakilere kök söktürecek. Kız Kulesi'ni il yapın, gidip orada oturur. Partide hiçbir zaman birinci adam olamaz. İkinci adam olarak bir süre yararlı, sonra tehlikeli. Sindbad'ı üçüncü kaptan yapın. İşte size Ali Topuz. SHP'de 12 Eylül dönemine sempati duyan kaç kişi vardır acaba. Ali Topuz'un partisinin içinde Roma valisi gibi dolaşması bu soruyu akla getiriyor. Şu tokluk grevi lafı da nereden geldi aklıma. Adamlar çökmüşler sofranın başına boyuna atıştırıyorlar. Saatlerce, günlerce durmadan yiyecekler. Açlık grevinden çok daha trajik. Bir günde gider adam. İşte Ali Topuz böyle bir eylemi destekliyor. Jimnastiği fazla ileri götürdü ve sonunda ölümcül bir dansa dönüştürdü Feyzioğlu dansı. SHP'de yabancı öğedir bence. Mimarı olduğu yapının harcında kötü malzeme bulunduğunu söylüyor. Bunun da Resmi Gazete'de ilan edilmesini istiyor. Üstelik yüksek mimar. Yeni şemsiyesi kaputbezinden. Eskisi gibi. 27 Kasım 1988 Bahri Savcı Kendisi de gözlüklü, yazısı da çetrefil... 74 yaşında rakı içiyor. Böyle bir girişten sonra hemen ikili'den ve üç'lerden söz etmeliyim. Bir ikili , iki de üç var Mülkiye öğrenciliğimiz yıllarında. Bahri Savcı ve Seha Meray ikili si. Ve üç'ler. Birinci üç Sadun Aren, Turhan Feyzioğlu, Aydın Yalçın. İkinci üç Bahri Savcı, Seha Meray, Muammer Aksoy. Birinciler hocam oldular. İkinciler olmadılar. Ama, ne tuhaf, ikincilerin öğrencilik yıllarımda da, daha sonraki hayatımda da etkileri daha derin oldu. Neden. Bizim kuşağın özlemlerini daha çok yansıtıyorlardı da ondan mı. Bahri Savcı'nın da, Seha Meray'ın da, Muammer Aksoy'un da öğrenciyle doğrudan bir iletişim kurmaları söz konusuydu belki de... Hep duyardık, Muammer Aksoy isteyene istediği notu veriyormuş, Bahri Savcı öyle demiş, Seha Meray demiş ki... Bu üç'ün içinde de, şimdi düşünüyorum, bizim düşlerimizdeki merkez Bahri Savcı'ydı. Bir kere, Kamu Hukuku'na ve Anayasa'ya daha çok gereksinimimiz vardı. Ayrıca Bahri Savcı yeni bir tavır getirmişti üniversiteye. Sözgelimi öğrencilerin çıkardığı Mülkiye dergisine Sinemanın İmkânları ve Biz başlıklı dizi yazılar yazıyor. Yeditepe'de plastik sanatlar alanında eleştiriler yayımlıyor, birilerini kolundan tutup sinemaya götürüyordu. Seha Meray da öyle. Yalnız Seha Meray'ın her şeyi hayat değeri, yaşantı olarak algıladığı Bahri Savcı'nın ise yaşanmışı mutlaka yazıya, düşünceye dökme eğilimi içinde olduğu görülüyordu. Hocamız olmayan ve daha alt sınıflara giren bu iki doçent hepimizde bir yönelim duygusu, bir kendine bakma itisi, bir yenilenme ya da kendi yeniliğinin farkına varma yeteneği (ya da zekâsı) yaratmıştı. Büyük bir bereket... Hayatın tatlarını ilk kez önümüze koyan Sokrates'çi bu ikiliyi düşünüyorum da... Aralarındaki ayrımı bulmak istiyorum. Seha Meray'da haz ide'yle iç içe. Öylesine hoşgörülüydü ki, belki de hoşgörüden öldü. Bahri Savcı ise hoşgörü içinde dayata dayata geldi bugüne. 14'lüymüş. Birinci üç, yani hocalarım siyasal planda da star oldular. Uzun sürede yıldızlar daha mı çok kaybediyor ne. Nereden nereye. Uzun sürede Turhan Feyzioğlu hırs faizinden, Aydın Yalçın şıklık dürtüsünden kaybetti. Sadun Aren'in ise bugün de kolları bağlı. Ama ikinci üç'ün birikimi kaya gibi ortada. 1950'li yılların ilk yarısında ise her iki üç yalnız Siyasal Bilgiler Fakültesi'ne, yalnız üniversiteye değil, bütün bir Türkiye düşünce ve siyaset hayatına da canlılık getirmişlerdi. Özlemin şimdiki zamandan rövanş alması gibi bir tavır içindeydiler. Gerçeğin içinde ütopya değerleri kazanıyorlar ve kazandırıyorlardı. Yalnız, belirtmek gerekir, Sadun Aren o yıllarda bir 51 tevkifatı tedirginliği ya da çekingenliği içindeydi. Bu yüzden, belki de, kendini tam ortaya koyamıyordu. Öğrencilerine içerikten çok espri olarak yansıdı. Ama ne espri. Bahri Savcı daha o yıllarda Türkiye'deki ‘68 ruhunun mutlaka tanınması gereken kökeni, ‘60 sonrası Mülkiyeli tipinin sağlam ağabeyi olduğu gibi, sosyal bilimlerle diri hayat değerleri ilişkisi açısından Ankara'nın İstanbul'a cüretsiz ama demirden yanıtıdır da. Mümtaz Soysal bayrağı ondan alacak. Gerçek bir bilim adamı olarak yaşadı. Gösterişsizliğin bu alanda en büyük çarpıcılık olduğunu gösterdi. 1961 Anayasası'nı hazırlayan 10 kişilik komisyondaki görevini hiç unutmadı. Hoca kaldı. Firesiz bir hayat. İnsan hakları konusunda iri yaprak. Uzun Yürüyüş'çü. Yapıtlarında her zaman ders kitabının dışına çıktı. Sanırım, bir bilim adamı için önemlidir bu. Aydın Yalçın'ın durumuyla karıştırmayalım Aydın Yalçın sonradan hediye bir bisiklet olarak kullandı bilimi. Şemsiyesi eski. Asistanlık şemsiyesi. Hep korudu asistanlığını. Büyüklüğü buradan geliyor. Gençliğini biraz biraz koruması da. Dev adam. Kekeme güneş. 3 Aralık 1988 Sezai Karakoç Bulgucu adam. Belki de ülkemizde tek bulgucu. Çok daha yetenekli bir Mehmet Akif'in tinsel görüntüsüyle adamakıllı dürüst bir Necip Fazıl'ınkini iç içe geçirin, yaklaşık bir Sezai Karakoç fotoğrafı elde edebilirsiniz. Türkiye'de, özellikle sağın, özellikle de mukaddesatçı kesimin içinde yalnız. Bir başına. Hiçbir ortaklığa girmez. Dışarıda ve yukarıdadır. Düşüncesini de, öfkesini de hemen ortaya koyar. Ama yalnız olması yalnız kalma anlamında değil, diyorum. Yapısı öyle. Karakoç ve Şevket Eygi Ankara'dan geldiler. Bundan mı acaba. Aydınlar Ocağı tipiyle aralarında en küçük benzerlik yok ikisinin de. Özellikle Karakoç, bence, yaşama konumu olarak da tek ve benzersiz bir kişi. Tek ama, 1960'tan bu yana mukaddesatçı kesimde boy gösteren sanatçı ve yazarları en çok o etkilemiş. İsmet Özel bile yeni yöneliminde ilk onu aramıştı. Özdenören kardeşler Anadolu'ya Kafka yaratıkları salarken ondan ışık almışlardı. Cahit Zarifoğlu'nun büyük inanç içindeki küçük inançsızlıklarını Karakoç'tan sapma olarak düşünebiliriz. Aydınlar Ocağı tipi için inanç, kılık kıyafet gibi, rahatlığa ulaşmış tavır gibi, hemşerilik gibi bir şey. Marmara Kıraathanesi'ndeki şakaları, dedikoduları da içerir. Bu tipin en belirgin örneği rahmetli Fethi Gemuhluoğlu idi. Aynı tip Mehmet Çavuşoğlu'nda sevinçli bir yüzeysellik, Mehmet Genç'te doğrudan düşünceye açılmak isteyen bir derinlik kazanır. Karakoç ise bir yerde inancının çılgını. Onunla delici bir ideolojiye ulaşmak ister. Bunun için her şeyi bilmesi gerektiği kanısındadır. İnancı hem silahı, hem çocuğudur. Düşüncesini iyice soyut bölgelere götürür. Mantığını yitirir, bir başka mantık bulur. Sözgelimi, İstanbul başkent kalsaydı Türkiye'nin durumu daha iyi olurdu diyebilir. Ayasofya'nın cami olarak açılmasıyla bir kurtuluş olasılığının belireceğini bile sezdirebilir. Siyasal Bilgiler Fakültesi'nde birinci sınıf öğrencisiyken kendisine asistanlık önerilmiş, ama kabul etmemiştir. Kendisi için gazetede üst üste başyazı yazan Prof. Osman Turan'ın yüzüne bakmamıştır. Diriliş Yayınevi de sahibine benziyor. Yalnız Karakoç'un kitapları basılır bu yayınevinde. Dışarıya karşı tartışabilirsiniz. bağnaz değil. Her şeyi Kimseyi küçük düşürmez. Ama bazı kişileri büyük düşürdüğü olmuştur. En ilkelle en modern arasında durur. 1950'li yıllarda bir hilesini yakalamıştım Necip Fazıl kendisinden borç ister, o da her seferinde cebindeki parayı son kuruşuna kadar verirdi. Sonunda kendisi aç kalırdı. Buna bir çare düşündü. Marmara Kıraathanesi'ne giderken, özellikle de aybaşlarında yanında daha az para taşıyordu. Az dedim ya, o kadar da az değil. Maaşının yarısı kadar. Sanırım, Karakoç'un hayatındaki tek oyun budur. Başka bir yerde de yazmıştım, üniversite yıllarında burslarını kırdırıp üstada verirdi. Maliye Müfettiş Yardımcısı ve Gelirler Kontrolörü olarak Türkiye'yi dolandı. Bakarsın Arapkir'de, bakarsın Karaköse'de. Zaman zaman kaybeder. Ama rövanşı mutlaka alır. Sultanahmet çıkardı. Camii'nin külliyesinde dergi Öyle bir Müslüman ki Marx da bilir, Nietzsche de bilir, Rimbaud da bilir. Salvador Dali de sever. Nâzım da okur. Sıkışmış, sıkıştırılmış deha. Alçakgönülle katı yüksek uçuyor. Şemsiyesi yok. 11 Aralık 1988 İlhami Soysal Otuz, otuz beş yıldır görürüm yazılarını. Sanırım, bir kez de karşılaştık. İki üç yıl kadar önce. Bir kokteylde miydi. İki satır konuşmuştuk. Ama sokakta, sinemada, tiyatroda çok rastlamışımdır ona. Uzaktan bakmışımdır. Tanıyor muyum İlhami Soysal'ı. İki türlü tanımışım. Önce kendi kusurumla ve uzaktan. Sonra onun gerçek konumuyla ve yakından. Kusurumla dedim, evet uzun süre hep bir edebiyatçı, bir şair gözüyle bakmışım İlhami Soysal'a. Bizim kuşağın çıkış günlerinde o da edebiyat dergilerinde sık sık boy gösteriyordu. Bizlere de biraz karşı mıydı ne. Sonra antolojiler yayımladı. Burada, benim açımdan, bir karışma olmuş. Onun için daha çok edebi bir değerlendirmem biraz uzun sürmüş. Güzel adamı çok sonra seçebilmişim. Ya da, işte, düşünme olanağı bulamamışım üstünde. 12 Mart'a kadar öyle. Ayrımına geç varmışım. Adam tümden bodoslama. Dağ bodoslaması. Yazısından ona değil, ondan yazısına gitmek istersek, şu cümleyi de atlamamak zorundayız Kaya gibi adam. Cemal Tural Paşa yıllar önce niçin dövdürtmüştü adamlarına onu. Bir fizik yalçınlığa da haddini bildirmek için. Bir coğrafya düğümünü, bir talveği, bir simgeyi dövdürtmüştü Tural. İlhami Soysal Türkiye basınında üstlenmenin, yiğitliğin, sürekli yanıt veren gerçeğin, güvencesiz cesaretin prototipi oldu. Sahipsizliğe aldırmayan çıkış. Bir öke değil, büyük bir yetenek değil ama bir kuşağın bütün siyasal-toplumsal-düşünselsanatsal-duygusal-insansal serüveninin ortak ya da ortalama çizgisini onun hayatında bulabilir o hayatla o çizgiyi açıklayabilirsiniz. Bir cesaretiniz olmuşsa, belirli çizgileri ondan da geçer. Diyebiliriz ki bizlerin, hepimizin yüzü var onun fotoğrafında. Arenada çıplak ve silahsız savaşçı. 1950 kuşağının koçbaşı. Yine edebiyat, İlhami Soysal'ın uzun ve aynı kişide kolay yinelenemez serüveni bir şiirle başlamış. Yazdığı değil, okuduğu bir şiir bu. Bursa Lisesi'nde öğrenciyken okulda düzenlenen bir sanat matinesinde Nâzım'dan okuduğu dizelerle karalanıyor, fişleniyor. Bu onun belirleyici hayat yoludur artık Son Havadis, Akis, Kim, Sosyal Adalet, Milliyet, Akşam, Yön, Devrim, Yeni Ortam, Vatan, Demokrat yeniden Milliyet... Akla gelen hemen bütün ilerici gazete ve dergilerde görünecek. 27 Mayıs'ın Kurucu Meclis Temsilciler Meclisi Üyesi 12 Mart'ta (1971) ve 12 Eylül'de (1980) gözaltında, tutuklu. Şimdilerdeyse eski savaşçı, gitmiş, ansiklopedi maddesi yazıyor. Yiğitliği bir bilgeliğe dönüşmüş. Steinbeck'in Bitmeyen Kavga'sında bir adam, devrimci tipi anlatırken onun çeşitli özelliklerini sayar, sonra da ekler Bunlar bir de sürekli sigara içerler... Aşağı yukarı böyle bir söz. O iki satırlık görüşmemizden birkaç gün önce İlhami Soysal'ın sigarayı bırakma kampanyasına karşı bir yazısı çıkmıştı Milliyet'te. O günlerde ben de yeni bırakmıştım sigarayı. Bıraktığım için sevinçliydim de. Ama Soysal'ın yazısı etkiledi beni. Kalp rahatsızlığı geçirmiş. Bayağı utandım. Bu sigara olayını simgesel olarak ele alıyor ve şöyle diyorum direnciyle özverisiyle, serdengeçti tavrıyla utandırır adamı. Bir kitabının adı Sıfıra Sıfır Elde Var Sıfır. Sıfırı ortaya koyan ve ondan korkmayan adam. Gülü de biliyor. Üçüncü ad. İlhan Selçuk deyince, Çetin Altan deyince hemen ardından onun adı da gelirdi akla. Ve adlar sürer giderdi İşte, Sadun Tanju, Refik Erduran, Oktay Akbal, Emil Galip Sandalcı, Turhan Selçuk, Ferruh Doğan, Ali Ulvi. Bir çağı değiştiren adlar bunlar. Eroik bir kuşak. Dün Muzaffer İlhan Erdost'la telefonda konuştuk. O cesaretin o bilgeliğe nasıl dönüştüğünü söyledik. Bursa Lisesi olayını da Erdost anlattı. Lisede Nâzım'ın şiirini okudu diye, komünist diye, İlhami Soysal'ın Son Havadis'ten atılması istenmiş. Gazetenin sahibi Cemil Sait Barlas hiç tınmamış. Helal diye bir sözcük var dilimizde. Ama İlhami Soysal şemsiyesini hiçbir zaman güneşlik olarak kullanamadı. 18 Aralık 1988 Nazlı Ilıcak Dame de Sion Lisesi'nin 1962-1963 mezunları yıllığında Nazlı Çavuşoğlu'na ayrılan sayfada onun sınıfın en muzip öğrencisi olduğu yazılmış. Canlı, hareketli , sürekli yenilik arayan biriymiş. Ama en basit şeyleri bile anlamamakta ısrar eder gibi bir hali de varmış. Belki de o şeyleri vurgulatmak için yaparmış bunu. Bilgili, çalışkan bir öğrenciymiş aslında. 27 Mayıs 1960'ta on altı yaşında, babası Muammer Çavuşoğlu'nun Demokrat Parti ileri gelenleri arasında Yassıada'ya götürülmesi, daha sonra da mahkûm edilerek Kayseri Cezaevi'ne kapatılması, muzip kızın hayatında temel bir düğüm oluşturdu. Muziplik yakın çevrede, evde kaldı dışarıya karşı hoyrat, öfkeli bir tavır öne geçti. Kemal Ilıcak'la evlendikten sonra eline basın-yayın olanağı geçince o hoyratlığı, o öfkeyi öç alıcı bir planda siyasa, hayat biçimi, dert haline getirdi. İdeolojisi bir yerde iyice kişisel. Her şeyi, düşünmeyi bile, bir ruh hali olarak görür. Tarihe sadece psikolojik açıdan bakar. İyi bir ruh hali olarak görür. İyi bir öğrenim gördü. Dame de Sion'dan sonra, Lozan'da Siyasal Bilimler okudu. Ama, işte o en basit şeyleri bile anlamamakta ısrar eder gibi bir hali vardı ya, bilgilerini kullanmamaya, geliştirmemeye götürdü onu. Yas gözlüğü köreltti her şeyi. Antikomünizmin Ajda Pekkan'ı. Fotoğrafını da bulamadım ki... Aklımda kalanıyla bakıyorum Bir yerde Milo Venüsü'nü anımsatan bu yüzde en önemli yer burun. Burun kanatlarıyla uçar. Ve onlarla saldırır. Faşist mi. Öyle olmak zorunda gibi görüyor kendini. Faşizmi silahlanmış sermaye olarak tanımlarsak, Nazlı Ilıcak'ın ayrık bir yanını da belirtmeliyiz. Silah tan biraz korkuyor. Hatta sevmiyor onu. Lisede askerlik hocalarına hakaretler yağdırtırmış... Ama yıllar geçip öç alma duygusu, savunma duygusuyla birleşince, bu kez müttefik olarak görmeye başladı kılıç kalkanı ve atom bombasını. Aslında yalnız bir kişi. Türkiye'deki müttefikleriyle hiçbir konuda ortak yaşantısı yok. Çünkü onlar büyük ölçüde Tercüman, kendisi ise bir bakıma Bulvar. Düşünmeye alışmamış bir AP'nin MHP'yi ve MSP'yi küçümsemesi, bu noktada Nazlı Ilıcak. Düşünmeye alışmamış, ama kendi gerçeğinin ayrımına varma konusunda çok zeki. Dil tartışmasını bir kenara bırakırsak, yazılarında birikiminin dışına taşmamak için çaba gösterdiğine tanık oluruz. Ezberci değil. Açık yürekli de. Yurt kavramını sadece erik ağaçları, bağlar, dereler ve inşaat şirketleri olarak düşündüğünü saklamıyor. Eşitliği adaletin bir uzantısı gibi gördü. Halk yığınları bir istatistik onun için. Hep yargıladı. Kitaplarının adları da böyle Salim Başol'u Yargılıyoruz 27 Mayıs Yargılanıyor 12 Mart Cuntaları. Haksızlığa ancak o zaman karşı çıkıyor. Şimdilerde de Özal döneminde basın özgürlüğü ve baskılar üzerine bir kitap hazırlıyormuş. Sınırlı demokrasi diyor, hatta düşüncenin sınırları ndan söz edebiliyor. Bir yazar nasıl böyle konuşur diyeceksiniz. Konuşmuş. Yine de bir yanı var Nazlı Ilıcak'ın, kunt bir yanı, sarsılmaz bir yanı. Tuhaf bir şey, faşistlerle birlikte oldu. Türkiye'nin düşünce atardamarını kesmek isteyenlere arka çıktı, yine de yadsıyamayacağımız bir yanı var Hiç küçülmedi. İşlevi kirli, kendisi temiz kaldı. Yastan mı, ağıttan mı. Şöyle diyebilir miyiz Yas zifafa o kadar da yem olmadı... Özal'la sorunu. Sorun Demirel sorunudur aslında. Ama çözümün çıkar çözümü olduğu sanısındayım. Özal ev hapsine karar verdi onun. Bu, Ilıcak'ın hazırladığı basın özgürlüğü kitabında düşünsel bir cömertliğe kapı açabilir mi. Hiç sanmam. Kediden korkan kız. Niçin korkuyor. Polis kedisi olmaz diye mi. Şemsiyesi tek dokunaçlı medüz biçiminde. 25 Aralık 1988 Zeki Müren'in Ünü Dergi kapağında Zeki Müren. Yanağını hafifçe mantosunun kalkık ve yumuşak tüylü yakasına gömmüş. Ama asıl bakışı ve ağzı düşündürttü beni. O bakışın ve ağzın iyice çıldırmışını geçende TV'de görmüştüm. Sabitleştirilerek çocuk mutluluğu ve suçsuzluğu arındırılırken zararsız bir canavara dönüşmüş bakışı. Ürkütücü tutku gerilimiyle çizilmiş ağız. Berduş filmi geldi aklıma. Sinemada aptaldı. Türkiye'de daha ünlü biri var mıdır. Bence yok. Generaller, cumhurbaşkanları, parti liderleri onun yanında ne ki. Ama bunca büyük ün, Zeki Müren'e şu kadarcık bir efsane değeri kazandırmamış. Neden acaba. Zeki Müren halk içinde hem hayranlık, hem de şakayla anılır. Getirdiği yeniliklere alışılmamıştır. Bu yüzden anısında komik öğe de hemen devreye girer. Büyüktür. Sanat güneşidir. Kim Kimdir'de kendini tanıttığı gibi, şairdir, ses sanatçısıdır, bestecidir, desinatördür, sinema ve tiyatro sanatçısıdır. Ayrıca süslemecidir. Dahası, 1970'lerde bir yayın organında köşe yazarlığı yapmıştır... Bütün bunlara karşın, oldukça filozofik bir gülümsemeyle anılır. Ülkemizde hem çok büyük görülüp hem pek ciddiye alınmayan tek kişi o belki de. Neden efsane değeri kazanamadı. Yıllar önce bu konuda aşağı yukarı şöyle demişim Önce ünün ne olduğunu düşünelim. Ün yapabilmek için temelde bir değer, bir yetenek olacak ayrıca toplumda onun bir karşılığı bulunacak. Mitos (efsane) sözcüğünün anlamını ise şöyle özetleyebiliriz Olayların ya da kişilerin, kitlenin ortak düş gücünde değiştirilip, abartılması, yeni görüntüler kazanması. Bir yerde ütopya anlamı da taşır efsane sözcüğü. Kitlenin derin özlemleri vardır kitle bir olayı, bir kişiyi o özlemler çerçevesinde hayatın atomlarına indirir. Onu kendine özgü bir dışavurum biçimi haline getirircesine çarpıtır, düzeltir. Ülkemizde efsaneleşme koşulları şunlardır Mazlumluk (ezilmişlik), haklılık, o haklılığın kitlenin hak anlayışıyla birleşmesi, bir de cesaret. Zeki Müren'de bunların hiçbiri yok. Bu yüzden, en büyük ün de olsa, sadece bir ün. Muhabbet kuşu çok rahat yaşadı başarıdan başarıya koştu. Ayrıca taş plaktan sonra kendini gereğinden fazla çoğalttı ve böldü. Hiçbir konuda cesaret göstermesine gerek kalmadı. Eşcinselliği bile tam savunamadı. Hiçbir eşcinsel, biseksüelliği o kadar vurgulamaz hiçbir biseksüel de eşcinsellikle o kadar böbürlenmez. Sanırım, bu yüzden, Zeki Müren'in eşcinseller arasında da yeterince bir söylence ağırlığı yok. Gerçek dokunulmazlığa ulaştığı halde kendini saklıyor. Sözgelimi gay sözcüğünü genel eşcinsel anlamında kullanıyor. Oysa gay pasif demek. Saklıyor. Güya şaka yapıyor. Zeki Müren son kırk yılın sadece en ilginç değil, aynı zamanda en büyük şarkıcısı. Evet yineleyelim. Demokrat Parti dönemindeki eskiye özlemin, halk avcılığının simgesi oldu. Radyonun yeni işlevi. Köçek kavramını yeniden ve çok değişik biçimde yarattı. Banka ikramiyeleri, devlet eliyle zenginleşmiş bireylerin eğlence biçimleri çok ilkel, ama bin bir renkli reklam tasarımları... Zeki Müren kendisindeki iki büyük özelliğe hayınlık etti. Birincisi sesine karşı. Beste yapmayacak, hiç değilse kendi bestelerini okumayacaktı. Bu onun tınısını da tehlikeye attı. Besteleri yüzünden, gerçek alaturkanın göçmeye başlaması da Zeki Müren'le olmuştur. Çünkü klasik Türk müziğine arabeski de, valsi de, hafif müziği de ilk o sokmuştur. Hem de belirsizce ve birbirine karıştırarak. Alaturkadan bir hafif alaturka çıkardı. İkinci hayınlığı eşcinselliğidir biseksüel, hatta triseksüel görünerek... Fazla oynadı. Refik Koraltan vardı ya, politikadaki Koraltan kabalığının sanattaki inceliğini yaratmak ne kazandırdı ki Zeki Müren'e. Bir de şu var Zeki Müren'de sözlerin fazla tane tanelenmesi ezgiyi elden çıkarabiliyor. Sel gibi gidiyor ezgi, kum gibi kalıyor avucumuzda güfte. Oysa başlangıçta tersi söz konusuydu. Hiç değilse bu konuda bir denge vardı başlangıçta. Garsonlara, aşçılara tırnak muayenesi yapardı. Sahneye çıkmadan önce masalar toplanır, içkili gazino içkisiz duruma getirilirdi. Müşteriye buyururdu Zeki Müren. Rakibi olmadı. cezalandırdı. Ama taklitçilerini fena Gülünç, yine de etkili kıyafetler ve 200 beste. En çok hafif müzikten korktu. Şemsiyesi morumuş. 1 Ocak 1989 Fethi Naci Parasız yatılının zaferi, aynı zamanda gövde gösterisi. Halk çocuğu geliyor ve sözü alıyor. Babası karpuzcu Fethi Ağa sadece imzasını atabiliyordu Feti. Feti'nin oğlu Türkçenin ve yazının en büyük satraplarından biri olacak. Devlerinden biri. Düşünceleri yüzünden iki kez işten atıldı. İ.Ü. İktisat Fakültesi'ni bitirdikten sonra bir kamu kuruluşunda çalışmaya başlamıştı. Boğaz tokluğuna kontrolör. 1951'de İstanbul Yüksek Tahsil Gençlik Derneği kurucu ve yöneticileriyle birlikte tutuklanınca işten çıkarıldı. 1960-1965 yılları arasında özel sektörde büyük bir madeni eşya fabrikasında yöneticiydi. Yine düşüncelerinden dolayı işten atılacak. Oradan aldığı kıdem tazminatıyla (17 bin TL) Gerçek Yayınevi'ni kurdu. O günlerde de büyük para değildi bu. İktisat Fakültesi'ne girmek için de babasının sattığı çamaşır teknesinin bedeli olan 20 lirayı cebine Giresun'dan İstanbul'a... koyarak gelmişti Burada hemen şu soru beliriyor Nelerin altını çizerek daha iyi anlatabiliriz Fethi Naci'yi. Önce hemen belirtmeliyim, Naci'yi Türk edebiyatından bir an çıkarsak, o edebiyatın dengesi bozuluverir. Seveni var, sevmeyeni, hatta düşmanları... Ama bu bir gerçek. Yanlışları da var belki. Ama bu bir gerçek Fethi Naci'siz bir Türk edebiyatı, hele bir 1950 kuşağı, hele hele roman ve şiir düşünemeyiz. Karşıtlarından da örnek vererek bu yöntemin sağlamlığını ortaya koyalım Attilâ İlhan'sız bir şiir, düşünülebilir mi. Asım Bezirci'siz bir İkinci Yeni. Parasız yatılılıktan söz etmiştim yukarıda. Parasız yatılılık Türk eğitim sisteminin doruk noktasıydı bir zamanlar. Türk aydınının simgesi eskiden Mülkiyeli ise, 1940'lı yıllarda da lisede parasız yatılı okuyanlar oldu. 1960'lı yıllardan sonra da öğretmenler... Fethi Naci parasız yatılı öğrencinin prototipidir. Kişiliğini birkaç öğe açıklar Babası, lise yılları, sol planda yer alışı, özeleştirisi ve Fransızca öğrenme yöntemi. İçli delikanlı. Duyarlığı onda kolay silinmez bir duygusallık da yarattı. Sainte Beuve'de yaratıcılık, analizi yer yer tehlikeye düşürür. Fethi Naci'de ise analiz yaratıcı tavırla hem güçlenir, hem de biraz örselenir. Kusuru, şairliğini hiçbir zaman yitirmek istememesidir. Lisede sevdiği kızla birlikte iftihara geçmiş tek öğrenci. Yakasında nergis. Fransızcayı kendi deyimiyle petkayı sıkarak öğrendi. Sol düşünce kaynaklarına uzanabilmek için. Bu alandaki Türkçe kitaplar bitince para biriktirerek Editions sociales'in ucuz yayınlarını aldı. Fransızcayı bir bakıma Marx'tan öğrendi. Tıpkı Sait Maden'in aynı dili Baudelaire'den öğrenmesi gibi. Erdoğan Alkan'ın Verlaine'den öğrenmesi gibi. Fethi Naci'nin sanat hayatındaki ağırlığını söylerken onun sanatçılar üzerindeki düşünsel etkisinden de söz etmek gerekir. Sanatçılar sözü eksik burada, aydınlar desek daha iyi. Yeryüzü ve Beraber dergilerindeki Oktay Deniz adıyla yazdığı yazıları, sonra özeleştirisini düşünüyorum bunu söylerken. Özeleştiride sanata tam döndü ve ileriyi, bugünü gördü. Arada kişisel hayatında büyük bir olay var. 24 Aralık 1976'da, kızını ve yeni ayrıldığı eşini bir trafik kazasında yitirince, aynı anda iki kez öldü. Bu yüzden gelecekteki üçüncü ölümü o kadar önemsemiyor. Büyük bir takvimsizliğe girdi o tarihten sonra. Bunun yazılarına yansımamış olması düşünülemez. Yine de çok yansımadı. Belki biraz daha ısırıcı oldu. Daha çok seçmeye başladı. Ama, sanırım kişisel hayatında, o iki ölümü fazlasıyla yaşadı. Yargılarına bağlı kalmadı. Kendisi değiştikçe değil, karşısındaki sanatçının değiştiğini duyumsadıkça yargıları da değişti. Çelişki mi, zorunluluk mu. Dobra. Türler arasındaki ilişkiyi en iyi bilen eleştirmen. Küser, öfkelenir. Ama yazısında öç almaz. Daha doğrusu hiç öç almaz. Yazdığı her şeyin temelinde araştırma var. Yakın çevresine tam egemen. Bu ona gerinme hakkı veriyor. Gerinirken eli bir iki kişinin yüzüne, çenesine çarpıyor. Bu yüzden çok kişi ürker ondan. Evet, parasız yatılı. Hem parasız, hem yatılı. Şemsiyesi ise uykusuz hem yatılı, hem uykusuz. 8 Ocak 1989 İlhan Berk Hiyerogliflerde üçgen yüzlü kaplumbağalar olsaydı, İşte derdim, işte İlhan Berk. İşte Keops, işte sokak, işte atlas. Gerçekten yüzündeki ve bedenindeki üçgenler giderek Mısır piramitlerine benzetti onu. Attilâ İlhan 30 yıl önce göğüstenbacaklı demişti İlhan Berk için. Tevfik Akdağ da daha iki gün önce, omuzdanbacaklı . Şiir serüveni altmış yılı buluyor. Birçok dönem yaşadı. Bütün devinimleri sınadı. Her seferinde eski kendisini inkâr eder gibi göründü. Hayır... anılarını silmek, bildiklerini unutmak istedi. Sentezi değil, gelişigüzel sıralamayı ve bundan büyük tatlar çıkarmayı özledi. Hayatını düşünüyorum, hayatı da öyle değil mi. Repliklerle yaşıyor. Düğmelere basıyor. Yazının fena tutsağı. Yeryüzünde her şey yazılmak için varmış gibi geliyor ona. Sözgelimi bardağa bardak olarak değil, yazılacak bir şey olarak bakıyor. Gökyüzüne de öyle. Şöyle diyor sonra da Gökyüzüne böyle bakan adamın hayatının cehennem olması doğaldır. Yazıya geçen çiçek solacak, yazıdaki çiçekse hiç koklanmayacak. Gençliğinde etkilendiğini söylediği Türk şairlerinin adlarını sayalım Yahya Kemal, Ahmet Haşim, Nâzım Hikmet. Bu üç adı iç içe geçirirseniz ne çıkar. Önce çok yüksek bir beğeni çıkar. Gerçekten İlhan Berk bugün ülkemizde sanat beğenisi en yüksek bir iki kişiden biri. Başka ne çıkar. Çelişki mi. İlhan Berk o çelişkiyi kabul etti. Onunla bütün bir Batı şiirini kucaklamak istedi. Türk şairinde kişisel reklam duygusu Tanzimat'tan beri çok yoğundur. Ama İlhan Berk bir canlı yayın yöntemi getirdi. Yıllar önce Ankara'da sokaklara düşer, belli bir sıra gözetmeden, sondaj usulüyle kapı zillerini çalarmış. Diyelim kapıyı güzel bir kız açtı. Sorarmış Ünlü şair İlhan Berk burada mı oturuyor. Kızdaki izlenim Demek İlhan Berk diye bir şair var, üstelik ünlüymüş. Bugün yetmiş yaşında en iyi şiirlerini yazan İlhan Berk elbet ününü salt bu yönteme borçlu değil. Ama olay İlhan Berk'i iyi anlatıyor. Doğru olmasa da, anlatıyor. Ankara'da, Piknik'te, genç şairlere bira ısmarlayarak şiirini okuttuğu doğru ama. Garson, iki arjantin daha. Yetmiş dedim, evet yetmişi döndü. Ama bugün de genç Rimbaud tavrıyla konuşmaktan kendini alamıyor Bıktım yaşamaktan, bıktım şu cehennemden. Gençliğini yaşayamamıştı, yaşlılığı ise öğrenmeye yanaşmıyor. Aslında bütün bunları yine ortada görünme tutkusuna bağlayabiliriz. Bir kız sevmiş, paşa kızı çıkmış. Kendisinde tarih kavramı olmadığı için doğum tarihini bile anımsamıyormuş. Bizim kuşağın çıkış yıllarında hepimizi etkilemişti. Bunu bir yerde yazmıştım. Yanıt korkunç oldu Etkilemekten nefret ederim. Dahası var, kendisini sevenlerden tiksinir, kaçarmış. Bunu da yazdı. Yazmak için yazmak... Bunu öylesine uç noktalara götürdü ki ortada görünme tutkusunun biçimleri de değişti. Canlı yayın ın yerini bu kez duyarsızlık almaya başladı. Hiçbir şey istemez, hiç tepkisi yoktur, süt nedir, şeker nedir... Farklılaşmayı duyarsızlıkta aradı. Elbet, bütün bunlar sadece görüntüde. Yine de İlhan Berk'in kimliğini hiç etkilememiş olamaz. Yazıyı kendisinin fizik ve doğrudan uzantısı haline getirmek isterken, tersi bir durum da ortaya çıktı Kendisi yazının uzantısı oldu. Bu çılgınlığı yaşadı İlhan Berk. Geçmişi olmayan adam. Gerçekten geçmişi yok. Bugün bulanık, yer yer anlamsız, yer yer de tehlikeli biçimde saydam bir şimdiki zaman içinde. Sanatıyla hayatı bu anlamda tam çakışma halinde. Bu bir başarı mı. İstediğine ulaşmış olmayı başarı sayarsak, evet. Yine de yarın başka şey isteyebilir. Hatta en eskisi gibi, merkantilist bir söz sanatına yönelebilir. Bugün aşırı ölçüde çocuk-ihtiyar, ama hiç ölmeyecek bir görünümde. Yarın mesir macunu lekeli bir şemsiyeyle ortalarda dönmeye başlayabilir. Yolcu, n'olur, sevaptır, ihmal eyleme, Yukardaki sayıya bir sıfır da sen ekle. 15 Ocak 1989 Murat Belge Yaşar Kemal'den önce Faulkner'ı, Köroğlu'ndan önce Kral Arthur'un Ölümü'nü okumuş. Böyle bir gerçek var Murat Belge'nin yetişme sürecinde. Üstelik, Faulkner'dan sonra Yaşar Kemal'e bakma, Kral Arthur'un Ölümü'nden sonra Köroğlu'nu değerlendirme durumunu yaşadı. Bir çeşit dıştan bakma durumu. Bir düğüm bu. Ama Murat Belge için bir elverişlilik, bir güç de yarattı sonuçta. Dahası, bazı konularda öznel olma hakkı kazandı. En yabancı sayıları kişi kültür alanında yerli temel aradı. Ayrıca hep konsensüs dönemlerinde bile. aradı. En hızlı Sakalıyla ve kısık bakışıyla Tarzan'la çatışan çizgi roman kişisine, Stevenson'a benziyor Eba Müslim'in Mervan'a karşı savaşında dost Tristan olarak boy gösteren gizemli Behzad'a da... Solcu Ahmet Cemil. Yüksek savı yıktı. Alçakgönül düşüncede yeni bir dolaşım kazanmışsa, bunda onun payı da var. Yeni Eyuboğlu-Günyol. Bilime bağlı. Ama insansal'ın bilimsel'den her zaman taşacağına da inanıyor sanki. (Bu son cümleyi, ne demek olduğunu tam bilmeden yazdım. Murat Belge'nin izdüşümünü ararken...) Burhan Belge'nin oğlu, Yakup Kadri Karaosmanoğlu'nun yeğeni. Bir de ön annesi var Zsa Zsa Gabor. Entelektüel, seçkin bir ailenin çocuğu Murat Belge, 1944 doğumlu. İngiliz Lisesi'ni, İÜ Edbiyat Fakültesi İngiliz Dili ve Edebiyatı Bölümü'nü bitirdi. Asistan, doçent oldu. Sanırım, 27 Mayıs 1960, Murat Belge'yi açıklayan bir tarih. Babası Demokrat Parti ileri gelenlerinden olduğu halde, 27 Mayıs'ı büyük sevinçle karşılıyor. Bir yerde babasına karşı bir tutum içinde. Ama Yassıada olayı, hukuka aykırı olduğunu öğrendiği olaylar yüreğinde bir dram köşesi de yaratıyor. 1960-61'de bir yıl Amerika'da. Neden. Olaylardan uzaklaşma isteğiyle mi, uzaklaştırmak mı istediler onu olaylardan. O sıra henüz lise öğrencisi. Amerika dönüşü, hep ortalama bir öğrenci olduğu ortaöğrenimini birincilikle bitiriyor, ondan sonra hep birinci. Düşünsel yönden benimsediği 27 Mayıs ona önce kişisel, sonra düşünsel yönden bir alt çelişki sunmuştu. Ne yaptı. Nazlı Ilıcak gibi öç alma duygusuna değil, demokratik bir düşünce eğilimine girdi. Sanıyorum, Türk toplumunda konsensüs arama özlemi de 1960'da köklendi onda. O sırada kaç yaşında daha. Boheme girdi. Kumkapı'da meyhaneye girerken özel lise armasını cebine kaydırma sakınganlığını gösteren delikanlı, üniversite yıllarının başlarında aynı yerde, mendireğin içinde, kısa bir süre meyhane de işletti. Kör Agop gidince burada hem aşçılık, hem garsonluk yaptı. Hakiki hayat sahneleri de aradı. Bu da var Murat Belge'nin hayatında. 12 Mart'ta tutuklandı ve Sağmalcılar'da ve Selimiye'de 26 ay yattı. 12 Eylül ne götürdü ondan. kuruluşuyla öğretim üyeliğini bıraktı. YÖK'ün Kişilerin hayatlarına baka baka sonunda şöyle bir duygu uyandı bende 27 Mayıs'ta, 12 Mart'ta, 12 Eylül'de, bu tarih duraklarında kişiler nasıllar. Buna mutlaka bakmak gerekir. Murat Belge'ye ışık tutan başka şeyler. Evet, 27 Mayıs, 12 Mart, 12 Eylül sonra Cumhuriyet'teki yazıları (bunların bir bölüğünü Tarihten Güncelliğe adlı kitabında topladı), Halkın Dostları dergisi, Birikim dergisi ve yayınları. Yeni Gündem dergisi, İletişim Yayınları... Murat Belge bunların en çok hangisi. Hepsi, elbet. Yine de ikisini ayırıyorum Tarihten Güncelliğe'deki yazılar ve Yeni Gündem'de Müslüman kesimle diyalog arayışı. Yani din dışı öğelerden (profan) kutsala (sacré) bakış ve Türk entelijansiyasında konsensüs özlemi. Önce birinciyi alalım. Murat Belge'ye göre bir şey yaygınsa, o şey gerçektir artık netliği ne olursa olsun onu anlamaya, tanımaya çalışmalıyız. Alt kültür ya da yan kültür, sözgelimi bir arabesk olayı büyük bir yaygınlık kazanmışsa, bir yerde artık hemen mahkûm etmeden, onun üzerinde düşünmemiz gerekir. Belge'de bu açıdan, R. Barthes'ın Mitolojiler adlı yapıtındaki tavır var. Ancak Barthes'ın açılmamak isteğiyle çırpındığı şeyleri o yalnızca anlamaya çalışmakla yetindi. Günlük hayat mit'leri üzerinde düşünmekten tat aldı. Toplumun gerçek ideolojisini orada aradı. Müslümanlarla diyalog kurması iki cephede de eleştirildi. Bu tavrın sol düşünceye sığamayacağı, Murat Belge'nin İslamiyetle sosyalizmi fırsatçı bir tavırla birleştirme yoluna girdiği, ya da siyasi ittifak kurma peşinde olduğu söylendi. Şemsiyesinin marka kısmı biraz kazınmış, hani daha ucuz bir yerden alındı sansınlar diye. Ve şemsiyesini çadır tiyatrosu olarak da kullanmak ister. 22 Ocak 1989 Levent Kırca Bir sürü ad. TV'de hemen her gün boy gösteriyor. TV, bir yerde kendi kendisinin konusu haline geldiği için yaratıcılıklarını ertelemişler ya da yaratıcılıktan bir şey beklemiyorlar sanki. Tiyatro değerlerine değil, TV reklam programlarının oyunsal koşullarına uyarlandılar. TV'de reklamlar giderek sanatın yerini tutmaya başlarken, bu tür skeçler de reklam karelerinin esprisine göre biçimlendi. Duruk, an içinde, kandırıcı kareler... Diyelim ki yeni bir zanaat bu. Ama tiyatrodan hiç yararlanmıyor. TV'de sayıları giderek çoğalan bu tür arkadaşlarda büyük komedyenlerden bir ışık yok. Bir Münir Özkul'dan, bir Genco Erkal'dan, bir Erol Günaydın'dan bir şey kapmamışlar. İp birdenbire kopmuş. Yalnız Levent Kırca'dan yine de bir tortu kalıyor insanda. Onu yadsıyamıyorsunuz, hiç değilse tam yadsıyamıyorsunuz. Eski ustalardan Gazanfer Özcan'dan aldığı etkiyi bozmuş, onu biraz da tanınmaz kılmak için Nejat Uygur uydurukçuluğundan geçirmiş. Yine de bir tiyatro adamı o. Üstelik Gazanfer Özcan'a eklediği şeyler de var. Sözgelimi Neyzen'lik tevatürü. Sözgelimi bir Anadolu Diyojen'liği... Hem naif, hem hilebaz, hem çıkarsız... Sonuçta yer yer içe dokunan bir şey de var Kırca'da. Levent Kırca'nın başka kaynakları da var. Sururi kardeşlerin İstanbul Tiyatrosu'na miras yoluyla geçmiş oyun tavrı. Burada Müjdat'ın payının Kırca tarafından da öbür sanatçılar tarafından da bir ölçüde inkâr edildiğini görüyoruz. Söze ve bedene dayanan bu tavırdan kimsecikler söz etmiyor. Ayrıca Levent Kırca'nın yüzünde sinema sonrası ve hemen TV sırası bir espri var. Sinema sonrası şoför argosu, tarihsiz mimikler. Sahi ne anlatıyor sessiz, ıssız, sözden alabildiğine kaçan bu mimikler. Neyin yansısı. Salt mim ve içeriksiz varsayım. Drama istemez. Salt eğlencede var olmak isteyen, yadsımayan, kabul eden, hatta boyun eğen bir mizah... Umutsuz şaka, gerekçesini saklayan hüzün. Hem taşralı hem de müthiş İstanbullu. Sessiz absürd. Sanırım Metin Akpınar'ı da bu yönüyle etkiledi. Bir sözcüğün altını çizerken yok olabilir Levent Kırca. Ama koşulu Metin Akpınar sözcüğün yanından sıyrılır ve sıradan olayı hemen üstlenebilir. Benzerlerine bakmak daha iyi anlatacak Kırca'yı bize. Figüran Osman, Feridun Karakaya'ya (Cilalı İbo) borcunu hiç ödemedi. Tuncer Özinel ise figüranlıktan hiç kurtulmamak için her şeye razı oldu. Ayşegül ve Ali Atik'ler normal tiyatroyu üstlenerek bir denge kavramına bağlandılar. Salt fizik, Ahmet Uğurlu'yu, bir ölçüde de Yasemin Yalçın'ı tehlikeye attı. Enis Fosforoğlu ise deneyimi olan tiyatroyu riske etmemek için bu zanaata sakıngan, biraz da soluk kalmayı yeğ tuttu. Daha doğrusu ona razı oldu. Yüzü gag tarlası. Yüz tane maskesi var. Surat yoğun bir sanatı geliştirmek ister. Ama bu arada bedenini kullanmayı unutmuş. Sinemada belki, ama tiyatroda beş dakika oynayamaz. Sahnede on adım atamaz. Unutmuş. Aynı ekolden Zeki Alasya'nın ikinci adımı bile atamayacağına bahse girerim. Metin Akpınar. Oyunculuktan geliyor o. Sürünerek de olsa gerçekleştirir sahne maratonunu. TV'nin bu alandaki çocukluk hastalığı daha şimdiden bir sürü tahta çocuk, bez bebek, canlı kukla yaratmışa benzer. Bu bir kusur mu böylesi yeni komedyenler ve ikililer için. Değil belki. Yeni bir yapılanmanın ürünleri olarak da bakmalıyız onlara. Yine de bu tür sanatçılarda büyük bir beslenme eksikliği olduğunu söyleyelim. Ve gazino kolaycılığı... Sözgelimi Zeki Alasya yüzde yüz kendisiyle sınırlı. Hiçbir zaman kendinden başka biri olamıyor. Cin bakışlı çocuk, o kadar. Oysa belli ki kendi alanının az rastlanır entelektüeli. Tiyatrodan, geleneksel tiyatrodan kopmak... Jarry tiyatrosu da kopmuştu sahneden. Ama tiyatroya daha büyük ve başka bir gökyüzünde soluk aldırmak için yapmıştı bunu. Hayatın unuttuğu, gözlediği, ya şeylere yönelmek için... da açıklayamadığı Kırca'da bu yok. Neyi mi gizliyor. Ne olduğunu kendisinin de pek bilmediği bazı şeyleri. Yine de anlamsızlığının altında bir gerçek var gibi. Gaglarında tarihsel bir kesit de mi var. Bu niteliğiyle benzerlerinden ayrılıp, bin bir maskesiyle yine de açımlayıcı bir konum kazanıyor. Ayıralım onu öbürlerinden, isterseniz. Ekranın büyük aptalı. Şemsiyesinin bezi yok da, iskeleti var. Var gibi. 29 Ocak 1989 Bülent Şemiler Sabri Esat Siyavuşgil'in bir dizesini anımsıyorum Pasaport bir yolculuk romanıdır. Siyavuşgil yaşasaydı da, 1980'li yıllarda Türk ekonomisinde ve bankacılık sisteminde baş gösterecek prensler olayını görseydi şöyle bir dize de yazar mıydı Çifte pasaport bir yurtseverlik ikilemidir. Yurtseverlik diye işi ileri götürmeyelim de, yurttaşlık ikilemi yle yetinelim. Ayrıca, elbet, kişiden kişiye değişir bu. Çift pasaport çift yurttaşlık kavramı konusunda, pasaportun birini öbüründen çıkarmanız, yurttaşlığı işin geri kalanıyla değerlendirmeniz de gerekebilir. Hiç değilse şöyle diyemez miyiz Çifte pasaport bir yurttaşlık bilmecesidir. Ayrıca hepsi Ahmet Özal'ın arkadaşı. Bülent Şemiler. Şemiler, başına gelenlerden ötürü ve sorunsallığı yüzünden, bunların bugün için prototipi. Prensler olayının, kimi zaman abarmış da olsa, tipik yanlarını onun serüveni, konumu, kişiliği, tepkileri, çıkışları, üslubu ile açıklayabiliriz. Bir sürü prensi var Özal'ın Rüşdü Saracoğlu, Cengiz İsrafil, Engin Civan, Coşkun Ulusoy, Bülent Gültekin, A. Söylemezoğlu, T. Özkan... Elbet en başta da şahprens Ahmet Özal. Bence bunların adları tek tek kısa günde unutulacak ama bir arada her zaman anılacaklar. Tarihsel bir kesitin tanınmış öğeleri, reklam tasarımları, yol imlasında geçici ve ara önlemler, fresk için kovayla duvara atılmış boyalar... Turgut Özal hayali ihracatın kurucusu. Ama bu arkadaşlarla hayali ithalatı kendisi gerçekleştirdi. Anayurtlarına birer konkiskador dehşeti, şımarıklığı, barbarlığı ve kolaycılığı soktu onlar. Rüşdü Saracoğlu biraz başka gibi. Onda, son çözümlemede bir devlet adamı kumaşı da var sanki. Konuşması, tavrı, oturup kalkması öyle. Bürokrasiyi yıkarken, onun usullerini sezerek ve kendi görgüsünden geçirerek yapıyor bunu. Ama nedense hep istemediği şeyleri üstleniyor. Sözgelimi Merkez Bankası Başkanı olarak 20 ayda gelmiş geçmiş en büyük emisyonu yaptı sonra da tutup bunun kötü şey olduğunu söyledi. Doğruyu sezdirmeden eğriyi yapmıyor. Ama eğriyi de gerçekleştirmeden edemiyor. Yüzü mü tutmuyor yeni Atilla Karaosmanoğlu'nun. Beyaz Türk diye de anılan Saracoğlu'nun siyasal hayatının Turgut Özal'ınkiyle bitmeyeceği söylenebilir. Renkli Türk lerden bu yanıyla ayrılıyor. Onlar gidecekler, hemen unutulacaklar. Unutacaklar da. Şemiler üzerinden düşünmeye çalışıyorum prensleri. Elbet bazı bilgileri, deneyleri var Şemiler'in. Ama bunlardan ancak danışmanlık (sözcüğün dar anlamıyla) çerçevesinde yararlanılabilir. Çünkü Türkiye'yi, ülkemizdeki yasal çatıyı, geleneksel bürokratik mekanizmayı bilmiyor. Asıl önemlisi, daha önce hemen hemen hiç üst düzey yönetim deneyi yok. Bunlar nasıl olsa onun çalışma tutkusunu da, bilgilerini de karartacaktı. Turgut Özal ne yaptı. Yönetici yaptı onu. Parayı kendi kişisel denetimine almak için her ilginç noktaya bir Şemiler getirdi. Prensler para denetimi konusunda ipi Özal'ın eline verecekler ve hiçbir hesap verme duygusu taşımayacaklar. Hükümetle Meclis'i yok eden Özal, prenslerle de hükümeti devreden çıkardı. Şemiler Akdenizli Laz. 1954'te Kıbrıs'ta doğmuş. Çok yetenekli... Yetenekli de, bugüne dek o yeteneğin ipucunu görmedik. Bir bilanço çılgınlığı var. 100 milyarlık zararı bilanço üzerinde o saat 100 milyarlık kâra dönüştürebilir. Büyük Millet Meclisi'ne, milletvekillerine, bütçe komisyonuna hakaretler yağdırabilir. Karayipler'de, Kanarya Adaları'nda kurt dökebilir. Aslında KİT'lerin Azrail'i olarak işe başlamıştı, sonra özelleştirme olayını İsrafil'e bıraktı. Anadolu Bankası'nın başına geçip onu boğazladı. Sonra da onu mal ettiği Emlakbank'ın genel müdürü oldu. Başbakan yardımcısıyla düello etti. Kazandı. Daha doğrusu başta kazandı. Ne oldum bankacısı. Emlakbank marşının sözlerini de onun yazdığı anlaşılıyor. Bakın ne demiş Dünyayı iyi tanırım, Dünyayı bilirim. Şu satırların yazıldığı sırada Amerika'da. İzinle gitmiş. Sonunda Turgut Özal'a da karşı çıkacağına, ona da küfürler yağdıracağına bahse girerim. Şemsiyesi armağan. Sapında bir, hayır iki maymuncuk. 5 Şubat 1989 Rauf Mutluay Antalya Lisesi, Kastamonu, Edirne liseleri, İstanbul Fatih Kız Lisesi ve Atatürk Lisesi... Bu liselerde 1950-1970 yılları arasında okumuş çok kişiye rastladım. Konuşurken sözü ne yapıp yapıp lisedeki edebiyat öğretmenlerine getirdiler. Unutamamışlar onu, düşünce, sanat, kişilik açısından çok şeylerini ona borçlularmış... Rauf Mutluay kadar öğrencilerine sinmiş, yansımış kaç hoca vardır diye düşündüm her seferinde. Bugün böyle büyük hocalar var mı diye düşündüm. Bir de şöyle düşündüm Eskiden bir lise öğretmeni, hele lise edebiyat öğretmeni ne önemli kişiydi. Onların yanında profesörler, bakanlar, genel müdürler kaç para. Hayatın eşliğinde yaklaşabileceğiniz ilk ve çoğu zaman tek büyük adamdı edebiyat öğretmeni. Bir de bunun büyükleri var. İşte Rauf Mutluay son büyük hocalardan biri. Büyük hocalar bundan sonra da gelecek elbet. Benim demem bir geleneğin son büyük hocası. Ayrıca, liseler yıkıldı bugün, bizim liseler. Gelen duyarlık artık başka bir duyarlık olacaktır. Rauf Mutluay bir yazar aynı zamanda. Son kırk yılın en ağırlıklı eleştirmenlerinden, edebiyat tarihçilerinden biri. Ama ona benzersiz olduğu yerden, hocalığından bakmak bana daha elverişli geliyor. Hocalığı daha iyi açıklıyor Rauf Mutluay'ı. Türk Buffalo Bill'i. Rumelili âlâ adam. Bıyıklarını fora etmiş. Bıyıkları yalnız gönlünün değil, kalbinin de uzantısı tarih, eğitbilim, tütün ve sedefotu kokar. Ve hemen üstünde ikindi gölgeli Tuna bakışı. Anasız, babasız, amcasız, halasız, teyzesiz, dayısız büyüdü. Bu yüzden olacak, 6 milyar kardeşi var. Herkese kardeş olarak sarılır. Öğrenciye yansıması da o anlamda olmuş. Bilgiyi vermemiş, paylaşmıştır. Kendisi de çok şeyini iki hocasına borçlu Eflatun Cem Güney ve Hakkı Süha Gezgin. Gezgin'e bir soru sormuş sınıfta, o da ona hemen bir kitap vermiş. Sanırım bu olayın genç Rauf Mutluay'da yöneltici etkisi olmuştur. Hocalarını sevmek, işini sevmeye götürdü onu. Liseyi bitirdiğinde Mülkiye sınavını da kazanmıştı. Tıp Fakültesi'ne de girebilirdi. Ama Yüksek Öğretmen Okulu'nu seçti. Benzersizdir bu okul. Ayrıca kendi alanında Mülkiye'nin eşdeğeridir. Parasız yatılı Rauf, orada hocalıktaki tören duygusunu edindi. Edebiyat Fakültesi Türk Dili ve Edebiyatı Bölümü'ndeki öğrencilerle bu okula kayıtlılar arasında bir ayrım olmuştur her zaman. Vaktiyle Tıp'la Askeri Tıp arasında da böyle bir ayrım vardı. Aynı dersleri görürler, ama vardır böyle bir ayrım. Yaratıcı bir tekke görünümü de söz konusudur. Yüksek Öğretmen Okulu'nda. Muallimliğin iyi yanları medreseden, onu pek örselemeden tam kurtuluş... Anadolu'daki öğretmenlik yıllarında (10 yıl) hiç yazmamış olması da bana ilginç görünür. Yalnızca öğretmendir, ona adamıştır kendini. Bütün erkek öğrencileri hayran, bütün kız öğrenciler hayran ve âşık. İlk öykülerinden birinin adı Gök Ekin . Rauf'u açıklıyor mu. Hiç değilse o günlerdeki Rauf Mutluay'ı. Ziya Gökalp ve Sabahattin Eyuboğlu bir arada mı bu adda. Talip Apaydın'la Sabahattin Eyuboğlu. Yok, yok, Tanpınar'la Eyuboğlu... Dikkat ederseniz, Eyuboğlu adı değişmiyor... Mutlu aile babası. Öyle ki çok kez vurgulamak gereğini duymuştur Hayatımın en büyük şansı bu evliliktir diye. Bu niteliğiyle kuşağı içinde ayrı bir yeri var. Bohemin ortalık yerinde durmuş, ama ölçüyü yalnız kendi adına değil, oradaki herkes adına da korumuştur. Ne ki, an geldi, dünyanın en düzgün, en ölçülü, en mutlu, en usturuplu adamı kendini açıklanmaz bir boşlukta buldu. Bu bunalıma girdiği belli oluyordu. 1980'den hemen önce iki olay var Mutluay'ın hayatında. Cumhuriyet gazetesinden ayrılmanın kendisinde sanılanın ötesinde bir yalnızlık duygusu yarattığı sanısındayım. Ama asıl bunalım nedeni, evine atılan bomba oldu. Bomba daha patlamadan evdekilerin elleriyle sokağa fırlatılmış ve orada infilak etmişti. Kendisine değil, evine atıldığı için... Evine, eşine, çocuklarına, gençliğine... O günü ve izleyen günleri şöyle anlatıyor şimdi Her şey bir anda tepetakla oldu... Görev duygusundan olacak, eleştirmen Mutluay, edebiyat tarihçisi Mutluay'la çatışır da. Edebiyat tarihçisi daha genel sözcüklerle konuşur. Sözgelimi Hüseyin Rahmi Gürpınar'a 100 Soruda Türk Edebiyatı'nda (1969) uygun bir ortalamayla yaklaşmıştır. Ama aynı yıllarda bir dergide Gürpınar'ı korkunç didiklemiş, boş bir torba halinde köşeye atmıştır. Çelişki mi. Ne olursa olsun Mutluay'ı açıklayan bir şey var burada. Yakınındakilere daha bir duyarlı olduğu da bir gerçek. Cumhuriyet şiirini dört adda topluyor Faruk Nafiz bir bakıma kendisidir. Yüzme biliyor mu acaba. Bilmiyorsa, iyi niyetindendir, diyorum. Şemsiyesini çardak olarak kullanır. 12 Şubat 1989 Hasan Celal Güzel Karikatüriste öğüt Yumru kök pancarlar vardır zeki ve derli toplu bir pancara gözlük tak. Tabii, şekerpancarı... Ve elbet, güneş gözlüğü. Bunu yap, Hasan Celal Güzel hemen çıkar ortaya. Şerbetçigüzeli. Ara rejim mülkiyelisi. 1945 Gaziantep doğumlu. Bir prensi de oydu o günlerin. Hele politikaya gireceği günlerde çok yüksekten konuşuyordu. Başa güreşmekteydi büyük bürokratlık konusunda. Herkesin bir yana savrulduğu bir evrende bu alan boştu. ANAP'ta bir Kemal Cantürk sıcaklığı yaratabilir miydi. Kemal Cantürk'ü zaman zaman, daha doğrusu yeri geldiğine inandıkça, Feyzioğlulaştırarak kişisel tutkusuna yollar aradı. Bugün de öyle. Yeni Turgut Özal olmakla yeni Demirel olma tasarımı arasında gidip geldi. Ama bu tasarım fantezi olarak kalacak. Çünkü arkadaşımız kısa vadede çok dirençsiz bir adam. Uzun vade içinse dirençsiz bile değil. İmparatorluğa oynarken bir yerde küçük bir kontluğa razı oluyor. O da Cumaovası Belediye Başkanlığı düzeyinde. Tıpkı Mehmet Yazar gibi, Kâmran İnan gibi. Mehmet Yazar ve Kâmran İnan'ın özel durumlarının da altını çizmek gerek. Sonradan ve dışarıdan geldiler partiye. Ön sırada, ama memur gibi oturmaları bir açıklama bulabilir. Ne olursa olsun, üçü için şöyle diyebiliriz Turgut Özal üçünü de en güzel biçimde harcamanın yolunu buldu Kâmran İnan sadece bir danışman bugün, hem de Dışişleri'nden iyice koparılmış Mehmet Yazar basınla sürtüşmenin ortalık yerine itilmiş... Hasan Celal Güzel. Onun yalancı çıkması, tutarsız görünmesi için önüne dizi dizi uçurum sunuldu Milli Eğitim Gençlik ve Spor Bakanlığı'nda. Savunmak istemeyeceği bir sürü şeyi de savunmak zorunda kaldı. Bir gün olumlu, bir gün olumsuz konuşması bundan. Gençlik Şûrası günlerini düşünelim. Şûra öncesi, Şûra sırası ve Şûra sonrası sözlerini. Özgürlük terimleri bağnazlık terimleriyle iç içe... Başta bağımsız bir kişi gibi boy göstermek isteyen Güzel, kalıbının adamı olduğunu kanıtlayamadı. Başa erken mi soyundu. Ya da hiç soyunmaması mı gerekirdi. Bu soruların bugün için yanıtı yok. Ama Hasan Celal Güzel'in serüvenindeki ilginç düğüm de tam burada işte. Varsayımlar çocuğu, gizilgücünü, propaganda değerini yitirdi Özal'ın karşısında. Başa güreşemez artık. Bir günler hırsını zekâya hemen dönüştürebiliyordu. Bıyığını balta kesmiyordu uyarılarında aysberg sürprizi de vardı. Taşar'larla çalıştığı sıcak günler. Bir bildiri, bir seçenekti sanki. Yedek güç sanki. Bugün kendisi de anımsama yürekliliğini gösteremez sanıyorum o havayı. Kaypak demeyelim, ama son derece kaygan. Hiçbir çıkışını tamamlamadı. Netleştirmedi. İnsancıl bir yanı var. Nedense bundan utanma gereği duyuyor zaman zaman. Politikanın güzel bir şey de olabileceğini, açık söze dayanabileceğini hiç düşünmüyor. Evet, balta kesmiyordu bugünse bıyık silen biri. Yine de yıldız tabii. Keseliyıldız. Karikatüriste uyarı Başka yumru köklere gözlük takmaya kalkma sakın. Şekerpancarından şaşma. Yoksa başka portreler çıkar bahtına. Sözgelimi büyük özel bankalardaki bazıları... yönetim kurulu üyelerinden Karikatüriste öğüt II Gözlük hiç değilse dumanlı olacak. Çünkü Hasan Celal Güzel şemsiyesini de güneş gözlüğü olarak kullanıyor. Görmek için mi, görmemek için mi. 19 Şubat 1989 Server Tanilli Server Tanilli'nin yüzünü daha yakından görmek için hayatının daha alt tarih duraklarına inmek gerekiyor. Çocukluğu Van'da ve Kars'ta geçmiş. Babası Cılavuz'da görevliymiş. Cılavuz Köy Enstitüsü'nün kuruluşunda da büyük emeği olmuş. Server o sıra daha ilkokul öğrencisi. Köy Enstitüleri gerçeğini bir destan olarak algılamış. Ortaokulda da
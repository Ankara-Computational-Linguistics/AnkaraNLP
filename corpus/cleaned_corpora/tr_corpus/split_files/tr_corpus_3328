artık daha çabuk yoruluyordum. Doğum günümü bile unutuyor, günler sonra fark ediyordum geçtiğini. Sanırım yaş almak korkutuyordu beni, sona yaklaştığımı görüyordum. Daha yavaş çıkıyordum merdivenleri, beşinci basamakta duraklıyordum. Kısa kısa, hızlı nefes alış-verişlerim çocukluğuma götürüyordu beni. Birkaç hamleyle ağaçlara çıkışım, düşmeyi göze alışım… Genç olmak tecrübe etmek, denemek demekmiş şimdi anlıyorum. Risk almak gençken daha kolaymış. İnsan yaşlandıkça gelecekten endişe duymaya başlıyormuş ve bu endişeler yeni şeyler denemesine engel oluyormuş. Hata yapmayı göze almaya korkar oluyormuş insan yaşlandıkça. Şimdilerde yeni bir trend almış başını gidiyor: Bütün kitapçılarda “Ölmeden Önce Görülmesi Gereken Şehirler” kitapları, “Ölmeden Önce İzlenmesi Gereken Filmler”... Yeni farkına varıyorum az gezdiğimin. Kendime bir liste yapmak istiyorum. Ölmeden önce yapacaklarım için… Yaşlılık konusunda tedirgin olmamıza sebep olan da bu değil midir zaten? Ölümü düşünmek… Bir defter ararken okumayı yarım bıraktığım kitap, Wilhelm Schmid’in “Sakin Olmak: Yaşlanırken Kazandıklarımız”ı düşüyor üstteki raftan. Yere düşmesiyle yerdeki tozların havalanması bir oluyor. Öksürmeye başlıyorum, küçücük şeyler hastalanmama yetiyor. Yerleri silecektim, tozların kalkmasıyla unuttuğumu fark ediyorum. Yoksa yaşlılık hastalıklarından biri mu bu da? Aylardır zihnimde cevaplarını aradığım sorular var. Zamanla daha fazlasını mı unutacağım? Kitabın üzerindeki tozları silerken kitapçıdan ilk aldığım günü hatırlıyorum, raftan öylesine çekip alışımı, yarısına gelip ne gerek var diyerek okumayı erteleyişimi… Bir umut vardı içimde. Sanki okumayı ertelesem yaşlanmayacakmışım gibi. Sayfaları çevirdikçe kitap daha çok çekiyor beni içine, daha çok ilgimi çekiyor. İşte şimdi anlaşmaya başlıyoruz 1 Dilara ERGÜL eserle. Wilhelm Schmid eserin önsözünde kendini yaşlanma tecrübesini yaşayacak son insan olarak tanımlıyor. Belki son insan değildim ama yaşlanacağım fikrine kendimi hazırlayamamıştım ben de. Schmid’in tecrübelerini okurken her satırında kendimi görüyorum. “Altmışıncı doğum günümde, çok güzel geçen ve bir daha asla yaşayamayacağım ellili yaşlara veda etmenin hüznüne kapıldım. On yıl önce, kırklı yaşlara veda etme burukluğuna kapılmıştım, kırkların bir kıymet-i harbiyesi vardı, gelecek yıllarsa hiç güven vermiyordu.”1 Geleceğin güven vermediği, endişelendiğimiz doğruydu. Kitabın sayfalarını çevirdikçe Wilhelm ve ben daha çok şeyi paylaşır olmuştuk. Her satırını okuyuşumda daha çok ortak noktamızı buluyordum. İşitme cihazlarından bahsediyordu bana Schmid, bunamaktan, kamburunun çıkmasından… Okudukça tedirginliğimin artmasına rağmen elimden de bırakamıyordum kitabı. İlaç saatimin geldiğini görüp, kitabı kenara koyuyordum. Camı çatlamış küçük aynam çekiyordu dikkatimi. Aynanın çatlakları altında kendi yüzümü görüyorum. En son ne zaman bu kadar uzun izlemiştim aynada kendimi, kim bilir. Çizgiler içinde kalmıştı yüzüm, her biri anılarımı taşıyan çizgilerle doluydu. Aynayı bırakıp da kitaba uzandığım anda hatırlıyordum ilaç saatimin geçtiğini, az kalsın unutuyordum. Kitabımı alıp, kedimin tırmaladığı koltuğa otururken ne kadar yalnız olduğumu bir kez daha hatırlıyordum. Endişemin sebebini daha iyi anlıyordum: yaşlılığının nasıl gerçekleşeceğini bilememek ve nasıl olacağını seçememek. İşte beni korkutan da buydu. Saatler sonra bitiriyorum kitabı. Hala tedirginim, içimdeki endişe henüz terk etmedi beni. Lakin artık yalnız değilim, Wilhelm var… 2 Dilara ERGÜL KAYNAKÇA 1Schmid, Wilhelm. Sakin Olmak Yaşlanırken Kazandıklarımız. Berlin: İletişim Yayınları, 2015. 3 Mehmet Öncü BİLİMSEL DEVRİMLER ÜZERİNE Bilim günümüzün en etkili ve en üstün uğraşıdır. Bilim yapmak demek para veya şöhret kazanmak demek değildir. Bir insan eğer bilimle uğraşıyorsa onun yegane amacı bilgi tatminini sağlamak veya bilgi çemberimizi olabildiğince genişletmektir. Bunları yaparken de bilimsel topluluğun miras bıraktığı soruları devralarak işe girişir ve bu soruların her birinin çözümü bize yeni sorular hediye eder. Peki devralınan sorular bize bilimin yığılarak ilerlediğini mi ima etmeli yoksa büyük çıkmazlardan sonra gelen büyük sıçramalarla mı? Thomas Kuhn Bilimsel Devrimlerin Yapısı kitabında bu soruya paradigma olgusu ile karşılık vermiştir. Bu paradigmalar dönemin bilim topluluğu tarafından benimsenmiş genel bilimsel kanılar olarak düşünülebilir. Kuhn’a göre bilimsel ilerleme büyük buhranlar sonucu ortaya çıkar ve tomurcuklandığı paradigmayı yerle bir eder. Lise felsefe derslerinden hatırladığımız kadarıyla felsefe yığılarak ilerleyen bir uğraş alanıdır ve bu alanda cevaplar değil sadece sorular ve yorumlar vardır. Neredeyse bütün bilimlerin felsefeden türemesine rağmen bilim ve felsefe bu gibi çok temel konularda taban tabana zıttırlar. Bilim birikmez ya da yığılmaz, bilim ilerler fakat bu ilerleme de bir önceki kuramın üstüne eklemelerle gitmez. Bilimdeki ilerlemelerde yeni kuramlar, eski kuramları yerle bir eder veya doğanın, eski kuramın ele almadığı bir yönünü açıklar. Fakat yeni kuramı oluşturan bilim insanları da bunu eski kuramı görmezden gelerek yapamazlar. Çünkü eski kuramın doğurduğu sorulardan yola çıkmaları gerekir. Eğer ortada soru veya sorunlar yoksa yeni bir kurama ihtiyaç duyulmuyor demektir ki bu da çok nadir olan bir olaydır bilim tarihinde. Bahsettiğimiz sorular ya da sorunlar güncel olan kuramla açıklanamadığı için yeni kuram arayışları ortaya çıkarır. Bu arayıştan önce de bilimsel çevre çok büyük bir açmazla karşı karşıya kalır, ta ki Newton, Maxwell veya Einstein gibi zihinler devreye girene kadar. Peki nasıl yapılır bilimsel devrim? Bilim tarihine baktığımızda bilimsel devrimleri gerçekleştirenlerin hepsinde gördüğümüz ortak bir özellik varsa o da meraktır. Merakla birlikte bulunması gereken bir diğer özellik de tatmin olmama duygusudur. Çünkü bilim şu ana kadar “her şeyin teorisine” ulaşamamıştır ve bilim insanları için bunu bulana kadar tatmin olmamak da en büyük azim kaynağıdır. Bilimsel devrim için en önemli olan şey de perspektif farkıdır. Farklı açılardan bakan insanlar daima diğerlerinden farklı şeyler görecekleri için farklı yorumlar ve çözümler getirmeleri daha olasıdır. Bu da bilimsel devrimlerin genelde neden genç bilim insanları tarafından yapıldığını açıklar. Genç bilim insanlarının henüz sahiplendiği ve hayatını adadığı bir bilimsel kuram ya da Kuhn’ın deyimiyle paradigma olmadığından, mevcut sorunları daha iyi görüp daha efektif çözümler getirebilirler. Bir kuramı sahiplendiğinde onu terk etmek bilim insanı için en zorlu işlerden biridir. Bu yüzden sadece kuramlar değil kültür, dil ve din gibi olgular da bilim insanının yorum ve bakış açısını sınırlandırmaktadırlar. Kültürel, dini ve lingustik çeşitlilik ne kadar perspektif farkı yaratsa da bilim insanının muhakeme yeteneğini zehirleyebilmektedir. Bu nedenle bilim insanı eğer paradigma değiştirebilmek istiyorsa hiçbir dini görüşe bağlı olmamalıdır. Dilin sınırlarını kırmalı ve kültürlerin ötesine geçmelidir. Hepsini reddetmesi gerektiğini söylemiyorum, sadece bunların bize izin verdiği görüngülerin dışına çıkmak onlar için zor olmamalı hatta nefes almak kadar kolay hale gelebilmelidir. Dilin anlatmamıza izin verdiği kadarıyla yetinmemeli, farklı tabirler geliştirmeliyiz. Çünkü dilin tanımlayamadığı bir şeyi zihin de düşünemeyecektir. Kültürel farklılıkları lehimize çevirmeli, Tanrı’nın dedikleriyle yetinmemeli ve hep daha ötesini sorgulamalıyız. İşte bilimsel devrimler böyle gerçekleşecektir. KAYBETTİĞİMİZ BENLİĞİMİZ Makineler... O çok sevdiğimiz, bırakamadığımız makineler… Kısa sürede hayatlarımızın içine giren, her şeyi bizim için daha da kolaylaştıran aletler… Bir işi yapmak için düzenlenen dişliler, çarklar bütünüymüş makineler. Biz insanların üşengeçlikten, tembellikten kaçmak için aradığımız yoldan başka bir şey değil çoğu. Minsoo Kang ise bize bu “otomatların” tarihini, kullanım şekillerini anlatırken bir yanda da Batı kültürünün onlara olan hayranlığını, takıntı haline gelen sevgisini anlatmaya çalışır. Bunu yaparken de bitmek bilmeyen teknoloji açlığımızı da yüzümüze vurur. “Bu acelemiz neye? Nereye yetişiyoruz?” soruları arasında gidip geliyoruz. Her gün binlerce adım atıyoruz. Toplantılara, buluşmalara, derslere yetişmeye çalışıyoruz; ödevler yapıyoruz, sunumlar hazırlıyoruz ve vaktimizi bunlarla uğraşarak bitiriyoruz. Elimizde olan aletler, makineler bize bir kaçış yolu sunuyor. Saatler sürecek işlerimizi 10 dakikada bitirebiliyoruz. Bu kalan vaktimizle ne yapıyoruz? Kitap mı okuyoruz? Arkadaşlarımızla mı buluşuyoruz? Hayır tabii ki de. Telefonlarımıza Resim: http://www.petrieinventory.com/the-art-of-mounir-fatmi/ Kaynakça: Kang, Minsoo. Yaşayan Makinelerin Olağanüstü Düşleri. Hardcover. 2011 kendimizi kapatıyoruz. Sanal alemde mesajlaşıyoruz. Evlerimizde oturup birbirimizin hayatlarını takip ediyoruz. Etraftakiler bizi değerlendirsin diye aktivite yapıyoruz, onların yorumlarına göre yaşıyoruz. Kitap okuyup, sessiz sakin bir kafede, elimizde sıcacık bir kahveyle oturamıyoruz. Arkadaşlarımızla güzel bir yerde yemek yiyip o yorum beklediğimiz aktiviteleri birlikte yapamıyoruz çünkü bunlar zaman kaybı olarak görülüyor. Kendimize boş zaman yaratmak için oluşturduğumuz, işimizi kolaylaştırsın diye makineler, icatlar yapıyoruz fakat komiktir ki makineler elimizde kalan boş zamanları da ele geçiriyor. Neleri kaybettiğimizin farkında bile olmamamız daha üzücü bir durum. Her gün yanından geçtiğimiz insanların yüzüne bakmayıp, canlı görebilecekken minicik telefon ekranından yapay mutluluklara bakmayı, beğenmeyi tercih etmemiz bizi her gün bir adım geriye götürüyor. Eskiden ailelerimizle yaptığımız yemek geceleri, her akrabanın getirdiği o muhteşem yemekler, giderdiğimiz özlem ve daha nice gerçek mutlulukların yerini alan “Whatsapp grupları”, iki kişinin birbirine ilk görüşte aşık olmasının yerini alan tanışma uygulamalarımız ve bunun gibi daha niceleri. Artık tek sorunumuz telefonlara kafamızı gömmekten de çıktı. Her geçen gün düşüncelerimiz, yaratıcı fikirlerimiz kayboluyor. Bizim yarattığımız şeyler, bizim zekamızı tüketiyor. Gelecekte hepimizin belki güzel aileleri, pırıl pırıl çocukları olacak. Daha şimdiden 7-8 yaşında çocuklar ellerinde “Ipad”’lerle oynuyorlar, telefonları var. Küçükken yaptığımız puzzlelar, okuduğumuz kitaplar artık onların hoşuna gitmiyor. “Ağaç yaşken eğilir.” derler; biz bu şekilde devam edersek belki de ilerde hep geriye gideceğiz, çocuklarımız hayatın en güzel değerlerinden mahrum kalacak; dostluk, kardeşlik, sevgi gibi tanımlar kalmayacak. Şu anki halimizin bize gösterdiği geleceği çoğu anne ve baba, bu uygulamaların yapımcıları, bu makinelerin mucitleri biliyor fakat hayat onlar için çok daha güzel. Aileler çocukları o tabletlere gömülüyken, yapımcılar tomar tomar paraları ceplerindeyken çok rahatlar. Bundan 100 yıl sonra çekebileceğimiz sıkıntıları düşünmeden hareket edebiliyorlar, belki de rahatlıkları düşünmelerini engelliyor. Siz siz olun, hayatta diğer insanların olduğunu unutmayın. Daha nice insanların geleceğini hiç unutmayın. Hayatta her şeyin tadının etrafınızda sevdiğiniz insanlar varken daha güzel olacağını unutmayın çünkü zaman geriye alabileceğiniz bir şey değil. Akıyor, gidiyor ve hayatınızın hiçbir evresinde sizi beklemiyor. Kendinizi bu sanal gerçekliğin içine gömmeyin bu sayılı vaktinizde. Sizi bu günlere getiren Resim: http://www.petrieinventory.com/the-art-of-mounir-fatmi/ Kaynakça: Kang, Minsoo. Yaşayan Makinelerin Olağanüstü Düşleri. Hardcover. 2011 aklınızın olduğunu unutmayın. Aklınızı “otomat”lara teslim etmeyin, bu akıllar onları keşfediyor. Siz onların kölesi olmaktansa onları geliştirin, kendi benliğinizi koruyun. Belki bunların hepsi çok karmaşık gelebilir fakat yapacağınız şey aslında çok basit. Düşünmekten korkmayın, sizin en büyük gücünüz düşünmek. Kullanın bu gücünüzü! Baran Mehmet ŞİMŞEK Resim: http://www.petrieinventory.com/the-art-of-mounir-fatmi/ Kaynakça: Kang, Minsoo. Yaşayan Makinelerin Olağanüstü Düşleri. Hardcover. 2011 Elif Ceren Kaya HAYATIMIZIN EN MUTLU GÜNLERİ “The Happiest Days of Our Lives” “Hey teachers, leave these kids alone!” Birisine asla unutamayacağı günü sorduğunuzda genelde duraksar ve sonrasında aklına gelen ilk cevabı verir; ama verdiği cevaptan çoğunlukla emin olmaz. Benimse bu soruya çok net bir cevabım var: 4 Ağustos 2013. İnanıyorum ki 40 yıl sonra da sorulduğunda ilk aklıma gelen cevaplardan biri yine bu olacaktır: Roger Waters The Wall Live in İstanbul konseri… Müzik tutkunu bir insan olarak dinlemediğim tarz ya da sanatçı neredeyse yok diyebilirim ve yine bir müzik tutkunu olarak utanarak söylüyorum ki Pink Floyd grubuyla tanışmam biraz geç ve tesadüfi oldu. Çok sevdiğim başka bir şarkıyla aynı isimde olan bir şarkısını karıştırıp dinlememin ardından diğer parçalarına bakıp kulak aşinalığım oluştu. Devamında YouTube’da dinlediğim şarkılardan gelen benzer önerilerde gördüğüm The Time ise ilk dinlediğimden beri en sevdiğim Pink Floyd parçası oldu. Aynı sene yazın okuduğum Hayvan Çiftliği kitabının ben de uyandırdığı izlenimlere Pink Floyd’un da Animals albümünde yer verdiğini öğrendim. Bunu öğrenmemin sebebi ise Adam Fawer’ın Empati adlı kitabındaki işitsel yeteneği güçlü karakterdi. Bu sayede Pink Floyd’un esinlenmelerden yarattığı diğer şaheserleri buldum. Bu kadar sık karşıma çıkan bu grubun beni cezbeden özelliği, hayatta olaylara bakış açımla ve dünya görüşümle onlarınkinin örtüşmesiydi. Şarkı sözleri beni o kadar yansıtıyor ki adeta kendim yazmaya çalışsam bu kadar güzel kendimi ifade edemezdim. Grubun neredeyse her albümünü bilir ve şarkılarının tamamını ezberimden söyleyebilirim. İlk dinlediğim albümlerinden biri The Wall idi; diğerlerini dinledikçe, The Wall’ı eskisi kadar sevmez oldum, o güne kadar. Pink Floyd grubu seneler önce dağılmıştır, üyeleri ise kendi yollarında ilerlemişlerdir. Ancak ben hepsinin farklı özelliklerinin birleşimiyle oluşturdukları uyumu beğeniyorum. Örneğin Roger Waters’ın albümlere yansıttığı görüşlerle David Gilmour’un yarattığı bestelerin uyumunu seviyorum grupta. Pink Floyd grubu tam olmadan konserin nasıl olacağından emin olamamıştım ama okuduğum yazılarda başka önemli sanatçıların çalacağını gördüm ve İstanbul’a geleceği haberini aldığım ilk günden itibaren konsere gitmek istedim. Konsere gittiğimde bunun yalnızca bir konser olmadığını anladım. The Wall albümünde işlenen temel konu bireyin kendisine, çevresine ve dış dünyaya yabancılaşmasıdır ve bunun da iletişimsizlikten doğduğu vurgulanır. Sonucunda birey dış dünyaya olan korkusuyla kendini koruma mekanizması geliştirir. Bunun yanında insanın kendine yaptıklarının başkalarını etkileyeceği de önemli bir konudur. Ek olarak albümde ele alınan diğer konular şu şekilde çok güzel özetlenmiştir: “Tabi ki şarkılarda ve albümün bütününde insan hayatının evrelerinde karşılaştığı eğitim sistemleri, kadın erkek diyaloğu, radikalizm, yalnızlık, savaş ve çevresel etkenler gibi insan hayatı ve psikolojisiyle doğrudan veya dolaylı ilgisi bulunan pek çok etken hakkında da ciddi eleştiriler ve vurgular da yer alıyor. Bir albüm olmasının ötesinde müzikal bir manifestodur.” (https://pinkfloydturk.net/2012/11/18/the-wall-nedir-neyi-anlatir/) Bu kadar yoğun içerikli bir albümün konusunu sözlerinin yanı sıra albüm için yapılmış filmden de anlayabiliriz. Film adeta bütün şarkılara genel olarak yapılmış bir müzik klipidir. Konser ise, aslında dünyanın birçok yerine ulaşan turne, albümde yapılan genel vurguların bize, teatral şekilde yansıtılmasıdır. Bir müzik ziyafetiyle beraber sahne şovunun da içinde bulundum o gün. Üstümüzden geçen ve sahneye geldiğinde patlayan uçak, konser alanına sarkıtılan şişme domuz ve konserin sonunda yıkılan duvar! Evet, o duvarın 199’uncusu İstanbul’da yıkıldı. Daha metaforik bireysel anlamlarının olması dışında Pink Floyd’un duvarı bana hep Berlin Duvarı’nın yıkılmasını hatırlatır. Çünkü Pink Floyd işlediği temalarda çoğunlukla savaştan bahseder ve bu benim savaş karşıtı, barış yanlısı yanımı ortaya çıkardı. Waters bunca temanın dışında güncel sosyal konulardan da etkilenerek konserde bizi ilginç sürprizlerle karşılaştırdı. İlk olarak Türkçe birkaç şey söylemeye çalıştı, sonra zorlanıp bıraktı ama herkesi güldürdü. Sonrasında aynı sene yaşanan Gezi Parkı olaylarından bahsedip orada ölen insanları hatırlatıp duygulandırdı. Bunların yanı sıra Türkiye’de idam edilen, öldürülen insanları andı ve duvarda bu insanlar ve başka ülkelerden insanlarla ilgili resimler ve yazılar yansıdı. Bir Pink Floyd tutkunu olarak bu harika anıyı asla unutmayacağım ve konserin nasıl muhteşem olduğunu daha nasıl anlatabilirim bilmiyorum, çünkü videolardan veya resimlerden daha öte bir şeydi; orda olmadan, o anları yaşamadan anlaşılacak gibi bir konser değildi. Giden insanlarla konuşurken bile bir kez daha yaşamak beni hala mutlu ediyor. Eğer bir Pink Floyd dinleyicisi değilseniz bile hayran kalırdınız, eminim. “The time is gone, the song is over, Thought I’d something more to say.” KAYNAKÇA: "The Wall Nedir? Ne Anlatır?" Pink Floyd Türk. https://pinkfloydturk.net/2012/11/18/the-wall-nedir-neyi-anlatir/. Nesibe Ayhan 21400900 “GERÇEK” DERTLER Her insanın hayalidir dertsiz tasasız bir hayatının olması. Tek istedikleri işlerinin yolunda gitmesi, engellerle karşılaşmadan mutlu mesut yaşamlarını sürdürebilmeleridir. Ama maalesef öyle olmaz. Hayat bir yerde bir şekilde zorlar onları. Bu yüzden dünyada dertsiz insan bulmak neredeyse imkânsızdır. Kimisi başındaki onca derdi görmezden gelip onlardan kaçmaya çalışır, kimisi ise dertlerine rağmen daha sağlam bir şekilde ayakta durmaya. Peki, kimin derdi daha büyük? İşten çıkarıldığı için kirayı ödeyemeyen Ali Bey’in mi, yoksa ailesinin onaylamadığı bir ilişkisi olan ve bazı kararlar vermesi gereken Ece’nin mi? Bazı kişiler kendi derdinin en büyük dert olduğunu iddia eder. Diğer insanların sorunlarıyla ilgilenmezler, onların “küçük” dertleriyle uğraşmaya zamanları yoktur. Dışarıdan önemsiz gibi gözüken ama arka plana bir göz attıklarında fark edebilecekleri ciddi dertler… O kişinin hayatını nasıl etkilediğini düşünemedikleri dertler… İçerisinde birbirinden gerçek, kimsenin kolay kolay dile getiremeyeceği on sekiz ayrı hikâyenin anlatıldığı bir kitap Kadire Bozkurt’un yazdığı Küçük Dertler. Kitap kapağındaki küçük kırmızı vosvosa kanmayın, öykülerde geçen hayatlar o kadar da masum değil maalesef. Her biri birbirinden karanlık, ruhsal çöküntülere sahip. Ama bir o kadar hayatın içinden, okurken etkilenmemenin mümkün olmadığı türden. Bazı hikâyeler okuyucuyu karakterin yerine koydurup, acaba ben olsaydım ne yapardım sorusunu sorduruyor. Mesela “Esma’nın Dediği” adlı hikâyede ben bunu yaşadım. Hikâyedeki kız zamanında her şeyi göze alarak bir karar veriyor ve kapanıyor. Fakat babası buna tamamen karşı çıkıyor ve engel olmak adına her şeyi yapıyor. Yıllar kızın babasına olan sevgisini ortadan kaldırıp nefrete ve umursamazlığa dönüştürüyor. İşte bu noktada kendimi kızın yerine koymaktan alamıyorum. Babam arkamda olmak yerine aldığım kararlara karşı çıksaydı, her şeye rağmen ben bu kadar güçlü bir tavır sergileyebilir miydim? Ayaklarım yere yine de sağlam basar mıydı? Hayata karşı duruşum nasıl olurdu? Düşüncesi bile bu kadar zorken yaşaması… “…Abim kamyonete dayanıp ellerini yüzüne kapadı. Onu hapislere düşüren adam için ağlıyor bir de. Yok. Ben ağlamadım. Ha babam, ha şu sokak köpeği. Sevgi koymadı ki içimde…” (Bozkurt,17) Bir diğer üzerinde düşünülmesi gereken hikâye “Yılın Kış Yarısı”. Ana karakter üniversite öğrencisi nişanlı bir kız. İlişkilerinin pek iyi olmaması, yalnızlık hissetmesi kızı başka düşüncelere yönlendiriyor. Yanlış kararlar vermesi kızın hatası gibi gözükse de onu bu duruma getiren kişinin suçunun daha büyük olduğunu düşünüyorum. Hikayede de olduğu gibi en ufak konuda yarı yolda bırakılan birinin ruhsal yalnızlığa gitmesi kaçınılmaz bir sonuç. Kendisini dinleyen, anlayan birini araması şaşırtıcı olmasa gerek. “…Ne dersin, dedim. Erkenden yatalım mı? Üşüyorum.” (Bozkurt,33) “Yıkıcı Düşünceler”. Henüz okumadan öykünün içeriğinin ağırlığı hissediliyor başlıktan. Ana karakter yine bir genç kız, yine çaresiz. Hamile olduğunu çocuğa söylemesi gerek. Konuya bir şekilde girmeye çalışıyor ama karşısındaki kişinin hal hareketlerinden dolayı bir türlü açamıyor konuyu. Hep kıvranan taraf bayanlar, hep acı çeken taraf onlar diye düşünmeden edemiyorum. Hamile kalması sadece kızın suçu mu ki söylerken bu kadar çekiniyor. Sevdiği kız konuşabilmek için bu kadar çırpınırken karşı tarafın ilgisizliğine ne demeli. “Sevdiği kız” demekle yapıyoruz en büyük hatayı sanırım; ya da sevginin gerçek anlamının ne demek olduğunu unutarak. Birlikte vakit geçirip, gönül eğlendirmekten ibaret mi sevgi, yoksa her koşulda onun yanında olabilmek mi? Hoşlanmadığın bir durumla karşılaşınca arkanı dönüp gitmek ne zamandan beri sevgiye dâhil? İnsanlar kendilerini düşünmekten karşı tarafın çektiği sıkıntıyı göremiyor maalesef. Yalnızlık, hamilelik, eşcinsellik, ruhsal bunalımlar; yazarın ele aldığı konulardan sadece bazıları. Her bir öykü gerçek hayatın içinden alınmış birer kesiti yansıtıyor. Kitabı okurken her birinden ayrı ayrı etkilendim, içim ürperdi. Düşüncesinin bile zor olduğu hayatların var olması… İnsanın canını acıtan nokta. Bu durumu fark ettikten sonra onlara yardım eli uzatmak, onları “küçük” dertleriyle tek başlarına bırakmamak isteği doğuyor insanda. “Seni bu kararından dolayı destekliyorum. Senin derdine ortak olmak istiyorum.” cümlelerinin az da olsa inandırıcı ve ümit verici kalması en büyük isteğim. Yoksa o “küçük” dertler bir gün gerçekten büyüyecekler ve işte o zaman bazı şerler için çok geç kalınmış olacak. ELİF SENA YETİŞGİN HERKESLEŞİYORUZ ‘’İnsan birbirinin örneği, birbirinin sırrı olduğu için sırsızdı. Süresiz bir dua gibi birbiri ardına sonsuz bir tesbih gibi aynı şeyleri söyleyip aynı şekilde yaşayıp ölen koca bir vird halkası, koca bir tesbihti’’ diyor, Şule Gürbüz ‘’Öyle miymiş?” isimli kitabında. Ne de güzel anlatıyor insanı bir cümleyle. Aslında, insanın diğer canlılarla arasındaki en büyük fark, iradesi olması değil midir? Peki, irade nedir diye baktığımızda düşünebilme yetisi ve bu düşünceler neticesinde karar verebilme yetisi gelmez mi ilk aklımıza? Öyleyse tüm insanlar birbirinden farklıdır ve hepsi özgün niteliklere sahiptir ya da öyle olmalıydı. Çünkü her birey farklı düşünür ve farklı bakış açısına sahiptir. Fakat bakıyorum da artık çok da özgün bireyler değiliz sanki. Birbirimizin peşinden sorgusuzca gitmeyi benimsedik, kolayımıza geldi belki de. Farklı düşünmeyi bıraktık, tembelleştik. Bir masaya oturduğumuzda kaç tane farklı düşünce oluyor mesela? Maalesef çok benzersiz düşüncelerle karşılaşmıyoruz. Diğerlerinden farklı düşünmeye ve bu düşünceyi söylemeye cesaretimiz yok. Dışlanmaktan çok korkuyoruz. Herkes tarafından benimsenmek için herkesleşiyoruz. Kendimizi unutuyoruz, kendimizin dediklerini dikkate almıyoruz bile. Ne zamandan beri düşüncelerimizin dışarıdan onay alması, düşüncelerimizi belirtmekten çok daha önemli oldu? Artık hep başkalarını dinler olduk, kendimizi susturup diğerleri gibi olmayı seçtik çünkü korkuyoruz. Diğerlerinin bizim gibi düşünmemesinden korkuyoruz, en çok da düşüncelerimizin başkalarınca hatalı olarak değerlendirilmesinden korkuyoruz. Ama biz kabul görememekten korkup, içimizdeki düşünceleri öldürüyoruz. Yani bizler bizi biz yapan şeyleri, düşüncelerimizi ve görüşlerimizi, göz göre göre kaybediyoruz. Kendimiz olmaktan vazgeçip herkes olmayı seçiyoruz. Herkes gibi düşünüp, herkes gibi görünmeyi tercih ediyoruz. Hatta bu durum son dönemlerde dış görünüşümüzü de değiştirme ve dışarıya kabul ettirme noktasına geldi. Şimdilerin en gözde trendi olan makyajdan bahsetmek istiyorum mesela. Artık bize bahşedilmiş olan ayrı güzellikleri bile aynılaştırmaya çalışıyoruz. Güzelliğin bile bir standardı oluştu, oysa güzellik göreceli değil miydi? Yok artık değil. Artık güzel olmak istiyorsan dudakların büyük, elmacık kemiklerin çıkık görünmeli. Ve bizler bu standarda uymak için elimizden geleni yapıyoruz. Fakat sonucu hüsran oluyor. Makyajla kusursuz(!) yaptığımız yüzlerimiz donuk donuk bakıyor etrafa. Etrafta onlarca aynı ölçütler doğrultusunda boyanmış boş boş bakan yüzler görüyoruz. Görüntümüzle de aynı olmak istiyoruz çünkü yine korkuyoruz dışarının kabulünü alamamaktan. Dışları da içleri de birbirinin aynısı olan kafalarla dolu etrafımız. Ve yazarın dediğine geliyor, birbiri ardına sonsuz bir tesbih gibiyiz sıra sıra ve aynı. Aklıma Pablo Neruda’nın Yavaş Yavaş Ölürler şiirinden bir bölüm geliyor: “Yavaş yavaş ölürler alışkanlıklarına esir olanlar, her gün aynı yolları yürüyenler, ufuklarını genişletmeyen ve değiştirmeyenler.” Evet yavaş yavaş ölüyoruz. Önce düşüncelerimiz ölüyor, ardından benliğimiz. Hepimiz aynı yoldan giderken; farklı bir şeyleri gerçekleştirmeye cesaret edemezken, ufuğumuzu genişletmek bir yana her geçen gün daha da daraltırken kendimizden vazgeçiyoruz. Ve bizler düşünmeye ve paylaşmaya olan cesaretimizi kaybettiğimizde kendimize ve dünyaya ihanet ediyoruz. Her insan bu dünyaya geldi çünkü hepsine gerçekleştirmesi için bir amaç verildi. Hepsi bir şeyleri değiştirme gücü ile donatılarak geldi buraya. Peki her birey herkes gibi olursa, düşünmeyi unutursa düşünmekten korkar ve kaçarsa nasıl gerçekleştirebilir amaçlarını? Hatta belki amaçlarının farkına dahi varmazlar. Peki ortaya ne çıkar? Aslında cevabı etrafa baktığımızda kolayca görebiliriz. Asık suratlarıyla sadece günün sonunu getirmek için uğraşan bir insan sürüsü. En büyük amacı yüksek maaş kazanmak olan insanlar...Olduğumuz noktayı sorgulamadan yaşayıp giden, biri diğerini takip eden insanlar olduk. Ve Şule Gürbüz bu konuya da şöyle değiniyor, “Ne olduğunu bilmediğim bir şey benim oldu, o da hayatım oldu.” Evet, ne olduğumuzu bilmeden, nerede olduğumuzu bilmeden yaşayıp giden birbirinin aynısı insanlar olduk ve bu döngü de bizim yaşamımız oldu. KAYNAKÇA Gürbüz, Şule.Öyle miymiş?.İletişim Yayınları.2016. Neruda, Pablo. Yavaş yavaş ölürler şiiri. Cüneyt Akten Düştü Artık Bir Garip İçime 21401080 Korkularımız vardır hepimizin hani kelimelerin anlatmakta yetersiz kaldığı. Aklımıza geldikçe hüngür hüngür ağladıklarımız da vardır, kalbimize verdiği heyecandan aklımızı çıkartmaya yetecek olanlarda. Ben Asya kadar yalnız değilim belki, benim korktuğum zaman sarılabilecek bir annem var , kokusunu içine çekmeye doyamadığım küçük bir yeğenim var. Korku canavarı beni yakalarsa, onlara sarılırım geçer hemencecik, peki ya Asya o ne yapacak? Yalnızlığı ilk defa bu kadar çok hissettim ben onunla. Romandan aşağı satırlara doğru inerken, sorgulamaya başladım gerçek bir yalnızlığı ve tam o anda içime çöktü gerçek bir bunaltı. Ne güzel bir isimdir oysa Asya. Keşke kaderin de ismin kadar güzellik katsaydı yaşamına be Asya. Dünyaya gözlerini bir mezarlıkta açarak gösterdin bana ve yine bir mezarlıkta veda ettim sana. Okudukça seni, uzatmak istedim ellerimi romanın içerisine. Tutup, çıkartıyım dedim seni o karanlık sokaklardan, o çileli ve acımasız dünyadan. Gücüm yetmedi buna ama artık sen benim dış dünyamdaki yetim çocuklarım gibi oldun. Ne zaman bir öksüz görsem, o artık benim Asyam olacak. Senin hiçbir suçun yoktu, ben buna şahidim, zira bu suç tüm bu çirkin insanlığa aittir. Bırak seni o iğrenç sokaklarda büyümeye zorlayan o insanlar utansın. Sen sakın kendinde bulma kabahati. Sen rahat uyu o sıcak ölüm yatağında ki, benim aklımda sende kalmasın bir daha. Zaten okudukça seni, yeterince üzüldüğümü biliyorsun, bazen ise çok sinirlendim onlara karşı; sana bu kadar acı çektiren o insanlara, o aşağılık insanlara… Asya sen iyi ki varsın benim hayatımda artık, söyledim mi sana okurken hatırlamıyorum. Dışarıda kalan binlerce çocuğun sesi oldun sen benim hayatımda. Kaybetmişim ben bazı duygularımı da farkında değilmişim. Sokakta gördüğüm paltosuz amca vardı geçen, çok kızmıştım ona dilendiği için hani. Şimdi olsa o amca Cüneyt Akten Düştü Artık Bir Garip İçime 21401080 yanımda, oturdum hemen yanına, dinlerdim hayatını, yardım etmeye çalışırdım. Ben unutmuşum bazı değerlerimizi Asya, sen bana bunları hatırlatan kanatlı meleğim oldun artık benim. Burak Parmaksız sana hayat verirken romanında, benim hayatıma yön verecek insanı yaratmayı da başardı. Senin ile ağlattı, senin ile hüzünlendirdi ve en berbatı da ne biliyor musun senin üzerinde hayatta bulunan o en acı duyguyu, kaybetmeyi öğretti bana. Ben senin kadar asi biri olamam bu hayatta belki fakat senden, hayatın bize karşı oynadığı o acımasız satranç hamlelerine karşı nasıl mat olmayacağımı artık çok iyi biliyorum. Sen benim öğretmenimde oldun artık. Yargılıyor değilim seni Asya, sakın beni yanlış anlama. Belki ben de olsam senin yerinde, ben de düşerdim o pislik maddelerin ağına. Beni bilmez sanma sakın, ne zaman acı çeksem, biraz da olsun rahatlatır beni diye düşünmüyor değildim eğer o iğrenç maddelerden kullanırsam. Sen dirayetli olmalıydın ama Asya. Ben bağırdım sana sakın alma onları diye her defasında ama yetmedi sesim sana duyurmaya. Benim de senin ile birlikte canım yandı. Asya ama bu sefer yanlış yapmıştın, peki senin yerinde olan her çocuk da bu ağa düşmeye meyilli mi bu kadar. Aman tanrım, çok korkmuştum işte bunu düşünürken bir anda ve sen yine bana ilham veren isim oldun. Artık daha dikkatli olacağım o insanlara karşı, söz veriyorum sana. Belki bundan sonra onlar bu ağa düşmesin diye çalışırım kim bilir. Asya, kendine iyi bak orada kanatlı meleğim. Sen artık benim içimde yaşayacaksın bu vakitten sonra ve benim hiç ölmeyen bunaltım olarak kalacaksın. Ömer Faruk Oflaz HESAPTA OLMAYAN HESAPLI YOL Bazen kaybolmak gerekir bilmediğimiz yollarda ki yeni tatlar alalım şu monoton dünyada. Bazen bilerek bazen de şans eseri. O sıkıştığımız, hapsolduğumuz kalıplardan kurtulup hem yeni rotalara yelken açalım hem de ufkumuzu genişletelim. Garth Davis’in ​Aslan (Lion) ​filminde de başkahramanımız Saroo’nun çıktığı tren yolculuğunda bunu görebiliyoruz. Filmde yaşananların aslında gerçek bir yaşanmışlık öyküsü olması da bunun insan hayatı için ne denli doğru olduğunun göstergesi. Bizim dışımızda gelişen kimi olaylar bizim yaşamımızda istemesek de değişikliğe yol açar. Kestiremeyiz ilk başta sonunda ne olacağını, belki de sıkıntılı bir yola girmişizdir. Ya da öyle bir yerde buluruz ki kendimizi ‘İyi ki bu yaşananlar başımıza gelmiş.’ deriz. Hiç istemeye istemeye gitmek zorunda olduğumuz yerler olur. Sıkılı sıkıla gideriz. Hele küçük bir çocuksa eğer bu kişi mızmızlanır da mızmızlanır. Ama oraya gittiğinde öyle bir arkadaş bulur ki ondan kopamaz, en sevdiği oyun arkadaşı olur. Bazen de yetişkin biri için o gittiği yer kalbini başkasına kaptırdığı yer olur ve başına gelen en güzel şeydir. Kim bilebilirdi ki Saroo’nun bindiği o trenin onu sefalet içerisinde yaşadığı hayattan çekip çıkaracağını ve parlak bir geleceğe götüreceğini. Beş yaşındaydı ve abisini istasyonda ararken binmişti bu trene, trenden indiğinde, gözünü hep açtığı yerden çok farklı bir yerdeydi. İnsanın iradesi dışında gerçekleşen bazı olaylar da vardır ki insan hayatını olumsuz manada derinden etkiler. Hayatında hep geriye gidiyormuş hissi verir. İnsanı karamsarlığa iter ve kişi kendini boşlukta hisseder. Eğer kişi bu durumu atlatırsa işte o zaman daha güçlü ve daha farklı döner hayata. Umulmadık bir yoldan alnı ak çıkarsa insan o zaman gerçekten güçlü bir duruşu olur. Mesela insan babasını kaybettiğinde ciddi manada yara alır ki zaten bu da doğaldır çünkü kanatlarından biri kopmuştur. İlk başlarda yalpalar, neye uğradığını şaşırır. Çünkü aniden gelir bu ve hiç hesapta yoktur, elden de bir şey gelmez. Ama bundan sonrası önemli olan kısım işte. Eğer babasız yaşamaya alışırsa ve ayakları üstünde durmayı başarırsa işte o zaman hayata karşı bir duruş kazanır. Saroo’nun yeni yolculuğu da kolay başlamadı. Küçük bedeniyle yeni bir dünyada yaşama başladı. Sokakta türlü sıkıntılar çekti ama o ufaklık haline rağmen ayakta durdu ve onu refaha taşıyacak yola girmiş oldu. Hesapta olmayan durumlar hayatımızda her zaman olacaktır. Yapılması gerekense bu gibi durumlara karşı zihinsel olarak hazır olmak. Tabii Saroo için bunu söylemek doğru olmaz çünkü sadece beş yaşındayken ne olduysa oluyor. Bu yaştaki bir çocuktan bir şeylere hazırlıklı olmasını beklemek akılcı olmaz. Hele ki günümüz çocuklarından. Bu yaştaki biri olaylara kapılıp gidecektir. Artık o akıntı onu nereye çıkarırsa. Saroo’nun şansına koruyucu bir aileye çıkıyor ve güzel şartlarda büyüyor. Ama söz konusu yetişkin bir bireyse, dediğim gibi, bazı şeylere hazırlıklı olması gerekir ki çok yara almadan bunun üstesinden gelsin. Peki insan bu ansızın gelecek şeylere karşı nasıl durabilir? Genellikle manevi olarak etkiler bu tip olaylar insanı. Yani zihinsel olarak hazır olmalıdır. Belki de zihninde provalarla bunların vereceği etkiyi azaltabilir. Dediğimiz gibi ansızın gelir bu tip şeyler ama bilemeyeceğimiz şey vaktidir. Nasıl bir şey geleceği ise hayal gücüyle halledilebilir. Hayatın bize ne getireceği bazen meçhul. Bizim kontrolümüz dışında gelişen bu olayları nasıl kullandığımız, onu avantaja çevirip çevirmediğimiz, buradan güçlü çıkıp çıkamadığımız önemli. Dünyadaki milyonlarca insanın her yaşadığı şeyin kendi planladığı gibi olması imkansız. Sonuçta çakışan yollar olacaktır ve bir noktada birinin dediği olacaktır. Kimisi istediği trene binecek kimisi de Saroo gibi şans eseri orada bulunacaktır. Önemli olan en son soluğu nerede ve nasıl aldığımız. Davis, Garth (Yön). ​Lion. ​ABD, Avustralya, Birleşik Krallık. 2016. Film. Sezin Özkara “ŞAH” MAT OLMAK İSTEMİYOR Kadın ve erkek… Ayrı ayrı bir şey ifade ediyorlar mı yoksa birlikte mi anlam kazanıyorlar? Yoksa erkek mi anlam kazanıyor kadınla? Acaba kadın mı değer katıyor erkeğe? Kadın bir lütuf bu hayatta. Sevgiyi, nefreti, hırsı, aşkı, iyiliği, kötülüğü o yönetiyor adeta. Erkekleri de kurdukları dünyalarında bir ağaç gibi yeşertiyorlar. Fakat bir piyon gibi değil, şah yerine koyuyor erkeği; yüceltiyor onu. Öyle bir yere getiriyor ki kendi hayatında erkeği, erkek öyle bir anaçlık hissediyor ki bu noktada, vazgeçmesi imkânsız olan yere geliyor nihayetinde. En güzel, en güvenli, en güçlü ve aynı zamanda en hassas sığınak kadınlar erkekler için yeryüzünde. Bir kere sığındın mı oraya; sıcaklığını, sevgisini hissettin mi nasıl çıkabilirsin ki oradan bir daha? Anne, sevgili, eş, kardeş, çocuk… Bir erkeğin hayatındaki herhangi bir kadının varlığı zenginleştirebiliyor o adamı ve anlam kazandırabiliyor adamın hayatındaki her bir noktaya. Biraz acımasız bir söylem oluyor belki de ama erkeğe her şeyi öğreten kadın oluyor bu hayatta, büyütüyor adeta erkeği, can katıyor ona; kendi canını erkeğe katıyor. Fedakârlık yapıyor, koruyor, bırakın gözünü, göz bebeğinin içine bakıyor erkeğin. Sığınağına aldı bir kere onu, hiç bırakmayacakmış gibi yerini oluşturuyor erkeğin kalbinde, aklında. Fakat kadın sadece bedenen varlığını sürdürmüyor erkekte. Bir kadını özleyen, yasını tutan; bir kadın tarafından aldatılmış, terk edilmiş olmanın acısıyla yaşayan erkeğin de hayatından bir kadın geçmiş oluyor ve izi kalıyor. Yanık izi gibi değil, dikiş izi gibi değil. Doğum lekesi gibi kalıyor erkeğin üzerinde. Istese de istemese de o hep orada duruyor ve ömrü boyunca onun varlığıyla yaşıyor. Kaybediyor bir gün sığınağını erkek. Buz gibi soğukta, çırılçıplak, yapayalnız kalakalmış gibi hissediyor kendini. Bakıyor etrafına, arıyor kadını fakat giden geri gelmiyor, yok o kadın artık. Ne yapacak şimdi bu adam? Kaybetmenin en acı verici anını yaşıyor. Her şeyin boş ve hayatın anlamsız geldiği o an… Çünkü düşünüyordu ki kadın onun hep yanında, ölse gitmez(!) Tam bu an vazgeçecek mi her şeyden yoksa başka bir kadın mı bekleyecek açılan yarasını sarsın diye? Yarayı açan kapatmadıktan sonra o yarayı, neylesin adam yamalanan yarayı! Hiçbir kapıdan giriş izni yokmuş gibi yalpalıyor erkek. Çünkü bir kadını kaybettiğinde, tüm kadınları kaybediyor aslında ve Haruki Murakami’nin “Kadınsız Erkekler” diyarında yerini alıyor. Bir kadını yitirmenin bütün ağırlığı çöküyor üzerine, bilmiyor da nasıl baş edeceğini çünkü planlamamıştı bunu. Kadınsız bir hayatı geçelim, kadınsız bir dakika düşünemiyor çünkü. “Bir gün onu yitirebileceğimi hissediyordum. Bunu hayal etmek, sadece hayali bile, yüreğimi burkuyordu.” Bunu söylüyordu ve kaybediyordu kadını, bir deve kuşu misali kafasını gömüp her şeyden korunacağını zannederek yaşamına devam etmeye çalışmadan hemen önce…. Gerçekten değerli mi bu kadar kadın erkek için? Yoksa muhtaçlık hissi mi bu yalnızca? Eğer ki bir kıymetse kadının varlığı onun için, kadın bir satrançta “şah”ı nasıl koruduğu gibi koruyorsa erkeği, tutunmalı erkek de sıkıca iliklerine kadar kadının. Her bir zerresine değer biçmeli kadının. Yeryüzü bu şekilde değer buluyor, bu şekilde anlam kazanıyor dünya. Kadınlı bir erkekle başlıyor her şey, birlikte güzelleştiriyorlar hayatı. Peki ya “Kadınsız Erkekler”? Bir kadın terk ediyor adamı, bir kadın ölüp camdan düşen bir yağmur damlası gibi sıyrılıyor adamın hayatından. “Şah” mat oluyor ve ne yazık ki “O dünyada sen kadınsız erkeklerden biri olarak anılacaksın. Hep bu soğuk çoğul eki ile...” KAYNAKÇA Murakami, Haruki, Kadınsız Erkekler, 2016 KAYIP, KAYIP MIDIR? Koltuğa yapışığım. İstanbul’un kuşbakışı görünüşü ateş böceklerinin Marmara etrafında oturduğu bir alana benziyor uçaktan. Şimdiden boğazın iki cenahının ayrımı gözüme çarpıyor. Burnum kalem ucu kadar kırılgan ve hastalıktan tıkalıyken ben yaslanmış haldeyim. Yazamaz hale gelen burun deliklerim tıkanmış. Bir duyu kaybı veya herhangi bir kayıp aslında bir kazanım mıdır? Boynumun arkasına inen soğuk padişah atlarını ne kadar hızlı sürüyor? Hızlı giden hayatta ‘kayıplar’ aslında yanlarından geçtiğimiz güzelliklerin gözlerimizden kayıp gitmesinden kaynaklı olamaz mı? Sonlara doğru Marmaray Gebze yönünden Asya kıtasına geçtiğim bu gezide ne Eminönü Çarşısı’ndaki baharat kokusunu ne de yürek yakan tuzlu denizin asil esintisini koklayabilmiştim.1 (Gogh) Bilinmezler meclisi… Rüzgâra tahammül edemeyecek bir kazan kaynıyor beynimde. Metrodan çıkarken bir afişte gördüğüm resme takılıyor buğulu gözlerim. İtalik bir şekilde yazılmış “Vincent Van Gogh” ismiyle “Yıldızlı Gece” kısmının birleşiminin yanında duraksıyorum. Kırışmış resmin ellerimde gösterdiği pürüzlülük hali moralimi düzeltiyor. İşte tek bir kayıp sonrası insanı neşelendirebilen en küçük sebep olgunluğu gösteriyor. Hep gözlemlenen şeyler aslında bilinmeyen korkusunu bertaraf etmek için yapılmıştı. Uzaktan gördüğüm bu resmin bilinmeyen özellikleri merak uyandırabileceği gibi sonrasında yürüdüğüm karanlık sokakların bilinmezliği de korku yarattı. Hala duyumsayabildiğim bir şeyler aklıma geliyor. Kırışan yırtık fotoğrafın bir yarısı olarak diğer yarımı özlüyor gibiyim. İnsanoğlu tıpkı benim gibi bazı şeylerin yokluğunun önemini anlayamayacak kadar tecrübesizdi. Resimdeki şehrin arka planda kalışıyla gökyüzünün ihtişamını görebilmem bile koklama duyumun olmadığı o günde beni neşelendirdi. Bir dönüm noktası… Gezide bazı duyu kayıplarım nedeniyle kapıldığım endişe üstümden silkiniyor. Gökyüzünde öne çıkan Hilal’in İstanbul’a yine sırtı dönük olduğu bir gecede, Güneş kadar parlayan yıldızlı gece korosu beni yeraltı tren istasyon çıkışında yakalamıştı bile. Ayakkabılarım yarı batık halde çamurla birleşiyor, daha güvenli olarak gördüğü katıksız balçığa sıvanıyordu. Özüne dönen, yuvasına kavuşan kâşif bir karıncaydım. Alt kirpiklerim hastalığım nedeniyle bu aralar üsttekiyle uyumsuz. Bugünlerde alttakiler üsttekiyle hep kavgalı. Kalp beyinle, işçi patronla, muhalefet de hükümetle boğaz köprülerindeki yoğunluk gibi ‘boğaz boğaza’ girişmiş. 1 Vincent Van Gogh, “The Starry Night” (1889) 1 Gözümdeki retina boğazı? Hiç olmadığı kadar ıslak ve dalgalı. Etraftaki kelimeler yorgun duruyor. Konuşmak istemeyen bir avuç cümle… Konuşsa da bir şeyin değişmeyeceğini bilen bir paragraf… Yürümeye başladığım ara sokakların yamuk kaldırımları su biriktiriyor. İçimizde kırılan yerlerde gitgide yamuk hale gelen duyguların gözyaşı biriktirmesine benzetiyorum. Duvardan ayrılamama sorunum var bu şehirde. Bizans ve Osmanlı kalıntılarından oluşan bazı şehir surlarına dokundukça içim eskisi gibi gezi aşkıyla tutuşuyor. Bu sefer de surlar tarafından dışlanmışlığın kambur haliyle kendi kolumu tutarak tıpkı toplumsal norm duvarlarının çıkışına acizce ulaşmaya çalışır gibi Dolmabahçe’den Beşiktaş Meydanı’na caddedeki Atatürk resimleri eşliğinde varmaya çalışıyorum. Galata Kulesi’nin Kız Kulesi’ne uzaktan yalnızlığını haykırdığı gibi haykırmak geliyor içimden. Ses tellerimden bir yanık kokusu geliyor. Kilo alan dilim konuşmamayı tercih ediyor suskunluklardan ötürü. Genzimi tıkıyor gitgide. Konuşmak istemeyen bir avuç cümle… Konuşsa da bir şeyin değişmeyeceğini bilen bir paragraf… Kötü anlatım sonucu çöpe atılacağını bilen kelimeler bile ünlü yazarların kitaplarında yine aynı kelime halleriyle çıkmaya çalışırken biz kayıplarla yaşamayalım da neden veya nasıl yaşayalım? Ben de o sırada yürümekten zorlanıp taksi yolculuğunu tercih ettikten sonra inebildiğim Beşiktaş iskelesinin izole banklarından birinde haykırabildiğim şiir defterimi açıp içimdeki ateş böceği kadar olan haykırışı içimden martılara doğru okumaya başlıyorum: TUTUNMAYA İHTİYACIM VAR Kalbine inen bir sarmaşık var Her gece pencereme ulaşır Kutu kutu pense sana doğru yâr Her hece kulağıma ulaşır Fısıltı Kıkırtı Gülersen en sessizi en doruğu Dokunursam ormanına en güzel müzik kutusu kurulu Tutunmaya ihtiyacım var gecenin nuru Esinti… Sana olan sevgilerim yine depreşti Dağın yamacındayız ikimizde Ay'ın üstünde sallanıyorum sana doğru genleşti 2 Senin renginde bir gölge uğradı Dedim, kalır mısın? Dedi ki hücrene kazınırım Dedim, onu getirir misin? Dedi ki yuvana onu yazarım Ayakucuna kondum sevgilim Gece seni izleyen ben Kuş yuvamıza özlemin ilacını getirdim. Vapurlar iskelesinde bunu okuyana kadar çok üşümüştüm. Üstümdeki siyah paltoyu lacivert yapan ıslak gözlerim mi? Kaybetmemek için gözlerdeki dalgalı havanın sakinleşmesi gerekiyor. Fırtınalı havada fırsatlar göze gözükmez. Bunu Ortaköy’e doğru yaptığım yürüyüşte daha iyi anlayacaktım. Kuruttuğum çiçeklerle yaptığım ayracım da kayıp olduğundan defterimin sayfalarını katlamak durumunda kalmıştım. O sırada küçük bir çocuğun oyuncağını nerede bıraktığını hatırlama hissine kapıldım. Artık bir oyuncak beklemiyordum. Yaş ilerledikçe kaybettiğimiz en önemli yapılardan biri de masumiyetti, hayaldi. Yıldız Parkı’nın büyük kapısından geçtiğimde karşıma çıkan çiçekçi kız heykelleri hırslarımın gereksizliğini anımsattı. Yüksek mertebeleri hedefleyen kararlılık, geçici bir omurilik sorunu yüzünden sekteye uğramıştı. Mizacımı duygusal yönde değiştiren ve sesimi karşısındakine karşı yumuşatmama yol açan durum benim için bir kayıptı. Bir zamanlar hırslı olan kişinin masumiyeti sağlığını kaybetmesiyle ortaya çıkar. Kayıplar asla kayıp değildir. Mürekkeple haykırdıklarım bugüne kadar asla kaybolmadı. Tecrübe de kalıcı bir mürekkep olduğundan ötürü bundan sonra yine bir metroda karşıma çıkacak ve beni neşelendirecek o resmi bekliyor olacağım. Kaynakça Gogh, V. V. (n.d.). The Starry Night. BIOGRAPHY: THE STORY OF STARRY NIGHT. Van Gogh Gallery. 3 ! Sıla Akbaş 21301067 37!! Katniss’e, !Senin dünyan, öyle bir dünya ki otoritesinin sarsılmaması için gencecik beyinleri hırs ve intikamla doldurup kendi kardeşine karşı savaşacağı ve hayatta kalmak için kendi kardeşini bile gözünü kırpmadan öldürebileceği bir düzen kurmuş. Daha da acısı, ne kadar zenginsen çekilişte adın o kadar az yazılıyor, fakirsen zaten Açlık Oyunları’nda yarışmak için varsın sadece. Oyunların sadece bir kazananı olur, sadece bir kişi sonsuz zenginliğe sahiptir. Şöyle bir baktığımda oyunları aslında kimsenin kazanmadığını görüyorum, hayatta kalan sen olsan da elindeki tek şey kâbuslar ve bir daha asla yeri dolmayacak bir boşluk. Ne kadar olanaksız diyorum, ama işin kötüsü içimden bir ses bu senin hayatının sonraki yılları, senin geleceğin diyor ve ne yazık ki kendimi o sömürenlerden biri olarak görüyorum, üreten ve çalışanlardan değil. !Elli, yüz yıl sonra, teknoloji ve zenginliğe doymuş olacağız, fazlasıyla. Ama bu zenginliği sürdürebilmek için modern kölelere şimdikinden daha fazla muhtaç olacağız. Doğal kaynak adına elimizde kalan ne varsa sonuna kadar tüketebilmek için bizim kadar şanslı doğmayan insanların sırtına daha fazla bineceğiz. Biz onlara muhtacız, onlar bize. Birbirine bu kadar bağımlı bir sistemde her zaman çatlaklar olur, rayında gitmeyen olaylar gizliden gizliye ortaya çıkmaya başlar. Bu durum bizim sonumuzu getirecek evet, ama hep dediğin gibi, biz yanarsak siz de yanarsınız. Ama bu yangından sağ çıkacak olan güçlü olan olacak, biz de o zaman maden patlatmaya, şehirleri haritalardan silmeye ve asla unutmamak, asla unutturmamak için yeni oyunlar üretip öldürmeye devam edeceğiz. Çocuklarınızı ellerinizden alacağız ve diyeceğiz ki; kendi hayatınızın hızlandırılmış versiyonunda hayatta kalmak için şans daima yanınızda olsun. !!Sevgili Katniss, Madenden zengin ama fakir bir mıntıkanın avcı kızı, sen. Yağ alabilmek için adını yüzlerce kez oyunlara yazdırmış, sen. Haksızlığa ve eşitsizliğe karşı isyanın yüzü, sen. Kitabın sayfalarını çevirdikçe daha da “biz” olan, sen. Bir ıslığı bu denli bir çığlığa dönüştürebilecek güce sahip olan, sen. Peki gerçekten olması gereken bu mu? Ölümleri durdurmak için daha fazla insanın ölmesi mi? Seninle beraber ben de kendime bunu soruyorum. Oyunlar sona ermeli ama bunu yapmak için daha büyük bir oyunun içine girilmeli. Yıllardır kendilerine söyleneni yapmak zorunda kalmış insanlara ayağa kalk demek, daha güzel yarınlar için bugünü feda edin demek… Yarınların ne getireceğini hiç düşünmeden günü kurtarmak için yaşayan insanlardan bunu istemek belki biraz acımasızca, biraz da hayalperestlik. Ve tam tersi de geçerli. İçlerinde tuttukları kini, bastırılmışlığı ve acıyı senin ortaya çıkarmanı bekleyen insanlar da yok değil. Tıpkı hasat günü Alaycı Kuş işareti yapan o yaşlı adam gibi; çocuğunu Başkent’in oyunlarında yitirmiş, elinde ne var ne yoksa yine Başkent’e vermiş. Şöyle de düşünebiliriz, kaybedecek neyimiz var? İdam Ağacı şarkısında olduğu gibi; ilmekten bir kolye doğduğumuzdan beri boynumuzda. Kendi ilmeğimizi çıkaramayız belki, ama bizden sonrakileri boyunlarındaki ilmekten kurtarabiliriz. !“Savaşacağız, cesaret göstereceğiz ve adalet açlığımızı gidereceğiz!” Görüyorsun ya, bir kırığı daha büyük kırıklar açmadan onarmak mümkün değilmiş. O dayağı yemeden dayak atanlara karşı çıkılmıyormuş. Şehirler yanıp kül olmadan başka şehirler kurulmuyormuş. Öfke ve nefretle başlattıkları yangını intikamla körükledik. İçimizdeki ateşti evet ama bahardaki karahindibaya olan hasret de bizimdi. Bir oyun bitti ama senin de her zaman söylediğin gibi daha oynanacak çok oyun var… !!!!!!!!!!!Selin Şahin, Aralık 2016 İki Kıta Arası Tasarım / Balık Ekmek TasarımBu yıl derslerden kısa bir süreliğine uzaklaşarak 22 Ekim- 20 Kasım tarihleri arasında düzenlenen 3. İstanbul Tasarım Bienali’ni etkinliğin son haftasında yakalamayı başardım. Dönemin başında stüdyoda bienalde sergilenecek bir proje hazırlamış olmamız nedeniyle daha bir heyecanlıydım. Bienal yine her zaman olduğu gibi birçok mekândan oluşuyordu; Galata Rum Okulu, Studio-X, Depo, Alt… İstanbul’daki zamanımız kısıtlı olduğundan gezi çoğunlukla koşuşturmaca içinde geçti. Zaman zaman bienalin tümünü gezebilmek uğruna bazı çalışmaların üzerinde yeterince duramadık belki de. Bu yılın teması “Biz İnsan mıyız?” sorusu çevresinde dönüyordu. Bu bağlamda tasarımın sadece son iki yılı değil; 200 000 yıl öncesinden son 2 saniyesine kadar olan zaman referans alınmıştı. Tasarım ve insan arasındaki ilişkiyi sorgulayan bienal aynı zamanda tasarımın yeniden düşünülerek tasarlanmasını öngörüyordu. Tasarım dendiğinde akla gelen ilk şey genellikle objelerin ve formların tasarımı oluyor. Belki de bu yüzden tasarlama eylemi insanların etken, insan dışındakilerin ise edilgen varlıklar olduğu düşüncesini yaratıyor. Halbuki bence durum tam tersi, daha doğrusu bu düşünce tarzı gerçeğin büyük bir kısmını, yani tasarım işinin ilk hareket ettiricisini (primum movens) atlamaktadır. Tasarım, insanların çevrelerini ve kendilerini daha çok fayda sağlayacak ve daha etkili bir hale getirecek şekilde değiştirme çabaları olarak tanımlanabilir. Obje ya da mekân tasarlanırken insandan bağımsız olarak tasarlanmaz. İnsanın düşüncelerine ve duygularına hitap eder. Formun düzenlenişi bir hareketi, belli bir davranışı destekler; davranışı şekillendirir, davranışı tasarlar. Mimaride bu yatak odasının salondan farklı olması gibi basit konseptlerde gözlemlenebilir (farklı fonksiyonlar için ayrı mekanların tasarımı). Hastanelerde insan psikolojisi açısından kullanılması uygun renk ve materyallerin seçimi, tarih boyunca dini yapıların şekil, alan ve süslemeleri de örnek olarak verilebilir. George Orwell’ın Bin Dokuz Yüz Seksen Dört adlı romanında hücrenin hiç değişmeyen ve daima açık duran beyaz ışığı da mahkumların biyolojik saatlerini bozmaya yönelik mimari bir tasarımdır bence. Dikkat edilirse verdiğim örnekler insanın biyolojik varlığını ele alıyor. Tıp alanında yapılan çalışmalar da önceki örnekler gibi insanı tasarlıyor. Birtakım hastalıklara karşı bağışıklık kazandırmak üzere üretilen aşılar; kalp kapakçıkları, yapay kalpler, sentetik mekanik uzuvlar, işitme cihazları (trrrrum, / trrrrum, /trrrrum! / Trak tiki tak! / makinalaşmak istiyorum!1). Belki de sık sık bilimkurgu filmlerinde karşılaştığımız sayborgları uzak geleceğe ait farklı yaratıklar yerine günümüz dünyasının sürekli bir gerçekliği olarak düşünmeliyiz. Galata Rum Okulu’nun 3. katındaydı sanırım, Güney Kore’de özellikle Gangnam bölgesinde yoğunlaşan plastik cerrahi kültürünü eleştiren bir çalışma vardı. “Going Fluid: The Cosmetic Protocols of Gangnam (Sıvılaşma; Gangnam’ın Kozmetik Protokolleri)” adlı parça estetik cerrahinin bir mağazaya girerek yeni bir çantayla çıkmak kadar normalleşmiş olmasını eleştiriyordu. İnsanın dış görünüşünü tasarlamak, canlıların dış görünüşlerini ve özelliklerini tasarlamak insanın aslında en eski zamanlardan beri yaptığı bir şey: Seçici yetiştirme ile hayvan ve bitkilerden daha çok ve daha kaliteli ürün elde etmek, köpeklerin zevk için ve statü göstergesi olarak (bazen sağlıkları pahasına) belirli özelliklere sahip olacak şekilde çiftleştirmeleri ve bazı yeni cinslerin ortaya çıkışı. Aynı coğrafyadan devam etmek gerekirse, biraz da Korelilerin şu an kullanmakta oldukları alfabeden bahsetmek istiyorum: Hangıl. Bu alfabe, 15. yüzyılda halkın okur yazarlık oranını arttırmak amacıyla Kral Sejong ve danışmanları tarafından yaratılmıştır. Bu alfabe birçok dilbilimci tarafından en iyi alfabe tasarımı olarak görülmektedir çünkü sesi çıkartırken dilin aldığı şekil ile harfin şekli arasında bir bağlantı olması nedeniyle öğrenmesi oldukça kolaydır. Çok yakın tarihte ortaya çıkan bir alfabe olması nedeniyle iletişimin de tasarımın ve insanın bir parçası olduğuna kanıt olarak gösterilebilir. Günümüzde telefonlar ve hatta akıllı olanları adeta bir parçamız haline gelmiş durumda. İnternet kullanımı ve bilgiye ulaşım şekillerinin değişmesiyle insanın her anki farkındalığı ve dolayısıyla da erişim çemberi genişlemiştir. Bu da insanı, o an bulunmadığı ortamlardaki şeyleri görebilir ve duyabilir hale getirdiği için bir nevi fiziksel varlığını aşmasını sağlamıştır. Tüm bu sorular ve fikirler bizi “Biz İnsan mıyız?” sorusunun ötesinde “İnsan nedir ki?” sorusunu sormaya itiyor sanki. Sonuç olarak bu zor soruya Descartes’tan2 biraz kopya çekerek “İnsan tasarlayandır.” diyerek cevap vermek istiyorum. 1 Nazım Hikmet, “Makinalaşmak İstiyorum”, 1923 2 Descartes, Felsefenin İlkeleri, “Cogito, ergo sum (Düşünüyorum, öyleyse varım)” GELECEĞİ SEÇMEKOlasılıksız romanını ilk defa bundan iki yıl önce okumuştum. Geçenlerde tekrar elime aldım ve iki gün içerisinde bir solukta okudum. Dürüst olmak gerekirse roman okumayı çok seven biri değilim. Genelde kitabın yarısına gelmeden sıkılırım ve okumayı bırakırım. Ama Olasılıksız kesinlikle istisnalardan biri…Okumayı bitirdiğimde bittiği için üzüldüğüm romanlar arasında Olasılıksız... Bu kitaba olan merakım ilk defa bir öğretmenimin övgüyle bahsetmesinden sonra oluştu. İnternetten de roman ile ilgili bazı forum sitelerinden araştırmalar yaptım ve sonra okuma kararı aldım. Kitabın ortalarına doğru içten içe yazara hayran olmaya başlamıştım çünkü kitaptaki fikirler gerçekten olağanüstüydü ve beni başka evrenlere götürmüştü. Yazarın İstatistik profesörü olduğunu duyduğumda hem şaşırdım hem de böylesine dahiyane bir kurgunun ancak bu konuya böylesine hakim birinin yazabileceğini düşündüm. Özellikle determinizm ve olasılık üstüne bildiği her türlü akademik bilgiyi , Adam Fawer , hikaye ve olay kurgusuna çok iyi aktarmış. Açıkçası romana ilk başladığım zaman ilk sayfalar bana çok anlamsız gelmişti. Kitabın konusunu bile çözememiştim ve sonra bir süre kitap odamdaki rafta kaldı. Boş bir zaman bulduğumda tekrar okumaya başladım ve kendimi durduramadım. İnternette okumayı sakın bırakmayın, ilerledikçe ne kadar tat aldığınızı göreceksiniz yazıyordu ve tam olarak ne denilmek istenildiğini o zaman anladım. Zaten ertesi gün kitap çoktan bitmişti ve işin ilginci iki ay geçmesine rağmen romanla ilgili her detayı rahatlıkla hatırlayabiliyordum. Bana sorarsanız bunun sebebi kesinlikle Adam Fawer’in okuyucuya bilgiyi aşılayabilmesi. Okuduğunuz sayfalardaki bilgilerin hepsi birbiriyle öylesine bağlantılı ki resmen kuantum fiziğinin büyük kısmını kavramış oluyorsunuz. Her sayfayı çevirmeden önce durup kendi kendime düşüncelere daldığımı hatırlıyorum. Romanı okurken yer yer öyle aydınlanmalar yaşadım ki bir anda kainatın tüm sırlarını çözmek istedim. Belki de beni bu kitaba böylesine bağlayan benim yıllardır fiziğe olan ilgimdir. Kitaptan sizlere yer yer kesitler göstersem ve sizce bu romandan mı yoksa bir fizik kitabından mı alınmış diye sorsam eminim çoğunuz fizik dersiniz. İşte belki de Adam Fawer’ı eleştirebileceğim tek nokta burası. Yer yer – istatikçi olmasından dolayı – fazla akademik bilgiye yer vermiş ve bu, romanı edebi özelliğinden biraz olsun uzaklaştırmış. Kitabın sonlarına doğru gelirken, aklımda birçok soru işareti kaldı ve bunların hepsini araştırıp dahasını öğrenmek istedim ve yaptım da. Kitapta Adam Fawer bazı kimyasallardan dolayı beynindeki frekansları etkilenen bir ana karakter yaratmış. Frekanslardaki bu değişim karakterin geleceği görmesini sağlıyor ve kitabın adı da – olasılıksız – tam olarak buradan geliyor. Sonra kendi kendime sormaya başladım. Gerçekten de geleceği bilebilmek mümkün olabilir mi ? Şimdi bunları düşündüğümü hatırladıkça kendime gülüyorum Ama yazar her şeyi o kadar güzel ve mantıklı bir şekilde bağdaştırmış ki, yarın okusam yine aynı soruları kendime soracağıma eminim. Aslında bu muhteşem eserde her ne kadar anlatılanlar fazla karmaşık ve kafa karıştırıcı olsa da bana göre ana fikir çok basit. Hayatımız boyunca yaptığımız ve yapmakta olduğumuz bütün seçimler bizim ve çevremizdekilerin geleceğini belirler ve bu tamamen bizim elimizde. İnsan kendi kaderini kendi çizer ve her hareketimizin sonucunu görebilirsek geleceği görebilmek hiç de zor değil. Anlaşılan yazar bu basit ana fikri okuyucuya aktarmak için biraz sıra dışı bir yol seçmiş Eser hakkında bu kadar ipucu yeterli ve daha fazla uzatmayacağım. Bu romanı kesinlikle ve kesinlikle okumanızı tavsiye ediyorum. Eminim pişman olmayacaksınız ve ne demek istediğimi daha iyi anlayacaksınız. Lütfen kitabı bitirdiğinizde bu yazımı bir daha okuyun Hoşçakalın, iyi okumalar… Mutluluk Denince Akla, Hemen Onun Adı Gelir: Komfor (Ne Alaka Ya!) Uzun bir süreden beri kullanmakta olduğum Goodreads hesabımı kapamıştım, listemdeki bir kaç kitabı denemiştim e-kitap halinde - aslında elimde fiziksel olarak olsa daha çok haz duyarım, ki kütüphaneden isteyip getirtebilirdim ama birincisi bencillik yapmak istemedim, biliyorum yalnız ben okurdum herhalde. İkincisi ise daha yararlı kitaplar varken neden bestseller kategorisine kayayım- ve bu tempoyu yorucu bulmuştum, şimdilerde yine bir istek geldi ve Originals: How Non-Conformişts Move the World* adlı kitabı okumaya karar verdim. Okuduğumdan ne anladım? Evet bir çok tavsiye Amerika şartları için pratik ve de zaten bu pratiklikleri hayata geçirebilmek için en azından bir iş hayatına atılmam lazım. Onun dışında bahsedilenler çok çok rahat bir biçimde, Google’lana Google’lana çözülebilir. Komfor kelimesinin kökeni Yunanca güç’e dayanır, aslında günümüz açısından tezat bir tanım oluşturuyor diyebilirim. Çünkü şu anda modern ülkelerde yaşayan bir çok insan hayatlarının genelinde geçmişin veya şu andaki şirketlerin meyvesini yiyerek hayatlarını devam ettiriyorlar. Buna ben de dahil. Sürekli birileri bizim için bir şeyler yapıyor diye iyice saldık göbeği, biralar gittikçe zamlansa da. Aslında geçen de ilginç bir şey keşfettim bence: Midterm sınavında neden bir insan favori diziniz ne diye sorar ki, sanki sınavı hazırlayan matematik hocamız da bizim ne kadar vakti boşa harcayıp harcamadığımızı ölçüyor gibiydi. Dizi izlemek konfor simgesi midir? Evet. Acelesi olan bir insan niye böyle vasat şeylerle uğraşsındı ki. Tabi Midterm geçti, ben 2 günde dur şu Westworld abarttıkları gibi miymiş diye daldım diziye, son bölümü heyecanla bekledim, ama sanki onun da etkisi geçti, etkisi derken Imdb’de 15. sırada olan bir diziden bahsediyoruz, oyuncu kadrosunun muhteşemliğinden bağımsız olarak. Etkisinin neden geçtiğinin cevabını UFO’larda buldum. İnsanoğlu komforuna düşkünleşip medeniyette karınca gibi ilerlerken, bu adamların 100 G’ye falan dayanabilecek şekilde kendilerini adapte etmeleri veya o teknolojileri bulmaları falan ne derece usta bir biçimde ilerlediklerini gösteriyor sanırım. Belki de gelecek halimizdir, ha? Olasılık 1: Şayet ki öyleyse, o zaman Tanrı aşırı derecede çılgın, bir imzasını isterim. Olasılık 2: Varsayalım ki buraya kendi başlarına gelen farklı bir uygarlık var karşımızda, o zaman komforu önemsemeyen tip lan bunlar.100 G’de ne komforu Allahını seversen. Konuyu esas noktasına geri çekersek, diğer bir nokta, bugün eğlence sektörü modern köleliği destekleyen bir alettir, bize düşen şey, bize uzun vadede fayda sağlayacak kişi ve ortamlarda takılmaktadır, ki insanlar telefonları ve internet sayesinde zırt pırt kendilerini bir yere ışınlarken, kendi şehirlerindekilerinin kıymetini bilmiyorlar, yabancılaşmanın bir sonraki seviyesi: parayla muhabbet etmek olabilir, o noktada çoğumuz fakirleşmesse, ki madeni para süpürgesinin icat edileceğinden adım gibi eminim. Niye yaşıyorum peki, hele ki şu anki komforumu feda edip de gelecekte mutlu olmayı düşünürken? Bunun yanıtı müzik ve brewmaster olma isteğimde gizli biraz. Kapanış paragrafim ise şöyle başlasın: Nasıl yaşayacağınızı önceden kestirirken, bugün ne derece kendinizi komfor düşkünü birine dönüştüreceğiniz sizi değerli kılan şey değildir, gün gelir kelebeğin kanat çırpısı bir kaosa neden olabilir ve varsayalım ki geleceğinize dair ışık yok, işte o zaman tüm gücünüzle koşma zamanınız gelmiştir, son nefeslerinizde ciğeriniz havanın soğukluğunda kavrulmalı ve aniden bir krizle beyniniz son kareleri işleyip boşluğa adım atmalıdır. Benim hayatta ilerlemekten anladığım budur. Kaynakça *Grant, Adam M. Originals: How Non-conformists Move the World. NY, NY: Viking, an İmprint of Penguin Random House LLC, 2016. Print. HAYATA DAİR Deneme türündeki kitapların bende bıraktığı tat ve iz bambaşkadır. Her deneme okuduğumda benim için başka bir dünyanın kapıları açılır ve farklı görüşlerle tanışma fırsatı bulurum. Montaigne’den başlayarak bu zamana kadar birçok yazarın denemesini okuma fırsatı buldum ve bunları okurken adeta zaman kitapların akıcılığı nedeniyle su gibi akıp geçti. Öteden beri Cumhuriyet gazetesindeki makalelerini büyük beğeniyle okuduğum bu “Dev Çınar’ın” denemesini okumaya başlamak benim için ayrı bir hazzın başlangıcı oldu. Oktay Akbal’ın Yazmak Yaşamak adlı kitabı da bende bıraktığı etki açısından diğer denemelerden farksızdı çünkü kitaptaki her başlık beni başka dünyalara götürdü. Kendimi kimi zaman 1800’lerin Fransa’sında kimi zamanda 1900’lerin Anadolu bozkırında hissettim. Bunların en önemli nedeninin ise yazarın cumhuriyetle yaşıt olup büyük bir tecrübeye ve bilgi birikimine sahip olmasına bağlıyorum. Örneğin yazar bazı denemelerinde Türk Edebiyatının çok önemli isimlerini enine boyuna perde arkasında kalmış halleriyle anlatıyor. Kitapta anlatılan o isimler Oktay Akbal’ın dost meclisini oluşturan insanlar yani yazar kendi arkadaşlarıyla olan anılarını anlatıyor aslında. “Ölüm Bir Şey Yapmaz Orhan Kemal’e.” ve “Onger’in Ardından” adlı denemelerde yazar hep kendi arkadaşlarından bahsediyor ve belki de bu arkadaşları hakkında kimsenin bilmediği veya gündeme getirmediği şeyleri mercek altına alıyor. Kitabı okurken daha önce hiç karşıma çıkmayan bilgilerle karşılaşmak beni çok etkiledi. Örneğin “Talipler Yenilmez” denemesinde ünlü yazar Talip Apaydın’ın adını nerden aldığının ilginç hikayesini ve “Virginia Woolf’u Tanımak” denemesinde ise Virginia Woolf’un hayatına kendisinin intihar ederek son verdiğini öğrenmiş oldum. Kitabı okurken bazen de kendimden neredeyse 70 yaş büyük bir insanın kitabının nasıl benim iç dünyama bu kadar hitap ettiği kafamda soru işareti olarak kaldı. Kitabı bitirdiğimde ise yazarın ele aldığı konuların evrenselliği ve günümüzle olan bağlantılarının bunun en büyük nedeni olduğu kanısına vardım. Diğer büyük nedeninin ise yazarın ayaklarının Türkiye topraklarına basması olarak görüyorum. Demek istediğim yazarın kendini Türkiye sorunlarından hiçbir zaman soyutlamaması. Ayrıca Oktay Akbal’ın bence Türkiye’nin yaşadığı bütün değişim ve dönüşümlerin içinde olması onun her yaştan insana rahatlıkla hitap edebilmesine ve yazdıklarının her kuşak için taze olmasına yol açıyor. Bu nadir bulunan özelliği nedeniylede okura ulaşma konusunda birçok yazardan bir adım önde olduğunu düşünüyorum. Bu kitap hakkında atlamam gereken önemli bir detay ise “Odyssseia” destanını bana güzel bir örnekle anlatması ve beni bu destan hakkında aydınlatması oldu. Kitabı bitirdikten sonra yakın tarihimiz hakkında ne kadar aydınlandıysam “İki Penelope” denemesi sayesinde ise eski çağ tarihi açısından o kadar aydınlandım diyebilirim. Yazmak Yaşamak kitabında şu ana kadar bende olumlu etkiler bırakan başlıklardan bahsettim fakat ne yazık ki bazı başlıklar bir o kadar beni olumsuz olarak etkiledi ve içimi parçaladı. Benim için en çarpıcı örneği ise “Bir Seher Vardı” denemesindeki 18 yaşında öğrenci olan Seher’in intihar etmesiydi. Onu intihara iten sebep ve aydınlık yarınlarının bir anda kaybolması beni derinden etkiledi ardından böle acı olayların ülkemizde ne yazık ki sık sık yaşandığını bir kez daha anımsadım. Oktay Akbal, bence bu denemesiyle aslında Türkiye’nin acı gerçeklerini su yüzüne çıkarıyor ve çıkarılacak dersleri okurlarına aktarıyor. Son olarak Yazmak Yaşamak bana göre tartışılmayacak derecede özel bir kitap bunun başlıca sebebi ise kitabın adıyla doğru orantılı, yazar kitabı diğer yazarlardan farklı olarak bana göre yazmış olduğu gibi hem de yaşamış. Ege Katırcıoğlu Güloğlu 1 Ece Burcu Güloğlu 21502612 TURK102-03 Ali Turan Görgü İNSAN OLMA DENEYİMİ Yansımalarla yaşıyoruz biz hayatı. Biz, hepimiz, tüm insanlar yani. Aynalar koyuyoruz evlerimize, asansörlerimize, çantalarımıza; birikmiş küçücük bir su birikintisinde bile kendimizi arıyoruz. Hep aynalar değil; bazen bir kitap, bazense bir film yansıtıyor benliğimizi. Düşüncelerimizi ve bir yandan da karakterimizi zorluyorlar, aynalardan farklı bir yansımayla. Neyi umut ederek başladığımız ve ne hissederek bitirdiğimiz önem arz ediyor bu deneyimlerde. Çoğunlukla iyileri ama yalan yok bazense kötüleri destekliyoruz. Ölüm sıradan geliyor. Kurşunlar anlamsız ve hayat bir o kadar da değersiz bir filmi izlerken. Çünkü izlediğimiz sadece yaratılmış bir karakter ve tamamı bir kurgudan ibaret. Peki ya ana karakterin kendimiz olduğu bir kurgu gerçek olsaydı? Tüm bu düşünceler, Westworld adlı diziyi izlerken takılıyor aklıma. Kısaca; Westworld, vahşi batı temel alınarak oluşturulmuş bir tema parkı ve parkın kalıcı sakinleri insanlardan ayırt etmesi bir hayli zor olan robotlar. İnsanlar ise bu tema parkına, kelimesi kelimesine, istedikleri her şeyi yapabilmek için geliyorlar. Robotları öldürebiliyorlar mesela, onlara acı çektirebiliyorlar ya da onları mutlu edebiliyorlar. Dediğim gibi insanlar canlarının istediği her şeyi yapabiliyorlar ve robotlar insanlardan farksız bir görünüme sahipler. Bu noktada özgürlüğün sınırları ve ahlak devreye giriyor. Örneğin, her şeyi yapabileceğiniz bir yerde ne yapardınız, hangi sınıra kadar zorlardınız kendinizi? Eğer kanunen bir insanı öldürmek yasak olmasaydı, bunu yapabilecek cesareti ve vicdanı kendinizde bulabilir miydiniz? Eğer cevabınız ‘hayır’ ise, bu kadar kesin konuşmamayı öğütlerim size. Çünkü Westworld tema parkı, insana kendi karakter sınırlarını zorlatıyor, hem de kanlı canlı bir kurgunun içinde yaşarken. Karşılarında, alnından ter, gözünden yaş akan, titreyen, insan görünümünde bir ‘robot’ var ve onlar hiç acımadan vuruyorlar. Bu bağlamda, insanlara potansiyellerini gösteriyor. Özgürlük sınırsızsa ve hiyerarşik olarak en üstün sizseniz, iyi kalmak mümkün olmuyor ve insanların içindeki vahşet bir şekilde üstün geliyor. Aynada gördüğümüz yansımamızdan farklı olan bir yüzümüzü tanıtıyor bizlere. “İnsanlar olabilecekleri kişiye bir anlığına bakmak için buraya geliyorlar” diyor tema parkının yaratıcısı Doktor Ford. Anlıyoruz ki; insan, yaşadığı hayattaki kişiliğiyle özdeşleşiyor. Olabileceği binlerce karakter varken, mevcut şartlara hangisi daha elverişliyse onunla bütünleşiyor. Şartlar değiştiği an, insan da değişiyor kısaca. Şaşırtıcı bir haber değil. Dizide en önemli noktalardan bir diğeri ise, duygular. Robotlar da hissediyor. Acıyı biliyorlar, sevinci biliyorlar, aşkı, vicdanı, pişmanlığı kısacası bir insanın hissedebileceği tüm duyguları onlar da hissediyor. Tek bir farkla, onların hissetmesi gerekenler önceden belirlenmiş. Belki tam da bu yönümüzle en gelişmiş canlı olma sıfatını hak ediyoruz. Duygularımız eşsizleştiriyor bizi. “Acı çektiğin an en gerçekçi halindir” diyor dizide yazılımcı, bir robota. Yani bir robotun insan formuna en çok yaklaştığın an, en yoğun hissedilen duyguyu, acıyı, hissettiği an oluyor. Bilinç belki de tam bu noktadan sonra, yani hissedilen yoğun duygudan sonra oluşuyor. Bilinçsiz olduğumuz rüyalarımız gibi Güloğlu 2 Westworld robotları. Nasıl ki bizim için hayat, gözümüzü açıp hissederek, düşünerek devam ediyorsa, onlar için de bilinç bundan farksız. Westworld dizisi, yapay zekâ ve teknolojinin ötesinde, bana insanlığımızı sorgulatıyor. Bir an bile robotlar insanlara nasıl bu kadar benziyor diye düşünemeden, gerçek insanların davranışlarının analizleri meşgul ediyor beynimi. En vicdanlı karakterin bile değişimi şaşırtıyor, zor anlarda insanların kendilerine bile güvenmemesi şaşırtıyor. Duyguların insanlar için ne kadar emsalsiz bir varoluş yarattığını anlatıyor. Belki de tüm insanlığın özü budur. Tüm davranışların, deneyimlerin, özgürlüğün ve getirilerinin nedeni duygularımızdır. Hırs, intikam, üstünlük isteği, nefret… Belki de robotlar yaratılırken konulan her bir kod gibi, bu duygular da bize kodlanmıştır. Çünkü görüyoruz ki, kötü şartlar kötülük getiriyor. Yapılacak en doğru şey ise, bunları içimizden atamıyorsak, içimizde bırakmak olacaktır. Dış dünyaya yansıttığımız her bir kötü duygu, aynı Westworld’deki gibi bir kaosa ve düzen bozukluğuna sürükleyecekse, kötü biri olmak yerine, düşüncede bırakmak belki de kaostan kurtarır… Kaynakça: Westworld. HBO. Dizi. 2016. YILMAZ KORKMAZ TÜKETİM KELEPÇESİNDE Çağımızın bize getirdiği yeni kavramlardan biri de alışveriş merkezleri. Canımız sıkıldığında gittiğimiz ve bizi mutlu(!) eden mekânlardır alışveriş merkezleri. O devasa mağazaların arasında karıncalar gibi dolanır, indirimleri kovalarız. Kimi zaman bazı eşyaları, hoşumuza gitmese dahi, sırf ucuz olduğundan alırız. Yalnızca alışveriş yaptığımız alanlar değildir artık buralar, yeni bir yaşam alanıdır biz insanlar için. Bazen biraz tuzlu bir aktivite olsa da yapmaktan vazgeçmeyiz. Bağımlısı olmuşuzdur artık o tıklım tıklım rafların, vitrinde parıldayan ayakkabıların, kutusundan yeni çıkmış tablet bilgisayarların, ederinin beş katı para verdiğimiz kahvenin. Yüksek dozda maruz kalmışızdır bir kere bu “kültüre”, ne yapsak da eskiye dönemeyiz. Dev şehirlerin küçük insanlarıyızdır artık, sürü hâlinde hareket eder, aynı şeyleri ister, benzer hayatları yaşarız. Amacımız belirsizdir, tatmin olmak uğruna yaşarız, tüketilebilen her şeyi tüketiriz, vazgeçmeyiz asla tüketmekten. Tekdüzedir hayat bizim için artık, durmadan aynı şeyleri yaşamaktan bıkmayız; unutmuşuzdur doğayı, onun güzelliğini. İşten eve, evden işe gitmekten yılmışızdır ancak yazın gideceğimiz bir haftalık tatili düşünerek rahatlatırız kendimizi. Bütün sene o bir hafta için çalışır, o bir hafta geçtiğinde de ondan kalan anılarla geçiririz kışı. Durum benim için de çok farklı değil. Ben de sıkıldığım, bunaldığım anlarda kendimi tatili düşünerek motive ediyorum, ettim. Bu benim için bir kaçış yöntemi belki de. Hayatımdan memnun olmadığım zamanlarda, yorulduğumda, sıkıldığımda; beni neyin mutsuz ettiğini düşünmek yerine yaz tatilini, denizi, kumu ve güneşi düşünerek uyuşturuyorum kendimi belki de. Ne zaman eski bir dostla karşılaşsak eskileri yâd eder, “Eskiler de bir başkaydı be.” deriz. Memnun değilizdir yaşadığımız hayattan, suçu da zamana atarız. Eskiler gibi olmamak ile yargılarız zamanı. Oysa suçlu ne zamandır ne de kader. Suçlu insandır. Monoton hayatlarını değiştirmek için tek bir çaba bile göstermeyen bizlerizdir. Ne yaptık bugüne kadar hayatımızı güzelleştirmek için? İsyan ettik belki sisteme ama sisteme uymaya devam ettik, direnmedik karşısında sömürünün. Durmadık arkasında direnenlerin. Robotlaşmaya karşı durmadık, her hafta sonu AVM’ ye gitmeye devam ettik. Vazgeçmedik hiç, ne alışkanlıklarımızdan ne de harcamalarımızdan. Yalnızca şikâyet ettik dünyadan. Mağduru oynadık sanki sorumlulardan birisi de biz değilmişiz gibi. İşte bu duygular altında okuduğum Öteki Dünya, bana insanların gelecekte yaşaması olası sıkıntılarını, bunalımlarını anlattı. İnsanların giderek yalnızlaşmasını, yozlaşmasını ve monotonluk adı altında robotlaşmasını anlattı. Kitabı okurken hissettiğim en belirgin duygu yalnızlıktı. Korkunç bir görüntüsü vardı kafamda duvarların, o duvarların altındaki gölgelerde ezilen insanların. Kalabalıklaşan şehirlerin tersine yalnızlaşan, robotlaşan insanlar vardı romanda. Zihinlerini uyuşturmak için gönüllü olarak hipnotize olan insanları görmek dehşet vericiydi. Alışveriş yaparak kendini bulan, zihnini rahatlatan insanları gördüm romanda. Her ne kadar roman bir distopyayı anlatsa da gündelik hayatta karşıma çıkan birçok kişiliğe de ev sahipliği yapıyordu. Tüketim çılgınlığına kendini kaptırmış birçok insan görüyorum çevremde. İhtiyacı olmayan, belki hayatı boyunca giymeyeceği elbiseler alan insanlar var etrafımda. Son model telefonunu sırf yenisi çıktı diye beğenmeyen arkadaşlarım var. Aşılamış toplum bizlere tüketimi, unutturmuş bize kanaat etmeyi. Özgürlük zannediyoruz belki de tüketmeyi, istediğimize sahip olabileceğimize inanıyoruz. Ancak sistemin bize verdikleriyle oynadığımızın farkında değiliz. Sistem istediği zaman alıyor elimizden oyuncağımızı, istediği zaman da yenisini satıyor. Günlük dokuz saat çalışarak kazandığımız üç kuruş paramızı da şipşak alıveriyor elimizden. İnsanlar ruhlarındaki boşluğu doldurmak için dört elle sarılıyor alışverişe, alışveriş bir bağımlılık hâlini alıyor onlar için. Âdeta bir hastalık hâline gelerek insanları kendine esir ediyor. Bizlerin bu çılgınlığa bir dur dememiz ve insanları zaten zor kazandıkları parayı daha dikkatli harcamaları konusunda bilinçlendirmemiz gerekiyor. Sırf yenisi çıktı diye son model telefonunu beğenmeyen insanlara, maaşının üç katı fiyattaki son model telefonları taksitle alanlara bir dur demememiz gerekiyor artık. Çünkü bu tüketim çılgınlığının maalesef bir sonu yok. KAYNAKÇA Ballard, James G. Öteki Dünya. İstanbul: Sel Yayıncılık, 2013. Baskı. UMUT KOÇAK Sanata Tolerans Göstermek Hasan Bülent Kahraman, Bakmak Görmek Bir de Bilmek isimli kitabında çağdaş sanatı anlamak için çeşitli önerilerde bulunuyor. Çağdaş sanatın hep “anlaşılmazlık” ile suçlanmasının aslında çağdaş sanata haksızlık yapmak anlamına geldiğini ileri süren Kahraman, çağımızda hüküm süren bu sanat anlayışını anlamak için insanların da elini taşın altına sokması gerektiğini ifade etmekte. Diğer bir ifadeyle sanatın anlaşılmaz olmakla suçlamak yerine, insanların kendi kültürel birikimlerine bakmaları ve kendilerini beslemeleri gerektiğini söylüyor. Bu konuda Kahraman'a ben de katılıyorum. Bir eser hakkında, örneğin Rene Magritte'nin “Bu Bir Pipo Değildir.” isimli çalışmasındaki “görece basitliğe” aldanmamak gerektiğini, eserin sadeliğinin ardından bir sürü kavramsal zenginlik olduğunu; işte tam da bu kavramsal zenginliği anlamaya çalışmak gerektiğini ileri sürüyor yazar. Yani “Bu ne böyle ya? Bu pipo değilse ben de Alaaddin Keykubat değilim.” gibi absürt bir yaklaşımın çağdaş sanatı anlamak adına abes bir girişim olduğunu ileri sürebiliriz. Kahraman'ın günümüz sanatı hakkında rehber niteliği taşıyan eseri benim de bu mesele hakkında bir miktar zihin egzersizi yapmamı sağladı diyebilirim. Çağdaş ya da (post)modern sanatı anlamak için insanların efor sarf etmesi gerekir diye düşünüyorum. Özellikle post-modern bir çağda olduğumuz ileri sürülmekteyken bu görüşün getirdiği bazı durumlar da sanata tesir etmiş vaziyette. Post-modernizm, anlaşılması güç bir konuyken post-modern sanatı anlamak, şüphesiz daha güç bir mesele olacaktır. Ancak burada sanatçının özerkliği ve sanatçının kimliği konusunda geçmiş dönemlere göre farklılıklar bulunuyor bence. Bir yapıtı sanat eseri olarak düzenleyen ve öyle meydana getiren bir kişi kendine rahatlıkla sanatçı diyebilir bana kalırsa. Yani teyit ya da icazet alınacak bir makam kalmamıştır artık. Böyle bir kurumsallığın ortadan kalkışı ise sanat dünyasında hem çoksesliliğin ortaya çıkmasına hem de çok farklı tarzlarda eserlerin ortaya çıkmasına neden olmuştur. Durum böyleyken, yani insanlar artık eserlerini daha önce hiçbir çağ da olmadığı kadar kolay bir şekilde kitlelere ulaştırabiliyorken alışageldiğimiz sanat anlayışlarından daha farklı anlayış, akım ve eserlere denk geliyoruz her geçen gün. Bu noktada sanat eserlerini veya “sanat eseri” amacıyla ortaya konan eserleri algılayamadığımız zaman “Olmamış bu. Sıfır.” gibi insafsız bir yaklaşım sergilemek şüphesiz işin kolayına kaçmak olur. Çünkü bize yabancı gelen, bizi yepyeni dünyalara götürebilme potansiyeli taşıyan, buna karşın “Biraz garip...” bulduğumuz eserlere karşı daha toleranslı olmamız gerektiğini düşünürüm ben hep. Eserlerin garipliğinden çok, o eserleri idrak edebilmek, eserin arkasında yani sanatçının zihninde beliren düşünceleri anlayabilmek için insanların bir miktar emek harcamaları gerekir. Yani ben hiç bilmediğim ve anlamakta güçlük çektiğim istatistik disipliniyle ilgili bir makale gördüğümde “Bu ne kadar berbat bir şey.” deyip geçebilirim, ancak
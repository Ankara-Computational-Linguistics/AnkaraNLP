KISKANÇLIK Kıskançlığın insanlara zararları olabileceği gibi faydaları da olabilir mi sizce? Kıskançlık dendiği zaman neden birçoğumuzun zihninde hemen olumsuz bir düşünce belirir? Bana soracak olursanız; kıskançlık aslında birçok insanın düşündüğü gibi çok da zararlı bir duygu değil. Kıskançlık dendiği zaman da akla hemen olumsuz düşünceler gelmemeli. Neden diye soracak olursanız, kıskançlık insanlara zarardan çok fayda getirir bana kalırsa. Çünkü kıskançlık, insanlara yeni bakış açıları kazandırabilir. İnsanlar, kıskançlık duyguları sayesinde önlerine yeni hedefler koyarlar ve koydukları bu hedeflerine ulaşmaya çalışırlar. Yani kıskançlık, aslında çok faydalı bir duygu olabilir. Bu duygunun zararlı olabileceği durumlar yok mudur? Elbette vardır ancak bu duygunun miktarını doğru ayarlayabildiğimiz sürece bu zararlı durumlar kendilerini pek de göstermezler. İnsanlar, hayatlarında mutlaka başkalarını kıskanmışlardır. "Onun var da benim niye yok, neden o benden daha başarılı" gibi cümlelerle dolu, sayfalar süren bir liste oluşturmak pek de zor olacağa benzemiyor. Bu cümleleri okuyunca size de bir kötü niyet kokusu gelmedi mi? Sanki bu cümleleri kuran kişiler, kıskandıkları kişilerin mutlu olmalarını istemiyorlarmış gibi bir tavır sergiliyorlarmış gibi görünüyor. Bana kalacak olursa, işin rengi tamamen farklı. Bana göre kıskanma eylemini yapan kişiler; kıskandıkları kişilerin mutsuzluklarını istemiyorlar aslında, kendilerinin de kıskandıkları insanların sahip oldukları mutluluk verici şeylere sahip olmaları gerektiğini düşünüyorlar. Bu şeylere sahip olabilmek için de kendilerine bazı hedefler koyuyorlar ve bu hedeflere ulaşabilmek için var güçleriyle çalışıyorlar. Yani bu insanlar, kıskançlıkları sayesinde tembellik etmiyorlar, kendilerine bir amaç belirliyorlar. "İşyerinde kıskançlığa şahit olmayan ya da kıskançlığın darbelerine maruz kalmayan çok az çalışan vardır." (Toohey 140). Alıntılamış olduğum bu cümleden kıskançlığın ne denli faydalı olabileceğini çıkarabilirim. Çünkü bu noktada birbirlerini kıskanan çalışanlar; daha büyük bir azimle çalışıyorlar, kendilerini bu işe daha fazla adıyorlar ve sonuç olarak daha az maliyetle daha fazla üretim ortaya çıkıyor. Bu da insanların birçoğunun yararına olan bir şey bana kalırsa. Kıskançlık ile ilgili kendimden bir örnek vermek istiyorum. Ben ortaokuldayken, okul birincisi ile rekabet edebilmek için hep daha fazla çalıştım ve bu çalışmalarımın karşılığını iyi bir liseye giderek aldım. Açıkçası; bahsettiğim kıskançlığım olmasaydı derslerime daha az çalışır, gitmiş olduğum liseye kıyasla daha kötü bir liseye gitmiş olurdum. Gitmiş olduğum liseyi kazanmamı kıskançlığıma borçluyum. Yani, kıskançlık bazı durumlarda son derece faydalı olabilir. Kıskançlık, bazı noktalarda faydalı olabildiği gibi bazı noktalarda ise zararlı olabilir. Bana göre, kıskançlığın zararlı olabilmesinin en büyük sebebi, kıskançlığın miktarının doğru ayarlanamaması. Bazı insanlar, başkalarını o kadar kıskanırlar ki; "benim yoksa onun da olmasın, ben başarısızsam o da başarısız olsun" şeklinde düşüncelere kapılırlar. İşte kıskançlığın insanlara zararları, bu tarz düşünceler ile başlar. Bu insanlar, bir yerden sonra ne yaparsam kıskandığım kişi sahip olduğu şeyleri kaybeder veya daha başarısız olur diye düşünürler, bunun sonucunda ise kıskandıkları kişinin zararı için çalışmaya başlarlar. Dolayısıyla karşılarındaki insanlara zarar vermeye çalışırlar, ancak karşılarındaki insanlardan çok kendileri zarar görürler. Çünkü harcadıkları zamana değebilecek bir kazanım elde edemezler, başkalarının sahip olduklarını azaltmaya çalıştıkça kendi sahip oldukları artmaz. Ama kıskançlıktan gözü dönen kişi artık bunun farkında bile olmaz. Yeter ki karşıdaki zarar görsün! Bu konuyla ilgili bizzat tanıklık ettiğim bir olayı anlatmak istiyorum. Lise zamanlarımda bir sınıf arkadaşım, dersleri kendisinden daha iyi olan bir kişiyi kıskanıyordu. Kendisi çalışmak yerine kıskandığı çocuğun başarısız olması için çabalıyor, derslerde onu konuşturmaya çalışıyordu. Böylece kıskandığı kişinin derslere konsantre olmasını engelleyecekti. Ne var ki sınav dönemi geldiğinde, bu çabasının başarıya ulaşamadığını anladı. Kıskanan arkadaşımın notları bir önceki sınav dönemine göre daha düşüktü, kıskandığı kişinin notları ise önceki sınavlarına göre hemen hemen aynıydı. Dolayısıyla bahsettiğim kıskanç arkadaşım; hem kendine zarar vermiş oldu, geçen sürede kendini geliştirmek yerine daha da köreltti , herhangi bir şey ise elde edemedi. Vermiş olduğum bu örnek, kıskançlık miktarını doğru ayarlayabilmenin ne denli önemli olduğunu bizlere açıkça gösteriyor aslında. Sonuç olarak, kıskançlık insanlara faydalı olabileceği gibi onlara zarar da verebilir. İnsanlar başkalarının yaptıklarına bakarak bunları kendilerinin de başarabileceklerine inandıkları zaman, kıskançlık bu noktada bu kişilere faydalı olmuş demektir. Kıskanan kişiler bir şeyleri başarmak için kendilerine hedefler koyarlar, bu hedeflerine ulaşabilmek için de var güçleriyle çalışırlar. Tabi ki, kıskançlığın faydalı olabileceğini bilmek kadar zararlı olabileceğini de göz ardı etmemek gerek. Bu noktadaki püf noktası ise, kıskançlık miktarını doğru ayarlayabilmek, ölçüyü kaçırmamak. Bunu başarabildiğimiz sürece kıskançlık bize zarar vermez, tam aksine faydalı olur. Kaynakça Toohey, Peter. Edebiyatta, Sanatta ve Popüler Kültürde Kıskançlık. İstanbul: Doğan Kitap, 2016. Baskı. Doğukan Miraç DEMİRCAN 21902988 - LAW INSTRUCTOR: NEFİSE ABALIKARA KUTU HAPİSHANESİ - KAPLUMBAĞAPera’nın iki asırdır cereyanı eksilmeyen tarihi ile karşı karşıyayım. Onunla teke tek muhabbet etmek, fütursuzca tarihi canlandırmak sanki İstanbul’un o nadir göz bebeğini kundağa sarmak gibi geliyor. Mermer tuğlalarla inşa edilmiş bir tarihin ardında ayaklarımın ağırlığını hissediyorum. İşte o akşamüstü ben de, Güneş gibi ufuktan ayrılmamak için bir direnç gösteriyorum. Asırlar sonra yine aynı hastalık nüksetmiş gibi bir hâlimiz var. Bu husus her akrostiş pencerenin kenarlarındaki tozlardan gözüküyor. Her kaldırım taşının üstünde Rum, Türk, Ermeni ve dahi Süryani tabelaların muktedir antikorlarıyla biz nasıl da “hasta adam" başlığı altında anılmışız düşüncesi saçımdan beynime süzülüyor.Namık Kemal’lerin, Jön Türkler’in kahkahaları Hazzo Pulo Şarap Evi’nin içindeki ahşap kokusuyla karışırken içerideki dostane evin sahibi mütemadiyen benimle ıslak bir sohbete katılıyor. Ne matbaaymış ama… Meşhur meşrutiyet feryatlarının yazıldığı kâğıtların içine şaraplar dökülürmüş. Tıpkı bir hancı edasıyla gıcırdayan gotik merdivenlerin üstünden birkaç yenilikçi çizmesi geçmiş. Öyle bir inkılap silsilesi içindeymişiz ki kendimizi ölçemediğimiz bir durumda savaşı yenilik olarak gören gözler ansızın kırpılmaya vakit olmadan Goben ve Breslav gemisinin içinde hırs damarlarıyla çatlayıvermiş, kör olmuşuz aniden. Onların dümenine bakılırsa hatta aldatılmışız.1Doğukan Miraç DEMİRCAN 21902988 - LAW INSTRUCTOR: NEFİSE ABALIArdından “Pera Palace”da aldatılan hasta adam yeni huzurevi (!) ile karşıma çıkıyor. Enver Paşalar veya Cemal Paşalar ellerinde bir ﬁncan ile yaygaralı gri boğazın esvabında Cihan Harbi’ne girişmişler. Esrarengiz bir şekilde o harmanlı bahçenin içindeki çiçeklerin boynu bükük ama bir o kadar da canlı renklere bürünmüşler. Sırtı eğik ama boynu dik olmanın getirdiği hamallık, medcezirlerin hıncıyla sahile yansıyor. Uykusunda yatan hasta adam Osmanlı’nın cenin pozisyonundayken yeni doğacak göz nuru Türkiye’m gibi kıvrıldığını ve onu doğuracağını nereden bilebilirdi ki boğazın serin suları içinde?Pera’nın özetini yazmak pek mümkün olmuyor neticede. Buna karşın kendi dar sokaklarındaki silintili izlere nazaran daha etkili ve yorumlayıcı bir gözlemevi keşfediyorum. İstiklal Caddesi’nin kafalarla dolu keşmekeş ve kakofonisinden uzakta Pera Müzesi’nin kırmızı halılarında soyutlanmış hissediyorum. Sanırım aradığım sorunun cevabı burada olacak ki içimi kaplayan bir Hareket Ordusu var. Takvimin bıyıkları tam da 31 Mart’ı gösteriyor. Mahmut Şevket Paşa gibi apoletlerim yok zaten ama ellerimde bir küçük defterle ﬁkir mürekkebiyle dolu yarı kullanılmış bir kalem duruyor. Belki tek çırpınışımla yeteriz düşüncesiyle kelebek etkisini yüzümdeki tebessümle yansıtırken özel koleksiyonlar kısmına gelebildim. Garbın afakında boyanmış birkaç duvarın arasında yabancı büyükelçiler, Osmanlı hareminin renk cümbüşüyle tasviri gibi birtakım çerçeveler arasına gizlenmiş anlamlar arasında kayboluyorum. Ardından kocaman ve dolu incileriyle millî midyenin açtığı bir şölenle karşılaşıyorum. Osman Hamdi Bey’in Fransız bir karikatürden esinlenip garbın afakında uyarladığı bir çalışmayla yüzleşiyorum. Neden yüzleşiyorum? Çünkü bu şölen iki asırdır değişmeyen bir tasvir. Coğrafyamızın makus talihi olarak değerlendirilen ve 2Doğukan Miraç DEMİRCAN 21902988 - LAW INSTRUCTOR: NEFİSE ABALIaydınların halk ile aralarındaki iletişim bozukluğu denebilir. Belki diğer tabiriyle yavaş ilerleyen kaplumbağaların ney sesine ayak uyduramadığı ancak yemlerine ayak attığı bir gösteri de denebilir. Sanata karşı yemlerin savaşı… Parayı mı yoksa üﬂemeli çalgının yankılarını mı istedik? Bu durumda kabuğumuza çekilen bizler yaprakları mı kemirdik yoksa ney ile ucundan çıkan yalan sözlere mi kandık? Bunlar cevaplanması hala kişiden kişiye değişen yüz kızartıcı sorular olabilmekteyken üstümüzde şalvar kafamızda sarık olmasa da hala içinden çıkamadığımız ufukların uzak olması da diğer yandan içime oturmuştu. Koltuklara uzun uzadıya oturan pişkinler yani her birimiz kalkıp kabuğumuzun kılıfına ayak uydurduk. Buraya gelmeden evvel oturduğum koltukların aksine kaplumbağa terbiyecisi kaplumbağalarını ayakta beslemekteydi. Otobüsteki koltuk ve dahi uçaktaki koltukta oturduğum süre içerisinde bile bir çeşit uyuşmuşluk ve daralma içerisindeydim. Havada süzülen bir uçağın içindeki noktaydım sadece oysaki. Noktalı cümlenin sonundaki geleceğe karşı ümitsizlik duygusu her noktayı kaplamıştı. Kara kutu gibiydi artık kokpitteki kaplumbağalar. İçinde bastırılmış jurnaller ve sırlarıyla hatalarımız hiçbir zaman tarihe yazılmadı ancak Pera Müzesi’nde durum başkaydı. Sonra bir ümitsizlik de bana çöktü. Bir kaplumbağa kadar önemsiz miydim gerçekten? Uçağın kara kutusu olmasa bu hasta adamın ölmeden evvel ne söylediği hususunda kime nereden nasıl ulaşabilirdi ki? Uçağın düşme sebebi hasta adam öldükten sonra kara kutu olmadan anlaşılmazdı. İşte bu şölen karşımda tıpkı bir kara kutu gibi durmaktaydı. İçinde bazı fısıltılar, bozuk notalar ve göz yaşartıcı iğnelemeleriyle gözler önüne serilmişti. Pera’nın özetini yazmak mümkün değildi demiştim. Buna karşın Pera aslında eskilerin özeti, şimdinin öğretmeni ve geleceğin umudu olmaya devam edecek gibi gözüküyor.Kaynakça Bey, Osman Hamdi. Kaplumbağa Terbiyecisi. 1907. Yağlıboya. Pera Müzesi. İstanbul3SEÇTİKLERİMİZ VE SEÇEMEDİKLERİMİZ / Mehmetcan Biçen Hayatımız farkında olduğumuz ve olmadığımız bir sürü seçime bağlı. Yaptığımız her hareket veya söylediğimiz her söz, hayatımızı farklı bir yola sokuyor, kaderimizi değiştiriyor. Bunun ise çoğu zaman farkına varmıyoruz. Ders çalışmak yerine bir saat dizi izlemek ya da ailenizle beraber yemek yemek yerine dışarda arkadaşlarınızla beraber buluşmak çok da önemli kararlar değilmiş gibi görünüyor. Çoğu insan bu ve bunun gibi seçimleri yaparken karşısına nasıl sonuçlar çıkacağının farkına varamıyor. İnsanlar anı yaşıyor, bu yüzden de gelecek hakkında pek de çok düşünmüyorlar. Fakat yaptığımız en küçük seçim bile, hayatımızın gidişatını büyük ölçüde değiştiriyor. Aynı bir kelebeğin kanat çırpışının bir fırtınaya dönüşmesi gibi verdiğimiz farklı kararların sonuçları olduğundan çok daha ciddi bir şekilde karşımıza çıkabiliyor. Ailenizle geçirmediğiniz zaman, ileride onları kaybettiğinizde bir anda pişmanlığa dönüşüyor, çalışmadığınız ders okul hayatınızın çok farklı bir hâl almasına neden olabiliyor. Bunun gibi kararların sonuçları ise bir tane kelimeyi ardında bırakıyor. Keşke. Keşke, insanın hayatından istediklerine ulaşıp ulaşamamasıyla bağlantılı bir kelime. Hayatınızda ne kadar çok keşke varsa o kadar mutsuz olduğunuz düşünülür genelde çünkü hep yanlış kararları verip yanlış yollara sapmışsınızdır. Bir insan doğru olanı seçip o yolda yürürse daha mutludur genelde. Fakat doğru olan seçeneğe nasıl karar verilir ki? Doğru olan seçenek ne kadar doğrudur aslında? Doğru kararı vermek niye hep önemlidir? Hayatımızda karşımıza çıkan seçenekler bireyin kendine en uygun olan yolda ilerlerken karşısına çıkan yol ayrımlarıdır aslında. Fakat bu yolda geri dönüş yoktur. Başladığınız ve takip ettiğiniz yolda geri dönmek ya imkânsız, ya da çok zordur. Verdiğiniz kararlar, yani seçtiğiniz yollar ise sizi birbirinden farklı sonuçlara ulaştıracaktır. Ulaştığınız sonucun ortaya çıkarttıkları ise iyilik ve kötülük yönlerinden bakıldığında her zaman istediğimiz gibi olmayabilir. Burada da işte karşımıza tanıdık bir yüz çıkıyor aslında, keşke. Keşke kelimesi, kararlarımızın ortaya çıkardığı sonuçlar istediğimiz gibi olmayınca bizi bulur. Yaptıklarımızı farklı şekilde yapmış olmayı dilemek, sonuçların farklı bir şekilde ve bizim lehimize olacağı duygusunu uyandırır. Fakat bu her zaman da doğru değildir. Kararları farklı vermiş olsak sonuçların neler olabileceğini kestirmek neredeyse imkânsızdır. Nazan Bekiroğlu'nun Mimoza Sürgünü adlı eserindeki Keşke denemesinde bu durum ele alınıyor aslında. Seçtiğimiz yoldan farklı bir rotaya sapsak karşımıza çıkabilecek sonuçları kestirmek neredeyse imkânsız. “Denenmemiş yolun özlemiyle, bu kez de “keşke” diyecektik, “Keşke öbür yola sapsaydık””(29). Her ne kadar hayatımız hakkında en doğru kararları vermeye çalışsak da, bu konuda başarıya ulaşmak maalesef çok zor. Her kararın sonucu çok daha farklı seçenekler ortaya çıkarıyor, bu seçenekler ise kendi içinde de dallanıyor ve hayatlarımızı çok farklı uçlara çekiyor. Verdiğimiz kararlar bizi kısaca farklı yaşamlara sürüklüyor. Kaderlerimiz kendi elimizde, fakat bunun farkında olmamamız ise çok da anlamsız değil. Görüş açımız kendi hayatımıza ve yaşadığımız ana sınırlı, ne kadar uğraşırsak uğraşalım bu böyle. Verdiğimiz kararların ortaya çıkaracağı daha büyük etkileri önceden görmek çok zor. Tüm tedbirleri almak ise imkânsız. Durum böyle olunca ise insanoğlunun yapabileceği tek şey her şeyi akışına bırakmak gibi görünüyor. İnsanların sahip olduğu en güzel özelliklerden biri de belki seçim yapabilme özelliğidir. Karar verebilmek, insanoğlunu diğer canlı varlıklardan ayıran önemli bir faktör çünkü hayatımızı şekillendirmek için bir seçenek sunuyor. Hayatımızın nasıl ilerleyeceğine, ne kadar mutlu olacağımıza, ne kadar başarılı olacağımıza sadece ve sadece kendimiz karar veriyoruz. Sonuçları ne olursa olsun, verdiğimiz kararlar hayatımızı kendi istediğimiz hâlde şekillendirmemizi sağlıyor. Sanki boş bir tabloya resim yapıyoruz ve seçtiğimiz renklerin en küçük ton değişiklikleri bile resmin görünüşünü tamamen değiştiriyor. Bu değişimi önlemek, yani tabloda boyadığımız bir yeri silmek ise çok zor, silsek bile resim asla eskisi gibi olmuyor. Bu durumda biz insanların, yani ressamların yapabileceği tek şey ise hayata, yani resme devam etmek. Bu hayata keşkeler ile devam etmek ya da pişmanlık duymadan önümüze bakmak ise sadece insanoğlunun elinde. Bekiroğlu, Nazan. "Keşke." Mimoza Sürgünü. İstanbul: Timaş Yayınları, 2013. 55-57. ÖZGE ARSLAN İYİ-KÖTÜ Bitmek bilmeyen Pollyanna oyunlarından, iyilik serüvenlerinden… Evet, kimden bahsettiğimi biliyorsunuz: AYŞECİK. Hangimiz sıkılmadık ki bu olağandışı iyiliği karşısında Ayşecik’in. Hiçbir kötü düşünceye yer yoktu Ayşecik’in hayatında. Ne kadar ezilse de, ötekileştirilse de Ayşecik; iyi doğmuştur, iyi yaşayacaktır ve iyi biri olarak ölecektir. Erol Taş, Nuri Alço gibi isimler için ise her filmde itina ile tasarlanmış bir kötü adam figürü vardır. Katıksız kötüler… Kötü doğmuş, kötü yaşamış ve kötü biri olarak öleceklerdir. Gerçek hayatta böyle midir peki? İyi her daim iyi, kötü her daim kötü müdür? İyi ve kötü, siyah ve beyaz… Her daim birbiri ile özdeşleştirilmiş kavramlar… Siyah ile beyaz arasında milyonlarca farklı renk var iken iyi ile kötü arasında neden böylesi keskin bir ayrım var? Batman filmlerini çok seven biri olarak, beni hikâyeye böylesine bağlayan şeyin ne olduğunu fark edememiştim ta ki uzun bir aradan sonra bir Yeşilçam filmine, bir Ayşecik filmine, rastlayana kadar. Bahsettiğim filmler, Batman filmleri, fantastik bir dünyayı anlatıyor. Ya hissettirdikleri? Tamamen gerçek. İçindeki hikâyeler gerçek. Kimse iyi ya da kötü doğmuyor, sadece doğuyorlar. Hayatlarında aldıkları darbeler, yaşadıkları acı tecrübeler onların içindeki iyi ile kötü arasındaki dengeyi bozuyor yalnızca. Her birimizin hayatında “gerçekten” olduğu gibi… https://lh5.googleusercontent.com/-DeLqLHRCrLk/VyPW4FuTieI/AAAAAAABtfk/qyb_wpevjeoZGuedcbB8XWWV_FIOwNECQCL0B/w800-h800/through-the-eyes-of-the-joker-jared-leto-talks-his-suicide-squad-method-acting-heath-led-874125.jpg Kahramanımız Batman, filmin iyi adamı… Hikayesi ne peki? Bir hatırlayalım. Henüz çocuk iken ailesinin öldürülmesine tanık olur ve bu olay üzerine suça, suçlulara karşı savaşmayı amaç edinir kahramanımız. Kötülüğü, kötülüğün verebileceği zararı görmüş olan Bruce Wayne, içindeki iyi-kötü dengesini bozacak bir hamle yapar. 1997 yapımı Batman filmini ele alalım şimdi de. Kötü adamımız, Buz Adam… Gerçekten çok kötü şeyler yapmış olması ile birlikte, aslında eşini hayatta tutmak tek amacıdır. Harley Quinn… Kötü bir aile ortamına doğmuş ve psikoloji okumaya kara vermiştir. Psikiyatrist olarak Arkham Asylum’da çalışmaya başlamıştır. Bir başka kötü karakter olan Joker ile yaptığı seanslar sonucu bu adama yavaş yavaş aşık olmuştur. Aşkı için defalarca Joker’in Arkham’dan kaçışına yardım etmiştir. Tam bir kadın içgüdüsü ile… Her birimizin yapabileceği gibi… Batman ile Joker’in bitmek bilmeyen kaçma-kovalamacası sırasında yaralanmış bir şekilde Joker’in Arkham’a geri döndüğünü görür. İntikam duygusu her yanını bürümüştür ve Batman’e karşı duruşunda o da artık Joker ile birliktedir. Peki, kötü mü doğmuştur ya da şu anki hali ile bile “katıksız kötü” müdür? Bence hayır. Anlatmak için böylesine kıvrandığım husus şudur ki: Her birimizin içinde iyi ve kötü var. Karşılaştığımız olaylar, insanlar hayata karşı tutumumuzu değiştiriyor. Kendim için rahatlıkla söyleyebileceğim bir şey var ise o da asla tam anlamıyla “iyi” olmadığımdır. Kuralları yıkma isteği hepimizin içini kemirmez mi? Bomboş bir yolda 180 ile gitme isteği beni benden alır. Sizleri de… Biliyorum. PEKİ. NE DİYOR BU KIZ? Yeşilçam filmlerindeki bu kalıp karakterlerin hayatımıza bakışımızı olumsuz yönde etkilediğini düşünüyorum. Bununla alakalı olarak konuşulabilecek onlarca şey iken bunlardan üzerine en çok düşündüklerimi sizinle paylaşmak istiyorum. Millet olarak insanları etiketlemeye, sınıflandırmaya bayılıyoruz ve bunu inanılmaz bir hızla gerçekleştiriyoruz. Ben bunu ister istemez sinemamıza bağlıyorum. Cep telefonunun, internetin olmadığı bir dönemde, bir nesle dış dünyayı göstermesi gereken tek şey belki de sinema idi. Peki, ne gösteriliyordu? İyi-kötü, zengin-fakir, mutlu mutsuz… Asla orta yollu karakterlere, olaylara yer yoktu. Bu keskin karakterler için söyleyebileceğimiz diğer bir şey ise onları “onlar” yapan ne ise filmde… İyi ya da kötü oluşu mu derseniz, fakir oluşu mu size kalmış. Karakterlerimiz geri dönülemez bir şekilde sadece ”onlar”dır. Bunun sosyal ilişkilerimize etkisi de tam olarak bu noktada başlıyor. İnsanları filmlerde gördüğümüz karakterler ile özdeşleştiriyoruz. İnsanlara bakıyor, onları görüyor ve etiketliyoruz. En ufak bir iyilik karşısında bile o insanın iyiliğinden öylesine emin oluyoruz ki… Ama hayat filmlerdeki gibi değil. Bunu deneyimleyip öğrenmek zorunda kalıyoruz, etiketi “iyi” olan bu insandan bir darbe yedikten sonra belki. Yanlış en ufak bir hareketinden dolayı “kötü” yaftası yemiş bu insanı, belki kendimizi korumak adına belki de çıkarlarımıza ters düştüğü için… Belki… Birçok sebepten ötürü… Ona kendini tanıtma fırsatı bile vermeden hayatımızdan çıkarıyoruz. Ya dünyalar tatlısı bir insan ise ve biz onu tanıma fırsatını kaçırıyorsak? Belki gerçekten bu insan ile ilgili “kötü” ya da “yanlış” olan tek şey bu değil. Ne çıkar? Değişimine vesile olacak insan sensindir belki. Söylediğim gibi, “geri dönülemez” bir şekilde sadece bir kimliğe bürünmüş karakterler Yeşilçam eseri bir düşüncenin ürünüdür. Hem bireysel anlamda hem de toplum olarak kaybediyoruz bu düşünce ile. Aslında öyle olmasa dahi “kötü” etiketi yapıştırılmış bir insan için, “iyi” olmak adına elindeki şansı ondan almadığımızı kim söyleyebilir? https://pbs.twimg.com/media/A1ZVAH6CUAAGqzo.jpg İlk örneğimize geri dönüyorum. Ayşecik. Teyzesi tarafından sürekli itilip kakılmış ve hep “iyilik” adı altında susmuş, sadece hoş görmüştür. Burada iyilik-kötülük adı altında değer yargılarımıza da gölge düşmekte. Pasif, hakkını savunamayan bir nesil var ise eğer ve bunun için suçlular aranıyor ise, ben sinemamıza bakmanızı öneririm. Her birimiz hem iyi hem kötüyüz. Durum böyle iken… Ey Türk sineması, kendine gel ve insanlara gerçekleri göstermeye başla. NOT: İzlediğiniz filmlere kendinizi benim kadar kaptıran biri değilseniz Türk sineması, Yeşilçam mükemmeldir. Dilruba Zeynep Kalın OLAĞANÜSTÜ BİR GECEOlağanüstü Bir Gece; psikolojik analizleri, insanı ve insanın ruhunu merkeze alan yapısı, dil ve anlatımıyla beraber tam bir Stefan Zweig klasiği olarak değerlendirilebilir. Zweig insanların ortak ve kimi zaman kronik sıkıntısı olan yalnızlıklarını, bu yalnızlığın doğurduğu çaresizliği ve insan ilişkilerindeki beceriksizliğimizi sıkça ele alıyor. Bu kısa ama bir o kadar da çarpıcı yapıtta yine insan ruhunun çıkmazlarına derin ve zorlu bir yolculuk yapıyoruz. Ana kahraman, pek çok okurun rahatlıkla bağ kurabileceği bir karakter. Burjuvazi sınıfına ait, çaba sarf etmeksizin geçinebilen, önemsiz bir varlık olarak yaşayan ve sıradan zevklerle pek sıradan bir hayat sürdüren milyonlardan yalnızca biri... Kalabalıkların içinde kaybolup gitmekte olan sayısız yüzden bir tanesi... Önceden ona mutluluk ve huzur veren bütün eylemlerine başta alışıp sonradan sıkılmış onlardan ve bundan dolayı ki onu hayata bağlayan bu özel bağlar bir bir kopuvermiş. Zaman içinde hislerini, duygularını, hazlarını, hırs ve heveslerini yani yaşamaya dair bütün heyecan ve isteğini iyice kaybetmiş, adeta merakını yitirmiş. Yani denilebilir ki zamanla yaşamak bir alışkanlığa, zorunluluğa hatta ve hatta taşınamaz yüke dönüşmüş. Onu, her sabah ısrarlı ve istikrarlı bir şekilde yatağından kaldırıp güne başlatan enerji ve güçten yoksun kalmış. Belki bu kadar hazin ve ümitsiz olmasa da, her insanın yok mudur hayatında buna benzer bunalımlar yaşadığı dönemler? Biz de zaman zaman kapılmıyor muyuz bu umutsuzluğa, vurdumduymazlığa, umursamazlığa? Yediğimizin tadını alamadığımız nice gün, bakıp da göremediğimiz nice manzara mevcut değil mi? Yürürken dahi, etrafımızda bulunduğu halde kaçırdığımız nice güzelliğin farkına bile varamayışımızdan daha acı verici ne olabilir ki? Yıldızların ışıltısını seyretmeyişimiz, aya bakıp ihtişamından etkilenmeyişimiz, aldığımız tatların, duyduğumuz kokuların kıymetini bilmeyişimiz hissizliğimizin ve nankörlüğümüzün en somut delilleri değil midir? Oysa; her güzelliği fark etmeliyiz, çünkü bunu hak ediyordur. Bizim için, keşfetmemiz için değil mi ki tüm bu evren, renk renk çiçekler, çeşit çeşit insanlar ve lisanlar, bin bir türlü doğa harikası, şekilden şekle giren bulutlar, bizi her sabah selamlayan güneş, türküler tüttürerek selamlayan kuşlar ve nicesi? Gökyüzünün değerini azaltır mı her gün milyonlarca göz tarafından görülmüş olmak? Hiç sanmıyorum... Yalnızca bizim vefasızlığımızdandır ona gereken ilgiyi göstermemek. Gökyüzü gökyüzü olmaktan, güneş güneşliğinden, ay aylığından hiçbir şey kaybetmez. Ama biz, insanlığımızı ve insan olmanın verdiği hayret duygusunu büyük ölçüde kaybetmekteyiz bütün bu mucizelere tamamıyla kayıtsız kalarak. Neden vaktinde bilmek yerine çok sonradan anlıyoruz, en ufak yaşam kırıntısının dahi tadının çıkarılması gerektiğini? Neden hayretler içerisinde değiliz bunca görkemin karşısında? Neden pişman olmayı bekliyoruz kaybettiğimizin önemini kavrayabilmek için? Kaybetmek değildir ki sahip olunana değerini veren... İşte bu gafletimizden, bu kör ve sağır halimizden sıyrılabildiğimiz kadar insan olabiliyor ve insanca yaşayabiliyoruz ancak. Rüzgarın esintisini tenimizde hissedebildiğimiz kadar özgür olabiliyor, içtiğimiz suyun lezzetine varabildiğimiz derecede anlayabiliyoruz hayatın değerini. Bir şiir ile ısıtamıyorsanız içinizi, yahut bir melodi gelip oturmuyorsa yüreğinizin tam ortasına, bir dostun samimi bir tebessümü ile mutlu olamıyorsanız, yaşamak bir ağırlığa dönüşmez mi sahiden? Yazımı, kendimi ve sizi, küçük güzellikleri benimsemeye ve kucaklamaya çağırarak sonlandırmak isterim. Çünkü dünyada var olmak, yalnızca fiziksel bir var oluş anlamına gelmemelidir. Dünyada var olmak, dünyanın sunduğu güzelliklerin farkında olmak ve fark ettirmektir. Önce kendimiz fark edip, sonra başka insanları da bu farkındalığa davet etmektir. Çünkü insan olmanın verdiği doyurucu sevinç, başkalarıyla paylaşılmayı gerektirecek türdendir, paylaştıkça artar ve daha da güzelleşir vesselam. Kaynakça: Zweig, Stefan. Olağanüstü Bir Gece. Türkiye İş Bankası Kültür Yayınları, 2015. !Ergen 1 Evren ERGEN 21300781 Türkçe 102 – Şube 9 Aslı UÇAR Yedi Tanrı Tek İnsan Yedi köşeli masalarının her ucunda biri oturmuştu, yarattıklarıyla övünüyorlardı. Her ne kadar anlam veremedikleri ve onlardan utandıkları zamanlar olsa da, kıyameti Valyria’dan başka bir yere göstermemişlerdi henüz. Yedi her şeyi kabullenebilirdi fakat Valyria çok ileri gitmişti. O halkın kendini tanrı olarak görmeye başlaması ne kadar da sefildi! Yedi, uzun görüşmelerinin ardından Valyria’yı yerle bir etmişlerdi. Bunun ardından insanların kurduğu yeni medeniyetleri izlemekle zaman geçiriyorlardı. Kral Toprakları’nı seviyorlardı. Her birinin kuşkuları vardı fakat birbirlerine bunu göstermek istemiyorlar, yedi köşeli masada olanları sessizce izliyorlardı. Sessizliği ölen köylü bir kadının ruhu bozmuştu, tanrıların huzuruna çıkmak üzereydi. Baba masanın başındaydı. Köylüyle ilgilenmiyordu bile, ölümlüye göz ucuyla baktıktan sonra kendi düşüncelerine gömüldü. Nerede hata yaptığını anlayamıyordu. Yarattıkları, onu adaletin merkezi olarak görüyorlardı. Doğruydu bu, hatta dünyadaki adaletin onun tarafından yaratılmış olması onu sorumlu da yapıyordu. Bu sorumluluğun gücü altında eziliyordu, yedi köşeli masanın her neresine bakarsa baksın ‘adalet’ten eser göremiyordu. İnsanlar adaletin ne olduğunu unutmuşlardı sanki. Herkes birbirine kin besliyordu sadece, kişisel çıkarlar her şeyin önündeydi ölümlüler için. Terazisine bakarken, adaletten geriye kalmış olan tek şeyin belki de bu kadim araç olduğunu düşünüyordu. Gelen ışıltının teraziden yansıdığını düşünmüştü fakat yanılmıştı. Işıltı, bu köylünün hayatındaki adil olduğu anları temsil ediyordu. Devasa karanlığın içindeki küçük bir mum ışığıydı sanki. Adaletinin bu kadar az olsa da temsil edildiğini görünce hem üzüldü, hem sevindi. Sakalını sıvazladı. Yarattıklarını sevemiyordu, adil olmayışları onların suçuydu. Anne, köylüye gülümsüyordu. En azından gülümseyebildiğine inandırıyordu kendini. Köylünün korktuğunu hissedebiliyordu, merhametini ve şefkatini göstermesi için yalvaran bu köylüyü önemsemiyordu neredeyse. Aklı farklı yerlerdeydi. Onun tarafında da sadece boşluk vardı; Sandor Clegane’in kasabın çocuğunu atıyla ezdiği anı unutamıyordu. Garipti bu ama aklından çıkmıyordu işte. Kendini daha önce bu kadar rezil hissettiği olmamıştı sanki. Çocuğun merhamet çığlıkları kulaklarında çınlarken, Clegane’in devasa gücüne karşı bir şey yapamamış, belki de yapmamış olması kalbini yaralıyordu. Çığlıkların arasından şefkatin belli belirsiz sesini duydu, köylünün çocuğuna karşı merhameti ve şefkatinin sesiydi bu. Öylesine güçsüzdü ki, Anne kendinden utanmakla yetinebildi sadece. Ölümlünün yüzüne bakamıyordu şimdi, gülümseyerek yere bakıyordu; büyük sessizliğinin derinliklerine. İnsanların nasıl bu kadar merhametsiz olduğunu anlayamıyordu, onlara şefkat gösteremiyordu. Savaşçı, köylü kadına cesaret vermeye çalışıyordu. Ona hiçbir şey olmayacağına dair güvence veriyordu, vermek istiyordu. Eğer kendisinin de bir ruhu varsa, o ruhun ikiye bölündüğünü hissediyordu. Cesaretin dokunuşunu, zaferin sertliğini hissedemiyordu bazen. Yaradılışın başından beri, bu ölümlüler cesaret ve zafer için ona dua ediyorlardı. Cesaret konusunda sorun çekmiyordu. Her insana verebileceği cesaret mutlaka vardı. Asıl sorun zaferdeydi. Savaş çıktığı an, zaferin tek bir Ergen 2 yere gideceğini biliyordu. Diğer insanlar ise zaferin tadını alamayarak cesaretlerini de yitiriyorlardı. Kendini yalnız hissediyordu. İnsanların cesaretinin rüzgârını hissedemiyordu derisinde. İnsanlara zafer ya da yenilgi vermeyi sevmiyordu bu yüzden. O küçük yaratıklar en ufak bir zorluk karşısında cesaretlerini yitiriyorlardı. Az da olsa esen rüzgâr da yitiveriyordu hemen. Dünyanın dört bir yanından gelen duaların içinde boğuluyordu sanki. Bakire ürkmüş görünen kadının masumiyetine hayran kalmıştı. Fakat her köylü kadın gibi, o da bakireliğini koruyamamıştı savaşlar sırasında. Suçlamak istiyordu Anne’yi, Baba’yı ve Savaşçı’yı. Fakat o da kendisiyle çelişiyordu. Başkalarını suçlayan ve onlara kin besleyen biri nasıl masumiyetin sembolü olabilirdi ki? Şu ölümlünün bile masumiyetinin bahar çiçekleri gibi kokusunu hissedebiliyordu. Kafasını bir anlığına bile olsa masaya indirdiğinde, çürümüş bir etin kokusuyla karşılaştı Bakire. Masadan iğrenmişti, ne zamandır bu kokuyu fark etmemişti ki? Dehşete kapıldı. Diğer tanrıları suçlarken kendi hatasını göremediğini fark etti. Yıllar içinde, bu köylü kadının aksine, dünyada masumiyet kalmamıştı. Herkes suçluydu ve birbirini suçluyordu. Midesi bulanıyordu, diğerlerine belli etmemeye çalışarak köylüye gülümsedi. Yaşlı Bilge her şeyin farkındaydı. Farkında olanın sadece kendisi olmadığını da biliyordu fakat sustu. Yıllardır susuyordu zaten. Masadaki zihinler bilgeliği bir kenarı fırlatmıştı. Arada bir gelen dualar dışında, kendilerine ‘üstat’ diyen bilgeliğin sembolleri bile kirlenmişti. Bilgeliğin ışığını, çıkarlarla ve öznellikle karartıyorlardı. Elindeki fenerine baktı ve hayıflandı. Feneri de onun gibi yaşlı ve cansızdı. Saf bilgeliğin önemi yıllar önce kaybolmuştu; fenerinin ışığı da bu yıllar içinde iyice zayıflamıştı. Köylü kadına şöyle bir baktıktan sonra fenerini izlemeye geri döndü. Bu ruhu bile aydınlatacak gücü bulamıyordu kendinde. Demirci, köylüyü takdir ediyordu. Hayatının sonuna kadar gelebilmişti bu köylü, hayatı boyunca çalışarak, onun ruhundaki çalışkanlığın tadını alabiliyordu, ahududu gibiydi. Mutluydu, masadan gelen çürük yumurta tadından sonra bu kadar güçlü güzel bir tadın keyfini sürdürmeye devam etmek istiyordu. Bu kısa anı değerlendirmeliydi çünkü masaya her dönüşünde, insanların içten içe çalışmadan, entrikalarla işlerini halletmeye çalıştığını görüyordu. Dünyanın yarısı sürekli tembelliğe ve işleri başkasına yaptırmaya meyilliydi, yapanlar ise maymun iştahlıydı: çoğu iş yarım kalıyordu. Onları zorlayan tek şey tehditler ve korkuydu, üstlerinden gelen emir olmasa Demirci’ye işin bitmesi için dua bile etmezlerdi. Azmin hoş kokusu olmadan tatların hiçbir anlamı yoktu onun için. Yabancı ise gülüyordu. Yaşlı Bilge’nin onu fark ettiğini biliyordu fakat diğer beş tanrı o kadar acizdi ki. Hepsi kendini tek ‘tanrı’ olarak görüyordu, kendisine dua edilmesini istiyorlardı ve kahraman tanrı olarak iyiliğin sürekli devam edeceğini sanıyorlardı. Köylüye baktı ve onda tek bir şey gördü: insanı, yani yedi tanrının birleşimini. Diğerlerinin aksine, dünyada dengenin olması gerektiğini biliyordu Yabancı. İnsanın acizliğini ve masallardaki gibi tamamen iyi veya kötü olamayacağını biliyordu. Gülümsemesi artıyordu fakat diğerleri o kadar dağılmıştı ki onu fark etmiyorlardı, insanların fark etmediği gibi. Kendisine en son ne zaman dua edildiğini bile hatırlayamıyordu Yabancı. Kimse onu görmezdi, varlığını fark etmezdi. İşin en ilginç yanı da, insanı insan yapan tüm unsurları Yabancı’nın birleştirdiğini de bilmezlerdi. Aslında Yabancı, diğer tüm tanrılardan daha tanıdıktı insanlar için. O kahraman değildi belki ama diğerlerinin ‘kahramansı’ çaresizliklerini görüyordu, yerinden memnundu. Diğerlerinin anlayamadığı ‘insan’ın ruhunu kabul etti, tüm eksikleriyle ve güçlü yanlarıyla. İnsanı insan Ergen 3 olduğu için sevdi ve köylü kadını eski bir dostuymuş gibi karşıladı, her ne kadar kendisine bir kez dua etmemiş olsa bile. Şehrazad’ın Kayıp Sesi Bir damla kan daha düştü Şehriyar’ın yatağına. Bir damla kan daha Şehriyar’ın hüzün mabedinin üstünde hafifçe salındı, bin bir gecelik bir serüvenin kapısını hemen aralamadan önce. Şehrazad; mabedin üzerinde unutulmuş hikâyeler anlatan bir ozandı. Şehrazad, Venüs heykelinin elleri kadar gerçek bir kadındı. Şehrazadın türküsü göçerlerin ateşini aydınlatmaya başladıktan tam bin yıl sonra Moskova da yirmilerinin sonunda bir genç yüzünü doğuya döndü. Bu içli türkülerin, bin bir gece sürecek olan binbir masalın ve Şehrazad’ın tılsımlı gözlerinin ana vatanına. Ruhunun kırılmalarında buldu Şehrazad’ı,Moskova’nın beyaz gecelerinde ördü saçlarını, kanayan her bir yarası için bir kum tanesi çaldı Atlas’ın çöllerinden. Yine de eksik bir şey vardı, gizemli ve biz ölümlüler için korkunç…Bin bir gece anlattı Şehrazad hikâyesini. Bin bir göçer dinledi onu bir de Şehriyar. Bin yıl boyunca anlatıldı hikâyeleri çocukların uyuması ve kavimlerin dirilmesi için. Teni Şehrazad’ın sıradan çiçeklerle yaşıt olamayacak kadar eskiydi, ruhu şiirlere sığamayacak kadar kadim. Fakat tüm bu nurunun yanında sesi yoktu şehrazadın. Bin yıldır sessizlik içinde söylmişti türkülerini, mesnevilerini. Moskova’lı genç hüzünle aldı kalemini eline, bin yıllık sessizliğini bozması için şehrazadın ona bir şarkı adayacaktı. Artık Şehrazad yüz yıl boyunca kemanların zarif sesleri arasında raksedecekti biz ölümlülerin ruhlarıyla. Rimsky Korkasov, ünlü rus bestekar, tarih kitaplarına göre Rusyalı Beşler’ den en büyüğü. Bendenize göre ise Şehrazad’a ruhunu veren adam; St.Peterburg’da vodkalı çayından son birkaç yudumunu alırken bitirdi ünlü Şehrazad bestesini. Benim için ise bu eser bir besteden çok daha fazlasıydı, yoldaşım, arkadaşım… Ve bunlardan daha önemlisi bir gizin perdesi. Bu beste Şehrazad’ın sesiydi. Keman yaylarının tellere her vuruşu yürümesiydi Şehrazad’ın, su içmesi, çiçekleri kokraması, Şehriyar’ın koynunda yatarken korkudan titremesi. Bu şarkı bin yıldır doğunun kanlı şafaklarında dolanan yaşlı ruhuydu güzel kadının, bilge ozanın. Iki bin beş yılında bu kadim ruha bir kere daha onurlandırmak ve doğunun yorgun elleriyle batılı halkların kalbini kavramak üzere bir kere daha toplandı Viyana Flarmoni Orkestra’sı. Bu toplanış diğerlerinden farklıydı. Şehrazad’ın ruhu bu defa oradaydı. Minicik ayakları kemanların üzerinde geziniyor, narin nefesi flütlerin ince bedenini okşuyordu. Şehrazad oradaydı Sezai Karakoç’un dediği gibi tiril tirildi ve aziz yalnızlığını yaşıyordu. Öyleze başladı konser, bütün vitüözlerin sırtında yaşlı gözlerinin yükü vardı şehrazadın, dinleyenlerin ruhu kırıldı biliyorum çünkü ne zaman kulaklıklarımdan çınlasa sesi Viyana orkestrasının benim de ruhum kırılır. Şehrazad’ın sesini duyunca yalnızlığınızın içinden size ansızın kavrayan bir kadınla göz göze gelmeniz için ölümlü olmanız yeter belki de. Ölümlü olmanız, ve Şehrazadın efsunundan korkmanız. Bu yazının son satırlarını karalerken bir kere daha geçiyorum Şehrazad’ın karşısına. Bana haykırmasını izlemek için doğudan getirdiği zaferler, göz yaşları, bilinmezlik ve umutla… Belki diyorum içimden bu sefer biraz ilham da getirmiştir. Belki Şehriyar’ı uykusunda gafil avlayıp yatağında sakladığı hikâyeleri de verir bana. Belki Şehrazad’ın bin yaşındaki ruhu bu sefer mürekkebim olur, şiirim olur.Bir kapı aralandı yine zihnimde, yine o güzel kadın geldi, yuvası olan çölün arkaik kumlarını tozlarını serpiştirdi kirpiklerime. Kulağıma eğilip gel dedi, takip et eski bir hayalden ibaret olan ayak izlerimi. Bana ise bu kusursuz eserin, Şehrazadın efsunlu, huzurlu, korkunç sesinin, zihnimdeki ayak izlerini takip etmek kaldı. Ve bin yaşındaki bu güzele nacizane bir şiir adamak. Şehrazad Sesinde kutsal birşeyler var Şehrazad Kardan ve kumdan Sesinde ruhumu hüzne boğan Kardan da yüce bir ses var Ve dicle ile Fıratın buluştuğu topraktan. Sesinde garip birşeyler var Şehrazad. Gölgesi altında parlayan vebalı mermerlerin Anlayamayacağı biz ölümlülerin Ve semasında Moskova’nın Parlayan gecelerin. Sesinde korkunç birşeyler var Şehrazad Ateş halkalarında anlattığı çöl göçerlerinin. Zilleri ve davulları O hiç gelmeyen şafağın. Şehriyarın elleri, kan kokan yatağın Gözlerim zamanın açtığı yaralarla dolu Şehrazad. Ölüme dair daha kuvvetli bir delil var mı? Belki de zamandır sırrını ardına sakladığın. Korkarım sırrını anlayamayacağım. Halil İbrahim TuranAnlamaktan Uzak Yeni Dünya Bazen insanların konuşurken sadece bir şeyler söylemek için konuştuğunu düşünürüm. Birbirlerinianlamaktan ziyade sadece konuşma eylemi üzerine yoğunlaşırlar. Anlamaktan çok uzaktırlar sadecekendi egolarının boyundurluğu altında sadece bir şeyler söyleme yarışı içerisindelerdir. Birbirinianlamaktan çok uzak olan bu bireylerin hakiki konuşma sürecini yaşayabilmeleri imkansızdır.Anlamaktan kasıt sadece başkasının söylediklerini dinlemekle kısıtlı değil elbette. Anlatılanıanlatılmak istendiği gibi anlamak; onu özümsemek, onu yaşamaktır.Hani birden bir kelimeyi odağınıza alırsınız, o kelimenin ne kadar manasız olduğunu düşünürsünüz.O kelimenin vermek istediği anlam bir kenara kelime garipleşir gözünüzde, sürekli kullanmanıza rağmen yapısal olarak saçma gelir. Mesela soyut olmasına ragmen ‘sevgi’ kelimesi aklımızda önceden kayıtlı bir adresi varmışçasına bize anlam ifade eder. Fakat ‘sevgi’ kelimesi farklı bir şekilde de adlandırılabilirdi elma denilince sevgi denmiş gibi davranabilirdi zihnimiz. Kelimelerin farklı insanlarda farklı çağrışım yapması hatta aynı insanda farklı zamanlarda bile farklı hissettirmesi aslında insanların karşılıklı “gerçek” bir diyalog yaşayamayacagını gösterir nitelikte. İnsanlar arasında gerçek bir diyalog oluşabilmesi için konuşma taraflarının aynı dili konuşması ve anlaması gerekiyor. Aynı dilden kastım A kişisinin kurduğu cümlede anlatmak istediğini B kişisi A’nın anlatmak istediği anlamı çıkaracak şekilde dinlemeli ve anlamalı. A’nın kulandığı sözcükleri A’nın anlatmak istediği biçimde algılamalı. Gerçek bir diyalog kuramayacak olmamızın sebebi de bu aslında.Henüz birbirini dinleme nezaketini bile gösteremeyen insanlar gerçek bir konuşmanın tarafıolamazlar. Eminim çoğunuz yaşamışsınızdır arkadaşlarınızla muhabbet ederken egosunun esiriolmuş insanlar sizin sözlerinize aldırış etmemekle kalmaz aynı zamanda sürekli araya girip kendieşsiz düşüncelerini dillendirirler. Sizi dinlememeleri aslında çok da önemsenecek bir şey değildirama sizi sürekli bölüp sürekli kendi yorumlarını belirtmeleri, üstelik siz onların konuşması sırasındaböyle bir şey yapmamışken insanı gerçekten -konuşmanın imkansızlığı üzerine- derin düşünceleresevk eder. Böyle bir ortamda gerçek bir diyalog yaşamak imkansızdır. Aslında hayatımızın çoğuevresinde ‘konuşma’ imkansızdır. Fakat benim irdelemek istediğim spesifik zamanları vardırinsanların; kendilerini bütünüyle başkasına bağladığı, onu her açıdan anladığını iddia ettiğizamanları, evet insanların aşık oldukları zamandan bahsediyorum. Aşık olmak, aşka düşmek insanlık tarihi boyunca insanların anlatmaya, yazmaya, çizmeye gereksinim duyduğu bir eylemdir. Böylesi bir eylemin içerisinde olan bireyler bile gerçek konuşmanın (diyalogun) tarafları olamazlar. Üstelik tek taraflı hissiyatlarda aşık olan taraf karşı tarafın ruh ikizi olduğunu falan düşünür.Anlatmak için anlamanın gücüne sahip olmak lazım. İdraklerimize anlamanın gücünü, bu yüküaşılamamız gerekir. Kişi kendisine bakmadan karşının ne olduğunu öğrenemez. Anlamanın benceen önemli koşulu anlamanın gücüne erişmektir. Ne dendiğini idrak eden kişi- ki bununyükümlülüğüne girmek de zordur- bunu hayretle ve şüphe ile beslemeli ve ufuk açıcı araştırmalaradoğru yol almalı. Bence bu bireysel bir özveriyle oluşmuşur. Sokrates’in kendini bil sözünde olduğugibi kendini bilemeyen insan anlamanın güçsüzlüğüyle sözleri, kurulan cümleleri, hayata dairbağları kavrayamaz. İnsanın kendisine dönmesi lazım. Bazen bir kitapla bazen bir söz ile anlamanınkuvveti bunları idrakle devam eder. İdraki genişleyen zihnin tahayyülü de yükselir. Yükselentahayyül anlamsızlğı getirir. Bir nevi anlatma karşılıklı olmaktan çıkıp bireyin içdünyasıyla devam eder. Diyalog süreci azalıyor. Bu durum insanların birbirlerini anlayamamasına davet çıkarıyor. Bunun sonucunda gerçek konuşma imkansızlaşıyor ama bu imkansızlığı anlatmak için bile konuşmaya çalışmak gerekiyor. Konuşmanın imkansızlığının bilinci içerisinde olup denemeyi bırakmamalı güzel bir gelecek için.Ünal Anıl Sargın Özgürlüğe Karşı Bir Engel: Korku Düşünceleri yönetmenin en kolay yolu karşıdaki insana korku vermektir. Korkutulmuş bir beyin, sorgulama fonksiyonunu tamamen yitirmiş bir hale gelir zamanla. Bunun nedeni bana kalırsa, korku durumunda açığa çıkan belirsizlik, daha da ötesi kararsızlık güdüsüdür. Kararsızlığın getirdiği, beyni zayıf kılan ve düşüncelerin yönetilebilir hale gelmesine sebep olan bu durum bin yıllardır bir araç olarak kullanılıyor yeryüzünde. Din kavramı bu süre içerisinde hem bir araç hem de bir amaç olarak işlendi insanların akıllarına. Peki böylesine karışık bir mevzu nasıl oldu da handiyse genel geçer denilebilecek bir doğru gibi görülmeye başlandı? İşte tüm karışıklık bu soruya cevap ararken başlıyor. Daha doğrusu karışıklık demeyelim, beyne işlenen, putlaştırılmış görüntünün sebep olduğu sorgulama eksikliği diyelim. Sorgulama eksikliği, bir noktada düşünce tembelliğini doğurdu. Bu yeti kullanılamaz, bazı durumlarda ise kullanılmak istenmez hale geldi. Bunun sebebi, ortada yıllardır sorgusuz sualsiz, toplumun büyük bir çoğunluğu tarafından birbirlerinin kafalarına yerleştirilmiş, söz götürmez gerçek gibi görülen ancak temelinin dayandığı herhangi bir sorgulanmış, sağlam bir temeli olmayan, hatta gerçekliğiyle ilgili herhangi bir temeli dahi olmayan, ön yargılardır. Ön yargıların hâkim olduğu bir düşünce yeteri kadar özgür olabilir mi? Daha net bir soru soracağım; Korkunun yarattığı kararsızlık ve ön yargı, bireyi ne kadar özgür yapabilir? İrdelenmesi gereken önemli bir nokta ise korkunun ön yargıyı nasıl doğurduğu. Ortada bir kararsızlık durumu var ve korkunun sebep olduğu bu kararsızlık, bireyde net olmayan düşüncelerin oluşmasına neden oluyor. İşte bu düşünceler insanı Tanrıya bağlayan güdüdür. Tanrının varlığına dair bireyin kafasındaki handiyse hiçbir şey süzgeçten geçirilmemiş doğrulardır –bireyin kendi yarattığı, gerçekliğini tartışmadığı doğrular. Bireyin bu düşüncelerini ön yargı olarak nitelendirmem yanlış olmaz çünkü ortada çözümlenmiş bir doğru yok. Öznel bir doğru, bu gibi bir durumda güvenilir bir kaynak olamaz, olmamalı. En baştan başlayarak en sona baktığımızda kabaca ortaya şu çıkıyor; insan Tanrıya korkusunun yol açtığı düşünceler sebebiyle inanıyor. Evet bu doğru; korkunun inanç ile olan ilişkisini, siyasetten tutup gündelik hayatımıza kadar her vaziyette görebiliriz. Tanrının var olduğu bir inanç sisteminde de bu eksiklik, yine aynı şekilde işler. Korku ne kadar artarsa, körü körüne bağlılık ve cehalet bir o kadar artar. Marquis De Sade’nin Cumhuriyetçi Olmak İstiyorsanız Biraz Daha Cesaret isimli denemesinde dediği gibi “...insan korktuğunda artık akıl yürütemez; bu insanlara özellikle kendi akıllarından sakınmaları öğütlendi, insanın bir kez aklı karıştığında her şeye inanır ve hiçbir şeyi incelemez.” Daha önce sorduğum soruya bir kez daha dönelim. Korkunun yarattığı bir inanç, özgürlükle bağdaştırılabilir mi? Cevap apaçık ortada. Özgür bir bireyin en başta karşı çıkması gereken şey korkunun kaynağı. Sorgulamanın önüne engeller koyan bir inanç sistemi gerçekten cumhuriyetçi olan biri için tamamıyla ters düşmelidir. Sorgulamak özgür düşüncenin getirmiş olduğu, insanlık adına en önemli yeti iken, korku yayarak, doğruların örtbas edilmeye çalışıldığı bir sistem cehaletten öte bir şey değildir. Bu sistem düşünce tembelliğini de beraberinde getirir. Buna izin vermemeliyiz, sorgulamanın önemini, korkuların gereksizliğini hayatın her köşesinde aklımıza getirmeliyiz. Marquis De Sade’nin dediği gibi “Özgür insan, Hıristiyanlığın tanrıları karşısında asla eğilmez; bu dinin dogmaları, tören kuralları, sırları ya da ahlakı asla bir cumhuriyetçiye uygun değildir. Biraz daha çabalayın; mademki tüm ön yargıları yok etmeye çalışıyorsunuz hiçbirinin varlığını sürdürmesine izin vermeyin, bir teki bile kalsa hepsini diriltmeye yeter." PARİS KOMİLERİ ve ÜNİVERSİTE ÖĞRENCİLERİ Bugünün Türkiye’sinde lisans eğitimi hemen her kesimden insanların ulaşabileceği bir imkân gibi görünüyor. Yine de, her ne kadar kendi öğrenciliğim için geçerli olmasa da, üniversite öğrencilerinin önemli bir kısmı hayatlarını bir evsizden daha iyi koşullarda idame ettiremiyor. Orwell’ın bu yazıya ilham veren kitabı ise kendisinin Paris’te parasız kaldıktan sonra yarı aç yarı tok, kimi zaman bir düşkünler evinde kimi zaman bir pansiyonda hayatta kalma çabasını anlatıyor. Açıkçası yazarın karşılaştığı bir durumun benzerini Bilkent’teki hayatım sırasında ben de yaşadım. Bu durum, otuzlar Paris’inin ayak takımı ve üniversite öğrencilerinin sandığımdan daha benzer olabileceğini fark etmeme sebep oldu. Okumakta olduğunuz yazı iki insan grubu arasında metaforik bağlar kurmaya çalışmıştır. Orwell, sözünü ettiği onca meteliksiz insanın ellerine para geçince hepsini ertesi günü düşünmeden yemesini ve tekrar beş parasız kalmasını pek çok yerde vurgulamıştır. Hak verirsiniz ki ailesinden uzakta okuyup da yollanan parayı kısa sürede tüketen az sayıda öğrenci de yok. Yazarın Londra’da tanıştığı tahsil sahibi bir evsiz ise bu tutumunu, diğerlerinden farklı olarak, felsefi temellere dayandırarak sürdürüyor. Kendisi içinde bulunduğu durumun sorumlusu olarak toplumu görüyor ve bu yüzden topluma düşman olmaya karar veriyor. Hâlihazırda bir ailesi de olmadığından hesap verecek bir merci tanımıyor. Bana kalırsa diğer tüm evsizleri de umursamazlığa ve iki gün sonrasını düşünmeksizin yaşamaya iten de topluma uzak olmaları ve bunun sağladığı bedava özgürlük. Bir yerde gençlikte de insanlar benzeri duygular hisseder. Çoğunlukla evden ilk kez okumak için ayrılan gençler kendi ayakları üstünde durabildiklerini düşünür, topluma öfkelidirler çünkü toplum hatalıdır, pek çok haksızlığın ve zulmün sorumlusudur. Bu bağlamda hem üniversite öğrencilerinin hem de evsizlerin tek kullanımlık gelirlerini ilerisini düşünmeden harcamalarında sorumluluk hissettikleri mercilerin asgari düzeyde kalması etkili olabilir. Ya da birkaç günü iyi geçirmek, belki ufak değişiklikler yapmak, bir daha ne zaman bulunacağı meçhul olan parayı beklemekten daha caziptir. Yazarın Paris mutfaklarındaki deneyimleri belki de kitabın en can alıcı kısmını teşkil ediyor. Şansının yaver gitmesi ile Paris’te büyük bir otelde komi olarak iş bulan Orwell, haftanın 6 günü on yedişer saat aralıksız çalışır, bir işten bir diğerine koşar. Eline geçen parayla da, diğer tüm işçilerin de yaptığı gibi, her cumartesi gecesi saatlerce içer. Yazıyı bu konu üzerine oturtmamın temel sebebi de yazarın sözünü ettiği bu yaşam döngüsü. Bir Bilkent öğrencisi de benzer bir hayat sürer, tek fark sonuna kadar harcadığı para değil kalan zamanıdır. O da tıpkı bir komi gibi bir ödevi henüz bitirmişken bir diğerine başlar, aynı anda iki gün sonraki fizik sınavını, matematik ödevini ve programlama laboratuvarını düşünür. Ertesi sabah da, kar kış demeden, mesaisine vaktinde yetişmelidir. Aksi takdirde çeşitli yaptırımlarla karşılaşabilir. Sevgili okulumuz bu konuda bir kapitalist işverenmişçesine tıbbi mazeretlere dahi pek hoşgörülü değildir. Çoğu dersin %95’e varan devam zorunluluğu vardır. Yoklama alınmayanlarda ise bu işlevi sürpriz sınav yerine getirir. Eh, bu şartlar altında yaşayan Bilkent öğrencisi birkaç sosyal aktiviteye katılabilmek için kendine ayıracağı zamandan feragat etmelidir. Eğer vizeler başlamadıysa da haftada bir gün dışarı çıkabilir. Neyse ki öğrenci kulüpleri var da hem okul içindeki etkinliklere katılıp hem de dışarı çıkmak mümkün. Diyebilirsiniz ki, okul dışına çıkmak niçin önemli? İnanın sözünü ettiğim yoğunluk altında bu okul Orwell’ın çalıştığı daracık mutfak kadar boğucu olabiliyor. Hâliyle evsiz bir kominin tek günlük tatiline benzer bir kaçış herkes için gerekli. Biraz cüretkâr olsa da üniversite öğrencileri modern toplumun evsizleridir diyebiliriz. Bir kısmı için birleştikleri ana payda geçim sıkıntısı ya da ucuz sigara gibi gözükse de sahip oldukları bedava özgürlük, hesap vermeme zorunluluğu veya sahip olamadıkları zaman Paris sokaklarında rast gelebileceğiniz pek çok insanla benzeşmektedir. i Orwell, George. Paris ve Londra’da Beş Parasız. Çev. Berrak Göçer. İstanbul: Can Yayınları, 2015. Halil KILIÇ Veysel Kaya, İznik/Bursa, 2015 Güzelliğin Coğrafyası Var mıdır dünyada Anadolu’dan güzel coğrafya? Bir mekânı güzel yapan bulunduğu yer midir yoksa içinde bulunan insanların güzel gönülleri midir? Dünyanın en güvenli, en sessiz yeri olmasa da en güzel kalplere sahip, asırlardır sevginin hüküm sürdüğü toprakların adıdır Anadolu. Ne zaman bu fotoğrafı görsem anneannemi hatırlarım, onun güzel kokusu gelir burnuma ve yüreğim sızlar. Kolay mıdır hiç tanımadığı insanların fotoğrafına baktığında insanın sevdiklerinden, kaybedip de yerini dolduramadıklarından bir şeyler bulması? Yaşlarından, kınalı ellerinden ve giydiklerinden farklı ortak bir şeyleri olmalı insana bu duyguyu yaşatabilmesi için. İşte bu Anadolu insanının güzelliğidir, ne zaman kalbi sevgiyle dolu bir Anadolu kadını görsem anneannem gelir aklıma. İnsan ne kadar hatırladıkça üzülse de sevdiklerinden son bir şey ister, bu isteğini kimi zaman bir eşyasında kimi zaman bir anısında bulur. Ben kaybettiğim dedem ve anneannemi başka yaşlı insanlarımıza baktıkça buluyorum. Baktıkça duygulanıyorum, boğazım düğümleniyor ama hepsinden öte onlardan son bir şey buluyorum bu güzel insanların içlerinde. Belki çok yanlış düşünüyorum fakat bir korkumdan bahsetmek istiyorum; bu güzel insanları kaybetmekten korkuyorum, Anadolu insanının güzelliğini de kaybedeceğimizden ve bir daha bu dünyada anneannem ve dedemden bir şeyler bulamayacağımdan korkuyorum. Sevginin, aşkın hüküm sürdüğü bu topraklarda Fadime nine ve Osman dedenin yer aldığı bu fotoğraf derinden incelendiğinde tüm saflığıyla Anadolu’muzun güzelliği gözler önüne seriliyor. Ayaklarında lastik ayakkabıları, üzerlerinde kaçıncı kez yama yapıldığı belli olmayan kıyafetleriyle, karşılarına çıkmış bir fotoğrafçıyla sohbet ediyorlar. Fadime ninenin Halil KILIÇ kucağında ayıkladığı yarmayla kim bilir kaç günlük yemekleri çıkacak ama ellerinde bir fırsat olsa paylaşmazlar mı bütün varlarını karşılarındaki misafirleriyle? Eminim bunun cevabını hepimiz biliyoruz ve bu cümleleri yazarken duygulanmamın sebebi de bu cevabın ta kendisi. Hangi kuvvet ayırabilir Fadime ninenin kınalı ellerini Osman dedenin ellerinden? Yıllar önce birleşmiş o eller aşkla, kim bilir ne zorlukları atlatmışlar el ele kim bilir kaç çocuk büyütmüşler beraber. Aşkların en hakikîlerinin yüzyıllardır haykırıldığı bu topraklarda, bu aşkların en güzellerinden biri olan sevgiliye duyulan aşkın tarifi eli öpülesi büyüklerimizin kıymetini gerçekten biliyor muyuz? Bu sorunun cevabı aşikar ve bu durum da üzülmemiz gereken en önemli konulardan biri. Anadolu’muzun kültürü yok olmaya başladı ve buna toplumun çoğu kesimi kayıtsız kalıyor, hep ülkemiz dışındaki coğrafyalara özeniyoruz ve onlardan bir şeyler kopyalamaya çalışıyoruz. Peki hangisinde vardır İhsaniye Köyü’nden Fadime nine ve Osman dedenin güzelliği? Bu güzellik kopyalanabilir mi başka ülkeden? Sahip olduğumuz güzelliklerin farkında olmadan güzellikleri başka kültürlerde aramanın var mıdır düzgün bir açıklaması? Dürüst olmak gerekirse ben bulamıyorum mantıklı bir açıklama. Nice dervişler, nice abdallar, nice âşıklar gelmiş geçmiş bu topraklardan. Yazık değil midir onların mirasını bırakıp, bu güzel insanlara sırt çevirip sözde modern dedikleri yeni dünyaya ayak uydurma çabası uğruna bir kenara atılan kültürümüze? Ayıp değil midir bir ekip bin alınan verimli topraklarımızı sırf özentilik uğruna yüksek yüksek çirkin binalar dikerek yok etmek? Ama ne yazık ki biz alışmışız burnumuzun dibindeki güzellikleri görmeyip, başkalarına özenerek yaşamaya. İşte bundan bu fotoğrafa baktıkça içim sızlar, Anadolu’muzun güzellikleri tükeniyor düşüncesine kapılırım. Umarım yanılırım ve 50 yıl sonra bir fotoğrafçı bizim neslimizi fotoğrafladığında, birkaç kişi de olsa bizim için yazarken duygulanır ve bu coğrafyanın masumluğu, güzelliği bir gün bozulacak diye benim kadar korkar. Sulh Nedir? Nasıl Bulunur? İnsanlığın doğuşundan süregelen savaş kavramı sanki üstümüze yapışan bir etiket gibi tüm Dünya’ya yaydığımız bir gerçek. Biyolojik olarak sahip olduğumuz içgüdülerin etkisiyle hayatta kalmamızı sağlayan savaş kavramı artık çığırından çıkarak tüm insanlığı avucunun içine aldı. Habil’in kardeşi Kabil’i öldürmesi ile başladığına inandığımız savaş veya çatışma bundan 100 yıl önce başlayan Dünya savaşlarıyla yayıldı ve tüm Dünyayı kasıp kavurdu. Kendi uyduruğumuz barış ile buna karşı çıkmaya çalıştık. Yürüyüşler düzenlendi, kimsenin umurunda olmayan antlaşmalar, genelgeler imzalandı. Hatta büyük bir ahmaklık göstergesi olarak savaşlar ile barış getirilmeye çalışıldı. Hepsi boşunaydı. Klasik yalanlardan olan ‘’insandan başka hiçbir canlı kendi türünü öldürmez’’ fikri yüzümüze vurulup barış bir şekilde bize dayatılmaya çalışıldı. Bence boşuna uğraşıldı. İnsanlık var oldukça savaş kaçınılmaz olacak. Özgür Mumcu’da bu fikrime sahip olmalı ki bir ‘’barış makinesi’’ fikri üzerinden gerçekliği değiştirecek bir roman yazmış. ‘’Savaş ki, devletleri kılar imparatorluk, âdem evladını da canavar. Canavar ki sadece cenk etmekten anlar.’’ Biraz şiirsel söylemle değinmek istediğim noktaya başlamak istedim. Barış veya savaş ile ilgili benim uyduruğum söze benzer yüzlerce özlü söz bulabilirsiniz. Hepsinin, tarihe iz bırakmış insanlar tarafından söylendiğini göreceksiniz. Bu kişiler hayatlarının büyük kısmını barış, kardeşlik gibi kavramlara adayan benim gözümde büyük bir saygınlığa sahip bireylerdir. Ancak bu kişilerin çoğunlukla başaramadığını görmek, hayatlarını asla gerçekleşmeyecek bir şeye yani barışa adamalarını görmek, okumak beni geleceğe daha karamsar ve umursamaz bakmama neden oldu. İnsanlığın doğasına aykırı olarak onları barışa zorlamak kanımca imkânsız. Tarihe bakarsanız bunu siz de göreceksiniz. Barışı sağlamak için bir birinden farklı yöntemlerin denendiğini göreceksiniz. Pasif direnişiyle ünlü Gandi, Martin Luther King ve daha nice lider amaçlarına geçici olarak ulaştılar. Barışı dayatma ve zorlamayla getirmeye çalışanlar ise adlarını tarihe bile geçiremediler ancak bu kişilerin eylemlerini çok iyi bir şekilde biliyoruz. ‘’Tüm savaşları bitirecek bir savaş’’ olarak bilinen 1. Dünya Savaşının milyonların ölümü ile sonuçlanıp 21 yıl sonra daha da büyük bir savaşa neden olması bence tüm savaşların nasıl başarılı bir şekilde bitirildiğini göstermekte(!). Madem savaş insanlığın doğasında var, ne pasif direnişle ne de zorla barış getirilemiyorsa barış nasıl getirilebilir? Özgür Mumcu’nun cevabı barış makinesi olmuş. ‘’Barış makinesi evvela sinirlere, ruhlara zihinlere tesir edecek, böylece harp makinelerine el sürmek kimsenin aklından dahi geçmeyecek. Krallar, sultanlar, kraliçeler, tiranlar defedildikten sonra, bütün devletlerde ahali söz sahibi olacak. İşte o gün bir makine dünyaya barış getirecek.’’(Mumcu, 76) Burada söz edilen makine benim fikrime göre bir deus ex machina, yani bir varlığın olay örgüsünde ki sorunları çözmesi. Gerçekten böyle bir makine olsaydı tüm sorunlar kökünden çözülecekti. Ne pasif direniş ne de zorla bir barış yaratılmayacaktı. İnsanın doğası, aklı ve özü değiştirilerek savaş fikri silinecekti. Bu düşünce ne kadar hoş görünse de gerçeğe dönüp böyle bir makinenin olmadığını hatırlatmak isterim. Yani bizi süresiz barışa götürecek bir deus ex machina yok, asla da olmayacak. Başta söz ettiğim ‘’insandan başka hiçbir canlı kendi türünü öldürmez’’ yalanı çoğunlukla ‘’duyar kasmak’’ için sosyal medyaya yazılan bir söz. Tüm canlılar bir birini öldürür. Çatışma biyolojik yaşamın ana yapı taşlarından birisidir. En basit bakteriden, insana kadar canlılar besin, barınak, çiftleşme ve üstünlük için savaşır. Hayatta kalıp kendi neslini devam ettirmek evrimin çarkını döndüren yegâne şeydir. Mücadele olmadan yaşam olamaz. İnsanlar da bu mücadeleyi para, güç, şan uğruna yapar. Kimisi bunları bencilce, insanın kibrinin bir nedeni olan istekler ve amaçlar olarak görür. Ancak benim görüşüme göre tüm bu hırslar insanın hayvanlar gibi hayatta kalıp kendi mirası devam ettirme ve üstünlüğünü gösterme çabalarıdır. İstediğimiz kadar bu tutumu ayıplayabiliriz ama ben doğal olarak ruhumuza ve bedenimize işlenen bu gerçeği yargılamanın kimsenin haddine olmadığını düşünüyorum. Biliyorum ki birçok kişi bu düşüncemden dolayı bana bir sitem gösterme ihtiyacı duyacak. Ancak şunu unutmamalılar ki bu düşünce benle zıt fikirde olan kişilerin şimdiye kadar barışı insanlığa getiremediği gerçeği değiştirmiyor. Benim ya da onların ne düşündüğü önemli değil. Mazlum her yerde ölüyor, evler aileler yıkılıyor, savaş din, ırk, yaş, cinsiyet tanımadan dişlerinin insanlığa geçiriyor. Kaynakça: Mumcu, Özgür. Barış Makinesi. İstanbul: April Yayıncılık, 2016. Fotoğraf Discover the History adlı siteden alınmıştır. [http://discover-the-history.blogspot.com.tr/p/1dunya-savas.html]. (Erişim tarihi, 26.11.2016) BATUR TÜLEK KAZANMAK MI, KAYBETMEK Mİ, Kazanmak sözcüğü ne kadar zor bir olgu olarak algılanırken, harcamak sözcüğü ne kadar kolay bir olgu olarak geliyor bize değil mi! Her şeyde yaptığımız gibi, yine işin kolayına kaçıyoruz ve harcıyoruz. Durmadan, düşünmeden çılgınlar gibi harcıyoruz. Paramızı, zamanımızı, duygularımızı, insanlığımızı her şeyi… Philip Roscoe’nin, Harcıyorum Öyleyse Varım kitabını okuduğumda; tükettiğimiz ölçüde var sayılacağımız, tüketmediğimizde yok sayılacağımız bu dünyada, tüketim çağının tüm gerçekliği içinde ekonominin tekrar gözden geçirilmesi gerektiğini ve kar –zarar hesapları içinde insanın kendini kaybettiğini, sevgiyi, aşkı, insani erdemlerini yitirdiğini, her şeyi parayla pulla değerlendirip, sığ ve ruhsuz bir biçimde yaşamaya başladığımızı anladım. Ekonomiyi, kıt kaynakları en etkin biçimde kullanmak olarak düşünürken, nasıl da her türlü kararımızı, maliyet-fayda analizleriyle belirlemeye başladığımızın farkına vardım. Her türlü ilişkimizde fayda aramaya başladık. Birisine selam vermek, arkadaşlık kurmak için bile, bu arkadaşlıktan ne gibi faydalar sağlayacağımızı düşünmeye başladık. Bize belli bir katkısı olmayanlarla yolumuzu ayırıp, fayda sağlayacağımız kişilerle irtibata geçmeye, onların bilgisinden, parasından ya da nüfuzundan yararlanmaya bakıyoruz. Dünyada olduğu gibi yurdumuzda da bir tüketim çılgınlığı var. Herkesçe beğenilen, benimsenen bir yaşam düzeyine erişme isteğinin, dolaylı yollardan da olsa üzerimize yaptığı baskıyla, parayla satın alınabilecek şeyleri büyük bir iştahla yığmaya başladık. Harcama tutkumuza para yetiştiremiyor, bankalardan borç alıyoruz sonra da kredi kartları borcumuzdan dolayı kabuslar görüyoruz. Daha çok çalışıp, daha çok para kazanmaya odaklanıyoruz, İş yerindeki arkadaşlarımızla rekabete girip, onlarla, onlardan önce terfii etmek için, üstü kapalı, yırtıcı bir savaş veriyoruz. Kendimizi daha çok para kazanmaya odaklıyor, insanlığımızı unutuyor, erdemlerimizi kaybediyoruz. Kapitalist sistemin paramızı ve benliğimizi kemirmesine izin veriyoruz. İhtiyacımız olsun, olmasın her şeyi satın alıyoruz. Bir taneyle, iki taneyle yetinmiyor, üç tane beş tane alıyoruz. Bir modelin üç beş rengini, bir rengin en az üç beş modelini alıyoruz. Parklar bahçeler bomboş, alışveriş merkezleri tıka basa dolu… En üstteki yemek katlarından en alttaki büyük marketlere kadar her yer dolu. Mağazaları sadece gezip bakmak için bile dolaşsak illaki bütçemize göre bir şey bulup satın alıyoruz. Bu sene işimize yaramazsa seneye yarar diyoruz. -Olmadı birine hediye ederiz- diye avutuyoruz kendimizi; çok da gerekli olmayan bir şeyi aldığımızda. Ama vazgeçmiyoruz mutlaka para harcamamız gerekiyor. Kapitalist sistemin tam da istediğini yerine getiriyoruz. Para harcayarak mutlu olacağımız yanılgısı içinde, aldıkça ruhumuzdaki boşluğu dolduracağımızı sanıyor, aslında tükettikçe tükendiğimizin farkına varmıyoruz. Evlerimiz, dolaplarımız tıka basa dolu; kıyafetler, ayakkabılar, tabaklar, çanaklar, bardaklar, küçüklü büyüklü biblolar, televizyonlar, bilgisayarlar… Çok fazla yiyoruz, doymuyoruz, doyumsuzluğumuz bir türlü geçmiyor. Yedikçe bedenimiz kilo alıyor, obez oluyoruz ama ruhumuz aç kalıyor. Aslında içimizde oluşan boşluk, eksiklik hissimizden kaynaklanıyor. Aldıkça tamamlanacağımız, bir başkasının hayranlığını, sevgisini kazanacağımız; gittiğimiz iyi yerlerde, iyi markalarla kendimizden söz ettireceğimizi düşünerek değerli olacağımız yanılgısını yaşıyoruz. Ruhumuzda açılan boşluğu tüketimden medet umarak doldurmaya çalıştıkça benliğimizde derin yaralar açtığımızın farkında değiliz. Evlenirken bile; bir ömrü seçtiğimiz insanla geçirmeyi planlarken bile, paraya, mala mülke, fayda- zarar ilişkisine bakıyoruz. Anlaşıp anlaşamayacağımıza, sevgi, saygı olup olmadığına bakmıyoruz. Oysa, elimizdekiyle yetinmeyi bilip, daha sade bir hayat yaşamayı seçsek; almanın hazzından çok, vermenin yücelten bir duygu olduğunu kavrayabilsek, insanlarla çıkar ilişkisi yerine, doğruluk, dürüstlük, sevgi, saygı çerçevesinde ilişkiler kurabilsek, ruhumuzdaki boşluğu sevdiklerimizle, dostlarımızla geçirdiğimiz güzel bir akşam yemeğinde, güzel bir sohbetle doldurabilsek hayat daha güzel olmaz mı… KAYNAKÇA : Philip Roscoe’nin, Harcıyorum Öyleyse Varım Ayrıntı Yayınları 2015 İnceleme Burak Karabakla Doğru Olmak Hepimiz tarafından bilinen ama yapılması her zaman kolay olmayan doğrular vardır. Altın değerindeki bu doğrular bazen bir miktar parayı ya da eşyayı bazen ise bir insanın hayatını kurtaracak kadar değerlidirler. Ama dediğim gibi kolay değildir her zaman bu doğruları uygulamak çünkü biliriz ki eğer doğru olanı yaparsak sonunda biz zarar göreceğiz. Çocukluğumuzu hatırlayalım hani şu mini çeteler şeklinde mahallenin tozunu attırdığımız yıllar, işte o yıllardan bir örnek vereceğim sizlere. Bir gün oyundan yorgun düşmüş evime doğru yürürken alt komşumuz Zehra teyzelerin kapısının önünde kapıyı açmaya çalışan bir adam gördüm ama bir terslik vardı, Zehra teyzelerin tatilde olması gerekiyordu. Belli ki adam hırsızdı ve içeriye zorla girmeye çalışıyordu.O an beynimin kıvrımlarını tam olarak hissetmeye başlamıştım ta ki hırsızın beni görüp o keskin bıçağını sallayana dek. Eğer bu gördüklerimi bir kişiye dahi anlatacak olursam beni doğduğuma pişman edeceğini söyledi.Durulmuştum ve hiçbir şey düşünemez oldum çünkü sekiz, dokuz yaşlarında bir çocuk için bu türden bir tehdit gayet yeterli bir sebeptir karşıdaki kişiyi durdurmak için. Eve girdiğimde kimseye en ufak bir kelime dahi etmedim. Yaklaşık bir saat kadar sonra penceremden aşağıya baktığımda polis arabaları binanın önüne gelmişti ve polisler birkaç süs eşyasının çalındığını söylüyorlardı. Eğer ben doğru olanı yapabilmiş olsaydım,eve geldiğimde anneme ya da babama aşağı katta bir hırsız olduğunu söyleseydim, belki de ne Zehra teyze bu kadar ağlar ne de ben kendimi hala bu olaydan sorumlu tutuyor olurdum. Belki de verdiğim bu örnek, doğruyu yapmanın etkileri hakkında verilebilecek en basit örneklerden bir tanesiydi çünkü bu örnek ben, hırsız ve Zehra teyze üçgeni arasında küçük bir etkiye sahip, çalınan televizyon yerine konur, hırsız cezasını çeker, benim yüküm ise gün geçtikte hafifler. İzleyip çok etkilendiğim bir film olan Bridge of Spies'te ise Tom Hanks'ın can verdiği James B. Donovan karakterinin doğru olanı yapmasının sonucunda üç hayat kurtulmuş, iki büyük devlet arasındaki gerilim bir nebze azalmış ve filmin sonunda doğru şeyi yapmanın önemini bir kez daha kavramıştım. Her şeye rağmen doğru olanı yapmak, eskilerin dediği gibi "Boynun ipe gidecek olsa bile doğrudan vazgeçme." lafının gereğini yapmak ne erdemli bir harekettir, herkese nasip olmaz böylesine güçlü ve sağlam bir yapıya sahip olmak. Olayı daha iyi bir biçimde anlatabilmek için bir örnek daha vereyim. Günümüzde zenginlik dağılımı öylesine acımasız ki yüzde birlik kesimin sahip olduğu zenginlik geriye kalan yüzde doksan dokuzun sahip olduğu zenginlikten daha fazla ve bu olay sadece doğduğumuz bölge,din,dil ya da ırk ile alakalı değil. İşin içinde devlet büyüklerinin doğru olanı yapmaması hatta kasıtlı olarak yanlış olanı doğru olarak görmelerinden kaynaklanıyor. Eğer oy vererek yetkili kıldığımız insanlar kuralları kendi menfaatleri doğrultusunda düzenlemek yerine herkesin menfaatlerini göz önünde bulundurarak düzenleseler, belki bugün bu kadar insanımız açlık savaşı vermezdi. İşte doğruyu yapmanın önemi bu denli büyük. Filmde James B. Donovan’ın gösterdiği erdem, ailesi evdeyken Amerikan Gizli Servisi tarafından kurşuna dizilmesine rağmen kararlığından vazgeçmemesi doğruyu yapmanın zorluğunu bizlere gösteriyor. Filmin içinden aklımda kalan James B. Donovan tarafından söylenmiş çok güzel bir söz var. Konuşma Amerikan Gizli Servis ajanı ile James B. Donovan arasında geçiyor. Donovan müvekkilini Rus hükümetinin bir ajanı olmasına rağmen savunacağını söyleyince görevli Amerikan ajanı “Bu yaptığın Amerikanın menfaatine bir şey değil.” diyor Donovan ise “Ben İrlanda kökenliyim, eminim seninde ailen başka bir yerden geldiler Amerika’ya bizi bir arada tutan şey nedir? Yasalar.” İşte erdemli bir avukatın işini doğru yapmaya gösterdiği özenin en güzel örneklerinden bir tanesi. Keşke hepimiz durum ne olursa olsun doğru yapmanın önemini kavrasak ve keşke hepimiz doğruluğun bize hiç bir zararı olmadığını öğrensek. Belki o zaman gelecek nesillere yalansız, korkusuz, dosdoğru bir gelecek bırakabiliriz. Altay Oğulcan DALKILIÇBüyü ve TembellikJonathen Strange ve Bay Norrel ise eski zamanlarda dünyadan silindiği sanılanbüyünün tekrar ortaya çıkışı ve büyüye kendini adadıktan sonra fikir ayrılığına düşen iki büyücünün hayatını konu alan bir kitaptır. Büyü, insanoğlunun yüzyıllarca hayalini kurduğu o doğa üstü güçlere açılan bir kapıdır. Ne yazık ki kimse bu kapıyı henüz bulamadı. Ama hikayelerimizde, romanlarımızda ve filmlerimizde onlarca kez yer almıştır, belki de yüzlerce, binlerce kez, Jonathen Strange ve Bay Norrel de bunlardan sadece biri. Çok büyük bir hayranlıkla kurduğumuz bu hayal sandığımız kadar masum değil. Bu hayranlığımız, merakımız aslında, özetle, tembelliğimize dayanıyor. Çoğu insanın hayali rahat etmektir. Çalışmamak, işe gitmemek, kısacası sorumluluksuz olmak hemen herkesin hayallerini süsler. Büyü ise bu hayale açılan düşsel bir kısayol. Basit büyü kurgularından başlarsak kendi kendine evi süpüren süpürgeler, kendi kendine yıkanan bulaşıklar genellikle evde bu işle ilgilenen prenses ve kraliçelerimizin (abla ve annelerimizin) kurgularıdır. Belki biraz daha büyü-türsek işi (he he) ışınlanmak, ödevleri, taşıma işlerini yapacak, araştırmalara ve çalışmalara yardım edecek hizmetkarlar yaratmak da çok cazip ve büyülü öneriler. İnsanlar nedenbu kadar tembel olmak istiyor sorusu çok da varmak istediğim yere gitmiyor ama onun yerine size sorum şu, insanlar neden tembel olamıyor? Neden herkes sadece kendi karnını doyuracak kadar çalışıp kalanında tembellik etmiyor? Tembellik etmek kolay, ve ucuz yolları da var, uyumak, televizyon karşısında yatmak... Sadece karınlarının tokluğu ve yatacakları bir yatakla izleyecekleri bir televizyon için çalışsalar, evleri sadece bu amaca hizmet edecek kadar büyük olsa, pahalı giysileri değil de bir mont, bir kaç gömlek ve tshirt, bir iki pantolonla, iki çift ayakkabı ömürleri boyunca yetse olmaz mıydı? Sanırım cevabımız hayır ve bunun yegane sebebi aç gözlülük. İnsanın her istediğinin, zevkinin temeli aç gözlülük. Şu güzel çanta benim olsa, şu güzel lokantada yemek yesem, şu güzel araba benim olsa gibi aç gözlülükleri sayesinde çalışıyor. Belki anne babalar, ben sadece çocuğumun en iyi yerlerde okuması ve en iyi yemekleri yemesi için çalışıyorum, diyecektir ve onlara dacevabım şu, siz de aç gözlüsünüz. Çocuğunuzu kendinizden önde tutmanız dünyadakiinsanlar arasında sizi yine aç gözlü kılar ki hatta anne babaların aç gözlülükteki sınırtanımazlığını benden çok daha iyi, kendileri biliyordur. (Çocuğunuz için de öyle kalın, sorun değil). Çivi çiviyi söker dedikleri bu olsa gerek, iki duyguyu da ayrı ayrı incelerseniz aslında ikisi de İncil'de yer alan yedi büyük günah içerisinde, yani insanı kötüye iten en güçlü duygulardan. Fakat bu tehlikeli duyguların birbirlerine ters düştükleri bir sistemde yaşadığımız için iki günahtan yeterince işleyenler ya da yeterince az işleyenler, yani yeterince çalışan ve aynı zamanda yeterince yatan, televizyon izleyen, tembellik yapan mutluluk dediğimiz o kutsal halet-i ruhiyeye ulaşabiliyor.Şu fani dünyada günahsız bir kul olmasa da kulların mutluluğunun sevaplarına değil de, günahlarına bağlı olması, benim o kulların içinde yaşadığı anlayışlar ve kabuller karmaşasına hayranlık ve korku içinde bakmama sebep oluyor. En küçük çocuktan en yaşlı insana kadar her insanın geçmek isteyeceği bu kapının, insanların açgözlülüklerinin dallarından, tembellikleri tarafından inşa edilmişliği en büyük düşlerinin bile temelinin ne kadar karanlık olabileceğini gösteriyor. Dünyanın kalanıyla tanışmadan, doğuştan, içinden gelen aç gözlülük ve tembellik, insanları yanlışa iten yegane duygular değiller ve masum şekillerde kendini gösteren diğer duygular hayatımızı nası farkında olmasak da yönlendiriyor kim bilir.Sevda ALBOYACI 21200638 Section 41 ZİNCİRLERİNİ KIRANLARIN YOLUNDA 25 Kasım 1960 tarihi size ne ifade ediyor ? Belki bu soruya küçük bir kısmımız günün anlamını söyleyen cevaplar verebilir. Yani “Kadına yönelik şiddetin ortadan kaldırılması için uluslararası mücadele günü”, kısacası kadın haklarıyla ilgili bir gün diyebiliriz. Fakat neden ‘o’ gün ? Bir hikâyesi var mı acaba ? İşte o hikâyeyi sadece ‘feministler’ bilmesin diye güzel bir fırsat yaratmış bize İspanyol yönetmen Mariano Barroso. Filmin adı Kelebekler Zamanı( In the Time of the Butterflies ). Yakın tarihlerimizin âdeta ortak paydada buluştuğu dönemlerden bahsediyor film. Ülke tarihimiz acılar ve farklı düşünceleri ezmek üstüne kurulu bir süreç olarak devam ederken izlemenin tadı da daha bi başka doğrusu. Bu yazı ne zaman yazılmış diye bakmanıza gerek yok aslında çünkü hangi dönemde yaşarsak yaşayalım oyuncular değişse de oyun aynı kalacak. Tarih tekerrürden ibarettir. Tarihin başından beri insanları dize getirmek için türlü baskı ve işkenceler uygulanmış ve gelecekte bunun değişeceğini düşünmek için en ufak bir sebep olduğuna inanamıyorum ne yazık ki. Bugün üstümde baskı olmadan, rahatça yaşıyorum diyebilen olacağını sanmam. İşte bu korkular üstüne kurulan diktatörlükler bizi tarafımızı seçmeye zorluyor. İnsan doğası gereği korkar. Önce kendisi için korkar bence. Zaman geçtikçe kendisinden vazgeçebilecek olsa da onu hayata bağlayanlardan geçemez. İşte birçoğumuz bu süreçte kaybedecekleri olup, kaybetmemek için kabulleneni oynarız. Bencilce aslında! Her ne kadar fedakârlık yaptığımızı, kendimizden ödün verdiğimizi düşünsek bile, bencilce. Kelebekler Zamanı’yla Dominik Cumhuriyeti’ne bir geziye ihtiyacımız yok aslında. Tarihimiz ‘devletin ellerinde’ can vermişlerle dolu değil mi? Halkların acılarının azalması için eğitim şart. Bilinçsiz bırakılmış ve dayanışmadan uzaklaştırılmış halklar yönetim sistemlerinin en şirin oyuncaklarıdır. Oynanan tarafta olmak istemiyorsan bilinçleneceksin, oynayan taraf olsun istemiyorsan da bilinçlendireceksin. O kadar benzeşiyormuşuz ki aslında. Gerçekten binaları, kiliseleri, dili değiştirip olayı Türkçe anlatsak hepimiz inanırız aslında yurdumuzdan bir hikâye olduğuna. İşte bu noktada insan düşünüyor. Bizi Dominik Cumhuriyeti ile bu ortak paydada buluşturan ne? Her ülkenin sorunları ve her yönetimin buna uygun çözümü(!) aynı mı? Maalesef benzer sorunlar yaşansa da çözüm yolları aynı değilmiş. Bunun temel sebebi yönetimlerin daha insaflı oluşları değil elbette. Halkların bilinci, eğitim seviyesi ve buna bağlı olarak kendini koruyabilme gücü. Bilgi güçtür, bilginin olmadığı yerde çobanlar dikta eder. Bilgi paylaştıkça artar. Sonuçta bir toplum ve sonrasında dünya kalkınır. Tabii ki bunlar teoride doğru ancak uygulamada imkansız denilebilecek derecede zordur. Kelebekler Zamanı gerçek bir olayı anlatan çarpıcı bir film. Acındırmaya çalışmadan, içtenlikle hazırlanmış. Ülkemizde örneklerinin kan ve duygusal bağlarla süslenip, izleyicinin gözünden dökülen yaşlar olarak sonuçlanacağı düşünülürse, sade yapısıyla acısını sonradan hissettiren bir film tadında. Filmin içindeki duygusal iniş ve çıkışlar seyircinin filmden kopmasına engel oluyor. Oyunculuklar çok iyi bence. Tam kaybettik artık dediğimiz anlarda çıkagelen motivasyon kaynakları kikirdememizi sağlıyor. Hepimiz dünyaya zincirlerimizle doğuyoruz. Kimimiz zincirleri gevşetmeye, kimimiz onlara alışmaya çalışıyoruz. Ancak dünya tarihine adını yazdıranlar sadece ve sadece zincirlerini kıranlar. Evet hepsi bu süreçte ağır yaralar alıyor ve hemen hemen hepsi bu uğurda can veriyor ama bize sıkı sıkı sarılmamız gereken değerler bırakıyorlar. Bileklerini parçalayıp kırdıkları o kilitlerin anahtarlarını... Özgürlük için, özgürlüğümüz için bu savaşı verenlerin yol göstericiliğinde koşarak ilerlemek onlara borcumuz. En azından onların inandıklarını öğrenmeye çalışmak... Tarih tekerrürden ibaretse tekerrür etmeyin.[1] Çok Yaşa Kelebekler! [1] Mehmet Akif ERSOY’un Siyaset Hakkındaki Görüşleri - http://blog.milliyet.com.tr/AramaBlogger/-tarih-tekerrurden-ibaret-/Blog/?BlogNo=239285 Ahmet Tarık IşıkSavaşın İnsanlarıBugün savaşlarda ölen on binlerce masum çocuk haber bültenlerine renk katan sıradan olayların figüranlarından fazlası değil. Varil bombalarıyla yıkılan binaların enkazından çıkarılan bebek cesetlerinin görüntüleri ilk görüşte içimizi cız ettiren, birkaç dakika sonra ise unuttuğumuz videolar olmaktan öteye gidemiyor. Birkaç yıl içinde ölen birkaç yüz bin insan harici disklerde taşınan sayılardan öte bir anlam ifade etmiyor. Kuşkusuz; istatistik bilimi, tarihinin hiçbir döneminde bu denli başarılı olmamıştır. Ve yine kuşkusuz; insanlık, tarihinin hiçbir döneminde gerçeklere karşı bu denli duyarsız kalmamıştır. Savaşın ve katliamların istatistik biliminin alanı haline gelmesiyle kurgu gerçeğin yerini aldı, sinema ve edebiyat insan vicdanını uyarma görevini tek başlarına üstlendiler.Incendies filmi, iç savaşın parçaladığı ailelerini bulmak için bir Orta Doğu ülkesine giden iki kardeşin hikâyesini anlatıyor. Film, savaşın getirdiği acıları, ayrılıkları, vahşeti, katliamları hiçbir haber bülteninin ulaşamayacağı bir çarpıcılıkla anlatıyor. Muhtemelen, olası politik tartışmalardan kaçınmak için olayların geçtiği ülkenin ismi verilmiyor, hayali bir şehir olan Daresh’te geçtiği belirtiliyor yalnızca. Fakat bugün baktığımda görüyorum ki olaylar, hayali bir ülkede değil; içlerinde bizzat gerçek insanların yaşadığı gerçek ülkelerde geçiyor. Peki, nedir savaş? Bir çocuktan profesyonel bir katil yaratan karanlık nasıl bir şeydir?Önce “İnsanlar niçin savaşır?” sorusuna cevap vermemiz gerekiyor. İnsanlık tarihi, Kabil’in Habil’i öldürmesiyle başlayıp bugüne kadar süren savaşlar silsilesinin hikâyesidir. Silsile dedim, çünkü aslında bütün savaşların temelde birbirleriyle ilişkili olduğuna inanıyorum. Tarihin gördüğü ve göreceği tüm savaşlar esas itibariyle insan doğasındaki uzlaşmazlık eğilimine dayanıyor. Farklılıklara tahammülümüz yok. Kendimizden olmayanı kabul etmiyoruz. Kutuplaşmaya eğilimliyiz. Böyle durumlarda, birbirimizden nefret ediyoruz ve en ufak bir kıvılcım, şiddetli bir çatışma ve hatta bazen vahşi bir savaş başlatmaya yetiyor. Açgözlüyüz. Çıkarlarımızdan taviz vermiyoruz. İstediğimizi alabilmek için sayısız değerli varlığı feda etmeye hazırız çünkü kendimizden başka hiçbir şeyi önemsemiyoruz. Elde etmeyi çılgınca arzuladığımız çıkarlarımıza ulaşmak için savaş, göze alınabilir bir ‘oyun’. Bazense anlamsız duygularımız uğruna atılıyoruz savaşa. Şan için, şöhret için, hükümdarlığın tadını daha iyi alabilmek için boyuyoruz meydanları kırmızıya. Tarih bilimi; savaşı ortaya çıkaran nedenleri, savaşın gelişimini, alınan kararları, uygulanan taktikleri, siyasi ve iktisadi yönlerini ve nihayet sonuçlarını inceler. Fakat hiçbir tarih kitabı babasını kaybetmiş bir kız çocuğunun gözyaşlarından, annesi düşman askerlerincetecavüz edilerek öldürülmüş bir delikanlının öfke dolu intikam yeminlerinden, bir savaş uçağının binlerce
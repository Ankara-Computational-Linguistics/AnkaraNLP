pişmaniye satmaktadır. Saf ve gözü fazla açık olmayan Kemal aynı zamanda önüne gelen herkese kafa tutmaktadır. Babasının bir iş görüşmesi sırasında Muhtar isimli adamı tarafından öldürülmesi üzerine babasının mirası bölünür. Babasının sağ kolu olan avukat, Kemal'e ulaşarak durumu anlatır. Avukat sayesinde babasının mirasını geri almak için İstanbul'un en namlı kabadayılarının mekanını tek tek ziyaret eder ve Baba'nın oğlu Kemal diye nam salmaya başlar. Muhtar'ın babasının katili olduğundan habersiz yanında gezdirir. Muhtar her seferinde onu tuzağa düşürmek için planlar kurmaya başlar lakin Kemal saflığı ve şapşallığı yüzünden her zaman tuzaklardan kurtulmayı başarır ve olaylar gelişir. John Toshack John Benjamin Toshack (d. 22 Mart 1949, Cardiff), Galli futbol teknik direktörü ve eski futbolcudur. Şu anda Botola Pro takımlarından Wydad Casablanca kulübünde teknik direktörlük yapmaktadır. 1997-1999 yılları arasında Beşiktaş teknik direktörlüğü yapmıştır. Toshack 2004 yılından itibaren Zaman gazetesinde Türkiye millî futbol takımı ve Türk futbolu hakkındaki yorumlarına devam etmektedir. 1970'li yılların en başarılı futbolcularından biri kabul edilen Toshack, Galler millî formasını 40 kez giymiş ve 12 gol atmıştır. Toshack, Galler, Cardiff'te, İskoç bir baba ve Galli bir annenin oğlu olarak doğdu. 16 yaşında Cardiff City'de profesyonel futbola başladı. İlk maçını 13 Kasım 1965'te Leyton Orient'e karşı oynadı ve oyuna sonradan dahil olan Toshack bir de gol kaydetti. 16 yaş 236 günlükken oyuna girerek takımda forma giyen en genç futbolcu oldu ve bu rekor 2007'de Aaron Ramsey tarafından kırıldı. Sonraki yıllarda kendini daha çok gösterdi. Ocak 1970'te ilk hat-trickini Galler Kupası'nda Ebbw Vale FC'ye kaydetti. Brian Clark ile beraber oluşturdukları hücum hattı kulüp tarihine geçti. 1968-69 sezonunda tüm resmi maçlarda 31 gol atarak, kulüpte en çok gol atma rekorunu Hughie Ferguson ile birlikte 2003'e kadar korudu. O sezon Kupa Galipleri Kupası'nda ilk tur FC Porto'ya elenirlerken, takımın attığı 3 golün ikisini kaydetti. 70-71 sezonunda Kasım ayına dek Cardiff'te forma giyen Toshack, takımın Kupa Galipleri Kupası'nda çeyrek finale gelmelerine yardım etti ve Avrupa'da 4 maçta 5 gol kaydetti. Real Madrid ile oynanan çeyrek final maçlarında ise Liverpool'da olduğu için oynayamadı. Cardiff City'de geçen 4 yıldan sonra 11 Kasım 1970'te Bill Shankly tarafından Liverpool FC'ye transfer edildi. Millî takımda da oynamaya başlayan forvete 110,000 £ ödendi. Toshack, ilk maçına imzadan üç gün sonra kendi sahalarında Coventry City FC'ye karşı aldıkları 0-0'lık beraberlikte giydi. İlk golü ise bir hafta sonra yine kendi sahaları Anfield'de Merseyside derbisinde attı. Everton FC'ye karşı oynadıkları maçın ilk yarısı 0-0 bitmişti. İkinci yarıya hızlı başlayan Everton durumu 2-0'a getirdi. 69. dakikada Steve Heighway'in golü Liverpool'u oyuna döndürdü. 76. dakikada da Toshack'ın attığı golle durum 2-2 oldu. 84. dakikada Chris Lawler'ın attığı golle Liverpool maçı 3-2 kazandı. Toshack'ın golü, onu daha önce çok fazla para ödendiği için onu eleştiren taraftarlara sevdirdi. 1971'de Scunthorpe United'dan transfer edilen Kevin Keegan ile Toshack, efsanevi bir ikili oluşturdular. Toshack topları indirip, Keegan da gole çeviriyordu. Bu ortaklıkları ünlü spiker David Coleman'ın "Toshack, Keegan, bir sıfır!" klasiğini ortaya çıkardı. İkilinin başarısını futbol dergisi Shoot, onları Batman ve Robin kıyafetleri içinde göstererek vurguladı. Keegan'ın, Alman Hamburg'a transfer olana dek attığı 100 golün çoğunu Toshack hazırlamıştı. Liverpool yıllarında Toshack 96 gol kaydetti. 1973, 76 ve 77'de üç lig şampiyonluğu, 1973 ve 76'da iki UEFA Kupası, bir kez de Şampiyon Kulüpler Kupası şampiyonluğu gördü. 1976'da FA Community Shield kupasını Toshack'ın attığı golle 1-0 kazandılar. 1971-72 ve 1975-76 sezonlarında sırasıyla 13 ve 23 golle takımının en golcü ismi oldu. Ancak futbol hayatı sakatlıklar yüzünden sekteye uğradı ve Şubat 1978'de Harry Griffiths'in yerine eski takımı Cardiff City'nin ezeli rakibi Swansea City'ye futbolcu/teknik adam olarak geçti ve futbolu orada bıraktı. Toshack, Liverpool resmi web sitesinde düzenlenen ankette en başarılı 100 Liverpool futbolcu arasına 34. olarak girdi. 1981'de ise BBC Galler tarafından futbolculuğu ile "Yılın En İyi Sporcusu" ödülünü kazandı. 1968-69 arasında Galler 23 yaş altı millî takımında forma giydi. 1969'dan 1980'e kadar da Galler millî futbol takımında oynadı. 40 maçta 12 gol kaydetti. 1979'da Britanya Turnuvası'nda İskoçya'ya hat-trick yaptı. Toshack, Mart 1978'de 28 yaşında, Swansea'nin eski hocası Harry Griffiths'i yardımcısı yaparak ilk teknik adamlık deneyimine başladı ve İngiliz liglerinin en genç teknik adamı oldu. Eski Liverpool oyuncularının Swansea'ye gelmesini sağladı. 4. lig takımı olan Swansea 24 takım arasında 3. olarak 3. Lig'e yükseldi. 1978-79 sezonunu da 3. Lig üçüncüsü olarak bir kez daha lig atladılar. Son maçlardan birinde yedeklerden oyuna giren Toshack da gol atarak takımına destek oldu. 14 yıl sonra takımı 2. lige geri döndüren Toshack takımı 12. yaptı. 1980-81 sezonunda son maça kadar 1.Lig'e çıkma şansını korudular. Son maçlarını 3-1 kazanan takım 1. Lig'e çıktı. Toshack da bir takımı en alt ligden en üst lige en hızlı taşıyan hoca unvanını kazandı. 1. Lige fırtına gibi başayan ve 340,000£'a eski Liverpool'lu Colin Irwin'i alan Swansea Ekim ayında tarihinde ilk kez liderliği gördü. Büyük takımlara karşı aldıkları galibiyetlerle zaman zaman liderliğe geçen Swansea, sezon sonuna doğru sakatlıklar ve kısıtlı kadro sorunları nedeniyle lig 6.sı oldular. Liverpool ile oynadıkları bir maç öncesi hayatını kaybeden ve Toshack'ı Liverpool'a getiren Bill Shankly anısına yapılan saygı duruşunda Liverpool forması giydi. Bu başarılı sezondan sonra ise takımın düşüşü başladı. 82-83'te 1. ligden, 83-84'te 2. ligden düştü. Ekim 1983'te takımdan ayrılan Toshack aralık ayında takıma geri döndü. 1984'te önceki pahalı transferlerin de etkisiyle kulüp iflasını açıkladı. Toshack da takımdan ayrıldı. 1984-85'te ilk kez Britanya dışına çıkıp Portekiz takımı Sporting CP teknik adamlığına başladı. Lig ikincisi oldular. Kupasız geçen bir sezon sonrası takımdan ayrıldı. 1985'te ise Real Sociedad'ın başına geçti. İlk sezonunda 7., ikinci sezonunda ise 10. oldu. 1987-88 sezonunda ise lig ikinciliğini kazandılar. Sonraki sezon ise 11. oldular. Copa del Rey'de ise 1987'de birinci, 1988'de ise ikinci oldular. Bu performansı ile 1988-89 sezonunda Real Sociedad'ın başında Don Balón Ödüllerinde "En İyi Teknik Adam" ödülünü kazandı. 1989'da İspanyol devi Real Madrid'in başına geçti. Sezon sonu Valencia'nın 9 puan üstünde şampiyon oldular. Bu Real Madrid'in üst üste aldığı 5. şampiyonluk olmuştu. Toshack bir kez daha Don Balon ödülüne de sahip oldu. Sonraki sezona da başarılı başladı ve Barcelona'yı iki maçta da yenerek İspanya Süper Kupası'nı müzeye götürdü. Ancak sonraki sezon lige iyi başlayamayınca Kasım 1990'da kovuldu. 1991-1994 arası tekrar Sociedad'a geçti. 3 sezon boyunca önemli bir başarıya imza atamadı. 1994'te Galler millî futbol takımı antrenörü Terry Yorath Dünya Kupası'na katılmayı az farkla kaçırınca, yerine Toshack getirildi. İlk maçında Norveç'e 3-1 yenilen Toshack, Federasyon ile sorunları olduğunu söyleyerek istifa etti. Ancak maçtan önce Yorath'ın kovulmasını protesto eden Galli taraftarlar tarafından yuhalanmasının da bunda etkisi vardı. 1995-96 sezonunda İspanyol RC Deportivo de La Coruña takımının başına geldi. Geldiği gibi önce Teresa Herrera Kupası'nı sonra da eski takımı Real Madrid'i iki maçta da yenerek Supercopa de España'yı takıma tarihinde ilk kez kazandırdı. Ligeyse kötü başladı ve ekim ayında 12.liği gördüler. Sezon sonu 9. olup başarı kazanamasa da Kupa Galipleri Kupası'nda yarı final gördü. Takım içinde futbolcularla tartışmalar yaşadı. Özellikle Bebeto, Toshack'a hakaret ederek teknik adamla bir sorun yarattı. Toshack daha sonra onları 20 yıllık kariyerinde gördüğü en kötü futbolcular olarak betimledi. Sonraki sezon başında kulüp yönetimi büyük bütçeli transferler yaptı. Bunların en önemlisi Rivaldo oldu. Toshack ise bu finansal yönetimi eleştiriyordu. Sezona ise tarihlerinin en iyi başlangıçlarını yaptılar ve 17 maç namağlup ilerlediler. Real Madrid ile oynadıkları bir maçta hakeme dedikleri hakkında federasyondan para cezası aldı. 4 Ocak 1997'de Barcelona'ya 1-0 yenildikleri maçtan sonra Toshack sezon sonu ayrılacağını açıkladı. Takım içi huzursuzluk sonucu puan kayıpları artınca beklenen oldu ve Toshack istifa etti. 1997'de Beşiktaş'ın başına geçti. Ligde 6. oldular. Ancak Türkiye Kupası'nda Galatasaray'a penaltılarla üstünlük kurup kupayı kazandılar. Sezon sonu Cumhurbaşkanlığı Kupası'nı da müzeye götürdüler. Sonraki sezon ise ligi bir puanla, kupayı da ikinci maç sonucu Galatasaray'a kaptırdılar. Sonraki sezon ise İsrail ekibi MK Hapoel Hayfa'ya elenmeleri ile Şampiyonlar Ligi'ne ilk turdan veda ettiler. Forvet Ertuğrul Sağlam'ı stoperde oynatması gibi farklı sistemleri ile eleştirildi. Sezon ortasında takımdan ayrıldı. Şubat 1999'da Guus Hiddink'in yerine Real Madrid'e geri döndü. Toplam 37 maçta 19 galibiyet 9 beraberlik 9 mağlubiyet aldı. Kupa anlamında başarısız olsa da takım içindeki sorunların dinmesine yardımcı oldu. Sonraki sezona da Madrid'in başında olsa da kasım ayında yerini Vicente del Bosque'ye bıraktı ve Real Madrid 4 sene içinde hem İspanya'yı hem de Avrupa'yı domine etti. 2000-01 sezonuna Fransız Saint-Étienne'nin başına başladı ancak kötü skorlar yüzünden devre arasında takımdan gönderildi. Ocak 2001'de ise La Liga sonuncusu Real Sociedad'ın başına geldi. Takımda birçok değişiklik yaptı. Bunlardan en önemlisi daha önce yaşlı futbolcuların sahip olduğu kaptanlık pazubandını 19 yaşındaki Xabi Alonso'ya verdi. Takım sezon sonu küme düşmekten kurtulup, 14. oldu. 2001-02 sezonunda ise 13. oldular. Ocak 2002'de takıma Nihat Kahveci'yi transfer etti. Sezon sonu takım ile yollarını ayırdı. 2002-03 sezonunda İtalya 2. ligi takımlarından Calcio Catania'nın başına geçti. 50 yıldan fazla bir süredir sadece İtalyan hocalarla çalışan takımda başarı sağlayamadı ve sezon sonunu görmeden takımdan ayrıldı. 2004'te ise bir süre Real Murcia'yı çalıştırdı. 2013 yılının mart ayında Azerbaycan kulübü olan Azerbaycan Ligi takımlarından Hazar Lenkeran kulübünde Teknik direktörlük görevine getirilen Toshack, buradaki görevinden istifa ederek 2014 yılında Botola Pro takımlarından Wydad Casablanca'yla sözleşme imzalamıştır. 12 Kasım 2004'te Toshack bir kez daha Galler'in başına getirildi. Euro 2008 elemelerinde 7 takımlı grupta 5. oldu. 2007'de eski futbolculardan Dean Saunders'ı yardımcı antrenör yaptı. 2010 FIFA Dünya Kupası elemelerine de iki galibiyetle başlasalar da bu başarının devamı gelmedi. Galler'in 21 yaş altı millî takımı ile de ilgilenen Toshack, oyuncu izleme sistemlerini de geliştirerek, U-21 takımının daha iyi sonuçlar almasına da yardım eti. Euro 2012 elemelerinde 5 Eylül 2010 Tarihinde Galler'in Karadağ ile oynadığı maçta 1-0 yenilmesi sonrası 9 Eylül 2010 tarihinde millî takımdaki görevinden ayrıldı. Toshack, 7 Ağustos 2011 tarihinde Makedonya Cumhuriyeti millî futbol takımının teknik direktörü olarak atandı. Fakat John Toshack'ın, Makedonya Futbol Federasyonu Başkanı Ilcho Gjorgjioski'nin istediği şartları sağlamaya hazır olmadığı için 13 Ağustos 2012 tarihinde kontratına son verildi. Giorgjioski, Toshack'dan, Makedonya'ya taşınmasını istemiş fakat Toshack ise Makedonya'da oturmak yerine, İspanya'dan gidip gelmeyi tercih ettiğini söylemiştir. Toshack, Makedonya ile çıktığı 8 maçta 1 galibiyet elde edebilmiştir. 63 yaşındakı teknik direktör, 8 mart 2013 tarihinde Azerbaycan Premyer Ligası takımlarından Hazar Lenkeran ile anlaşma sağlamıştır. 22 Kasım 2013 tarihinde Azerbaycan Premyer Ligası'nda ilk 14 maçta 14 puan toplayarak kötü bir grafik çizen Toshack teknik direktörlük görevinden istifa ettiğini açıklamıştır. 2014 yılında Botola Pro takımlarından Wydad Casablanca ile sözleşme imzalamıştır. Oğlu Cameron Toshack da bir süre futbolcu olsa da başarılı olamadı. Şimdi ise kendisi gibi teknik direktörlük yapmaktadır. Kuzeni John Mahoney de 1970'lerde İngiltere'de futbol giymiş bir Galli millî futbolcudur. Takım arkadaşı Steve Heighway ile birlikte Toshack Highway adlı bir rock grubunun isim babası oldu. PFK Levski Levski Sofya (Bulgarca, ПФК Левски София) Bulgaristan'ın önde gelen futbol takımlarından biridir. CSKA Sofya ile ezeli bir rekabet içerisinde bulunan kulüp maçlarını Sofya'daki 29,980 kişilik Georgi Asparuhov Stadyumu'nda oynar. Kimi Räikkönen Kimi-Matias Räikkönen (d. 17 Ekim 1979), 2007 Dünya şampiyonu Formula 1 pilotu. Finlandiya Espoo'da doğmuştur. Şampiyonayı uzun süre lider götüren Lewis Hamilton'ı son yarışta geçmeyi başarmış ve 110 puanla Dünya Şampiyonu olmuştur. 28 yıl, 4 günlük iken şampiyon olarak tüm zamanların en genç şampiyon olan 7. ismi olmuştur. 2001 yılında F1 Sauber takımı ile Formula 1 pilotluğuna başlamıştır. 2002 yılında Mika Hakkinen'den boşalan koltuğu devralmış ve McLaren Mercedes takımına geçmiştir. Kendisi 2005 Türkiye Grand Prix'sinin birincisi olarak İstanbul Park'ta gerçekleşen yarışların ilkini kazanan kişi olmuştur. 2003 ve 2005 yıllarında dünya ikinciliğini elde etmiştir. 2003'te Michael Schumacher ile birincilik mücadelesine girmiş, 2005'te ise Fernando Alonso ile birincilik için yarışmıştır ancak çeşitli sorunlardan dolayı birinci olamamıştır. Kimi'ye taraftarları ve çevresince soğukkanlılığı ve sakinliğinden dolayı "Buz adam" (Iceman) lakabı takılmıştır. Daha sonra Ferrari Kimi Räikkönen ile 2007-2009 yılları arasında yarışacağını, 2007-2008 yıllarında kendisine Felipe Massa'nın eşlik edeceğini açıklamıştır. Çok çekişmeli geçen 2007 Formula 1 sezonunda Ferrari takımıyla 1 puan farkla Dünya Şampiyonu unvanını kazandı. 2009 yılında sözleşmesi Ferrari tarafından 20 milyon euro karşılığında karşılıklı olarak feshedilmiş, yerini Fernando Alonso'ya bırakarak Formula 1'den ayrılmıştır. Raikkonen 31 Temmuz 2004 tarihinde eski İskandinavya Güzellik Kraliçesi seçilen Jenni Dahlman ile evlenmiş. 2013'ün başında ayrılıklarını açıklamışlardır. 2012'de Lotus F1 Takımı ile Formula 1'e geri dönerek İstikrar Abidesi unvanını aldıktan sonra 2014 yılı için Ferrari'de boşalan Felipe Massa'nın koltuğu için 2 yıllık bir anlaşma imzalamıştır. 28 Ocak 2015 tarihinde kız arkadaşı Minttu Virtanen'den "Robin" adında bir oğlu dünyaya geldi. Räikkönen on yaşında kartinge başlayarak motorsporlarına girdi. 1998'de Finlandiya Karting şampiyonu oldu. 1999'da European Formula Super A kategorisinde ikinci oldu. Yirmi yaşında Formula Ford Şampiyonası'nda yarışmak için İngiltere'ye gitti. 2000 yılında Britanya Formula Renault Şampiyonası'nda on yarıştan yedisini kazanarak bu seride şampiyon oldu. 2000 yılında Peter Sauber takımında test pilotluğu yapması için Räikkönen ile anlaştı. Jerez ve Barcelona'daki testlerden sonra Sauber 2001 yılında Kimi'nin yarış pilotu olması konusunda anlaşmaya vardı. Ancak sadece 23 yarış tecrübesi ile süper lisans almış olduğu için çeşitli eleştiriler yapıldı. Fakat daha ilk yarışında puan alarak ve sezon boyunca 9 puan toplayarak beğeni kazandı. Ayrıca takım arkadaşı Nick Heidfeld ile toplam 21 puan toplayarak Sauber Takımı'nın Formula Bir'deki en yüksek dereceyi (şampiyona dördüncülüğü) almasını sağladı. Räikkönen'in Scuderia Ferrari ile anlaşacağı düşünülüyordu ancak kendisi ile anlaşan takım McLaren oldu. Kendisi Mika Häkkinen'in ayrılması ile boşalan koltuğa geçti. McLaren'deki ilk yarışında Räikkönen, üçüncülük elde etti. Sezon boyunca aracı birçok kez mekanik arıza nedeniyle yarış dışı kaldı. Birçok kez yarış dışı kalmış olmasına rağmen üç defa üçüncü ve bir defa da ikinci oldu. Takım arkadaşı David Coulthard ile 65 puan toplayarak takımın üçüncü olmasına yardımcı oldu. Räikkönen bu sezon son yarışa kadar şampiyonluk için mücadele etti. 2003 sezonunda ilk Grand Prix galibiyetini elde etti: 2003 Malezya. Bir sonraki yarış olan Brezilya Grand Prix'sinde meydana gelen karışıklıklardan dolayı (yarışın durdurulması ve birinciliğin belirlenememesi) birinciliği Giancarlo Fisichella aldı, kendisi de ikinci oldu. 2003 Macaristan Grand Prix'si podyumunda Fernando Alonso'nun birinci kendisinin ikinci ve Juan Pablo Montoya'nın üçüncü olmasıyla tarihteki en genç Formula Bir podyumunu oluşturdular. Sezon boyunca üç defa yarış dışı kalmış olan Räikkönen son yarışa kadar şampiyonluk mücadelesini sürdürdü. Son yarış olan Japonya Grand Prix'sini Michael Schumacher'in takım arkadaşı Rubens Barrichello'nun yarışı kazanması, kendisinin bu yarışta ikinci olması ve Michael Schumacher'in kendisine gereken bir puanı alarak bu yarıştan ayrılmasıyla sezonu ikinci olarak tamamladı. Sezon boyunca McLaren MP4-19'un şasisinde oluşan problemlerden dolayı Räikkönen sekiz kez yarış dışı kaldı. İlk üç yarıştan hiç puan toplayamadı. Ancak Belçika Grand Prix'sinde birinciliği elde etti. Sezonu hayal kırıklıkları ile geçiren Räikkönen, menajeri Steve Robertson ile Räikkönen - Robertson - Racing (R-R Racing) adı altında bir F3000 takımı kurdu ve bu takım 2005 yılından itibaren F3000 serisinde yarışmaya başladı. Kimi sezon başında MP4-19 şasisinden kalma problemlerin çözülmesi ile beraber sezonun beşinci yarışı olan İspanya Grand Prix'sini kazandı. Sezon boyunca üç kez yarış dışı kalan Kimi, bir kez yarış dışı kalan Fernando ile aynı sayıda yarış kazandı (7-7). Ancak sezonu daha çok podyumla kapatmış olan Fernando 2005 yılı şampiyonluğunu sezonun bitiminden üç yarış önce ilan etti. Kimi Räikkönen 2005 yılında gösterdiği başarılardan dolayı kimi eleştirmenlerce sezonun en iyi sürücüsü ilan edildi. Ayrıca yedi yarış kazanarak sezon şampiyonu olamaması ile Alain Prost gibi rekor kırdı. Fernando Alonso'nun sezon başında McLaren Mercedes ile anlaşma imzladığının açıklanması üzerine, Räikkönen'in 2006 sonunda bitecek sözleşmesi de göz önüne alınarak, hangi takıma gideceği spekülasyon konusu olmaya başladı. Kış boyunca yapılan testlerde MP4-21'in yeterli seviyede olup olmadığı bilmiyordu. İlk yarış Bahreyn Grand Prix'i cuma idmanları sırasında araçta sorun çıkması sıralamalarda 22. sıraya düşmesi neden olsa da yarışı üçüncü olarak tamamladı. Ancak sezon boyunca çok kez yarış dışı kalması ve hiç yarış kazanamaması hayal kırıklığı yarattı. İtalya Grand Prix'sinde Michael Schumacher'in yarışlardan çekileceğini açıklaması sonrasında Scuderia Ferrari seneye Kimi Räikkönen ve Felipe Massa ile yarışacağını açıkladı. Kimi Räikkönen'in Ferrari ile üç yıllık anlaşma imzaladığı Ferrari'nin evinde düzenlenen İtalya Grand Prix'si sonrası açıklandı. Sezonun son yarışı olan Brezilya Grand Prix'sinin ardından beş sezon geçirdiği McLaren takımına ve çalışanlarına gelecekte başarılı olmalarını dilemiştir. 2007 sezonunun ilk yarışı Avustralya Grand Prix'sine pole pozisyondan başlayıp, bu yarışı kazanan Kimi, sezonun sonraki yarışlarında aynı performansı yakalayamadı. Malezya Grand Prix'si ve Bahreyn Grand Prix'sinde üçüncü oldu. Ancak bir sonraki yarış olan İspanya Grand Prix'sinde henüz 11. turda aracında elektrik problemi çıkması üzerine yarış dışı kaldı. Monako Grand Prix'sinde ise sıralamalarda Swimming Pool'a girerken aracını duvara sürtmesi üzerine yaşadığı sorunlar sonucu 16. sırayı alabildi, yarışta ise sekizinci oldu. Kanada Grand Prix'sine 4. sırada başlayan Kimi, yaşanan kazalar ve güvenlik aracının dört kez girmesi sonucu ancak beşinci olabildi. Agresif sürüş stiline uymayan yeni Bridgestone lastiklerine ilerleyen yarışlarda uyum sağlamaya başladı ve mühendisi Chris Dyer'la aracını agresif sürüş stiline uygun olarak geliştirdi. Bunun ilk sonuçlarını Amerika GP'sinde en hızlı tur kaydederek aldı. Fransa Grand Prix'sine 3. sırada başlayan ve startta Lewis Hamilton'ı geçen Räikkönen in-out lap'ler denen rakibin ve kendinin pite girdiği/çıktığı turlarda attığı kusursuz turlar sonucu takım arkadaşı Felipe Massa'yı geçerek sezonun 2. zaferini kazandı ve 4 yarış sonra da podyuma çıktı. Britanya Grand Prix'sinde ise sıralamalarda son virajı geniş alması sonucu pol pozisyonu kaçırdı ve yarışa 2. sıradan başladı. Harika bir yarış sonrası Fernando Alonso'nun 2.4 saniye önünde bitirdi ve bu sezonki 3. birinciliğini kazandı. Olaylı geçen Nürburgring Avrupa Grand Prix'sine pole pozisyonda başlayan Räikkönen, yağan yağmur altında pit yolunu yağmur sonucu kaçırarak gerilere düştü. Yağmur sonrası iyi durumda ve podyuma çıkabilecekken yarışın 37. turunda gerçekleşen bir hidrolik arızası sonucu yarış dışı kaldı. Macaristan Grand Prix'sine 3. sırada başlayan Räikkönen, yarışın ilk turunda Nick Heidfeld'i geçerek 2. sıraya yükseldi. Yarışın son turlarında Hamilton'u zorlamasına rağmen, yarışı başladığı sırada bitirdi. Bu yarışta GP'lerde nadir rastlanacak şekilde en hızlı turu son turda kaydetti. Türkiye Grand Prix sıralama turlarında 3.lüğü elde eden Kimi, yarışın ilk virajında 2.liğe yükseldi ve pole pozisyonda başlayan takım arkadaşı Felipe Massa'yı zorlamasına rağmen, yarışı 2. olarak bitirdi. Ferrari pilotları Kimi Räikkönen 2. ve Felipe Massa 1.olarak İstanbul Park'ta duble yaptılar 26 Ağustos 2007 Türkiye Grand Prix'sini takım arkadaşı Ferrari pilotu Felipe Massa kazandı.Aynı zamanda sezonun 5. en hızlı turunu kaydetti. Bu hızlı tur da Macaristan gibi yarışın sondan bir önceki turunda geldi. İtalya Grand Prix'sinin ilk serbest antrenmanlarında en hızlı tur zamanını kaydettikten sonra Cumartesi antrenman seansının ilk turlarında Ascari şikanına girilirken büyük hızla lastik bariyerlere çarptı. Aracı büyük oranda kullanılmaz hale gelince sıralama turlarında yedek araçla yarıştı ve 5. olabildi. Yarışın startında Nick Heidfeld'i geçerek 4. lüğe yerleşti. Felipe Massa'nın yarış dışı kalmasıyla 3. sıraya yerleşti. Hafta sonu boyunca çok hızlı gözüken McLaren'e karşı alışılmadık biçimde tek pit stop stratejisiyle yarıştı. 2. pit stoplar sonucu Lewis Hamilton'u geçmesine rağmen aşınmış lastikleriyle Hamilton'a karşı koyamadı ve 2 tur sonra ilk virajda rakibine geçildi. Yarış bu şekilde sona erdi ve Räikkönen damalı bayrağı 3. sırada gördü. Yarış sonrası yaptığı açıklamada boyun ağrısı nedeniyle özellikle frenajlarda çok problem yaşadığını söyledi. Bu yarış ayrıca F1 tarihinde yedek araçla podyuma çıkılan ilk yarış ve Räikkönen bunu başaran ilk pilot oldu. Belçika Grand Prix hafta sonu boyunca antrenman turlarında en hızlı turları atan ve sıralama turları pol pozisyona hak kazanan Räikkönen pazar günü düzenlenen yarışı kazandı. Yağmurun tüm yarış boyunca sürdüğü Japonya Grand Prix'si birçok pilot için sorunlu geçti. Ferrari pilotları sıradışı hava lastikleri kullanımı konusunda haberdar edilmedikleri için yarışın ilk turlarında son sıralara gerilediler. Ancak tüm koşullara rağmen Kimi 3.lüğü elde etmeyi başardı. Çin Grand Prix'sinde, pazar günü yağmurun sık sık yağdı, fakat koşullar Japonya Grand Prix'si kadar kötü olmadığı için pilotlar intermediate lastikleri tercih ettiler. Yarışın 30. turunda Lewis Hamilton'ın lastikleri yol tutuşu kaybetti ve pit yoluna sapan Hamilton çakıl havuzundan çıkamayınca 2. sırada bulunan Kimi ilk sıraya yerleşti ve yarışı sonuna kadar lider olarak götürdü. Çin Grand Prix'sini Kimi'nin kazanmasıyla 1986'dan bu yana ilk defa pilotlar şampiyonluğu sezonun son yarışına kalmış oldu. Sezonun son yarışı olan Brezilya'da şampiyona lideri Lewis Hamilton'un 7 puan gerisinden başlayan Kimi, yarışı takım taktikleri ve takım arkadaşı Felipe Massa sayesinde kazandı. Aracı 7. turda arızaya uğrayan Hamilton 18. sıraya kadar düştüğü yarışta ancak 7. sıraya yükselebildi ve aldığı iki puan şampiyonluk için yeterli olmadı. Fernando Alonso'nun da 3. olduğu İnterlagos'taki yarışta, 1986'dan beri ilk defa 3'lü şampiyonluk yarışı yaşandı ve 9 defa son yarışta şampiyonun belirlendiği bir yarışta Kimi Räikkönen şampiyona liderini geçerek 2007 sezonunun şampiyonu olmayı başardı. Sezonun ilk yarışı olan Avustralya Grand Prix'sinde 15. sıradan start almış olan Räikkönen bu yarışı 8. olarak tamamladı. Sezonda kazandığı ilk yarış olan Malezya Grand Prix'sini Heikki Kovalainen ve Robert Kubica'nın önünde bitirdi. 4. sırada başladığı Bahreyn Grand Prix'sini takım arkadaşı Felipe Massa'nın ardından 2. sırada tamamlayarak şampiyonada puan sıralamasında lider konumuna geçti. Saniyenin onda biri ile Fernando Alonso'nun önüne geçerek kariyerinin 15. pol pozisyonunu elde ettiği İspanya Grand Prix'sini kazandı. Sıralama turlarının son sırasında hata yapan Räikkönen, Türkiye Grand Prix'sine 4. sırada başladı. Yarışın başında Kovalainen'in aracı ile küçük bir çarpışma yaşayarak yer kaybetti fakat daha sonra kaybettiği yerleri geri kazanarak yarışı 3. sırada tamamladı. Yağışlı ve olaylı geçen Monaco Grand Prix'sine 2. sıradan başlayan Räikkönen, yarışın başında Lewis Hamilton'a yerini vermiş, yarışın sonlarına doğru yaşadığı lastikleri ısıtma problemi nedeniyle Adrian Sutil'in aracı ile çarpışmış ve yarışı 9. sırada bitirebilmiştir. Bu olaydan dolayı Force India takımı Räikkönen'in ceza almasını istemiş olsa bile hakemler Adrian Sutil'in yarışı puan alabilecek bir sırada bitirmiş olsa bile puan alamayacağını çünkü yarış sırasında sarı bayraklar sallanırken toplam 3 aracı geçtiğini söylemişlerdir. Bu yarıştan sonra puan sırasında liderlik konumuna Lewis Hamilton geçmiştir. Bir sonraki yarış olan Kanada'da ise Hamilton'ın pit yolunda arkadan çarpmasına maruz kalarak yarış dışı kalmıştır.Fransa'da yarışı 1. sırada götürürken mekanik sorunlar yüzünden galibiyeti Massa'ya vermiştir.Valencia'da pit-stop sırasında pitten erken çıkmak isteyince benzin hortumu kalmış ve bir mekanikeri ezmiştir.Daha sonra yarışın bitmesine 12 tur kala motor patlatmış ve yarışa veda etmiştir.Belçika'da yarışa 4. başlayıp 1.'liye yükselen Fin pilot önce İngiliz pilot Lewis Hamilton'a geçildi, ardından yağmurdan dolayı kayarak duvara çarpıp ön kanadını kırarak yarışı veda etti.Ve Singapur'da yarışa 3. başlayıp 5. sırada götüren Fin pilot yarışın bitmesine 4 tur kala viraji dönerken hızını kesemedi ve duvara çarptı.Sağ ön tekerlek ve ön kanadını kıran Raikkonen yarışa veda etti.Raikkonen şampiyonluk şansını mucizelere bıraktı. 12 Ekim 2008'de yapılan Japonya Grand Prix'inde 3. olan Raikkonen 2008 yılı için şampiyonluk şansını matematiksel olarak kaybetti. 19 Ekim 2008 tarihinde yapılan Çin Grand Prix'inde ikinci sırada giderken şampiyonluk adaylığı devam eden takım arkadaşı Felipe Massa'ya yol vererek yarışı üçüncü sırada bitirdi. 2 Kasım 2008'de sezonun son yarışı olan Brezilya Grand Prix'inde yarışı üçüncü sırada tamamlayarak sezonu da üçüncülükle bitirdi. 2009 sezonu Ferrari takımı ve dolayısıyla Raikkonen ve Massa için pek parlak başlamadı. KERS sistemine adapte olmaya çalışan Ferrari takımı tüm dikkatini ve parasını bu yöne aktardığı için aracı 2009 sezonunun kuralları ve şartlarına hazır hale getiremedi. Raikkonen ilk yarış olan Avustralya Grand Prix'inde 15. olarak sezona kötü bir başlangıç yaptı. Malezya'da 14., Çin'de 10., Bahreyn'de 6. oldu. İspanya'da yarış dışı kalan Raikkonen sonraki yarış olan Monaco'da 3., Türkiye'de 9., İngiltere'de 8. olurken Almanya'da yarış dışı kaldı. Sonraki yarış olan Macaristan'da 2. olan Raikkonen, Avrupa GP'sinde 3. ve sonrasındaki Belçika Grand Prix'inde kendisi ve takımı adına sezonun en başarılı sonucunu elde ederek yarıştan birincilikle ayrıldı. Sezonun 13. yarışı ve takvimin en hızlı yarışı olan Monza Grand Prix'inde ise 4. sırada giderken son tura girmeden hemen önce Lewis Hamilton'ın kaza yapması üzerine 3. olarak bitirdi. Sezon sonunda Ferrari takımı, resmi İnternet sitesinden yaptığı açıklamada, 2010 sezonunda Fernando Alonso ile yarışacağını duyurdu. Açıklamada Alonso'nun, takımdan ayrılacağı daha önce açıklanan Kimi Räikkönen'in yerini alacağı ve Felipe Massa ile takım arkadaşı olacağını bildirmiştir. Fin pilot, Jenson Button'ın McLaren'e geçmesinin ardından 2010 yılında WRC(dünya ralli şampiyonası)'de Citroën Junior takımı adına yarışmaya başladı. Bu durum sevenlerini çok üzdü. Kimi Raikkonen, ilk Rallisi İsveç Rallisinde kazalara karıştı ve iyi bir derece elde edemedi. 2.Rallisi Meksika'da takla attı ve Ralliyi bitiremedi.Ardından Ürdünde 8.lik Türkiye'de 5.lik elde ettikten sonra 5.ayak Yeni Zelanda'da derece yapamadı.Portekiz Rallisinde 10.luk alan Kimi İtalya'da Lanterna Rallisine katıldı orası yarıştığı ilk asfalt parkur idi ve son tura doğru liderlikle giderken son turda takım arkadaşına sadece 0.5 saniye gerisinde 2. oldu.Takım patronu bu başarısından sonra onu överek asfalta kendi iyi hissedeceğini biliyorduk ve sadece 0.5 saniyeyle 2. oldu WRC'de bundan sonraki yarışların 4 tanesi asfalt olduğundan dolayı Kimi ümit verici dedi. 2018 sezonunu takviminde yer alan 21 yarıştada yer alan Räikkönen 1 yarışta birinci oldu. 21 yarışın 12'sinde podyumda yer aldı, 4 yarışta finişi göremedi. Sezonu 251 puanla 3. tamamladı. 11 Eylül 2018 tarihinde Sauber takımı Räikkönen'in 17 yıl sonra Formula 1'e başladığı takıma geri döndüğünü ve 2019 Formula 1 sezonu'nda Sauber-Ferrari ile yarışacağını açıkladı. Giancarlo Fisichella Giancarlo Fisichella (doğumu 14 Ocak 1973) İtalyan Formula 1 pilotu. Şu anda Scuderia Ferrari takımı adına test pilotluğu yapmakta ve Le Mans 24 Saat ve Le Mans Intercontinental() yarış serilerinde Af-Corse Ferrari takımı ile yarışmaktadır. Force India takımından önce sırasıyla Minardi, Jordan, Benetton, Sauber, Renault ve Ferraritakımları adına da yarışmıştır. Renault takımında kariyerinin en parlak sezonunu geçiren Fisichella 2005 sezoununda sürücüler şampiyonasında 5.olmuştur. Kariyerinde 3 birincilik bulunan Giancarlo bunlardan birini Jordan takımıyla Brezilya'da diğer ikisini ise Renault ile Avustralya ve Malezya'da kazanmıştır. Giancarlo Fisichella 2009 Macaristan'da kaza geçiren Massa 'nın yerine Ferrari F1 koltuğuna geçmiştir. Tabi bunda Badoer'in kötü performansının etkisi de büyüktür. Anlaşmaya göre Ferrari F1 kalan yarışlarda Giancarlo Fisichella ile yarışacak gelecek sezondan itibaren Giancarlo Fisichella 4 yıl boyunca test pilotluğu yapacaktır. Mısır'ın üçüncü hanedanı Antik Mısır tarihinin Üçüncü Hanedanı içinde yer aldığı bilinen yöneticiler. Antik Mısır'ın Üçüncü, Dördüncü, Beşinci ve Altıncı Hanedanları genellikle Eski Krallık dönemi altında gruplanırlar. Manetho bir Necherophes olduğunu söylese de, Torino Kral Listesi Mısır'ın üçün hanedanının ilk firavunu olarak Nebka'yı gösterir. Bazı çağdaş mısırbilimciler Zoser'in bu hanedanın ilk firavunu olduğu düşünmektedirler, çünkü Khufu'dan önceki bazı firavunların Westcar Papirusu'nda bahsedilmesi Nebka'nın Zoser ile Huni arasında bir yere sahip olması gerektiğini düşünmektedirler. Ayrıca Torino Kral Listesi'nde Zoser'in adının kırmızı olması önemlidir. Hanedanın en bilinen firavunu Zoser'dir. Veziri Imhotep'e türünün ilk örneği olan Zoser Piramidi'ni yaptırmıştır. Bazı yetkililer Imhotep'in Huni'nin yönetiminde de yaşadığına inanmaktadırlar. Sekhemkhet hakkında az şey bilinir, ancak Khaba'nın muhtemelen Zawyet el'Aryan'daki Tabaka Piramiti'ni yaptığına inanılmaktadır. Bu hanedanın son firavunu Huni'nin Zoser gibi tanınmış Kagemni isimli bir veziri vardır. 20. hanedana ait "Yönerge" isimli bir metin Kagemni'ye adanmıştır. Fenerbahçe teknik direktörleri listesi Fenerbahçe teknik direktörleri listesi Fenerbahçe'de görev yapmış teknik direktörleri ve istatistiklerini listelemektedir. Otokrasi Otokrasi, monarşinin bir çeşididir. Yönetici, bütün siyasî yetkileri tek başına elinde bulundurur. Fakat monarşinin aksine yönetim miras yoluyla kalmamış, kişi tarafından ele geçirilmiştir. Otokrat (buyurgan) rejimlerin temel özelliği, yönetimlerin halk adına karar vermesi, kendine göre iyi, doğru ve güzel olanları dayatması, buna karşın halkın sorunlarını çözümlemeyi de üstlenmesidir. Demokrat (katılımcı) rejimlerin temel özelliği ise halkın kendisi için iyi, doğru ve güzel olanlara karar vermesi, sorunlarının çözümlerini kendisinin üretmesi, yönetimlerin de bu çözümlerin hayata geçirilmesi için -varsa- engelleri ortadan kaldırmasıdır. Demokrasilerde, toplumun sorunlarına karşı ürettiği çözümlerin yönetimlere iletilmesi için temsilcilerini kullanması, bu rejimlerin belirgin özelliğidir. Hidrojen teknolojileri Hidrojen teknolojileri, hidrojen ekonomisi ile ilgili teknolojilerdir. Hidrojen elde etme, depolama ve işleme alanlarında yeni yöntemler bulunması ve geliştirilmesi ile ilgilidir. Hidrojen teknolojileri iklim değişikliği’nin önlenmesi ve çeşitli tüketim amaçları ile temiz bir enerji kaynağı yaratması açısından çok önemlidir. Aşağıdaki listede hidrojen teknolojileri ile ilgili çeşitli maddelere bağlantılar vardır. Yaslıca, Bozova Yaslıca, Şanlıurfa-Adıyaman karayolunun 54. km'sinde olup, Bozova ilçesine bağlı bir mahalledir. 1992 yılında belde olmuştur. 1580 sayılı kanunun 7469 sayılı kanunla değişik 7. maddesi uyarınca, bakanlar kurulunun 31.12.1991 tarih ve 91/39180 sayılı kararııyla, 2 Ocak 1992 tarih ve 21099 sayılı Resmi Gazete'de yayımlanarak belde olmuştur. Şanlıurfa'nın 12 Kasım 2012 tarihli ve 6360 sayılı kanun ile büyükşehir olmasıyla birlikte Şanlıurfa'nın ilçesi olan Bozova ya bağlı Yaslıca mahallesi statüsüne geçmiştir. Yaslıca; Bozova ilçesinin 8 km. batısında yer almaktadır. Doğusunda Arıkök mahallesi, batısında Tutluca mahallesi, güneyinde Kepirce mahallesi, kuzeyinde ise Atatürk Barajı göleti ile sınırlıdır. Beldenin kuzeyi ormanlık, güneyi ise düz ova ile çevrilidir. Şanlıurfa ilinin Bozova ilçesine bağlı olan Yaslıca Şanlıurfa Adıyaman karayolu gidiş güzergahının 54.km.sinde yer almaktadır. GAP Projesi neticesinde sulu tarıma geçilmiştir. Hububat başta olmak üzere kavun, karpuz, domates, biber, pamuk ve şeker pancarına ek olarak Kıraçlık alanlarda zeytin ve antep fıstığı yetiştirilmektedir. Beldenin kuzeyinde baraj göleti ve ormanlık tepeler mevcuttur. Yerleşim alanı hafif engebelidir. Ancak tarım alanları oldukça düz ve sade bir yapı gösterir. Mahallenin kuzey ve doğu tarafındaki kıraçlık alanlarda Urfa fıstığı ve zeytin üretimi, güney kısmındaki düzlük alanda ise sulu tarım yapılmaktadır. Hububat başta olmak üzere karpuz, pamuk, mısır, biber, susam ve şeker pancarı yetiştirilmektedir. Belde Şanlıurfa-Adıyaman karayolu üzerinde olduğundan ulaşım sorunu yoktur. Haftanın her günü, 15 dakikada bir servisle Şanlıurfa merkez ve Adıyaman merkeze ulaşım kolaylıkla sağlanmaktadır. 2015 yılı Toplam 7.400 Erkek 3.200 Kadın 3.800 Nüfusun neredeyse tamamını göçmen Çepni Türkmenleri oluşmaktadır. Riyad el Sulh Riyad el Sulh, (1894 – 17 Temmuz 1951) Lübnanlı siyasetçi. Lübnan'ın bağımsızlığını kazanmasından sonraki ilk başbakanı. Paris Üniversitesi'nde hukuk ve siyaset bilimi okudu. Babasının bir Osmanlı mebusu olması nedeniyle, gençliğinin büyük bir kısmını İstanbul'da geçirdi. Arap milliyetçisi oldu. 1915 yılında Osmanlı tarafından yargılanarak İzmir'e sürgüne gönderildi. Osmanlı'nın yıkılmasından sonra Şam'da Emir Faysal tarafından kurulan hükümetin İçişleri Bakanı oldu. Lübnan'daki çeşitli dini grupları bağımsızlık mücadelesi için birleştirdi. Bu özelliği ile Lübnan bağımsızlık mücadelesinin en önemli şahsiyetlerinden biri oldu. ilk olarak 1943-1945 yılları arasında başbakanlık yaptı. Daha sonra 14 Aralık 1946 ile 14 Ocak 1951 tarihleri arasında ikinci defa başbakanlık yaptı. Başbakanlıktan ayrılmasından birkaç ay sonra Ürdün'ün Başkenti Amman'da bir suikast sonucu öldürüldü. Erman Toroğlu Erman Toroğlu (d. 24 Kasım 1948, Ankara), Türk eski futbolcu ve hakem, futbol yorumcusu, televizyoncu ve spor yazarı. Ankara Atatürk Lisesi'nden mezun oldu. Lisans eğitimini Gazi Üniversitesi İktisadi ve İdari Bilimler Fakültesi İktisat bölümünde tamamladı. Lise yıllarında Gençlerbirliği'nde başlayan futbol hayatına profesyonel olarak sırasıyla Ankara Güneşspor, Mersin İdman Yurdu ve uzun yıllar kaptanlığını yaptığı MKE Ankaragücü'nde devam etti. Futbolculuğu bıraktıktan sonra hakemliğe başladı, 1989 yılında FIFA kokartı aldı. 1991 yılında İsviçre ile San Marino arasındaki Euro 92 eleme maçını yönetti. Cavit Çağlar'ın davetiyle siyasete girdi ve 1991 seçimlerinde, hocası Aydın Güven Gürkan'ın karşısına Mersin'de DYP'den aday oldu. Şansal Büyüka ile uzun yıllar önce Show TV ve ardından Lig TV'de yayınlanan Maraton adlı programda yorumculuk yaptı. "Hürriyet" gazetesinde yazarlık yapan Erman Toroğlu, 2010-2013 yılları arasında "Telegol"de futbol yorumculuğu yaptı. 2015 yılının başlarında TRT Spor kanalında yorumculuk yapmış fakat kısa bir süre sonra çeşitli nedenlerden dolayı kanaldan ayrılmıştır. Şimdilerde ise maç sonralarında A Spor kanalında yorumculuk yapmaktadır. Lise yıllarında tanıştığı Şükran Toroğlu ile, 70 yaşındayken, Kasım 2017'de anlaşmalı olarak boşanan Erman Toroğlu'nun iki çocuğu bulunmaktadır. Nazar boncuğu Nazar boncuğu, insanı kem gözlerden koruduğuna inanılan boncuk. Tarih boyunca, çoğu kültürde ve dinsel inançta, göz figürü kötülükleri savan güçlü bir tılsım olarak kabul edilmiştir. Bu figüre Müslüman, Musevi ve Hristiyan toplumların yanı sıra, Budist ve Hindu toplumlarda da rastlanır. Genelde nazar boncukları göz şeklinde olur. Göze aynı zamanda boncuk da denmektedir. Bu bağlamda bakıldığında kişinin dünyaya açılan penceresi gözdür ve göz her türlü, iyi ve kötü, düşüncelerin ilk çıkış noktası olarak kabul edilir. Bu yüzden bakışlardan, kötü gözlerden korunmak amacıyla emici özelliği olduğuna inanılan mavi renkli taşlar eskiden beri kullanıla gelmiştir. Ve son halini günümüzdeki çeşit çeşit nazar boncukları olarak almıştır. Şu an, gerek inanç gerek gelenek, gerekse de süs eşyası olarak pek çok kişi nazar boncuğunu günlük yaşantısında çok sık kullandığı yerlerde bulundurmaktadır. Nazar boncuğu yapılırken içine kurşun dökülür. Bunun da iyi şans getirdiği söylenir. Mâvi renkli her cam boncuğun nazarı savması gerçekte eski halk inanışına göre mümkün değildir. Bu boncukların mutlaka bulunması gereken özellikleri vardır örnegin kimi ustalara göre mavi üzerine sarı renkli göz yer almalıdır. Ayrıca “Göz Ocağı” niteliğinde özel (daha eski halk inançlarına göre “İyeli/Eyelü”, yâni koruyucu ruhu olan) bir yerde eritilmiş olmalıdır. Nazar boncuğu ocakların kuruluşu da geçmişte özel bir tören ile gerçekleştirilirdi. Bu ocakta başka bir cam işiyle uğraşılmaz, sâdece nazar boncuğu yapılır. O kadar ki, aynı işliğin içerisinde başka cam eşyâlar yapan usta, nazar boncuğu üretmek için yalnızca asıl ocağı kullanır. Ayrıca gerçek bir nazar boncuğunun mutlaka elde yapılması gerekir, makinelerle seri halde üretilen boncuklar bir süs eşyâsı olmaktan öte bir anlam ifâde etmez. Tarihteki Türk topluluklarında Nazar boncuğuna munçuk, moncuk, monşak, monçak, monçok, muyınçak gibi isimler verilmiştir ve bu tabirlerin bazıları günümüzde de bazı ulusların dillerinde yer almaktadır. Sözcük olarak "Boncuk" demektir. Bunlar kişinin veya atın boynuna takılan değerli taş; arslan tırnağı, muska gibi şeylerdir. Attila Han’ın babasının adı da Muncuk’tur. Türk halk inancında Albıs, Gökçe Munçuk (Mavi Boncuk)’tan çok korkar, ki Nazar Boncuğu kavramının kökeninde bu anlayış yatar. Kotaz sözcüğü de yine Nazar boncuğu anlamında kullanılan başka bir kelimedir. Gözün dikkatini başka yöne çekmesi nedeniyle korunduğu mantığı öne sürülür. Çok kuvvetli nazarların kotazları (nazar boncuklarını) çatlattığı hatta parça parça ettiği anlatılır. Sözcük olarak "kutlu nesne" anlamına gelir. Köşgük ve çom tabirleri de aynı anlamda kullanılır ve nazarlık demektir. Smolensk Smolensk, (Rusça: Смоленск) Rusya'nın batısında Dinyeper Nehri civarında yer alan aynı adlı yönetim biriminin ("oblast") merkezi olan şehir. 2002 sayımına göre nüfusu 351.100'dür. Başkent Moskova'nın 360 km güneybatısında yer almaktadır. 10 Nisan 2010 tarihinde, Moskova saatiyle (UTC+4) 10:56'da, Tupolev Tu-154 modeli uçakla Varşova'dan Katyn Katliamını anmak için kente gelen Polonya cumhurbaşkanı Lech Kaczyński ve diğer ülke görevlilerini taşıyan uçak burada düşmüş ve 96 kişi bu kazada ölmüştür. Smolensk aşağıdaki şehirlerle kardeş şehirdir: Batıayaz, Samandağ Önceki adı Teknepınar olan Batıayaz, Samandağ ilçesine bağlı olan köy, Musa Dağı'nın eteklerinde kurulmustur. Samandagı ilçesine 10, Antakya merkeze 20 km uzaklıktadır. Meraklı Köfteci Meraklı Köfteci, 1976 yapımı Türk filmi. Seyyar köftecilik yapan iyi niyetli ama çok meraklı Zühtü, bir gün zor durumdaki bir kıza yardım etmek isterken kendisini onunla evlenmiş bulur. Kızın akrabaları, boşanması hâlinde; Zühtü'nün akrabaları ise evli kalması ve bir çocuk sahibi olması hâlinde mirasa konacakları hayalini kurmaktadırlar. İki arada bir derede kalan Zühtü ise kıza giderek âşık olur. Yayalar Ali Râmitenî Ali Râmitenî, Türk kökenli mutasavvıf. Adından da anlaşılabileceği gibi Buhâra’ya bağlı Râmiten isimli bir köyde doğduğu düşünülmektedir. Doğum tarihi bilinmeyen mutasavvıfın ölüm tarihinin 1328 olduğu sanılmaktadır. Ahmed Benbitur Ahmed Benbitur (Arapça: أحمد بن بيتور) (d. 20 Haziran, 1946), Cezayirli siyasetçi. Ahmed Benbitur, Montreal Üniversitesi'nde felsefe ve ekonomi alanlarında doktorasını tamamladı. 1996'da kısa bir süre Cezayir Maliye bakanlığı görevinde bulundu. 1999-2000 yılları arasında Cezayir başbakanı oldu. Biyoistatistik Biyoistatistik, biyolojik araştırmalarda nedensellik varsayımlarının geçerliliğini, araştırma yöntembilimi ilkeleri çerçevesinde ve istatistik biliminin olanaklarından yararlanarak değerlendirmeyi sağlayan bilim dalı. Biyolojik bilimlerle ilgili araştırmalarda öngörülen varsayımın geçerliliğinin bilimsel kabulü için "gerçeklemenin (doğruluğu kanıtlama işleminin)" biyoistatistik yaklaşımlar ve değerlendirmelerle yapılmış olması gerekir. Tıp bilimlerinde böylesi bir "kabul" için araştırmanın "hata payının" en fazla %5 (p < 0.05) olması gerekmektedir. SC Corinthians Paulista Sport Club Corinthians Paulista ya da daha çok kullanılan şekilde sadece Corinthians, Brezilya Futbol Kulüpleri arasında en popüler olanlardan biridir. São Paulo'da kurulmuş olan kulübün 24 milyondan fazla taraftarı olduğu bilinmektedir. Plaka Hayat (dergi) Hayat, 1956'dan 1980'lerin sonlarına kadar İstanbul'da yayınlanan haftalık haber-aktüalite dergisi. 1960'lı, 1970'li yıllarda Türkiye’nin en yüksek tirajlı dergisi idi. Tifdruk (çukur baskı) tekniği ile basılan dergide magazin haberleri, tarihi yazı dizileri, edebi eser tefrikaları, gezi yazıları yayınlanırdı. Dergi, içerik açısından getirdiği yeniliklerle, Türkiye basın tarihi açısından bir dönüm noktası oldu. Yayın hayatına 6 Nisan 1956 günü başladı. Sohbet yazıları ve radyo programları ile tanınan Şevket Rado tarafından çıkarılan derginin sahibi Yapı Kredi Bankası idi. Dergi, yayın hayatına başladığı 1956 yılının sonunda kâğıt yokluğu nedeniyle bir süre yayını durdurdu. İkinci döneminde ithal kağıda renkli resimlerle basılan bir dergi oldu. Renkli kapakları ve derginin ortasında yayımlanan tam sayfa resimleri ile büyük ilgi uyandırdı. Yazı işleri müdürlüğünü sırayla Hikmet Feridun Es, İbrahim Çamlı, Sadun Altuna, Çetin Emeç, Mehmet Kayabal, Seyfettin Turhan üstlendi. Nezihe Araz, Hikmet Feridun Es, Semiha Es, Şevket Rado, Yılmaz Öztuna, Naşit Hakkı Uluğ, Rakım Çalapala, Nihat Menteşe yazar kadrosunda yer alan isimlerdendir. Refik Halit Karay'ın “"Karlı Dağdaki Ateş"”, Halide Edip Adıvar'ın “"Akile Hanım Sokağı"” ve “"Kızıl Hançerler"”, Kerime Nadir'in “"Sisli Hatıralar"” gibi romanları Hayat Mecmuası’nda tefrika edilmiş romanlardandır. Hayat Yayın Grubu'nun bir parçası olarak "Hayat Tarih Mecmuası, Hayat Hayvanlar Ansiklopedisi, Ayna, Ses, Hayat Spor, Resimli Roman" gibi dergiler çıkarıldı. Hayat, 70'lerdeki siyasal ortamda işlevini kaybetti ve başlayan bir grev sonucu 6 Temmuz 1979’da son sayısını yayınlayarak kapandı. Satışa çıkan dergiyi Kemal Uzan satın aldı, 1980'lerin sonuna kadar Star Medya Grubu'nun bir parçası olarak aynı adla çıkarmaya devam etti. Norveç millî futbol takımı Norveç millî futbol takımı, Norveç'i uluslararası arenada temsil eden futbol takımıdır. 1938, 1994 ve 1998 yıllarında FIFA Dünya Kupası'na katılma başarısı gösteren Norveç son yıllarda fazla başarılı olamamıştır. Norveç millî futbol takımı iç saha maçlarını 25,572 kişilik Ullevaal Stadı'nda oynamaktadır. 8 Eylül 2019, İsveç ile yapılan maçtan sonraki kadro. Lüksemburg millî futbol takımı Lüksemburg millî futbol takımı, Lüksemburg'u uluslararası arenada temsil eden futbol takımıdır. Avrupa'nın en zayıf takımlarından biri olarak gösterilen Lüksemburg, bugüne kadar katıldığı hiçbir Avrupa Futbol Şampiyonası ya da FIFA Dünya Kupası elemesinde grubundan çıkamadı. Lüksemburg ilk millî maçını 29 Ekim 1911'de Fransa ile hazırlık maçı olarak oynadı ve maç, 1-4'lük mağlubiyetle sonuçlandı. Lüksemburg'un ilk galibiyeti de 8 Şubat 1914'te Fransa karşısında alınan 5-4'lük galibiyetle geldi. 1920 ile 1952 yılları arasında toplamda 6 kez Yaz Olimpiyatları'nda futbol müsabakalarına katılan Lüksemburg, sadece 1948 ve 1952 yıllarında ön eleme turunu geçebildi. 1921'den 1981 yılına kadar 239 adet resmî olmayan millî maç oynayan Lüksemburg, bu maçların büyük çoğunluğunu Belçika, Fransa, İsviçre ve Batı Almanya gibi ülkelerin B millî takımlarına karşı yaptı. 1934 FIFA Dünya Kupası elemelerinden 1958 FIFA Dünya Kupası elemelerinin sonuna kadar oynadığı tüm eleme maçlarında mağlup olan Lüksemburg, İngiltere ve Portekiz ile eşleştiği ve 9-0'lık İngiltere yenilgisiyle tarihindeki en ağır mağlubiyeti alarak başladığı 1958 FIFA Dünya Kupası elemelerinde Portekiz'e de 6-0 yenildi. İngiltere'ye deplasmanda bu kez 4-1 mağlup olan Lüksemburg, 8 Ekim 1961 günü Eusébio'lu Portekiz karşısında Dünya Kupası elemeleri tarihinin hem ilk puanını hem de ilk galibiyetini Ady Schmit'in hat-trick yaptığı 4-2 biten maçta aldı. Yine puansız geçen 1966 ve 1970 FIFA Dünya Kupası elemelerinin ardından Dünya Kupası elemelerindeki ikinci galibiyetini 1974 FIFA Dünya Kupası elemelerinde Türkiye karşısında sahasında 2-0'lık sonuçla aldı. Türkiye ile oynadığı deplasman maçını ve gruptaki diğer takımlar olan İtalya ve İsviçre ile oynadığı ikişer maçı kaybetti. Dünya Kupası elemeleri tarihindeki ilk puanlarını iki galibiyetle alan Lüksemburg, ilk beraberliğini ise sıfır çektiği 1978, 1982 ve 1986 FIFA Dünya Kupası elemelerinin ardından katıldığı 1990 FIFA Dünya Kupası elemelerinde Belçika deplasmanında, Hellers'in 88. dakikada kaydettiği gol sonucu 1-1'lik skorla aldı. 1994 FIFA Dünya Kupası elemelerinde ise ikinci beraberliğini yine 1-1'lik skorla ancak bu kez İzlanda karşısında kendi evinde alan Lüksemburg, gruptaki diğer 7 maçtan mağlubiyetle ayrıldı. Tekrar puansız tamamladığı 1998, 2002 ve 2006 FIFA Dünya Kupası elemelerinin ardından katıldığı 2010 FIFA Dünya Kupası elemelerinde İsviçre, Yunanistan, Letonya, İsrail ve Moldova ile mücadele ettiği grubu 1 galibiyet ve 2 beraberlikle 5 puan toplayarak iki kez berabere kaldığı Moldova'nın üzerinde tamamladı ve böylece Dünya Kupası elemelerinde ilk kez grup sonuncusu olmaktan kurtuldu. Lüksemburg bu gruptaki tek galibiyetini ise, grup birincisi İsviçre'ye tek yenilgisini tattırarak elde etti. Teknik direktör Hellers'in yönetiminde, 10 Eylül 2008 günü oynanan maçta İsviçre'yi Zürih deplasmanında Strasser ve Leweck'in golleriyle 2-1 yenmeyi başardı. Elemeler tarihindeki en çok puanı topladığı 2014 FIFA Dünya Kupası elemelerinde ise yine de grup sonunculuğunda kalan Lüksemburg, 1 galibiyet ve 3 beraberlikle 6 puan topladı. Rusya, Portekiz, İsrail, Azerbaycan ve Kuzey İrlanda ile yer aldığı grupta Kuzey İrlanda'yı bir kez yenip bir kez de berabere kalan Lüksemburg, iki Azerbaycan maçından da beraberlikle ayrıldı. İlk kez düzenlenen 1960 Avrupa Uluslar Kupası elemelerine katılmayan Lüksemburg, 1964 Avrupa Uluslar Kupası elemelerinde tarihindeki ilk uluslararası turnuvaya katılma fırsatına çok yaklaştı. Elemelerin birinci turunda Hollanda ile eşleşen Lüksemburg, sahasında 1-1 berabere kaldığı rakibini Rotterdam'da Dimmer'in golleriyle 2-1 mağlup ederek toplamda 3-2'lik sonuçla o zamanın statüsüne göre çeyrek finale yükselirken bir Hollanda gazetesi "Davud Lüksemburg, Câlût Hollanda karşısında 2-1 kazandı" şeklinde bir manşet attı. Kazanan takımın hem yarı finale yükseleceği ve hem de 1964 Avrupa Uluslar Kupası'na katılacağı çeyrek finallerde Danimarka'nın rakibi olan Lüksemburg'un sahasında oynanan ve 3-3 berabere sona eren maçın rövanşında 2-2 berabere kalınca tarafsız bir sahada maçın tekrar oynanması kararlaştırıldı. Amsterdam'daki karşılaşmayı 1-0 kaybeden toplamda 6-5'lik skorla elendi. 1968 Avrupa Futbol Şampiyonası elemelerinde Fransa, Belçika ve Polonya ile eşleşen Lüksemburg, gruptaki tek puanını 0-0'lık Polonya beraberliğiyle aldı. 1972 Avrupa Futbol Şampiyonası elemelerinde ise, grubu lider bitiren Yugoslavya ile deplasmanda golsüz berabere kalarak tek beraberliğini aldı. 1976, 1984, 1992 elemelerini puansız kapatan Lüksemburg, 1980 Avrupa Futbol Şampiyonası elemelerinde tek puanını sahasında 1-1 berabere kaldığı İsveç'ten çıkarırken 1988 Avrupa Futbol Şampiyonası elemelerindeki tek puanını da 0-0'lık İskoçya beraberliğiyle çıkardı. 1996 Avrupa Futbol Şampiyonası elemelerinde Çek Cumhuriyeti, Hollanda, Norveç, Belarus ve Malta ile aynı gruba düşen Lüksemburg, 3 galibiyet ve 1 beraberlikle 10 puana ulaşarak Malta'yı geride bıraktı. Malta'yı iki maçta da 1-0'lık skorlarla yenen Lüksemburg, grup lideri Çek Cumhuriyeti'ne de tek yenilgisini aldıran takım oldu. Tek beraberlik ise, 0-0'la Belarus karşısında geldi. 2000 ve 2004 Avrupa Futbol Şampiyonası elemelerinde sıfır çeken Lüksemburg, 2008 Avrupa Futbol Şampiyonası elemelerinde sadece bir galibiyet alabildi. O galibiyet de Belarus deplasmanında 90+5'te atılan golle geldi. 2012 Avrupa Futbol Şampiyonası elemelerinde Fransa, Bosna Hersek, Romanya, Belarus ve Arnavutluk ile mücadele eden Lüksemburg, 10 maçtan 1 galibiyet ve 1 de beraberlikle ayrıldı. Belarus'la içeride golsüz berabere kalırken, yine iç sahada Arnavutluk'u 2-1 yenerek grubu sonuncu sırada tamamladı. 2016 Avrupa Futbol Şampiyonası elemelerinde İspanya, Slovakya, Ukrayna, Makedonya ve Belarus'la aynı gruba düştü. Aşağıdaki oyuncular 14 Kasım 2019'da Sırbistan ve 17 Kasım 2019'da Portekiz'e karşı Euro 2020 eleme maçlarına çağrıldı. San Marino millî futbol takımı San Marino millî futbol takımı (İtalyanca: "Nazionale di calcio di San Marino"), San Marino Futbol Federasyonuna bağlı olarak San Marino'yu uluslararası müsabakalarda temsil eden futbol takımı. San Marino, UEFA'ya bağlı olan ülkeler arasındaki en küçük ülkedir ve nüfusunun az olmasının da etkisiyle millî takım herhangi bir başarı yakalayamamıştır. San Marino takımı ilk resmî maçını 1990 yılında Avrupa Futbol Şampiyonası elemelerinde İsviçre'ye karşı oynamış ve 4-0 yenilmiştir. Bu maçtan önce 1986 yılında Kanada Olimpik takımıyla maç yapıp 1-0 yenilmişlerdi ancak bu maç resmî bir maç değildi. San Marino, UEFA ve FIFA'ya üye olduğu 1988 yılından beri tüm Avrupa Şampiyonası ve Dünya Kupası elemelerine katılmasına rağmen bu elemelerdeki herhangi bir maçta galibiyet elde edemedi. Takım tarihindeki ilk ve tek galibiyetini ise 28 Nisan 2004'te Lihtenştayn'la oynadıkları hazırlık maçını 1-0 kazanarak elde etti. San Marino Futbol Federasyonu 1931'de kurulsa da 1986'ya kadar bir millî takım oluşturulamadı. 1986'de Kanada Olimpik millî takımıyla resmî olmayan bir turnuvada ilk maçlarına çıktı ve San Marino kendi sahasındaki maçı 1-0 kaybetti. 1987 Akdeniz Oyunları'nda Lübnan millî futbol takımı ile 0-0 berabere kaldı ancak bu maçta Kanada'yla oynanan maç gibi resmî bir maç değildi. 1988'de FIFA ve UEFA üyesi oldu. Bundan önce San Marinolu futbolcular, İtalyan uyruklu sayılmaktaydı. İlk resmî maçlarını 1992 Avrupa Futbol Şampiyonası elemelerinde İsviçre'ye karşı oynadılar. Maçı 4-0 kaybeden San Marino, sonraki yedi maçı da kaybetti. Deplasman maçlarında en az 4 fark yediler. Tek gollerini kendi sahalarında Romanya'ya 3-1 kaybettikleri maçta penaltıdan attılar, toplamdaysa 33 gol yediler. İlk FIFA Dünya Kupası elemeleri olan 1994 FIFA Dünya Kupası elemelerinde İngiltere, Hollanda, Norveç, Polonya ve Türkiye'den oluşan bir gruba düştüler. İlk maçta Norveç'e 10-0 yenildiler. Türkiye'ye 4-1 yenildikleri maçta, penaltı dışındaki ilk gol, ilk deplasman golü ve ilk FIFA Dünya Kupası elemeleri golünü attılar. Rövanşında ise 0-0 berabere kalarak ilk puanlarını kazandılar. Son maçları olan İngiltere maçında Davide Gualtieri FIFA Dünya Kupası elemeleri tarihinin en hızlı golünü 8,3 saniyede atarak tarihe geçti. Ancak maçın sonunda İngiltere'ye 7-1 yenilmekten kurtulamadılar. Elemeleri on maçta 46 gol yiyerek, bir puanla tamamladılar. 1996 Avrupa Futbol Şampiyonası elemelerinde elemelerinde de benzer sonuçlarla karşılaştırlar ve her maçı kaybettiler. Finlandiya'ya deplasmanda 4-1 yenilirken Avrupa elemelerinde deplasmanda attıkları ilk gole imza attılar. Öteki gollerini Faroe Adaları'na 3-1 yenildikleri maçta attılar. Rövanş maçındaysa 3-0 yenildiler ve Faroe Adaları, böylece tarihinin en farklı skorunu elde etti. Faroe Adaları, grupta altı puan toplamıştı ve hepsi San Marino galibiyetlerinden geldi. 1998 FIFA Dünya Kupası elemeleri, diğer elemelerden bile kötü geçti. Tüm maçları üç ya da daha fazla farkla kaybettiler ve bir gol bile atamadılar. Bu, gol atamadıkları tek FIFA Dünya Kupası elemeleri oldu. 2000 Avrupa Futbol Şampiyonası elemelerinde de bütün maçlar mağlubiyetle sonuçlandı. Galibiyete en yaklaştıkları maç, 18 Kasım 1998'deki 1-0'lık Kıbrıs Cumhuriyeti mağlubiyetiydi. 2002 FIFA Dünya Kupası elemelerinde ilk deplasman puanını Letonya ile Riga'da oynadığı maçta 1-1 berabere kalarak aldılar. Grupta attıkları üç gol (biri 10-1'lık Belçika mağlubiyetinden gelse bile) onların rekoruydu. 2004 Avrupa Futbol Şampiyonası elemelerinde 8 maçı da kaybedip gol atamadılar. Evlerindeki Letonya maçında beraberliğe çok yaklaşsalar da son dakika golüyle 1-0 yenildiler. Tarihinin ilk ve tek galibiyetini, 28 Nisan 2004 tarihinde oynadıkları tarihlerindeki 65. maçta Lihtenştayn'ı hazırlık maçında Andy Selva'nın beşinci dakikada attığı golle 1-0 yenerek aldılar. Bu maç Lihtenştayn teknik direktörü Martin Andermatt'ın, takımın başında çıktığı ilk maçtı. 2006 FIFA Dünya Kupası elemelerinde de bir farklı Litvanya ve Belçika yenilgileri dışında farklı yenilgiler aldılar. 19 Aralık 2006 tarihinde FIFA üyesi olmayan Vatikan millî futbol takımı ile Olimpiyat Stadyumu'nda oynadıkları hazırlık maçında 0-0 berabere kaldılar. 2008 Avrupa Futbol Şampiyonası elemelerine Almanya'ya 13-0 yenilerek başladılar. Bu maç Avrupa Futbol Şampiyonası elemeleri tarihindeki en farklı skorla biten maç oldu. Kendi sahalarında İrlanda, Kıbrıs Cumhuriyeti ve Galler'e tek farkla yenilseler de 12 maçta iki gol atıp 57 gol yiyerek sonuncu oldular. 2010 FIFA Dünya Kupası elemelerinde oynadıkları on maçı da kaybettiler. Polonya'ya 10-0 yenilerek Polonya tarihinin en farklı maçı rekorunu kırdılar. Toplamda 47 gol yediler ve Slovakya karşısında aldıkları 3-1'lik yenilgide tek gollerini attılar. 2012 Avrupa Futbol Şampiyonası elemeleri de benzer şekilde geçti. Oynadıkları on maçın hepsini kaybedip, hiç gol atamayıp 53 gol yediler. En başarılı sonucu evlerinde Finlandiya'ya 1-0 yenilerek alırlarken, en ağır yenilgilerini Hollanda'ya 11-0 kaybederek aldılar. Bu maç Hollanda'nın en farklı kazandığı maç olurken, San Marino'nun en ağır deplasman yenilgisi oldu. 2014 FIFA Dünya Kupası elemeleri diğer eleme maceraları gibi geçti. Oynadıkları on maçı da kaybederken, toplamda 1 gol atıp 54 gol yediler. Attıkları tek gol 5-1 kaybettikleri Polonya deplasmanında geldi. 2016 Avrupa Futbol Şampiyonası elemelerinde Estonya ile evlerinde oynadıkları maçta 0-0 berabere kalarak 13 yıl sonra puanla tanıştılar, ayrıca bu maç San Marino'nun yenilmediği üçüncü resmî maç oldu. Gruptaki diğer 9 maçı kaybederken 1 gol atıp 36 gol yediler. Attıkları tek gol Litvanya deplasmanında 90. dakikada yedikleri golle 2-1 kaybettikleri maçta geldi. Bu gol 2001 yılında Letonya'ya attıkları ilk deplasman golünden sonra deplasmanda attıkları ikinci gol oldu. 2018 yılında ilk kez düzenlenen UEFA Uluslar Ligi'nde en kötü takımların yer aldığı D Ligi'nde yer aldılar ve Beyaz Rusya, Lüksemburg ve Moldova'dan oluşan 2. grupta oynadıkları 6 maçı da kaybettiler. 16 gol yediler ve hiç gol atamadılar. 2018 FIFA Dünya Kupası elemelerindeki 10 maçın tamamını kaybettiler, 2 gol atıp 51 gol yediler. Attıkları gollerin ikisi de deplasmanda geldi, ilk golü 4-1 kaybettikleri maçta Norveç'e, ikinci golü 5-1 kaybettikleri maçta Azerbaycan'a attılar. 2020 Avrupa Futbol Şampiyonası elemelerini de yine 0 puanla kapattılar. 10 maçta 1 gol atıp 51 gol yediler. Attıkları tek gol içeride 3-1 kaybettikleri Kazakistan maçında geldi. San Marino millî takım ev sahibi olduğu maçları Serravalle şehrinde yer alan ve San Marino Calcio takımına da ev sahipliği yapan Stadio Olimpico'da oynamaktadır. Stadyum 7,000 seyirci kapasitesine sahiptir. Maçlara seyirci ilgisi düşüktür ve zaman zaman rakip takım seyircisi San Marinolu seyircilerden daha fazla olmaktadır. Örneğin, Şubat 2007'de İrlanda Cumhuriyeti'ne karşı oynanan maçta tribünlerde 2,500 San Marinolu taraftara karşın 3,294 İrlandalı taraftar yer almaktaydı. San Marino ev sahibi olduğu iki maçıysa kendi sınırları dışında oynamıştır. 1993'te FIFA Dünya Kupası elemelerinde İngiltere ve Hollanda'yla oynadıkları maçları İtalya'nın Bologna şehrindeki Stadio Renato Dall'Ara'da oynamışlardır. San Marino'nun Lihtenştayn'a karşı 1-0 kazandığı bir hazırlık maçından başka galibiyeti bulunmamaktadır. UEFA'ya bağlı ülkeler arasında en düşük nüfusa sahip ülkedir ve bu nedenle yetenek havuzu da küçüktür. Oyuncular genellikle amatördürler; sadece Andy Selva, Alessandro Della Valle, Matteo Nevicati ve kaleci Aldo Simoncini profesyonel olarak futbol oynamaktadırlar. Evlerinde Almanya'ya karşı aldıkları 13-0'lık mağlubiyetle Avrupa Şampiyonası rekorunu kırarken, dört maçta ise kalelerinde on gol gördüler. FIFA Dünya Sıralamasında San Marino genellikle hep son sırada yer alır. Sıralamanın yapılmaya başlandığı 1992 yılından beri San Marino'nun ortalama sıralaması 159.'luktur. San Marino'ya karşı kazanamayan ya da kazanırken zorlanan takımlara ülkelerinin medyasından eleştiriler gelmektedir. 2001 yılında Letonya teknik direktörü Gary Johnson, FIFA Dünya Kupası elemelerinde San Marino'yla berabere kaldıktan sonra istifa etmiştir. Şubat 2007'de İrlanda'nın San Marino'yu ancak son dakikada gelen golle 2-1 mağlup edebilmesi İrlanda basınında yoğun eleştirilere neden olmuştur. Andy Selva, attığı 8 golle millî takım tarihinin en golcü oyuncu olmasının yanı sıra, iki golü bulunan Manuel Marani ile birlikte millî takım tarihinde birden fazla gol atan iki futbolcudan biridir. 15 Kasım 2014'te sahasında Estonya ile 0-0 berabere kalan San Marino, 61 maçlık mağlubiyet serisine son verdi. San Marino, bu maçla birlikte 15 yıl sonra ilk kez kalesinde gol görmedi ve Avrupa Futbol Şampiyonası elemelerinde tarihinin ilk puanını aldı. Ayrıca San Marino 2001'den sonra ilk kez bir resmî maçtan puan çıkarmayı başardı. Resmî Olmayan Maçlar Resmî Olmayan Maçlar Ocak 2006'da San Marino Futbol Federasyonu Massimo Bonini'yi gelmiş geçmiş en iyi oyuncuları olarak ilan etmiştir. Şampiyon Kulüpler Kupası'nda 1983'te final oynayıp, 1985'te kupayı kazanan ve bunu başaran tek San Marinolu oyuncu olan Bonini; 1980'lerin başında İtalya 21 yaş altı millî takımında oynadı ve 1981-88 arasında Juventus'ta forma giydi. San Marino UEFA üyesi olduktan sonra 1990-95 yılları arasında 30'lu yaşlarındayken 19 millî maçta oynadı. Takımı 1990-95 yılları arasında Giorgio Leoni çalıştırmış, 1995 yılında ise futbolu yeni bırakan Massimo Bonini takımın yeni teknik direktörü olmuştur. 1998'de Bonini'nin yerine göreve gelen Giampaolo Mazza, 18 Ekim 2013 tarihi itibarı ile 15 yıldır sürdürdüğü teknik direktörlük görevinden istifa ettiğini açıklamıştır. Ayrıca Giampaolo Mazza, 2007'den beri Avrupa millî takımları arasında en uzun süre hocalık yapan teknik adam unvanını taşımaktadır. Millî takımda en çok oynayan oyuncu 74 maça çıkan Andy Selva'dır, öncesindeyse bu rekor 66 maça çıkan Damiano Vannucci'deydi. Takımın en golcü ismi ise 8 gol atan Andy Selva'dır. Aşağıdakiler, 6 Eylül 2019'da Belçika ve 9 Eylül 2019'da Kıbrıs'a karşı UEFA Euro 2020 için seçilen oyuncuların listesidir. "GÃ¼ncelleme : 17 Nisan 2020" "Kaynak" : "GÃ¼ncelleme : 17 Nisan 2020" "Kaynak" : Stade Rennais FC Stade Rennais Football Club (; Fransa'da 1901 tarihinde kurulan ve Breton bölgesinin önde gelen bir futbol takımıdır. Maçlarını 31,127 kişilik Roazhon Park adlı statta oynamaktadır. Kulüp başkanlığını şu an Jacques Delanoë yapmaktadır. 1965 ve 1971 tarihlerinde Fransa Kupası şampiyonluğu dışında ciddi bir başarısı bulunmamaktadır. "4 Temmuz 2012 itibarıyla" Martin Mystere sayıları listesi Bu liste "Martin Mystere" dergisinin sayılarını içermektedir. Diriliş (dergi) Diriliş, Türkiye'de İslami düşünce tarihinde Sezai Karakoç adıyla birlikte zikredilen düşünce, edebiyat ve siyaset dergisi. Nisan 1960'ta Ankara'da yayına başladı. Aralıklarla İstanbul'da devam etti. Yazarları arasında Sezai Karakoç, Abdullah Hacıtahiroğlu, Rasim Özdenören, Cahit Zarifoğlu, Ebubekir Eroğlu, Erdem Bayazıt, İsmail Kıllıoğlu, Alaeddin Özdenören, İsmet Özel bulunmaktaydı. Muhammed Hamidullah'tan, Kierkegaard'dan, T. S. Eliot'tan , Rainer Maria Rilke'den Ezra Pound'dan, John Perse'den çeviriler yapılıyor, eski klasik metinlerden alıntılar veriliyordu. İslam kültürü ve medeniyeti üzerinde düşünen, günlük politikadan ziyade klasik İslam düşüncesine ve İslam iktisadına yönelen dergi çevresinde bir ara Diriliş Partisi kurulmuş fakat parti seçimlere girmediği gerekçesiyle kapatılmıştır. RC Strasbourg Alsace Racing Club de Strasbourg, kısaca RC Strasbourg, 1906 yılında kurulmuştur, Strazburg kentinin takımıdır. Maçlarını Stade de la Meinau'da yapmaktadır. Kulüp başkanlığını Marc Keller, takımın antrenörlüğünü ise Thierry Laurey yürütmektedir. Ortaköy, Hasköy Ortaköy (, trl: "Ivaylovgrad"), Bulgaristan'ın Hasköy İlinin bir kasaba ve civarıyla birlikte ilçesidir. Bulgaristan'ın en güneydoğu köşesinde Arda Nehri yakınında bulunur, doğu Rodop Dağları'ndadır. Bölgede çok sayıda Türk nüfus bulunmaktadır. 59 numaralı otoyol kasabayı Koşukavak'a bağlamaktadır. Edirne Vilayet Matbaası Müdürü Şevket Dağdeviren'in yazdığı 1892 tarihli salnameye göre; Edirne sancağının bir kazası olan Ortaköy, Edirne’nin 35 km güney batısında ve Arda nehrinin 5 km güneyinde bulunur. Kaza, Mandrice, Kabaağaç, Mahmutlu, Arnavut, Sarıhıdır ve Demirler adlı 6 nahiye ile 85 köyün merkezidir. Kasabada 4 mahalle, 651 ev, kazada 5737 evde 29981 nüfus vardır. Kaza merkezinde hükûmet konağı, kışla, 1 cami , 1 hamam ve 150 yataklı bir askeri hastane vardı. Ortaköy’e Edirne Sultan Selim Cami’nin yapımında çalışan Arnavut ustalar yerleştirilmiş. Vayots Dzor Vayots Dzor (Ermenice: Վայոց Ձոր, Eskiden Dere Eleğez) Ermenistan'ın güneydoğusunda yer alan ve Azerbaycan'a sınırı olan bir bir vilayet. Vilayetin merkezi Yeghegnadzor (Keşişkent) şehridir. TavuÅŸ Tavuş (Ermenice: Տավուշ), Ermenistan'ın kuzeydoğusunda yer alan, Gürcistan ve Azerbaycan'a sınırı olan bir bir vilayet. Vilayetin merkezi İcevan şehridir. SÃ¼nik Sünik (Ermenice: Սյունիք "Syunik"), Azerbaycan, Nahçıvan ve İran ile sınırı olan Ermenistan'ın güneyinde yer alan bölgedir. Bölgenin merkezi Kapan şehridir. Şirak (Ermenice: Շիրակ), Ermenistan'ın kuzeybatısında yer alan ve Türkiye ile Gürcistan'a sınırı olan, 283.000 nüfuslu bir vilayetidir. Vilayetin merkezi Gümrü şehridir. Şirak güneyde ve güneydoğuda Aragatsotn İdarî Bölgesi, doğuda Lorri İdari Bölgesi, kuzeyinde Gürcistan ve batısında Türkiye'yle çevrilidir. 7 Aralık 1988'de meydana gelen Spitak Depremi sonucu bölgenin önemli bir kısmı büyük hasara uğradı, 25.000 kişi yaşamını yitirdi. 2017 yılı itibarıyla İnsani Gelişme İndeksi 0.753'tür. İGE'lerine göre Ermenistan illeri listesinde 4. sırada yer almaktadır. Lori (il) Lori (Ermenice: Լոռի), Ermenistan'ın kuzeyinde yer alan ve Gürcistan'a sınırı olan bir vilayettir. Lori bölgesinin başkenti Vanadzor (Karakilise) şehridir. 3799 km² yüzölçümündeki vilayetin nüfusu 228 bindir (2015). Vilayet sınırları içerisinde yer alan Haghpat (Akpat) ve Sanahin UNESCO tarafından Dünya Miras Listesi'ne alınmıştır. Bu şehirde Ermenice'nin yanında ve Rusça da sık kullanılan dillerdendir. Bölge Gürcistan'a yakın olduğundan ülkenin etnik bakımdan en zengin şehirlerine sahiptir. James Redhouse Sir James William Redhouse (d. 30 Aralık 1811, ö. 4 Ocak 1892), dil bilgini, mütercim, sözlük yazarı. Londra'da doğmuştur. Çocuk yaşta anne ve babasını kaybeden Redhouse, 1819'da Christ's Hospital adlı yardım ve eğitim kurumuna yerleştirilmiştir. Burada denizcilik, haritacılık, teknik resim, trigonometri gibi konularda öğrenim görmüştür. 1826'da disiplinsizlik nedeniyle okuldan çıkarılınca, Akdeniz'e açılan bir gemi ile İstanbul'a gelmiştir. İstanbul'da Mühendishâne-i Bahrî-i Hümâyun ("Deniz Mühendishanesi")'da teknik ressam olarak çalışmıştır. İstanbul'da kaldığı 8 yıllık sürede Türkçe, Arapça, Farsça ve Fransızca öğrenmiştir. Türk dilini en iyi bilen yabancı. 1826'da İstanbul'da Bahriye'de İngilizce muallimi idi. 1838'de sadrazam mütercimi oldu. 1840'tan sonra Hariciye Nezareti tercümanı olarak bütün dış temasların çevirisini yürüttü. 1853'te İngiltere'ye döndü, Dışişlerinde Doğu dilleri tercümanlığı yaptı. "Royal Asiatic Society" derneği üyeliğine seçildi, "Sir" unvanı aldı. Sözlükleri basıldı. 1892'de vefat etti. Osmanlıcadan İngilizceye yapılan ilk ve kapsamlı sözlük 1856'da yayımlandı. Redhouse'un elyazması 12 cilttir ve British Museum'dadır. Arap harflerine göre alfabetik yaptığı bu sözlükte kelimelerin Arapça, Farsça, Türkçe oluşları gösterilmekte, latin harfleriyle okunuşları verilmekte, türü belirtilmekte, numaralarla anlam farkları ve deyimler İngilizce verilmektedir. Güncel hali Sev Yayıncılık tarafından çeşitli ebatlarda ve kısaltılmış versiyonlarda basılmaktadır. 1950 ve 1972 Redhouse baskıları temel alınarak hazırlanan sözlüklere yeni sözcük ve deyimler eklenmiştir. Common Intermediate Language MSIL Microsoft Visual Studio .Net ile başlayan ve Visual Studio .Net içerisindeki tüm dillerde yazılmış kodların derleme sonucunda dönüştürüldüğü ortak çıktının oluşturulduğu dildir. Açılımı Microsoft Intermediate LANGUAGE'dir. Programın derlenmesi sonucu oluşan dosyalardan dll uzantılı olanlar MSIL kodu içerir. MSIL, yazılmış programların platformdan bağımsız olarak çalışabilmesine olanak sağlar. Ancak bunun için gerekli ve yeterli şart, programın bulunduğu makinede microsoft framework bulunması zorunluluğudur. MSIL'in bir diğer etkisi ise; Visual Studio ailesindeki programlama dillerinden herhangi biri ile yazılan bir program, diğer dille yazılan program tarafından başka bir şey gerekmeden kullanılabilmesidir. Java'daki eşleniği için bkz.bytecode 1973 Arap-İsrail Savaşı 1973 Arap-İsrail Savaşı (Arapça: حرب أكتوبر, trans.: "Harb-i Uktubr" ya da حرب تشرين trans.: "harb-i teşrin": Ekim Savaşı, İbranice: מלחמת יום הכיפורים trans.: "Milẖemet Yom Ha Kipurim" ya da מלחמת יום כיפור trans.: "Milẖemet Yom Kipur": Yom Kippur Savaşı), Ramazan Savaşı, Dördüncü Arap-İsrail Savaşı olarak da bilinir. Dört Arap devleti ile İsrail arasında 6-26 Ekim 1973'te Yom Kippur'da başlayan savaştır. 1967 Arap-İsrail Savaşı'ndan sonra ümitlerini BM toplantılarına ve ABD–Sovyet görüşmelerine bağlamış olan Araplar, sorunun sürüncemede kaldığını anlamışlar ve ümitsizliğe düşmüşlerdir. Ancak ümitlerini dış faktörlerden bağımsız olarak düzeltebilecekleri konusundaki inançlarında artış olmuştur. Bu gelişmeler ve geçmişte yapılan hatalar, işgâl edilen Arap topraklarının kurtarılması için tek yolun, topyekûn mücadele olduğu görüşünde birleşmelerine yol açmıştır. Başta Mısır, Suriye ve Ürdün olmak üzere Araplar bu düşünce altında askerî hazırlıklarını artırmaya başladılar. Diğer Arap ülkeleri de ekonomik açıdan bu ülkelere destek olmaktadır. 1967'deki savaştan yenilerek ve toprak kaybederek çıkan Mısır, Ürdün ve Suriye savaştan sonra aldıkları silah ve gereçler ile ordularını yeniden donattılar ve teşkilatlandırdılar. İsrail de aynı dönem içinde, ABD ve Fransa'dan aldığı modern silah ve teçhizat yanında bunların bir kısmını kendi imkânlarıyla imalata başladı. Mısır, kanalı geçme güçlükleri sebebiyle sulardan geçme eğitimlerine ağırlık veriyordu. İsrail ise, kanalın hemen doğusunda 1967 yılından beri güçlendirdiği "BAR-LEV Hattı" ile bu kesimde oyalama muharebeleriyle gereken zamanı kazanacağını ve bu süre içinde Suriye-Lübnan kesimindeki Arap ordularına taarruz ederek, bunları süratle savaş dışı bırakacağını ümit ediyordu. Mısır ile Suriye arasındaki uzaklığın 300 km oluşu ve Mısır-İsrail arasında, kanal ile çölün bulunuşu İsrail'e iç hat manevrasını uygulama olanağını veriyordu. İsrail; Golan Tepeleri, Ürdün Nehri batı yakası, Gazze Şeridi ve Şarm el-Şeyh üzerindeki isteklerinden ödün vermiyordu. Bunun üzerine barış çabalarından ümidini kesen Mısır Devlet Başkanı Enver Sedat ile Suriye Devlet Başkanı Hafız Esad, 1 Nisan 1973'te buluşarak İsrail'e karşı uygulanacak askerî harekâtın planları hakkında görüş birliği sağladılar. Mısır ve Suriye savaş hazırlıklarını gizleyebilmek için, 1973 sonbahar tatbikatlarının çapını büyük tuttular ve tatbikat maskesi altında birliklerin yığınaklarını tamamladılar, seferberlik ilân etmeden ihtiyatları silah altına aldılar. Mısır ve Suriye'de bulunan Sovyet askerî görevlilerinin ve ailelerinin havayolu ile tahliyesinden şüphelenen İsrail, 6 Ekim 1973 saat 03.00'de İsrail Silahlı Kuvvetleri'ni alarma geçirdi. 6 Ekim 1973'te, Kara Kuvvetleri personel mevcudu, Mısır'ın 325.000, Suriye'nin 112.000 olmak üzere 473.000 iken; İsrail'in savaş mevcudu 105.000 idi. Ancak, İsrail etkin seferberlik sistemiyle 48-72 saat zarfında personel mevcudunu 300.000'e çıkardı. Bu savaş, hukuken Mısır, Suriye ve İsrail arasında cereyan etti. Lübnan ve Ürdün savaşa hukuken katılmaktan kaçındılar. Ancak bu savaşta tüm Arap ülkeleri tam bir dayanışma içinde Mısır ve Suriye'ye malî, siyasî ve askerî yardımda bulundular. Mısır ve Suriye orduları, İsraillilerin en büyük bayramını kutladığı gün (Yom Kippur), yani 6 Ekim 1973 günü saat 14:00'de taarruza Suriye Cephesi'ndeki taarruzları Golan mevzî derinliklerinde durduran ve iç hat harekatı yapan İsrail, önceliği Suriye Cephesi'ne verdi ve 9 Ekim sabahı Golan Cephesi'nde 11 tugay toplayarak karşı taarruza geçti. 22 Ekim 1973'te İsrail, Hermon Dağı'nın en hakim yeri olan 2201 rakımlı tepe bölgesini ele geçirdi ve Suriye topraklarında 20 km derinlik, 40 km genişlikteki araziyi işgal etti. Sina Cephesi'nde kanalı geçmeye muvaffak olan Mısır 1. ve 2. orduları, BAR-LEV savunma hattını ele geçirdiler ve kanalın 10–15 km kadar doğusuna ilerlediler. 14 Ekim günü 5 piyade tümeni, 1 mekanize tümen ve dört zırhlı tugay (70.000 personel, 700 tank) ile İsrail'in ikinci savunma mevzilerine taarruza geçtiler. Ancak, Suriye Cephesi'nde durumu lehine çevirmeye başaran ve 4 zırhlı tugayını Sina Cephesi'ne kaydıran İsrail, kısa sürede bu cephede de durum üstünlüğü sağlamaya muvaffak oldu. 16 Ekim 1973'te Sina Cephesi'nde genel karşı taarruza geçen İsrail, 18/19 Ekim gecesi Süveyş Kanalı batısına 2 tugay kadar kuvveti geçirmeyi başardı. Mısır, İsrail taarruzlarını İsmailiye-Kahire yolunun 5 km kadar doğusunda durdurabildi. BM'nin 22 Ekim ve 24 Ekim tarihli ateşkes kararlarına uymayan İsrail, 26 Ekim günü Barış Gücü'nün gelmesiyle ateşkese uydu. Bunda SSCB'nin bölgeye tek taraflı kuvvet gönderme kararlılığı da etkili oldu. Ateşkes kararı yürürlüğe girdiğinde, Mısır 3. ordusuna mensup 20.000 kişi ile 200 tanktan müteşekkil birliklerinin anavatanları ile bağlantısı kesilmiş bulunuyordu. Bu savaş sonunda Mısır 500, Suriye 500, Irak 120 tank, İsrail ise 600 tank kaybetmiştir. Savaş sırasında Mısır-Suriye kuvvetleri 8500, İsrail ise 6000 kayıp verdi. Yom Kippur Savaşı, İsrail'i; askeri, diplomatik ve ekonomik alanlarda ABD'ye eskisinden daha bağımlı kıldı. Savaşın hemen ardından başlayan, başını Suudi Arabistan'ın çektiği ve İsrail'i destekleyen ülkeleri hedef alan petrol ambargosu Mart 1974'e kadar sürdü. Ambargo sonucu petrol fiyatları yükselirken, dünya çapında benzin sıkıntısı ortaya çıktı. Kökü tarihin derinliklerine inen ve yaklaşık 3500 yıllık bir geçmişe sahip bulunan Arap-İsrail Sorunu; 1850 yıllık bir aradan sonra, 1917 yılından itibaren tekrar başlamış ve 1948 yılında İsrail Devleti'nin kurulmasıyla şiddetlenmiştir. Taraflar amaçlarını gerçekleştirmek için Millî Güç Unsurları'nı her alanda ve fırsatta kullanmışlarsa da; bu konuda verilen 4 savaş bile kesin sonuç almalarına yetmemiştir. Keza Mısır'ın ABD'nin yanında yer alması ve Camp David Antlaşmaları dahi soruna kesin ve kalıcı çözüm getirememiştir. Sorunun halihazır ve gelecekteki muhtemel gelişmesi ve objektif bir değerlendirme yapabilmek için; tekrar amaç kavramına bakmakta yarar görülmektedir. İsrail için amaç tahakkuk etmiş olup, tespit edilen amaç doğrultusunda İsrail Devleti kurulmuş, bekası için gerekli şartlar önemli ölçüde sağlanmıştır. Araplar ise; başlangıçta tespit edilen amaçları gerçekleştirememişlerdir. Diğer bir ifade ile İsrail Devleti'nin kurulmasını engelleyememişler ve bekasının devamlılığını sağlayan şartları ortadan kaldıramamışlardır. Galatasaray başkanları listesi Bu madde, 1905'te kurulan Galatasarayın başkanlarının listesini içermektedir. Kur'an mealleri Kur'ân meâli, basit anlamda Kur'an'ı oluşturan sure ve ayetlerin tümünün Arapça dışında bir dile tercüme edilerek açıklanmış halidir. Arapça kökenli bir kelime olan "meâl"; "meydana gelen netice", "mana", "anlam", "sonuç" anlamlarına gelir. Kur'an yazılırken, yakın ulus/kâvimlere tebliğ amaçlı olarak çeviriler hazırlanıyor ve elçiler gönderiliyordu. Aynı zamanda değişik dillere sahip uluslar Müslüman olduklarında Kur'anı kendi dillerine çeviriyordu. Örneğin İranlı Selman Kur'an'ı Farsçaya çevirmişti. İlk tercümeler Farsça ve Türkçe dillerindeydi. Batı'da Latince olarak tercümenin tarihi 1143'tür. Bu tercüme 1543'te basılmıştır. Günümüze ulaşan en eski elyazması Türkçe meâl Şirazlı Hacı Devletşah oğlu Muhammed'in istinsah ettiği (1333) meâlidir ve Türk-İslam Eserleri Müzesi'ndedir. Süleymaniye Kütüphanesi'ndeki bir nüsha Harezm Türkçesinde yapılmıştır. Günümüzde meal çalışmaları bilimsel veya toplumsal anlayışın gelişme ve değişmesi paralelinde de değişikliklere uğramaktadır. Örneğin suresi meallerinde Alak kelimesi ile ilgili olarak verilen mealler. Eski meallerde kan pıhtısı olarak verilen bu kelime insanın gelişim aşamalarından birisinin kan pıhtısı olmadığı bilgisi ile birlikte değişime uğramış ve kelimeye tefsir ve meallerde embriyonun rahim duvarına tutunması ile bağlantılı mucizevi atıflar da yapılmak suretiyle embriyo veya "asılıp tutulan şey" anlamları verilmiştir. Yine suresine ismini veren Tarık kelimesi geleneksel anlamıyla göre halk arasında Zühre, çoban yıldızı, sabah veya akşam yıldızı olarak da bilinen venüstür. Bazıları ise bu kelimeye mucizevi bir anlam yüklemiş ve onun radyoteleskopların icadı ile 1960'larda keşfedilen nötron yıldızlarını (pulsar) anlattığını ileri sürmüşler ve o şekilde tercüme etmişlerdir. Kur'an meâli yazarlarına "mütercim" adı verilir. Kur'an’daki âyetlerin bir kısmı anlamı açık, hüküm ihtivâ eden âyetler olmakla beraber, bazı âyetler ise yoruma açık âyetlerdir. Bu Âl-i İmrân Sûresi’nin yedinci âyetinde belirtilmektedir. Kur'ân meâl veya tercümelerini hazırlayanların belirli dini kaygılardan uzak şekilde, sadece sosyal bilimlerin ve din bilimlerinin ışığında,
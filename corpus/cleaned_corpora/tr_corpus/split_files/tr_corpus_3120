daha uzun yıllar öznelliğin tanımı konusunda ortak bir kanıya varılamayacak. KAYNAKÇA Sartre , Jean – Paul. Öznellik Nedir . Çev. İnci Malak Uysal. Can Yayınları . 2015 . İstanbul Çağla Durak 21301552 Ölümün Kıyısında Küçük Bir Umut Işığı Kaybetme korkusu her zaman içimizdedir. Bir sevgiliyi, anneyi, babayı, bazense bir dostu kaybetme korkusu. Ne yaparsak yapalım bu korkunun önüne geçemeyiz. Kalbimizin ortasına yerleşir elimizde olmadan. Gerçekten kaybetmekse belki de başımıza gelecek en kötü şeydir. Çünkü birini kaybetmek içimizdeki kaybetme korkusunu da yok eder. Ardında ise kocaman bir boşluk bırakır. En fenası da elimizde olmadan kaybetmektir sevdiğimizi. Hiçbir şey yapamayız bu durum karşısında. Ölüm, hem değer verdiklerimize karşı duyduğumuz kaybetme korkusunu hem de varlıklarıyla içimizi ısıtan o ışığı alır götürür ve geriye yüreğimize saplanan buzdan hançerler bırakır. Başkahramanımız Hazel’ın da hissettiği tam da böyle bir şey. Hazel kanser hastası, çok arkadaşı olmayan bir kız. Küçük yaşta başlayan hastalığına rağmen ailesinin yanında çok neşeli. Belki de ailesinin yaşadığı kızlarını kaybetme duygusunu hissettiği için böyle. Fakat Hazel yalnız kaldığı zamanlarda yalnızlığın derin sessizliğini kalbinin en derinlerinde yaşayan bir kız. Fakat bir gün her şey değişiyor. Annesinin zoruyla gittiği destek grubunda ona hastalığını dahi unutturacak biriyle tanışıyor. İşte aşk ve kaybetme korkusu burada başlıyor Hazel için. Gus, kendi gibi kansere yakalanmış genç bir çocuk. Hayatı boyunca spor yaptığı halde bacağının birini kaybetmiş biri. İkisi de çaresizlik dolu hayatlar yaşarken umut ışıklarını birbirlerinde buluyorlar. Gus, Hazel’ın durumunun kendisinden daha ağır olduğunu, ölüme ondan bir adım daha yakın olduğunun bilincine vardığında kaybetme korkusu bütün vücudunu sarmaya başlıyor. Her fırsatta Hazel’ın daha iyi olması için çabalıyor ve hatta devletin ona verdiği tek dilek hakkını Hazel’la Hollanda’ya gitmeye, tek aşkının en sevdiği yazarla tanışabilmesi için kullanıyor. İkisinin bu mucize aşkı hayal bile edebileceğimizden çok daha güçlü oluyor. İster istemez kanserli bu iki gencin aşkına ve birbirlerini kaybetme korkularına özenirken buluyorsunuz kendinizi. Ölüm etrafta kol gezinirken, bu karanlıktan çıkmak için birbirlerine tutunmuş bu iki genci hayranlıkla takdir ediyorsunuz. Ne yazık, işler hiç planlandığı gibi gitmiyor. Bir anda Hazel kendini durumu bir anda ağırlaşan Gus için cenaze konuşması hazırlarken buluyor. Ölüm kapkaranlık bir perde gibi aşklarını gölgelemeye başlarken bu korkuyu siz de iliklerinize kadar hissediyorsunuz. Buna kader mi denir, şans mı denir bilinmez fakat Hazel bu korkuya yenik düşmeyerek aşkını son nefesine kadar yaşatmayı başarmış, hastalığına ve ölümün her daim ensesinde dolaşmasına rağmen gücünü hiçbir zaman kaybetmemiştir. Filmin bir bölümünde Hazel’ın kendi içinde hesaplaşmasına şahit oluyoruz. Hastalığının ağırlığı onu çok yorarken Hazel, Gus’ın onun için duyduğu korkunun ağırlığını daha fazla kaldıramıyor ve Gus’tan ayrılmak istediğini söylüyor. Bu kararı kalbiyle vermediği çok açık. Fakat şu bir gerçek ki insanoğlu mantığıyla, etrafına verdiği zararı en aza indirmek için istemediği kararlar verebiliyor. Hazel’ın da yapmak istediği tam da bu. Vermesi çok zor olan bu kararı Gus’a açıklamaksa onun için ayrı bir kâbus. Bu da kaybetme korkusunun filmde anlatılan bir diğer yüzü. Kaybetmek sadece ölüm demek değildir. Bir insanı hayatınızdan çıkarmak ya da bir insanın kendi isteğiyle sizin hayatınızdan çıkması da onu kaybettiğiniz anlamına geliyor. Hayatı hastalıkla geçmiş olan Hazel’ın bildiği tek korku ölüm olduğu için belki de bu kararın arkasında duramıyor. Bu da filmin bize gösterdiği bambaşka bir dram. Yüreğimizi parçalayarak biten Aynı Yıldızın Altında filmi bizi duygulandırdığı gibi aynı zamanda kendi hayatımızda var olan duyguları da fark etmemizi sağlayan etkileyici bir film. Berke Soysal Soysal- 1 Turk101-4 07/02/15 Hayvan Çiftliği ve Ahlak Üzerine Sıradan bir çiftlikte insanlar her zamanki gibi hayvanları ağır bir şekilde çalıştırmakta, sadece yaşayacakları kadar yem vermekte ve onlara aşağılayıcı biçimde muamele etmektedir. Bir gün hayvanların sabrı taşar ve el birliğiyle tüm insanları çiftlikten kovarlar. Domuzların önderliğinde tüm hayvanların eşit ve özgür olduğu “Hayvan Çiftliği” kurulur. Artık hayvanlar daha az çalışacak, daha çok beslenecek, hepsi özgür ve eşit olacaktır. Hikaye burda bitseydi güzel bir masal olurdu belki. Fakat gerçek hayattaki acımasızlıklar, romanımızda da mevcut.? Bu güzel masal fazla sürmüyor ve hayvanların eşitliğinden yana olan, hayvanların refahı için durmadan kitap okuyan, gece gündüz saçını süpürge eden domuz Snowball; bencil ve kurnaz, çiftlikte kendi hakimiyetini kurmak isteyen bir diğer domuz Napoleon tarafından alt ediliyor ve çiftlikten kovuluyor. Hikaye asıl bundan sonra başlıyor. Napoleon’un zaferinden sonra domuzlara bazı imtiyazlar tanınmaya başlıyor. Domuzlar daha az çalışıyor, daha geç kalkıyor, Soysal-2 diğer hayvanların yemlerinde kısılmaya gidilirken domuzların yediklerinden asla taviz verilmiyor. Fakat, bütün bunlara rağmen diğer hayvanlar bir başkaldırış, bir muhaliflik gösteremiyor ve insanlardan sonra bu kez domuzların kölesi oluyor. Üstelik insanlardan çok daha acımasız, gaddar domuzlara. Peki neden böyle oluyor? Yani, neden domuzlar kendilerini diğer hayvanlardan daha üstün görüyor, onları acımasızca kullanıyor zevk ve sefa içinde yaşarlarken diğer hayvanlar bu sefalete, köleliğe boyun eğiyor, bu onur kırıcı yaşama her şeye rağmen eşitlik ve özgürlük masalına inanarak devam ediyor? Hikaye başta sosyalizm karşıtı bir eser gibi görülebilir. Zira hayvanlar herkesin sözde eşit olduğu bir sistemde çiftliğin ortak yararı için çalışırken baştakilerin azması sonucu sistem kapitalizme geri evriliyor. Bu bağlamda, sosyalizm, kapitalizmden beterdir gibi bir düşünce çıkarılması doğru değildir. Daha ziyade, en muhteşem, en kusursuz görünen sistemlerin bile yöneticiler ahlaklı ve adil olmadığında bir sömürge düzenine geçmesi içten bile olmadığı anlatılmaya çalışmış. Misal Snowball, kovulmasaydı eğer, Napoleon’a haddini bildirecek Soysal-3 kurnazlıkta olsaydı komünizm(kitaptaki alegorik anlatımda animalizm) başarılı bir şekilde işlenebilirdi. Zira Snowball ne domuzlara ayrıcalık tanıyacaktı, ne de kendini Napoleon gibi üstün görüp gitgide insanlaşacaktı. Sistem ne olursa olsun, çıkarcı kişiler başa geçerse bir yolunu bulur ve haksız kazanç elde eder, adil kişilerse her zaman kendini toplumla eşit görür. I. Osman öldüğünde geriye bir çadır, bir at ve kılıç bırakmıştı. Ömrü boyunca bir çadırda yaşamış, halkı ne yiyorsa ondan yemiş, halkıyla beraber ön saflarda savaşmıştı. Dört halife, halkın kul hakkına girmemek için o kadar özen gösterirlerdi ki, aylarca aynı elbiseyi yırtılana kadar giyer, çoğu zaman aç gezer ama asla hak yemezlerdi. Ki o zamanlar komünizm gibi bir metadan söz etmek mümkün değildi. Onlar bunu sahip oldukları üstün ahlak anlayışından dolayı yapmışlardı, ki aslolan budur. İnsan bu ahlak anlayışına sahip olduktan sonra sistemlerin pek de bir önemi yoktur. Zira örnek verdiğim insanlar, devletlerin altın dönemlerine zemin hazırlayan liderler olmuşlardır. SSCB’nin kurduğu gerçek sosyalizmin bir süre sonra yıkılmasının sebebi de bu ahlak anlayışının olmamasıdır. SSCB boyunduruğu altındaki devletlere adil davranmamış, onları kullanma yoluna gitmiş, bu düzden de ancak bir asrı Soysal-4 bile bulmayan kısa bir süre içerisinde çökmüştür. Osmanlıyı çöktüren, ahlakın yitirilmesi sonucu adam kayırmaların, iltimasların, rüşvetlerin gitgide artması, milletin istikbaline ve refahına verilen önemin azalmasıdır. Her devletin çöküşünün, her şirketin iflasının, her türlü başarısızlığın özünde az da olsa ahlaksal bir problem vardır, milletler etik anlayışını düzeltmedikçe hayvanlaşmaya tabidir. Tıpkı hayvan çiftliğinin sonunda domuzların insanlaştığı gibi. Ayşenur Yazıcı DOSTLUĞUN EŞİĞİNDE Dostluk deyince herkesin kafasında farklı şeyler oluşuyordur hemen. Bazılarımızın kafasında canlanan yüzler vardır bazılarımızınsa kulağında belki de sadece bir ‘Nasılsın?’ sesi. Belki de bazıları için çocukluk anılarını taşıyan misket koleksiyonu. Kimimizeyse yalnızca tebessüm ettirir bu söz ama en temelinde herkesin kalbinde oluşan bir sıcaklıktır dost demek. En mutlu olduğumuzda yanımızda olan da üzüntü içinde teselli aradığımızda kollarını bize açan da dosttur. Canımız sıkılınca üzerinden kalemle geçtiğimiz, gözyaşlarımızı akıttığımız günlüğümüz de bizim dostumuzdur hatta belki de en büyük dostumuzdur çünkü en saf haliyle bizim aynamızdır o. Ne yegâne rastlantıdır dostu bulmak. Ehemmiyetli de olsa bu bulma çabası yolun sonu hazine bahçesine açılır elbet. Şeker Portakalı da yazarın çocukluğundan sevimli anılarla dostluğun ne aynı yaştan olmaya ne de aynı ırktan olmaya bağlı olmadığını gösterir. Hatta aynı canlı familyasından olmak bile şart değildir konuşup anlaşmak için. Nitekim bir şeker portakalı fidesinin yazarın en iyi çocukluk arkadaşı olması bize açıkça bunu ispatlıyor değil mi? Yazarın samimi anlatımı adeta iki dostun arasındaki sevgi bağını gözle görülür bir hale getiriyor. Dost olmaya giden yolda adımlar önce arkadaşlıktan geçer. Önyargıları bir kenara bırakıp sadece tanışmak gerekir bazen. Mesela hiç otobüs durağında beklerken yanınızdakilere elinizi uzatıp arkadaş olmaya ya da en azından sohbet etmeye çalıştınız mı? En son ne zaman hiç tanımadığınız birine tüm samimiyetinizle ‘Nasılsınız’ dediniz? Eğer çıkar ilişkilerinizi ve önyargılarınızı rafa kaldırıp sadece kendiniz olur doğal olursanız sanırım bu o kadar da zor olmayacaktır. Sadece başka insanlara karşı olan önyargılarınızı değil kendinize karşı olan önyargılarınızı, keskin hatlarınızı da yıkarsanız eğer her şey sizin çok yakınınız, sırdaşınız olabilir. Kalem ve kâğıdın gücünü küçümsemezseniz onunla okyanus ötesindeki şiirlere de uzanabilirsiniz, dostluğun resmini de yapabilirsiniz. Koskoca bir dünya artık sizin arkadaşınız olma şansına sahip olur, hiç farkında olmadan haberiniz olmadan dost olursunuz birilerine. Masum bir şakayla ufak bir çocuğa da arkadaşlık elinizi uzatabilirsiniz. Kurulan bütün bu arkadaşlıklar zamanla dostluğa uzanan bir yolun başlangıcıdır. Sağlam bir dostluksa sizin ona gösterdiğiniz ilgiyle doğru orantılı olacaktır. Nasıl bir çiçekle ne kadar ilgilenirseniz onu düzenli olarak sularsanız daha güzel açacaktır dostluk da öyle. Siz ne kadar karşınızdakini anlar zor zamanlarında onun yanında olursanız o da o kadar sağlam bir bağa dönüşecektir. Dostluk başlatabilecek bir ikinci özellikse belki de hayal gücüdür. Sadece konuşarak, gezerek, beraber yemek yiyerek değil de kalpten bir sıcaklık duyarak da dost olabileceğinizi keşfedebilirseniz kaleminiz de sizin en iyi dostunuz olabilir. İşte bu engin bir hayal gücü gerektirebilir. Cansız bir varlığa konuşmak ama cevap alamamak insan fıtratını zorlayabilir. Bu konuda çocuklar kadar yetenekli olamayabiliriz onlar için yerde buldukları bir ip parçası bile hemencecik bir arkadaşa dönüşüverir. Tıpkı Şeker Portakalında yazarın bir portakal fidesini istediği zaman ata istediği zaman onu uçuran bir halıya dönüşebilen, konuşan bir ağaç fide olarak hayal etmesi gibi. Eğer o ağaçların konuşabileceğine dair hayaller kurmasa en güzel dilekleri, istekleri, hayalleri kanatsız kalırdı. Kimseye anlatamadıkları yüreğinde kocaman bir ağırlık yapabilirdi. Sadece bir çocuğun saf kalbine sahip olmak bizi içinde bulunduğumuz yalnızlık hissinden de karmaşadan da kurtarabilir. İçimizdeki çocuğu uyandırıp onun gözüyle bakarsak etrafımıza kâğıttan gemilerle kederlerimizi de mutluluklarımızı da okyanuslara dağıtabiliriz. Ayrıca hayal gücü sadece nesnelere teşbih yapmaktan geçmez. O bize nasıl arkadaşlık kurabileceğimiz ne söyleyeceğimiz konusunda da bir kılavuzdur. Elimizdeki bir bardak çayın bize bambaşka dostluklar kazandırabileceğini fark ettirir. Eğer doğru yerde ve anda kullanılırsa ne denli sohbetler başlatıp ne denli dostluklara fırsat olabilir. Bütün bunların dışında dostluk size herkesin anlattığı gibi, genelin düşündüğü gibi olmak zorunda da değil. Bir şeyler paylaşmak; mutluluklarımızı, üzüntülerimizi birbirimize anlatmak bizi dost yapmayabilir. Herkesin kullandığı yollar sizin içinde geçerli olacak değil, belki sizin en iyi dostunuz kendinizsinizdir. Belki insanlarla dertlerinizi paylaşmak sizi mutlu etmiyordur, problemlerinizi kendi kendinize çözmek size daha iyi hissettiriyordur. Dost denilen kavram herkesin sandığı gibi dışarılarda, uzaklarda olmak zorunda değil. Bazı kişiler için bu en yakınında kendi içinde olabilir. Hayatınızı klişelere ve basmakalıp düşüncelere göre yaşamaya çalışırsanız mutsuz ve dostsuz kalabilirsiniz. Başkalarının ne düşündüğünü neyi nasıl yaptığını umursamaya bırakıp kendi içinizdekilere odaklanmaya çalışın. O zaman size en yakın dostun kendiniz olabileceğini de görebilirsiniz. Kısacası, yazar eğer kırmasaydı önyargılarını ve herkesin içinde onu aşağılayan adama bir adım atmasaydı, hayat boyu unutamadığı dostunu asla kazanamazdı. Açmasaydı zihnini geniş ufuklara, bir şeker portakalını sadece meyvelerden ibaret görebilirdi, hayallerini paylaşabildiği bir dostu olamazdı. Ya da sabretmeseydi beklemeseydi tren garında, asla sesini şarkılarda buluşturabildiği bir arkadaşı olamayacaktı. O yüzden önyargılarınızı kırın her yerde her şeyle sadece kendinizle bile bir arkadaşlık başlatabileceğinizi bilerek ve buna güvenerek sabırla bekleyin. Nil KOZA TURK 102-30 11 Kasım 2014 İÇİMİZDEKİ ŞEHİR, BENİM İSTANBULUM Mahallelerdir insanı hep şehre bağlayan. İçinde barındırdığı evleri, sokakları, insanları, kedileri, köpekleri ve kuşlarıyla her biri farklı duygular uyandırır insanın içinde. Sanki her kapı büyülü bir dünyaya aralanır ve içinde barındırdığı, bize fısıldamayı beklediği binlerce anı vardır. Bu binlerce anıyı dinlemek için kaybolmak ister insan sokaklarında. Kayboldukça daha da sevilir şehirler. Kayboldukça daha da kaybolmak, tanımak; sanki sevdiğimiz mahallenin ait olduğu o muhteşem şehri eski bir hazineyi ararcasına keşfetmek istersiniz her şeyiyle. Şehirlerin dokusu, kokusu ve rengi olduğu gibi mahallelerin de kendine has özellikleri vardır. Her mahallenin insanda bıraktığı tat farklıdır. Kimi zaman renkli evleri, oymalı pencereli, petunyalı balkonları, kimi zamansa esnafı ya da barındırdığı önemli bir yapı çeker bizi kendine. Orada yaşamasak bile oralı olmuşçasına biliriz sokaklarını. Her gidişimizde ya da her kayboluşumuzda yepyeni bir şeyle karşılaşırız aniden, daha da severiz. İşte böylece içimizdeki şehir oluşmaya başlar. Herkes kendinden bir şey bulduğu o uzak şehre, mahallelerine ve sokaklarına bağlanır. Kâğıt üstünde oralı olmasak da kalben ve ruhen oralı olmuşuzdur. Hangi dönemini sevdiysek, kendimizi o dönemin mahalle ya da sokaklarında gezer gibi hissederiz. Belki o binalar, kokular ve insanlardan şans eseri sadece birkaçı kalmış ya da hiç kalmamıştır fakat hepsi bizim için oradadır. Benimse şehrim İstanbul, mahallem Galata oldu. Onu çok seven vardı fakat herkesin İstanbul’u kendine göre özel ve farklıydı. Kimisi için Balat, kimisi için Kadıköy, kimisi için Beşiktaş, kimisi içinse Sarıyer… İçimden bir ses her seferinde beni oraya sürükledi. Önce her fırsatta gitmek istedim, sonra yaş ilerledikçe sokaklarında kaybolup şehri ve insanlarını tanıyıp anlamak… Bütünüyle İstanbul benim için aşktı; koşulsuz ve karşılıksız. Galata ise kendimi ait hissettiğim ev ve yuva. An duruyordu benim için Galata sokaklarında. Özgürlük, yaşamak, hissetmek ve ait olmak buydu… Benim İstanbulum, İstanbul’un yedi tepeli şehir olduğu zamanların İstanbul’u. 6-7 Eylül’ün yaşanmadığı, Pera’ya şapkasız çıkılmadığı, Narmanlı Han’ın öksüz kalmayıp sanat dolu olduğu zamanlar. Sanki hiç yaşanmamış gibi… Her gece kesintisiz tiyatro perdelerinin açıldığı, rant için dükkanların kapanmadığı, sokakların temiz olduğu, mahallerde insanlığın ölmediği, insanların hem kendilerine hem de şehirlerine değer verdiği, sokaklarında korkmadan gezebilinen bir İstanbul… Nil KOZA TURK 102-30 11 Kasım 2014 Eskiden değişen her rüzgârla tadı ve havası da değişen İstanbul’un suyu içilmez, caddeleri ucuz kebap kokularından geçilmez oldu. Kimse bu yeni İstanbullulara yol göstermedi, nasıl yaşanılacağını öğretmedi. Hatta onları oy deposunda birer damla olarak gördükleri için, her türlü duygu ve düşüncelerini istismar ederek geri kalmalarını da destekledi. Hayat standartları gitgide düşüyor ve kimse onlara şehre nasıl sahip çıkılacağını göstermiyordu. Her gece kesintisiz perdelerini açan tiyatroların yerlerini köfteciler ya da otoparklar doldurmaya başladı. Sonuçları düşünülmeden yaratılan oyunlar bir bir yeni yüzünü gösterdi. Hayat herkes için zordu. Daha da zorlaşacaktı. Sınıflar arası uçurumlar daha da derinleşiyordu. Ayrımcılığın halk içindeki yüzüydü bu da, tabi kendini halktan sayanlar için. Şimdiyse İstanbul’un yedi tepeli şehir olduğu zamanların İstanbul’u oymalı kapı ve pencerelerin ardındaki İstanbul kadınlarının gerdanlığında, İstanbul beyefendilerinin rakısını yudumladığı bardağında, dinlenen eski taş plaklarda, tozlu fotoğraflarda ve ruhumuzda… Gençlik ateşinin külleri arasından yeni doğan İstanbul ise caddelerde, alışveriş merkezlerinde ve otoparklarda geçmişinin tadını alamamış insanlarda… KAYIP BENLİKLER / Fatma Dilara İşler Etkilenmekten kim kurtulabilmiş! Aynı toplumda yaşadığımız insanların söylemleri, davranışları, giyimleri farkına varmaksızın hayatımıza sızıyor. Bu misafirleri ağırlayıp üç gün sonra uğurlayabilsek bir zenginlik sayabilirdik pekala bu ziyareti. Fakat, evimizin bir parçası olmaya karar vermiş olacaklar ki vedalaşmıyorlar. Dahası bizi biz olmaktan çıkarıp kendilerine benzetmekte kararlılar. Zaman ilerledikçe, fark etmeden onlar gibi düşünmeye ve onlar gibi yaşamaya başlıyoruz. Artık hayatımıza onlar yön veriyor. Peki niye? Onlar gibi olmak neden bu kadar önemli? Kendi isteklerimizi bir kenara atıp başkalarına göre yaşamak bizi daha mı mutlu ediyor? Başkalarının beğenisini alabilme kaygısıyla yaptığımız şeyler acaba bizi bizden ne kadar uzaklaştırıyor? Kendimizi hatırlayabilmek için aynaların dahi yetmeyeceği bir zamana savrulmuyor muyuz! Üniversiteye girdiğim andan itibaren değişmeye başladığım her halimden belli oluyordu. Kıyafetlerim, dinlediğim müzikler, arkadaşlarım, kısacası hoşlandığım her şey çevremin de etkisiyle farklılaşıyordu. Ben bu değişimin farkındaydım ama bir sorun olarak görmüyordum başlangıçta. Dizginler elimden kaydığında nereye gideceğimi bilmiyordum. İşte tam da bu sıralarda okuduğum bir kitap ayna oldu bana. Kitabı bitirdikten sonra en büyük felaketin kişinin benliğini yitirmesi olduğunu anladım çünkü. Beni hiç beklemediğim bir şekilde içine çeken, büyük bir hevesle okuduğum “Kayıp Gül” kitabı, benliğimi kaybedip kaybetmediğim konusunda kendimi sorgulamamı sağladı. Kendimi Diana ile bütünleşmiş hissettim. Diana da hayatı boyunca başkalarına göre yaşamış ve bunu hayat gayesi haline getirmişti. Yazmak onun için bir tutkuyken ve çok iyi bir yazar olabilecekken, annesinin tüm ısrarlarına karşın avukat olmayı tercih etmişti. Toplumda iyi bir konum sahibi olabilmek bir başka deyişle diğer insanların gözünde iyi görünmekti bunun nedeni. Diana’nın kararını kitabı okurken yadırgamamıştım çünkü ben de bir hukuk öğrencisiydim ve avukatlığın sosyal hayattaki kazanımlarını kolayca hayal edebiliyordum. Fakat o, benim aksime mesleğini sevdiği için değil, herkes tarafından iyi bir meslek olarak görüldüğü için yapıyordu. Belki de hayatı boyunca bu mesleği sevmeyerek yapacaktı. Kitapta Diana ile tanıştığınız zaman başkalarının sizin için çizdiği bir hayatı yaşayabilir miyim diye kendinize sormaya başlıyorsunuz. Başkaları ne düşünür diye yaptığınız şeyleri hatırladığınızda farkına varmaksızın neleri kaybettiğinizi anlıyorsunuz. Aslında kitaptaki gül benzetmesi her şeyi tam anlamıyla açıklıyordu. Yapay güller gibi ilgi görebilmek ve başkalarının beklentilerine cevap verebilmek için bir an önce açmaya çalışıyorlardı güller. Yaptıkları şey takdir alıyordu. İnsanlar daha çok ilgi gösterip seviyorlardı onları ama içten içe biliyorlardı ki aslında insanlar gerçekte onları değil, dönüştükleri şekli seviyorlardı. Aradan çok zaman geçmeden fark ettiler ki açtıklarında eskisi gibi kokmuyorlardı. Kendilerine özel olan o kokuyu her açışlarında biraz daha kaybediyorlardı. Ne oluyordu kokularına, tamamen kaybediyorlar mıydı yoksa hâlâ içlerinde biraz da olsa kalıyor muydu? Bence hâlâ saf ve temiz olan asıl kokuları, içlerindeydi. Güller kendilerini beğendirmek için başka bir şeye dönüşürken özgürlüklerinden de vazgeçmeye başlamışlardı. İnsanların onları görmek istedikleri durum için o kadar çok uğraşıyorlardı ki gül olmaktan çıkmak üzereydiler. Kokularını kaybetmeleri de bunu gösteriyordu. Ama bir şeyi unutmuşlardı, gülü gül yapan şey kokusuydu. Diana’nın kendi benliğini bulmak için çıktığı bu yolda güller ona hayatını değiştirecek bir şey öğretmişlerdi. Diana, kim ne derse desin Diana olması gerektiğini anlamış ve kendi benliğini bulmuştu. Ben de bu romanla birlikte geç olmadan kendi benliğimle yüzleşip, kaybetmemek için sımsıkı tutundum ona ve ben olmaya çalışmanın bana ne kadar mutluluk verdiğini anladım. Çünkü ben olmak başkalarının hakimiyetinden kurtulmaktı. Ben olmak özgürlüktü! Son zamanlarda elime geçen en iyi bilimkurgu romanlarından biri olan Marslı kesinlikle yarı ciddi yarı şakacı havasıyla insanı kendine hayran bırakıyor. Özellikle elime aldığım ilk andan itibaren kitap bitene kadar heyecanla okudum ve kitabı elimden bırakamadım diyebilirim. Yazar diğer kurgusal kitaplarda olduğu gibi yalnızca hayali olayları kurgulamak yerine bütün bir kurguyu tam manasıyla bilim ve gerçeklikle süslemiş. Okurken okuyucuya bir yandan hikâye ile beraber bazı teknik bilgileri de aktarırken bir yandan da okuyuculardan biri olarak benim de kafamda uzay bilimi konusunda pek çok soru oluşmasına neden oldu. Kitabın ilk 100 sayfasından sonra acaba cidden Mars’ta birini unutmuş muyuzdur diye düşünmeye başladım ve evet, çekinmeden kontrol ettim. Tâbi şu an sizin kitabın konusu hakkında pek bir bilginiz olmadığını varsayarak hemen bu karanlığa bir ışık tutma gereksinimi duyuyorum. Öncelikle kitabın adından da anlaşılabileceği üzere olay Mars’ta geçiyor. Ama yine siz kitabın adından dolayı bir yanılgıya düşmeden uyarayım, elips kafalı uzaylılar ya da dünyayı ele geçiren gezegen dışı yaratıklardan hoşlanan bir okuyucuysanız ve bu kitabı aldıysanız şimdi elinizdeki kitabı yavaşça yerine geri koyun çünkü öyle bir şey yok. Hadi ama, gerçek dünyada yaşıyoruz mantıklı olun biraz! Biliyorum bir bilim kurgu romanından Star Trek1 aksiyonu beklemeniz normal fakat bu kitap o sizin bildiğiniz kitaplardan değil. Öncelikle genel itibariyle hikâyeyi tamamen anlatıp heyecanını kaçırmadan kısaca anlatmak istiyorum fakat ne kadar heyecanınızı kaçırmak istemesem de burada kitap hakkında bazı ipuçları bulabilirsiniz ve açıkçası ben size hiçbir şey okumadan kitabı okumanızı tavsiye ederim çünkü cidden sıkılmayacağınıza garanti edebileceğim bir kitap. Her neyse artık işin reklam kısmını geçtiğimize göre işte kitabın özeti: Şöyle ki Amerika tarafından Mars’a uzay araştırmaları yapmak için gönderilen bir grup astronotun başından geçen maceraları okuyacaksınız kitap boyunca ama aslında bütün olay Mark Watney adında bahtsız mı bahtsız bir astronotun etrafında dönüyor ve bazı ara bölümler hariç kitabın çoğu onun dilinden günlük şeklinde anlatılıyor. Çünkü bizim bahtsız astronotumuz Mars’a ayak basan ilk insanlardan olduğuna ne kadar sevinse de bu mutluluk talihsiz bir kaza ve Mark’ın Mars’ta mahsur kalmasıyla sönüveriyor. Evet, ‘Bir insan Mars’ta nasıl mahsur kalır yahu!’ dediğinizi duyar gibiyim. Mars orası, kapı kilidi sıkışmış misafir banyosu değil. Ama oluyor işte, işin kurgu kısmı da burada. Bilim kısmına geldiğimizdeyse Andy Weir kesinlikle en dâhi dimağları bile şaşırtabilecek derecede bir bilgi birikimi ile kurguyu öyle bir harmanlamış ki kitap bittikten sonra Mars’ta mahsur kalmak aslında o kadarda imkânsız görünmemeye başlıyor. Yani eğer bir gün olurda Mars’a giderseniz lütfen ipilerinizi sıkı bağlayın ve tekinsiz hava şartları esnasında başıboş uydulardan uzak durun. Ne demek istediğimi okuduğunuzda çok iyi anlayacaksınız. Bizim zavallı bahtsız bedevimiz Mars’ta kendi kendine hayatta kalma mücadelesi vere dursun, bir taraftan da Dünya’da duyulan bu yalnız Marslının hikâyesi milyonlarca insanı Mark için tek yürek gibi birleştiriyor. 1 Uzayda geçen bir bilim kurgu film serilemesi Tesadüf eseri aslında çokta önemli bir işi olmayan bir tekniker tarafından hala hayatta olduğu keşfedilen Mark’ı bulmak ve dünyada olmadan, dünyanın en ünlü isimlerinden biri olmuş bu astronotu kurtarmak için herkesin seferberliğini ve zor durumların nasıl her türden insanı birbirine kenetleyebildiğini de bu vesileyle görmüş oluyoruz. Andy Weir bize bir taraftan nerdeyse 2 yıl ya da belki daha fazla bir zamanı yapayalnız geçiren bir insanın yaşam mücadelesini anlatırken, bir taraftan da birlik ve beraberliğin önemine vurgu yapmadan geçmiyor diyebiliriz. Bir taşla iki kuş. Hem de bunu tamamen eğlenceli hatta bazı yerlerinde kahkahalarımı tutamadığım bir üslup kullanarak yapıyor. Sanki adam Mars’ta değil de lunaparkta mahsur kalmış 5 yaşında bir çocukmuş gibi. Mark Watney’in bu eğlenceli ama bir o kadarda tehlikeli macerasında eğer siz de bir koltuk kapmak istiyorsanız kitabı hemen okumaya başlamanızı şiddetle tavsiye ederim. Belki uzaylılar ya da süper güçlü insanlar yok ama bizde de Mark ve bir sürü modası geçmiş 80’ler şarkısı var. Yararlanılan Kaynaklar 1. Andy Weir- Marslı 3. Basım, İttihaki Yayınları 2. https://tr.wikipedia.org/wiki/Marsl%C4%B1_(film) 3. http://www.beyazperde.com/filmler/film-221524/ Burak Özmen Ali Turan Görgü Turk 101-26 9.12.2014 Hayal Gücü Gerçeği Yener Mutfağımızdaki ipli sarı lambalar, onları annemle oynadığımız satranç geceleriyle çoktan eş anlamlı olarak görüyordum. Bazen kendimi satranç dahisi bir çocuk olarak görüyordum, belki de hayal ediyordum, masumane. Sadece satrançı sevdiğim için okumaya başladığım roman ciddiyetinde bu hikaye, çocukluk idolüm o satranç dahisi çocukla karşılaşmamla bambaşka bir hal almıştı. Evet, Mirko’dan bahsediyorum. Mirko için hayat maratonu hiç başlamamışken yaşam koçu babası, o talihsiz olayla bu dünyaya gözlerini yumarken; Mirko çift haneli yaşlara gelmesine rağmen hayata gözlerini açamamıştı. Ne kadar acıklı bir senaryoydu. Geride kalan bir çocuk, üstelik engelli. Tüm bu acıklı hikayeyi okurken Mirko’nun sarı saçları, melek beyazı teni ve al yanakları gözümün önünde ne kadar da çaresiz beliriyordu. Lakin onu evlat edinen papazla yaşadıklarını yazardan duydukça, hem daha çok etkilenmeye hem de Mirko’ya acımamaya, hatta onu daha az sevmeye başlamıştım. Ona daha az üzülmeye… Kızmayın bana bu çocuğa kötü davranıyorum diye; dilbilgisi yeteneği ve bazı fiziksel-zihinsel özürleri olan bu çocuk, tesadüfi bir keşifle ortaya çıkan satranç yeteneği sayesinde etrafa küstahlıklar savuracak kadar da egoist. Ne kadar kıskanmıştım Mirko’nun oynadığı ilk satranç oyununda, daha taşları bile doğru dürüst kavrayamamışken 14 hamlede eski şampiyonu mat ettiğini okuyunca. Gözlerime inanamayıp satıra birkaç defa daha göz gezdirmiştim, sonra kendime gülmüştüm bıyıklarımın altından. Kitapta sürekli, ‘’özürlü köylü çocuğu’’ diye hitap ediliyordu Mirko’ya iyice soğumaya başlamıştım ki bir şey ayrımsadım, bu çocuğa dair. Satranç hariç herhangi bir yetersizliğini, gizleyecek kadar dahi yanlarda barındırıyordu bu köylü çocuğu. Fark eder fark etmez, bu hareketin ne kadar da tanıdık olduğunu anımsadım. Evet, özürlü de olsa Mirko biz sıradan insanların yapmaktan bir türlü vazgeçemediği şeyi çok iyi yapıyordu. Eksikliklerini kabul etmek yerine, onlarla saklambaç oynamak. Galiba biz Türkler, bu konuda biraz daha iyiyiz diye de düşünmüyor değilim ama konuyu dağıtmaktan korkuyorum, susuyorum. Bir ara bahsi geçen sıkıcı Nazi anekdotları. Onları da hatırlıyor gibiyim ama silik silik. Anekdot bile denmez, zırvalık diyelim kısaca, yazara da özürlerimizi ileterek. Onları okuduğum anları unuttum ama kısa sürede, çünkü yazarın ağzından duyup da memnun olmadığım tek konuydu açıkçası. Bir akşam ise, o bolca sigara içilen dumanlı salondan hikayenin en can alıcı dalı filizleniyordu aniden. Eski şampiyonla oynanan, o averaj maçı tadında beraberlik kurunularıyla avunulan oyundan, Tanrı misafiri doktorun ilginç mi ilginç hikayesi fışkırıveriyor düşünsenize. Anlatıcının şahitlik edermişçesine sahiplendiği dille süslenmiş o kusursuz hayat hikayesi. ’Satranç’ın ‘’Basit bir hikaye değilim ben!’’ manşetli haykırışı adeta. Küçücük bir çocuğun acıklı hatıralarıyla başlayan bir hikaye, nasıl oluyor da şizofrenik bir hayat hikayesine dönüveriyordu. Nasıl bir köprüydü bu, nasıl bir bağ, üstelik Satranç Turizm ile seyahat eden biz yolcular minicik bile sarsılmıyor, farkına varmıyorduk bu değişimin, bu geçişin. Doktor B.’nin teori ile pratik arasında gel-gitler yaşadığı hapishane günleri, hatta kusursuz betimlenmiş anları, alışkanlıkları; birden sizi kutuplardan alıp kızgın çöllere atıyordu. Artık Dr. B. De oyuna dahil olmuştu çünkü! Eski dünya şampiyonu Czentovic’i yenmek kimin haddineydi ama beraberlik bile bir başarı değil miydi? Hatta yenmekten daha büyüğü, bir şampiyonun başarısızlığı, onun egosu ve rezil oluşuyla baş başa bırakmak onu. Kurgusu, neredeyse kusursuz betimlemeleri, uçurum gibi uzak kulvarlarda yaptığı uzun atlamalar ve içeriğiyle bambaşkaydı ‘Satranç’. Ne olursa olsun en güzel yönü bana verdiği mesajdı, ne büyük umut, ne güzel bir görüştü: Hayal gücü gerçekten büyüktür! 1 Başak ÖZAYDIN Gerçek Dünyadaki Sihir Sihirli güçlere sahip olmayı hep istemişimdir. Asamın bir dokunuşuyla odamı toplamayı, söylediğim bir söz ile kapıları açmayı, hatta belki de bir süpürgeye binip uçmayı… Bunlar gerçek dünyada asla olamayacak ancak kitapların o büyülü, mistik dünyalarında gerçekleşebilecek şeyler. Peki, bu özellikleri kitaplara büyülü olma niteliğini kazandırmaz mı? Eminim ki ‘Harry Potter’ serisini okuduktan sonra yüzbinlerce belki de milyonlarca çocuk ve yetişkin benim gibi sihirli güçlerin var olabildiği bir dünyada yaşamak istemiştir. Aynı anda bu kadar çok kişiye aynı şeyi düşündürüp aynı duyguları hissettirmesi bu kitapları sihirli yapmaz mı? Dünyanın her tarafından insanları birbirine bağlamak gerçek dünyadaki en zor sihir değil de nedir? Onca fantastik dünya içerisinde onu bu denli özel, bu denli ‘büyülü’ yapan, basit bir çocuk kitabı olmaktan çıkarıp onu her yaşa ait kılan o gizemli, sihirli şey nedir? Bence, ihtiyacımız olan şeyi yani monoton, yorucu ve inanılmaz şeylerin ancak rüyalarımızda olduğu dünyadan bize tamamen yabancı olan, her şeyin mümkün olduğu bir evrene geçiş imkanı sağladığı için. Kötü bir durumda olduğumuz zaman kitaptaki dost canlısı Hagrid’in aniden gelip dosdoğru bir şekilde “Harry - sen bir büyücüsün.” (Rowling 51) demesi yalnız Harry için değil bizim için de bir kaçış adeta. Baskıcı ve zorba teyzesi, eniştesi ve kuzeninden, küçümseyici gözlerin yargılayıcı bakışlarından uzaklaşması ile tanıştığımız bu yepyeni dünyadaki yolculuğumuz tıpkı Oz Büyücüsündeki hortum ile Kansas’tan ayrılan Dorothy’ninkine çok benziyor. Nitekim yazarın kurduğu büyülü atmosfer okuru kendine çekiyor. Geldiğimiz bu yeni dünyada attığımız adımlarda biraz sendeleyip gördüğümüz şeylere inanamıyoruz. “Hagrid, galiba bir yanlışlık yaptın. Ben büyücü olamam.” (Rowling 58) diyen Harry gibi bu şaşkınlığımız kısa sürüyor. Büyünün kendi hayatlarımıza nasıl bir kolaylık, gizem ve renk katacağını düşünürken buluveriyorsunuz. Zaten bundan sonra da günlük hayatımızda bizi üzen ve sıkan her şey gözümüze Harry’nin “Ona hokkabazlık öğretmesi için kafadan çatlak sersem bir ihtiyara para mara veremem.” (Rowling 59) diyen ancak konuşmaktan öteye gidemeyip sonunda Harry’e engel olamayan Vernon eniştesi gibi gözüküyor. Bu açıdan başta ben de olmak üzere yazarın çocuklara ve gençlere amaçlarından hiç yılmadan, kararlı bir şekilde hareket etmeyi öğütlediği görür gibi oluyoruz satır aralarından. İçine girdiğimiz doğaüstü dünyanın bu kitaplarda olduğu gibi canlı resmedilmesi, Hogwards’daki karakterlerin gerçek bir okulda görebileceğimiz insanlar olması ve ana 2 karakterimizin her birimiz ile özdeşleştirebileceğimiz yapısı belki de geçenlerde yapılan bir bilimsel araştırmanın da tespit ettiği gibi Harry Potter kitaplarını okuyan çocukların, okumayanlara göre empati yapmaya daha yatkın olmasını sağlıyordur. Okuyan herkesi sarmalayan bu dünya fantastik ögeler çıkarılınca aslında hepimizin okulu gibidir. Bana göre Harry’nin derdine ortak olan, onun kaçıp kurtulduğu sorunları kendi sorunuymuş gibi benimseyen, onun yüzleştiği kötü insanlara karşı onunla göğüs geren çocuklar, gerçek dünyada da kendilerini başkalarının yerine koyup onları anlayan insanlar oluyorlardır. Herkesin kendisiyle özdeşleştirebildiği bir karakter dedim Harry için. Bu yüzden okurun cinsiyetinin, ırkının, yaşının, geldiği kültürün herhangi bir önemi olmuyor bu kitabı okurken. Bana göre bu kitabın da vaat ettiği en büyük sihir bu. Her kesimden insanın düşüncelerini bir mercek işlevi gören Harry’nin bakış açısından geçirip tek bir nokta üzerinde, içinde barındırdığı mistik dünyadaki kötü adamaların üzerinde, odaklıyor. Her okurun zihnini birbirine bağlayan böyle bir anlatının kötü karakterleri de insanları büyücülerden daha düşük bir sınıf gören, saf kan olmayanların ve insanların, büyücülerin o efsunlu dünyasında yeri olmadığını düşünen karakterler. İşte bence tam da bu yüzden bu anlatı evrensel bir boyut kazanıp sınırların önemli olmadığı bir atmosfer kuruyor. Serinin her bir kitabı kurulan dünyayı bir boyut öteye taşırken, bana her şeyin mümkün olduğu bir dünyaya girme fırsatı tanıdı. Kendimi her seferinde yeni bir maceranın içinde bulurken günlük hayatın çilesinden uzaklaştım aynı zamanda. Harry bana gerçek dünyada sihrin var olabileceğini gösterdi. Her ne kadar imkansız gibi görünse bile bir kişinin hedeflerinden sapmadığı sürece her şeyi gerçekleştirebileceğini, birbirinden çok farklı gibi görünen insanların bile belli düşünceler etrafında toplanabileceğini ve bazı durumlar karşısında tek yürek olup var güçleriyle mücadele edebileceğini gösterdi. Bütün bunları düşününce gerçek büyücün Harry’nin yaratıcısı, J.K.Rowling olduğu kanısına vardım. Bu kitapların yılların bile eskitemeyeceği, sadece benim kuşağımın değil gelecek nesillerin de değer vereceği bir seri olduğunu düşünüyorum. Kaynakça: Rowling, J.K. Harry Potter ve Felsefe Taşı. İstanbul: Yapı Kredi Yayınları, 2001. Baskı. Volkan Balcı ÇOCUKLUK VE MASUMLUK Beyin olanca gücüyle ilerlerken, cinsel sistemlerin korkunç etkinliği daha uykuda olduğu için çocukluk, hayatımız boyunca özlemle geri dönüp baktığımız masumiyet ve mutluluk dönemi, hayatın cennetidir, kayıp cennet. Arthur Schopenhauer Eğer bir dilek hakkım olsaydı, dileyeceğim şey çocukluk günlerime dönmek olurdu şüphesiz. Çocukluğumdan hatırladığım salondaki koltukta, battaniyeye sarılmış bir şekilde annem ve babamla birlikte o zamanlar bayıldığım yarım ekmek tavuk döner yiyip favori dizimiz En Son Babalar Duyar’ı izlediğimiz o görüntü aklımın bir köşesine kazınmış bir halde duruyor, unutamıyorum zaten unutmak da istemiyorum. Çocuk olmak çok güzeldi çünkü, çevreden bir beklenti yoktu, bu beklentinin yarattığı stres zaten hiç yoktu, tüm günlerim oyun oynayarak, sevilerek geçiyordu. Bunların yanında en çok özlediğim bir başka şey ise her çocuğun sahip olduğu masumluk olsa gerek. Çocukluk deyince aklıma ilk olarak masumiyet geliyor, birçok kişinin de benimle aynı görüşte olduğuna inanıyorum; çünkü sorulan sorulara aklına geleni herhangi bir filtrelemeye ihtiyaç duymadan cesurca söyleyen; entrikaları, kötülükleri, hayatın adaletsizliğini bilmeden her şeyi tozpembe sanan küçük insanlardır çocuklar. Onlara göre yemeklerini bitirmezlerse kalan yemekler arkalarından ağlar, aileleri onların yaptığı kötü şeyleri kuşlar yardımıyla öğrenir, dişleri çıktığında diş perileri yastıklarının altına para koyar onlar için. Petek Halman ve Anıl Helvacı tarafından yazılan Ben 5 Kere İyilik Yaptım!: Çocuklardan Büyüklere Ders Kitabı da masumiyet timsalleri işte bu çocukları, sorulan sorulara karşı verdikleri masumane cevaplarla anlatan başaralı bir kitap. Volkan Balcı Kitabın adından da anlaşılacağı gibi Ben 5 Kere İyilik Yaptım!: Çocuklardan Büyüklere Ders Kitabı, büyükler için eğitici bir kitap. “Barış nedir?”, “Ayrılık nedir?”, “Kötülük nedir?” gibi sorular sorulmuş çocuklara ve verilen cevaplar bir kitap olarak derlenmiş. Bu sorulara verdikleri cevapların her biri insanı ister istemez düşünmeye itiyor. Mesela, altı yaşındaki bir kız “Ayrılık nedir?” sorusuna şöyle cevap veriyor: “Çok uzakları aramak demektir.” Açıkçası bana bu soru yöneltirse “Küsmelerinden veya bir zorunluluktan ötürü iki veya daha fazla kişinin artık bir arada olmama durumu,” gibi sıkıcı bir cevap vermek gelir içimden. Üstelik benim tanımım iki insanın zıt düşmesi, birbirine kızması gibi olumsuz bir olasılığı da göz önünde bulunduruyor ayrılık sorulduğunda; minik kızın tanımı ise ayrı düşülmüş kişiye ulaşma isteği üzerine kurulu. Bu küçük örnek bile –her ne kadar yaşım dolayısıyla tam bir büyük sayılmasam da- bir büyük ile çocuğun düşünüş sitemlerini ve farklarını açıklamak için yeterli. Kitabın eğitici yanı da bu farklardan çıkıyor zaten: Kitapta her sorulan soruya çocuklardan daha sıkıcı ve kalıp cevaplar veren ben, “Bir zamanlar ben de çocuktum ve bana da bu sorular sorulsa aynen böyle cevap verirdim, şimdi ne değişti?” diye düşünmeden edemedim. Ardından bu durumun çok trajik olduğunu anladım; çünkü iki farklı yaşta iki farklı cevap vermemizin nedeni masumiyetimi kaybetmemiz, içimizdeki iyiliğin ve hoş duyguların kaybolması sanırım. Bu durum trajik çünkü şimdi bu cevapları veren çocuklar da yıllar sonra masumluklarını kaybedip daha sert ve hayatın geçekleriyle dolu bizim şu an verdiğimiz gibi cevaplar vermeye başlayacaklar çok büyük ihtimalle. Velhasılıkelam, “Çocukken nasıl düşünüyorduk?”, “Çocuk olmak nasıldı?” gibi sorulara cevap bulmak istiyorsanız Ben 5 Kere İyilik Yaptım!: Çocuklardan Büyüklere Ders Kitabı acilen okumanız gereken kitap. Hep derler ya içinizdeki çocuk ölmesin diye, onu sadece şen şakrak olmaya devam et emri gibi algılardım; ama şu an, içimizdeki çocuğun ölmemesi ile Volkan Balcı masumiyetinin de devamlılığının sağlayacağına inanıyorum; çünkü bence şen şakraklıktan çok masumiyet, çocukları daha iyi anlatıyor. İçinizdeki çocuğun ölmemesi dileğiyle! İlke Selin KARA 21602919 YARIM EKMEK ARASI HELVA Üniversite servisinden Emek durağında inip 4. Caddenin sonuna kadar 2-3 kilometre yürüyerek eve ulaşırdım. Yürürken insanları izlemek beni farklı duygulara iterdi. Dükkânının önünde müşteri beklerken keyifle tavla oynayan esnaf, arabasının arkasına alışveriş poşetlerini sığdırmaya çalışan lüks araçlı, güzel giysili hanımefendiler, sokak sokak gezmekten ayakkabıları oldukça yıpranmış seyyar ayakkabı boyacıları, en çok da bakkalda yarım ekmek arasına az helva koyduran inşaat işçileri... Sonra onların sanki bir ayindeymiş gibi kalıp tahtalarıyla yakılmış ateş etrafına dizdikleri bardaklar, şeker kabı, en ucuzundan bir sigara paketi, islenmiş alüminyum çaydanlık etrafında halka yaparak oturuşları ve su bardağına doldurulmuş bol şekerli çayın eşliğinde nasırlı elleriyle ağızlarına götürdükleri yarım ekmek arası helva. O akşam annem ve babam “Artık bizim de ev alma zamanımız geliyor, biraz birikmişimiz var, bir kredi çeker, kiradan biraz fazla olacak ama hem kira öder gibi öder hem de kendi evimizde oturmanın huzurunu taşırız.” dediler. Ders kitaplarından başımı kaldırdım, gülümsedim. O hafta sonunu ev bakmak için planladılar. Sevinmedim dersem yalan olur aslında. Paramız yeterince var mı bilmiyorum ama dubleks daire olsun istiyordum. Hafta sonu inşaatı süren evleri gezmeye başladık. Annem ve babam dubleks daire isteğimi bildiklerinden bu tür yapılara bakıyorduk. Önümüze düşen inşaat sahibi veya yetkilisi, katları gezdiriyor, evin nasıl iyi malzemeyle yapıldığını, işçilerinin ve ustalarının nasıl tecrübeli olduğunu, ev almanın çok kârlı bir yatırım olacağını anlatıp duruyordu. Ben ise bu konuşmaları fazla dinlemeden hemen evin üst katına çıkıyor, kendi odamı belirliyor, duvara asacağım posterlerimi, dinleyeceğim müzikleri düşünüyor, arkadaşımla nasıl özgürce mesajlaşacağım bir mekân olduğunu hayal edip başka dünyalara dalıyordum. Biz her inşaata girerken kum eleyip harç karıştıran, çimento torbası veya tuğla taşıyan işçiler görevlinin bir el hareketiyle oldukları yerde duruyor, apartmana girene kadar kımıldamıyor, rahatımızı bozmuyorlardı. Anlaşılan görevli tarafından önceden öğütlenmişlerdi. Beş on ev gezdikten sonra bu piyasa hakkında ayrıntılı bir fikre sahip olmuştuk. Annem ve babamın her akşamı evleri kıyaslayarak, parayı denkleştirmek için hesap yaparak geçmeye başlamıştı. Birkaç haftayı alacak bir süreç gibiydi. Yine bir gün servisten inip eve doğru yürümeye başlamıştım. Aklıma annemle babamın benim isteklerimi gözeterek üzerinde en çok durdukları, üst katta ve dubleks olan evin önünden geçmek geldi. En fazla beş dakika uzatırdı yolumu. İnşaatın olduğu sokağa girdim. Hâlâ yapılmakta olan ev sokağın sonunda olmasına karşın uzaktan dahi görünüyordu. Sıra dışı bir durum vardı sanki. Evin önü her zamankinden daha fazla kalabalıktı. Biraz şaşırmıştım. Eve yaklaştığımda işçilerin bir şeyin etrafında toplandıklarını, kiminin telaşla telefon ettiğini, kiminin yere çöküp sessizce ağladığını gördüm. Üzücü bir şey olmuştu anlaşılan. Oradaki bir işçiye çekinerek sorduğum soruya aldığım cevapla beraber işçilerden birinin inşaatın çatısından düştüğünü öğrendim. İşçi, verdiği cevabın ardından şunu ekledi: “Altı yaşında, kara gözlü, ilkokula yeni başlamış olan bir kızı var.” Düşen işçi hareketsiz ve nefessiz şekilde yerde yatıyordu. Kalabalığı yararak baktım ona. Alnında zor bir yaşamın derin çizgileri, elleri harç karmaktan, tuğla taşımaktan nasırlaşmış, irileşmiş. İnce, zayıf bedeni uyur gibiydi sanki, göz çukurları ıslak, dudaklarında acıyla karışık bir tebessüm ve kıpkırmızı kan. Yapacak bir şey yok gibi görünüyordu. Kuş kadar özgürdü yerde yatan beden. Kurtulmuştu yaşamın ağır yükünden. Başına toplanan işçiler onda kendi kaderlerini görüyor gibiydiler. Kimi kaskatı kesilmişti kimi kurtarma telaşından sağa sola koşuşturmakta kimi de sessizce harç kalıntılarının üzerine göz yaşlarını akıtmaktaydı. Koca koca insanların göz yaşını bu kadar yakından görmemiştim şimdiye dek. Yaşamın tüm yükünü omuzlarında taşır gibi hüzünle dolu gözlerden düşen damlalar bir kurşun gibi işliyordu sol tarafıma. Çöktüm olduğum yere. Umurumda değildi pahalı giysilerimin kirlenmesi. Umurumda değildi kremli yumuşak ellerimin harca bulaşması. Dizlerimin üzerinde doğrulurken tutmak istedim nasırlı ellerinden, göz çukurlarına dolan yaşları silmek istedim mendilimle, kaldırmak istedim ayağa, yepyeni bir umutla kaldığı yerden devam etmesini istedim yaşamına. Dubleks evde oturmak ha! O karılan harçlara alın terinin nasıl karıştığını, o duvarların nice bedenlerin sömürüsü üzerinde karısına, çocuğuna hasret kaç gece geçirilerek yükseldiğini düşünememek, “yatağından zorla ayrılmış ırmağın suyunun ağlayabileceğini” (Behram) düşünmemek ... Ambulans geldi sonunda. Müdahale ettiler, uğraştılar, damar yolu açmaya çalıştılar ve kendini memleketinde yabancı hisseden kalbe masaj yaptılar. Her şey boşunaydı. Sedyeye aldılar, üzerine beyaz bir bez örttüler. Kara, kapkara bir yaşamın çirkinliğini gizlercesine. Ambulansın acı çığlığıyla akşama doğru dönmeye başlayan günün alaca karanlığında yitip gittiler, bembeyaz örtüye sarılı sonlanmış bir yaşamla. Kalanların tek tek kara gözlerine baktım, kederli yaşamlarına bir yerinden girmek istedim. “Göz yaşlarına karıştım” (Behram) sele kapılmış ince bir dal gibi, yitip gittim alın çizgilerinde yoksulluklarının. “Paydos” dedi patron. “Yarın altıya kadar”. “Yarın altıya kadar “ağlama hakkınız” (Behram) var.” der gibiydi. Ayrıldım oradan. Adımlarım yavaşlamıştı. On günlük işçi yevmiyesine denk markalı ayakkabılarım kurşun gibi ağırlaşmıştı sanki. Dubleks ev, “göz yaşlarını” (Behram) saklayan nasırlı eller… Para, kredi, banka, yarım ekmek arası helva, islenmiş alüminyum demlik, beyaz örtü ve belki de kırmızı kaplı defter, pembe kokulu silgi ve çiçek desenli entari getirme sözü verilen kara gözlü küçük kız. Altı ay geçti, hâlâ ev bakıyoruz. Ama önceliğimiz değişmişti. Artık emek sömürüsü yapılmayan, “ağlatmanın” (Behram) unutturulduğu inşaatlarda “ağlamayı unutmuş” (Behram) işçilerin duvarlarını yükselttiği bir daire arıyoruz. Bulabilir miyiz, orasını ne annem ne babam ne de ben bilmiyoruz… ---------------------- Esinlenilen şiir: Behram, Nihat. «Gözyaşının Çağrısı.» Behram, Nihat. Şiirözü 3. İstanbul: Everest Yayınları, 2016. 43-47. Cağaloğlu. Emre Can YARARTURK 101-60Neşe ÇETİNER16.12.2014İnsanın Kendisine YabancılaşmasıYaşadığı olayları tüm saflığı ve gerçekliğiyle anlatma konusunda usta olan Franz Kafka, Şato ismini verdiği eserinde de tüm insanlığın başlangıcından itibaren karşılaştığı bir problemi kendine has öyküleştirme metoduyla okuyucusu ile buluşturmuş. Üzerinde yaşadığımız dünyada ister istemez bir şekilde otorite terimiyle karşı karşıya kalırız. Kimi zaman ezilen, kimi zaman da ezen sınıfta yer alırız. Fakat her zaman bu sistemin bir parçası olmaya mahkûmuzdur, genellikle de ezilen tarafta. Hayat dediğimiz bu dünyaya ayak uydurmak için rollerimizi unutup yaşadığımız şehre, sahip olduğumuz benliğe yabancılaşmak zorunda kalırız. Tam da bu noktada Kafka’nın eserinde kadastrocu rolünü üstlenmiş Bay K. tüm bu anlattıklarımı geniş bir şekilde, çok farklı bir açıdan okuyucunun hayal gücünde canlandırıyor.Eserimiz Bay K. nın bir köye, kadastrocu olarak bir şatoya atanmasıyla başlar. İlk günlerinde köye yabancılık çektiği için ve çevreyi tanıma amacıyla karakter keşfe çıkar. Bu keşfin asıl amacı tabii ki de şatoyu görme, çalıştığı kişiyi tanıyıp buradaki rolünün ne olduğunu öğrenmektir. Köylülerden yardım istese de kendisine bir rehber bulamaz. Ne yaparsa yapsın hiçbir şekilde ne şatoya ulaşabilir ne de çalıştığı insana. Koca görkemiyle hep bulutların ve bir sis perdesinin arkasındadır şato. Bu nedenle bir çıkar yol aramaya çalışır çünkü zaman ilerledikçe kendisini, ne meslekle uğraştığını, sahip olduğu yetileri kaybetmeye başlar. Evet, bir bünye altında çalışıyordur fakat ortada “şununla uğraşıyorum” diyeceği, gösterebileceği hiçbir şey yoktur. Bu konuyu günümüze uyarladığımızda, Bay K. topluma karışmış, sınıfını bilmeyen, otorite altında ezilmiş insanlardan birisine benzetilebilir. Günü Emre Can YARARTURK 101-60Neşe ÇETİNER16.12.2014çıkarabilme uğruna kendini farklı şehirlere sürükleme ve bu şehirlerde benliğini kaybetme ihtimaline rağmen, çoğumuz ya da çoğumuzun ailesi bu oturmuş otorite sistemine uymak zorunda kalır. Eğer halk sınıflandıracak olursa, dünya nüfusu göz önüne alındığında bir gerçek var ki çoğunluk alt ya da orta sınıf insanlardan oluşmakta. Bu yüzden otorite sisteminin varlığı kendisini birçok toplumda ve medeniyette hissettirir ve otorite yüzünden kaynaklanan insanların karşılaştığı ezilme psikolojisi, kendilerini daha iyi bir statüde hissetmeleri için benliğinden vazgeçer, kendisini unutur ve düzenin bir parçası olurlar. Romanda da Kafka nın bize Bay K örneğiyle vermek istediği mesaj da bu olabilir. Kendisi kadastrocu ama atandığı köyle, şatoda mesleğine ait bir rolü olup olmadığı belli bile değildir. Bu nedenle başka işler yapmaya çalışır ve okulda hademelik yapmaya başlar (sisteme karşı gelemeyip ait olmadığı rollere bürünme). Bu noktaya geldikten, kendine yabancılaştıktan sonra da tekrar kendini aramaya çalışır Bay K. Kendini tekrar keşfetmek ve para kazanmak için sattığı vücudunun kime ait olduğunu öğrenmek için elindeki en iyi kartını oynar: Şato beyinin metresi Freida. Freida’yı kullanarak ana amacına ulaşmaya çalışan Bay K. hiç beklemediği bir şeyle karşılaşır. İstediği gerçeğe ulaşmaya çalışırken istemediği bir aşkın kurbanı olur ve Freida ya âşık olur. Böylece hem yaşadığı çevreye hem de kendi benliğine ulaşamayıp, gerçeği terk edip kendini realizm dışında bir soyutluğa bırakmıştır.Özetle, Franz Kafka nın Şato adlı eserinde tüm dünya üzerinde ortak olan bir probleme parmak basıyor: Otorite altında ezilen insanların toplum içindeki rollerini unutup kendilerine yabancılaşması ve sistemin bir parçası olması. Fakat otorite mantığını öylesine hikâyeleştirip romanda bizlerle buluşturuyor ki çoğumuz “içinde yaşadığımız bu gerçeği hiç bu kadar derinden hissetmemişiz” diyebiliyoruz. Belki otorite sisteminde ya da kişilik olarak ezilenseniz bu durum tamamen sizden ve sizin gibilerden kaynaklanıyordur. Bunun nedeni Emre Can YARARTURK 101-60Neşe ÇETİNER16.12.2014bireysel olarak sahip olduğumuz değerlerin farkında olmayışımız ve sahip olduğumuz potansiyele kendimizi inandıramayışımızdan kaynaklanmaktadır. Düşünüldüğü zaman kimsenin kimseden üstün olmadığı açık bir gerçektir fakat nedense biz bunu göremeyecek kadar at gözlüklerimizle geziyoruz dünyada. Bu noktada yazar bu bilincin farkındalığını tekrar hatırlatıyor bize. Bunların sonucunda da kitap için “otorite sisteminde ezilen insan olduğumuzu yüzümüze vuran” realist politik akımın temsilcisi niteliğinde yazılmış ve kişi olarak sahip olduğumuz gücün farkına varmamızı sağlayan bir eser olduğu savunulabilir.Kaynakçahttp://blog.milliyet.com.tr/sato--franz-kafka--inceleme/Blog/?BlogNo=424221http://www.kafkaokur.com/2013/03/iktidar-ile-bireyin-burokrasiden-dogan.htmlDeniz YAPICI 21302047 TURK 101-30 Aslı UÇAR AYNADA GÖRDÜĞÜM Mine Söğüt’ün yazdığı ve Bahadır Baruterin’in resimlediği Deli Kadın Hikayeleri adlı öykü derlemeleri bir kadının kendini hissedebileceği ve bir erkeğin kadını anlayabileceği bir kitaptı bana göre. 21 tane kadının bıçak sırtındaki hayatlarını betimleyen yazar anlamı o kadar derin kelimeler kullanmış ki okurken korku ve dehşet duyuyor insan. Öyküdeki zavallı kadınların kafasında geçenler ve yaşadıkları kabusların anlatıldığı bu kitapta kullanılan resimler sizi iyice içine çekiyor o dehşetin. Sanki o gözler size bakıyor, sanki acısını haykırmak ister gibi çığlık atıyor sessizce o resimler. Kadının yaşadığı acıyı daha iyi hissettirecek başka bir kitap ya da başka bir resim var mıdır acaba? Beni en çok etkileyen ve açıkçası korkutan öykülerden birinin içindeki bu resimdi. Resme bakıldığında birçok anlam çıkartabilir insan ama öyküde bahsedilen ve bu resmin anlattığı şey çocuğunu öldüren bir anne… Hangi kadın ya da anne ne yaşar da bu düzeye gelir ruhu? Ona kimler neler yaşatmıştır da böyle kararır ruhu? Var mıdır acaba bunu yapanın gerçekten bir ruhu? Yıllar boyunca her yerde her ülkede kadına şiddete karşı durmak için sloganlar atıldı, vakıflar kuruldu, yardım eden insanlar atıldı ortaya. Hepsi el ele tecavüze uğrayan gencecik masum kızları (Özgecan Aslan), dayak yiyip ezilmiş eşleri, tacize uğrayıp konuşamayan kadınları korumak için birleşti. Ama kimi neyden koruduklarını bilemedi belki de çoğunluğu. Belki de çoğu onların içinde neler yaşadığını bilmedi. İşte yazar herkesten farklı düşünüp onların kararmış ruhlarını, incecik bir ipin üstündeki hayatlarını ve kana bulanmış ellerini anlatmış. Bu resim ellerini kana bulayan bir kadının resmi… Bu resimdeki kadın şiddetlerin en büyüğünü yaşamış bir kadın… Bu resimde ki kadın şiddeti kendine yaşatan, acısını kendine çektiren, kendini taciz edip, kendine tecavüz eden bir kadın… Bu kitabı okurken tüylerimi diken diken yapan bu resim bambaşka bir bakış açısı verdi bana. Başkasından gördüğü şiddete hayır diyemeyen bir insan kendinden gördüğü şiddete nasıl dur der diye düşündüm. İçinin neden ve nasıl kararmış olabileceğini düşündüm. Neredeyse her gün 3.sayfada gördüğümüz o haberleri geçirdim gözümün önünden. “ Ağladığı için bebeğini küvette boğdu, çocuğunu çamaşır makinesinde boğdu, bebeğini bıçakladı…” Şu haberleri okumak kadar iğrenç bunları yazmak. Bir kitap yorumundan farklı olabilir yazdıklarım fakat bu kitabı okumak bana bunları hissettirdi. Kitabı beğenip beğenmediğime bile karar veremezken bunu yorumlamak tuhaftır belki ama konu kadına şiddetken hele de kadının kendine yaptığı şiddetken çok zor bir kitabı sevmek benim için. Ressamın yaptığı resimler o kitabın içinde olmasa belki de bu kadar yaşamazdım bu öyküleri. Çok tuhaftır ki o resimlere bakıp o öyküleri okuyup kendi deliliğini düşünmüyor değil insan. Hatta şükrediyor iyi ki o uçurumun kenarındaki ruhlardan birisi değilim diye. Kendi haline sevinmek mi daha insancıl bir hareket yoksa okuduklarına üzülmek mi bilemiyorum. Belki de aynaya bakmalıyız ilk önce… Kendi ruhumuzu tartmalı, gözlerimize bakıp sormalıyız ben kimim, deli miyim diye? Bir sürü cevap gelir bence karşıdan ama kimse hissedemez o şiddeti görmediyse. Üzülür ilk başta kendine, sonra durgunlaşıp o kıvılcımı görür gözlerinde. İşte o kıvılcım başlatır yangını. Ya kendine ya başkasına yaparsın şiddetini ya da izin verirsin sana yapmalarına. Çıkmaz sesin ufacık bir kuşun sesi kadar bile. Sonra da yazarın anlattığı kadınlar gibi ölmek ve kurtulmak istersin. Bu kitap bana bunları yazdırdı… İnsan iyi hissetmiyor kendini. Ufacık bir farkındalık bile yardım edebilir şiddet gören o kadınlara. Bu kitabı okumak yaratabilir belki o farkındalığı… Deniz İşgenç 21302375 Türkçe101-39 1984 ve George Orwell’in Yanlış Anlaşılması 1984 romanı, George Orwell’in 1947-1948 yılları arasında yazdığı ve gerçek adı “Avrupa’daki Son Adam” olan distopik bir kitaptır. Kitaptaki olaylar Okyanusya adı verilen ve tam olarak neresi olduğu belli olmayan bir ülkede geçmektedir ancak ada ülkesi olduğu bilinmektedir, çoğu ütopya kitaplarındaki gibi. Zaman ise kitaba adını veren yıl olan 1984 yılıdır. Olaylar belirli bir sırayı takip etmektedir ve geçmiş olaylar geleceği etkiler. Kitapta temel olarak üç karakter bulunmaktadır: Winston, Julia ve O’Brein. Başkarakterimiz olan Winston, Doğruluk Bakanlığı’nda çalışan sıradan bir insanken düşünmeye başlamasıyla olaylar sarpasarar. İlk başlarda yanlış izlenimler oluşturduğu Julia ile beraber zaman geçirir, gizli yerlerde sevişir ve bol bol “düşünce suçu” işler. Beraber Winston’ın ilk defter aldığı antikacının üstündeki evi tutarlar ve burada zaman geçirmeye başlarlar. Kendileri gibi düşünce suçu işlediğini düşündükleri O’Brein ise bu ikiliyi tuzağa düşürür ve ahlak polisine yakalatır. 1 Kitabı bu kadar yüzeysel özetledikten sonra asıl değinmek istediğim nokta olan George Orwell’in kitabı yazma amacına gelelim. George Orwell, İkinci Dünya Savaşı’nın içinde yer almış ve hatta cephede bile savaşmış bir yazardır. Birçok insan onun sosyalizmi sevmediğini ve kitaplarında sosyalizmi yerdiğini söyler. Bu nedenden ötürü 1984 romanının bir sosyalizm eleştirisi olduğunu savunmaktadır. Bu düşüncenin yanlışlığı aslında kitabın içinde yatmaktadır, şöyle ki George Orwell’in eleştirdiği asıl nokta sosyalizm rejiminin yanlışlığı değildir; onun yanlış ellere düşmesidir. Sosyalist rejimlerde temel, insanların eş, adil ve özgür olmasıdır, ancak 1984’te açıkça görmekteyiz ki sosyalizm adı altında bir sınıfın oligarşik yönetimi hayat bulmaktadır. Kendilerini de “Büyük Birader” adı arkasında gizlemekte olan bu sınıf, Büyük Birader’i de korkutucu ve disiplin sağlayıcı güç olarak kullanırlar. Kitabı ikinci kez okuyuşumda Büyük Birader, bana daha çok günümüzdeki tanrı gibi gelmiştir. Belki vardır, belki yoktur kimse bilemez ancak devletin tepesindeki sınıf kendi çıkarları uğruna bunu kullanmaktadır. 1984’ü okuduktan sonra George Orwell’in Hayvanlar Çiftliği akla geliyor. Yine o kitaptaki domuzların insanları devirdikten sonra kanunlarla herkesi eş kılmaları ancak 2 sonrasında gücü kendi ellerinde toplamalarını ve sosyalizmin yine oligarşiye/diktatörlüğe dönüşümünü anlatmaktadır. George Orwell bize sosyalist rejimin yanlışlığını değil, onun uygulanmasının nasıl zor olduğunu ve yolundan ne kadar kolay sapabileceğini göstermektedir. 1984’ü hatırlayalım, insanların eşitlik ve adalet adı altında, devlet için çalışma bahanesiyle sömürülmesini çarpıcı şekilde anlatılmamış mıdır? Okyanusya’nın sosyalizmle yönetildiğini iddia edip George Orwell’in sosyalizm düşmanlığı sebebiyle böyle bir kitap yazdığını söylemek pek akıl kârı olmaz. Kitabı gerçek hayata yakın bir şekilde uyarlayabiliriz. Okyanusya’yı yönetenlerin veya Büyük Birader’in Stalin, Okyanusya’nın da Sovyet Sosyalist Cumhuriyetler Birliği olduğunu düşünebiliriz. Stalin dönemindeki rejim sosyalizm-komünizm olarak geçmektedir ancak bu ne kadar doğrudur? Büyük Birader’in emrinden çıkamayan insanların, yani halkın, iktidar ve üretim unsurlarını ellerinde bulundurduklarını söyleyebilir miyiz? İnsanların yapmaları gereken görevin toplumun ortak fikir ve kararlarından değil de bir sınıfın çıkarlarından geldiğini görmüyor muyuz bu kitapta? Tüm bunlardan sonra George Orwell’in sosyalizm eleştirisi yaptığını değil sosyalizmin uygulanmasındaki sıkıntıları ve gücü eline geçiren sınıfın ülkeyi kendi çıkarlarıyla yönettiğini konu aldığını düşünmekteyim. Sosyalizm eleştirisi yapan insanların ise gerek sosyalizmi tam kavrayamadıkları gerekse George Orwell’i anlayamadıkları kanısındayım. Toparlamak gerekirse Orwell, bize sosyalizmin yanlışlığını göstermek niyetinde değildi, onun insanlar için fazla saf olduğunu göstermek istedi kanımca. Baskıcı rejimlere cephe alan Orwell’in döneminin en baskıcısı olarak tanınan SSCB’yi temel alarak bu kitapları yazdığını düşünmekteyim. Siyasetle ilgilenen her bireyin Orwell’in kitaplarını okuması gerektiğini sonrasında da savundukları rejimin unsurlarını tekrar hatırlamalarını tavsiye ediyorum. Kaynakça http://tr.wikipedia.org/wiki/Bin_Dokuz_Y%C3%BCz_Seksen_D%C3%B6rt 3 Yeşim Yıldız AŞK VE YALNIZLIK limitsizblog.com/askta-mutsuzluk/ Bazı insanların en büyük korkusudur yalnız kalmak. Benim için ise her insanın kendini tanıma sürecinde çıkması gereken bir yolculuktur bu. Yalnız kalınca düşünecek çok zamanım olur. İnsanları ve toplum içinde yaşamanın getirdiği tüm sorumlulukları geride bırakıp iç sesimle baş başa kalmanın hayalini kurarım. Hayatınızın zor anlarında istediğiniz tek şey de bu olmaz mı? Bu hayat denen akış içinde insanlar canımızı yakar, sorumluluklardan ve üzüntülerden kaçmak isteriz. Böyle durumlardan yalnız olmak iyi bir tercih gibi gözükür. Benim yaptığım gibi size de nefes aldıracak küçük kaçamaklar yapmanızı öneririm. Tıpkı Semih Gümüş’ün Belki Sonra Başka Şeyler de Konuşuruz adlı kitabındaki Sinan gibi bir şeylerin üstesinden gelebilmek için bu maceraya atılmak gerekiyor bazen. Ne yazık ki herkes benim gibi geçmişe yapılan yolculuklardan keyif alamıyor. Sokakta yürürken yanımdan geçen insanların neler yaşadığını bilemem. Bu yüzden yalnızlığı herkesin farklı bir şekilde yorumladığını düşünüyorum. Mutlu bir ailenin içinde büyümeme rağmen yalnız bir hayatın hayalini kurardım. İstediğimi yapabilme imkânını ancak o zaman bulabilirim diye düşünüyordum. Üniversiteye başladığımda da yeni arkadaşlarım oldu. Kendimi hiçbir zaman tam anlamıyla yalnız hissetmedim. Bu yüzden yalnızlık, çok bunaldığım anlarda yapılan küçük kaçamaklar olarak kaldı. Adeta bir terapi görevi görüyorlar ve ben yenilenmiş olarak hayatıma devam ediyorum. Sinan’a yolculuğunda eşlik edebilmek isterdim. Doğadan koparılmış ve değişmeye başlamış insanoğlunun doğaya dönüşü… Ne kadar isterdim insanlarla beraber betonlar arasında bir hayat yerine ağaçlarla birlikte yaşamayı. Tabii, şimdiye kadar elde etmek için çabaladığım şeyleri bırakarak bu yolculuğa çıkmayı göze alamayacağım. Bu yüzden onları küçük kaçamaklar olarak tutmak istiyorum. Ayrıca onunla bu maceraya atılma isteğimizin altında yatan etkenler çok farklı. O geçmişindeki acı olaylardan kaçmak için yalnızlığa sığınmıştı ve bu benim sebeplerimden çok farklıydı. Sinan’ın hayatına birinin katılmasıyla ise yollarımız tam anlamıyla ayrıldı. Bu macera yalnızlık macerasından çıktı ve aşk hikâyesi başladı. Aşk tüm yaraları kapatır mı, sorusu oluştu kafamda. Yaşım küçük. Aşk hakkında kendim ile ilişkilendirebileceğim bir olay var yalnızca. Birinin beni sevdiğini hissetmek bana güç ve huzur vermişti. Zaten bu yüzden insanın tam anlamıyla yalnız kalamayacağını düşünüyorum. Doğası gereği insansız ve aşksız yapamaz. Sinan bu macerasında aşkı bulmayı ve yaralarının kapanmasını beklememişti. Aşkı buldu ama yaraları kapanabildi mi bilemiyorum. Bu duygu yaraları iyileştirebildiği gibi insanın canını da yakabilir, insanın mutluluk sebeplerini mutsuzluk sebeplerine dönüştürebilir. Dönüp dolaşıp aynı noktaya geliyorum. Uzun süreli yalnızlıklarda yanımda olan insanların özlemini çekiyorum, etrafım insanlarla çevriliyken de yalnızlığın. Aşka iyileşmek için ihtiyaç duyuyorsun, sende yeni yaralar açacağını bilmeden… Sosyal bir insan olduğumu hiçbir zaman iddia etmedim. Çoğu zaman iyi bir kitabı veya iyi bir filmi arkadaşlarımla dışarı çıkmaya tercih ederim. Kısacası kendimle baş başa kalmak isterim. Geçmişimi ve geleceğimi düşünürüm. Yalnızlığım bana huzur verir. Aşk konusunu ise bilemeyeceğim. Sonuçta hayatın neler getireceğini bilemeyiz. Kim bilir belki de kendimi küçük kaçamaklarla oyalarken biriyle tanışma fırsatını kaçırıyorumdur. Bu düşünce beni korkutuyor çünkü yaşlandığımda yanımda çocuklarımın ve torunlarımın olmasını istiyorum. Yine de şu an bulunduğum yerden ayrılıp Sinan’ın yolculuğuna katılabilmek isterdim. Her şeyden ve herkesten uzakta bir yaşamın hayali… Doğa ile olması gereken insanın nihayet doğaya dönüşü… KAYNAKÇA Gümüş, Semih. Belki Sonra Başka Şeyler de Konuşuruz. İstanbul: Can Yayınları, 2015. “Aşk ve Mutsuzluk.” Limitsizblog. 13 Ağustos 2015. Web. 5 Nisan 2016. Ölümü Hak Edenler İdamı destekleyen biri olarak bu kitabı kapağından seçerek okudum. Duygularımla çok fazla örtüşen bu kitapta doğru gördüğüm olgulara karşı pasif kaldığımı ve düşüncelerimi savunmadığımı fark ettim. Bu olgulardan biri ise gerçekten ölmesi gereken insanların dünyamızda kol gezdiği... Aklınıza eğer “kim ölmeyi hak eder ki ?” sorusu geliyorsa ya gözünüz bağlıdır ya da sağlıklı gözlere sahip birer körsünüzdür. Bu soruyu soran insanlar kötü anılara sahip olmayan, acı çekmeyen, ferah ve huzur içinde yaşayan insanlardır. Öte yandan ise çocuğu tecavüz edilerek öldürülen bir annenin hayatı alt üst olur. Mutluluk diye bir kavramı kaybeder, hele ki çocuğunun katil sokaklarda elinin kolunu sallaya sallaya, başkalarının çocuklarına göz kestire kestire ve güle eğlene geziyorsa… Sadece çocuklara değil de yetişkin bayanlara da tecavüz ve cinsel taciz de söz konusu. Hükümetimizin idama ve bu konuyla ilgili yargıya bakış açısı ise beni gerçekten hayretler içinde bırakıyor. Türkiye’de adalet sisteminin ne kadar aşağılık olduğunun herkes farkında fakat hiç birimizin bunu değiştirmeye gücü yetmiyor. Gücü yetenler ise günümüzde haberlerde gördüğümüz gibi tecavüz yandaşları kesiliyorlar. Halk hükümetten adalet beklerken onlar tecavüze maruz kalan çocukların tecavüzcüleriyle evlendirileceklerini söylüyor. Böylece tecavüzcüyü ödüllendirip ona saf ve küçücük bir çocuğu emanet ediyorlar. Karar alınmadan önce mağdur insanların yaşadığı acıları milletvekillerimizin de yaşamasını umarım. Birine zarar vermek sadece fiziksel olarak zarar vermek değildir. Bu suça destek olan, diğer bir deyişle katkısı bulunan insanlarda suçludur. Bu nedenle bence birine zarar veren kişi zarar verdiği şekilde yargılanmalı ki yaptığı hatayı anlasın. Eğer birini öldürüyorsan öldürülmen ya da birine tecavüz ediyorsan hadım edilmen gerekir. Bu tür kuralları getirmeyip suç oranın aynı şekilde devam etmesine göz yuman yetkililerde suçludur ve cezalandırılmalıdır. İşte bu sebepten ötürü sert kanunların gelmesini ve idamı destekliyorum. Mahkemelerde tecavüzden yargılanan suçlu sayısı mahkemelere sığmıyor. Aynı suçtan daha önce yargılanmış suçluların her seferinde kefalet parasıyla veya delil yetersizliğinden tekrar serbest bırakılması sonucunda bu sapık insanlar çocuk parkları gibi yeni sahalar bulup daha tedbirli bir şekilde yakalanmadan suç işliyorlar. Özetlemek gerekirse, suçlulara hükümet tarafından açık bir pazar sunuluyor. Ülkemizi yöneten ve aldıkları maaşı hak etmeyen insanlar tarafından karar verilen yargı sisteminin sübyancılığa müsaade ederken, idamın olmasının doğru olmadığını belirtiliyorlar. Arka çıktıkları düşünce ise Müslüman ülkesinde idam denen bir olgu olamayacağı. Konu din ise, Müslümanlıkta tecavüz yasak değil mi? 100 yıl önce Osmanlıda tecavüz eden hadım edilir, hırsızlık yapanın eli kesilirmiş. İste benim istediğim sistem bu. Medeniyetle birlikte suçlara göz yumar olduk. Tabi ki bazı suçları da objektif değerlendirmek lazım… Örneğin; eşini öldüren adamı öldüren kişiye fazla ceza verilmemesi gerektiğini düşünüyorum. Çünkü adaleti hükümet yerine kendi getiriyor. Eminim ki bu tarz bir sistem sayesinde ölüm, tecavüz ve hırsızlık ve benzeri suçlar azalacaktır. Tecavüz edip şehirden iki ila üç kilometre uzağa bedenini fırlatan insanlar dışarıda serbest ise bu yargı sisteminde bir sorun vardır zaten. Her an birinin saldırma tehlikesi olma ihtimaliyle yaşayacak kadar düşmüş durumdayız. Sadece çocuklar değil yetişkin bayanlarda sokaklarda bile tetikte geziyorlar. “ Şu adama fazla yaklaşmayayım” gibi etrafı kolaçan ederek gezen bayanların bu şekilde bakma sebepleri ise yargıya ve insanımıza güvensizlikten kaynaklanıyor. Haklılar çünkü her şekilde onlar zarar görecekler ve suçlu ya kaçacak ya da kamera kaydı olmadığı için delil yetersizliğinden serbest bırakılacak. Maalesef ki suçlular yargılandıktan sonra serbest kalıp arsızlaştığı için onları korkutacak, yapmamaya sevk edecek, olasılıkları düşündürtecek ve hayatlarının geri kalanına mal olacak bir yol lazım halkımıza. Bu yol öyle bir yol olmalı ki, suçlu mağdurun çektiği acının katlarını yaşasın. Annelerimizi, kızlarımızı ve kardeşlerimizi yedi yirmi dört bu sapıklardan nasıl koruyacağız? Liselerin önünde kendinden on beş yaş küçük kızları dikizleyenler, otobüste cinsel istismarda bulununlar ve sayamayacağım kadar fazlası sadece tek bir yolla durdurulabilir: idam… Mustafa Emin Tos Öznenin Bakış Açısı Üzerine Jean Paul Sartre 1961 yılında Roma’da bir konferansa çağrılır. Marksistlerin çoğunluğu oluşturduğu bu kitleye “öznellik” üzerine uzun bir konuşma yapar Sartre. Marx’ın, Hegel’in diyalektiğinin tam tersi olarak kurduğu diyalektik materyalizmin tartıştığı meselelerden biri olan öznelliğe Sartre tarafından bir bakıştır bu konuşma. Öznellikten ne anladığımızı kendimize sormalıyız öncelikle. Neler öznel olabilir? Hangi meseleler özneden bağımsız olmalıdır? Bana kalırsa öznenin fikirlerinden bağımsız bir konu düşünülemez. Toplumun daha düşük IQ puanlarına sahip bireyleri için “fikir” yerine genellikle “çıkar” kelimesi tercih edilir, ama bilinmez ki o insanların tek suçu kendi çıkarlarına düşünsel birer kılıf hazırlayacak meziyetlere sahip olmamalarıdır. Karar alma mekanizması için konuşacak olursak; Sartre, öznellik konusunda bize toplumun doğrularından bahseder. Eğer yeterince özgüvenli değilseniz ve kararlarınızda önceliğiniz bariz şekilde sizin iyiliğiniz olamıyorsa, çoğunluğun seçeceği davranışı uygularsınız. Çocukluktan beri insan beynine kodlanan ahlâk bunu gerektirir. Cinayet işlemek, çalmak, tecavüz etmek gibi eylemlerin yapılmaması gerektiğinin apaçıklığını bir kenara koyacak olursak; ahlâk aslında bir kısıtlamadır. Nasıl yaşanması gerektiğini değil de nasıl yaşanmaması gerektiğini söyler daima. Bize sadece yanlış yolları sunar ve bunları doğrularla berabermiş gibi göstererek bizi bir labirentin içine bırakır. Ona her içten sarılış, çıkışları kapatan yeni bir tuğla olur. Birey olmaktan çıkıp toplumdaki silik herhangi bir karartı olduğunuzdaysa sarı rengini sevmeyi, subjektif davranabilme özgürlüğü sayarsınız. Öznel düşünceyi en çok harekete geçiren konunun güzellik olduğunu çoğu insan kabul eder. Peki güzellik kavramında kişisel zevklerimize ne kadar yer var? Dikkat ederseniz güzellik anlayışı toplumla beraber evrilir. Her 10-15 yılda bir değişmekle beraber daima dünya çapında bir seks ikonu olmuştur. Televizyonla beraber hayatımıza giren bi ikonlar bizim güzellik algımızda büyük rol oynar. Marilyn Monroe bunun en iyi örneklerindendir. Onun vücuduna duyduğu özgüven sayesinde kadınlar uzunca bir süre kilolarına daha az özen gösterebildiler. Televizyondan çok öncesinde bile toplumsal düzeyde kabul gören güzellik kıstasları vardı. Mesela kilolu kadınlar kışın yatağı daha sıcak tutacakları için revaçtaymış bir zamanlar. Bazense toplum kusursuz güzellikten sıkılıp farklıya yöneliyor, Audrey Hepburn ve kalın kaşları gibi. Tüm bunlara rağmen erkeğin genetik kodunda olan tek sabit baştan çıkartıcı vardır, o da soyunu devam ettirebilecek doğurgan kalçalar. Belli başlı bölgesel istisnalar haricinde, dünyanın hemen hemen her yerinde benzer beğeniler oluşturan bir kuvvet var sanki. C. Gustav Jung’un toplu bilinçaltı teorisi burada devreye giriyor. Bizler kendi elimizle döngüler kurup kendi kendimizi mahkum etmek konusunda o kadar başarılıyız ki süper egolarımızı birleştirip kontrol edilemez bir hâle getirmişiz. Ben, öznel olduğunu varsaydığımız düşüncelerimizin birçoğunun bu kolektif bilinçaltından çıkıp gelmiş fikirler olduğunu düşünüyorum. Bu dünyadan o kadar fazla insan gelip geçti ki söylenmemiş bir söz, yürünmemiş bir yol ya da düşünülmemiş bir fikir kalmadı nerdeyse. Özgün olma şansımız her geçen gün daha da azalıyor. Özgürlük ve kendin olma kavramları birer uyuşturucudan ibaret artık. Özgür olamayacak kadar bağımlı, özgün olamayacak kadar sıradan ve birey olamayacak kadar toplumuz. Sadece kendimize ait düşünce ve beğenilerimizin olduğu sanrısı, ego mastürbasyonundan ibaret. Pek de bir önem arz etmeyen konularda düşündüklerimiz bizi tanımlamaz. Aynı zevklere sahip bir diğer insanın varlığından duyulan istemsiz rahatsızlığın sebebi de sıradanlığın yüzümüze tokat gibi çarpışıdır. Bu söylenenlerin ışığında önemli olan toplumsal zevkleri olabildiğince yukarı taşımaktır, gökyüzünü sevmek gibi hep birlikte.Kerem Serdar Ecevit Duvarları Yıkmak İnsanlar arasındaki iletişim bazlı bütün sorunların kaynağı ön yargı. Hatta ön yargı olarak adlandırmayacağımız sorunlar bile ön yargı tabanlı. Ön yargılı olduğumuz için konuşmuyoruz, konuşamıyoruz, anlaşamıyoruz birbirimizle. Birinin dış görünüşüne, görüşüne, yaşına kısacası aslında kişiliği ile alakası olmayan ama bizim öyle zannettiğimiz özelliklerine takılıp kalıyoruz. Nedense o kişi hakkında değişik düşüncelere kapılıyoruz hatta bazen ondan korkuyoruz. Ön yargılarımız arttıkça iletişimimiz zayıflıyor. İletişimimiz zayıfladıkça da toplumumuz çöküyor. Neden ön yargılıyız? Ön yargılı olmak bir içgüdü mü yoksa toplumun bize kazandırdığı bir özellik mi? Bence ikisi de. İçgüdüsel olarak bize zarar verebileceğini düşündüğümüz insanlardan uzak dururuz, çok normal bir şey bu durum. Fakat kimin bize zarar verip kimin vermeyeceğini nasıl anlıyoruz? Ön yargılı yaklaştığımız kişiler gerçekten korkmamız, uzak durmamız gereken kişiler mi yoksa toplumda yerleşmiş basmakalıplardan dolayı mı böyle düşünüyoruz? Bence ikincisi. Ben büyük şehirde büyümedim. Yani her tip insanı tanımadım. Farklı ırklardan, farklı düşüncelerden, farklı dinlerden… Tabii farklı insanları tanıyamayınca, gerçekte nasıl birileri olduklarını kendi gözlerinizle göremedikçe toplumdaki genel algı neyse onlar hakkında sizin düşünceniz de o oluyor. Genellikle de negatif oluyor bu düşünceler, bizden olmayanı dışlamaya çok alıştığımız için. Mesela Bilkent’e gelmeden önce ateist veya farklı dini görüşe sahip insanları öcü olarak görüyordum. Elimde olan bir şey değildi bu. Etrafımda hiç yoktu onlardan bu yüzden bana ne anlatılırsa onu alıyordum. Fakat buraya geldikten sonra gördüm ki hiç alakası yokmuş. Hatta tam tersi olan durumlar bile olabiliyormuş. Peki, ön yargılı olmamızın bize bir zararı var mı? Ya da genel olarak topluma? Zannettiğimizden de fazla zararı var. Bugün tartışmaların, kavgaların, anlaşmazlıkların çoğu ön yargılarımız yüzünden. Farklı bir etnik gruba mensup olan komşumuza yan gözle bakıyoruz. İnsanların sadece giyimine bakarak onlar hakkında fikir sahibi oluyoruz. Birkaçı sorun çıkardı diye zorunluluktan ülkelerini terk eden mültecilere insan gözüyle bakmıyoruz. Mesela Jafar adlı kısa filmde hastanede bir aile kızlarını bir mültecinin yanına oturtmuyorlar, uzak tutuyorlar. Sonra anlaşılıyor ki kızlarını uzak tuttukları o mülteci aslında kızlarının ilik donrü imiş. Tanımadıkları, fakat minnet duymaları gereken bir insandan hiçbir sebep yokken nefret ettiler. Sonuç ne oldu? Utandılar, kızardılar, pişman oldular… Bu kadarla da sınırlı değil ön yargılarımız. Farklı bir siyasi görüşe sahip olduğu için insanları dışlıyoruz. Sonra ne mi oluyor? Birbirimizden nefret ediyoruz. Birbirimizden nefret ettikçe kutuplaşıyoruz. Kutuplaştıkça da hep beraber bir uçurumun kenarına doğru sürükleniyoruz. Bazılarının da işine geliyor bu durum. Birbirimizden nefret etmemiz çok hoşlarına gidiyor. Sonra iç savaşlar, mezhep savaşları çıkıyor ve biz nefret ettiğimiz insanları öldürürken kendimizi de öldürüyoruz. Öldürdükçe daha da nefret ediyoruz. Aramızdaki duvarları nasıl yıkacağız? Hani şu birbirimizden nefret etmemizi sağlayan duvarlar. İlk olarak korkularımızı yenmemiz lazım. Ön yargılı olduğumuz kişiyle konuşmamız lazım. Karşı olduğumuz fikirleri okuyup anlamamız lazım. Kendimize “Neden?” sorusunu sormamız lazım. Neden ben bu insanlardan nefret ediyorum? Neden bu insanlar benim nefret ettiğim şeye inanıyor, o şekilde yaşıyorlar? Kısacası empati yapmamız lazım. Ayrıca izole olarak yaşamamamız lazım. Bir grubun bir mahallede diğerinin diğer mahallede yaşıyor olmaması lazım. Ne kadar iç içe girersek o kadar hızlı yıkarız duvarlarımızı. Sadece kendimiz gibi olanlarla arkadaş olursak hiçbir zaman “farklı” olmanın ne demek olduğunu anlayamayacağız. Yani farklı insanları tanımamız lazım. Çünkü “biz” bunları yapmadıkça “onlar” da yapmayacak ve birbirimize olan nefretimiz artarak devam edecek. 80 Darbesi mesela. Sağcılar bir yerde solcular bir yerde. Birbirlerinin aralarına girmediler. Birbirleriyle arkadaş olmadılar, olamadılar. Birbirlerini anlamaya çalışmadılar. Anladıklarında ise iş işten çoktan geçmişti. Kısacası, eğer huzurlu bir toplumda, barışın hâkim olduğu bir Dünya’da yaşamak istiyorsak başlamamız gereken yer ön yargılarımızı yıkmak. Ön yargılarımızı yıktıkça insanları daha iyi anlamaya ve onlarla daha iyi iletişim kurmaya başlayacağız. Nefretimizi bileyip, sevgimizi artıracağız. Her konuda fikir sahibi olmayı bırakacağız ve daha mütevazı olacağız. İnsanları dışlamayı bırakıp onlara değer vermeye başlayacağız. Yani “insan” olacağız. Mutlu Çelik Ta Kanarya Adalarından Bir Tatlı Gülümseme Sebebi Bu fotoğrafa baktığınızda muhtemelen ilk düşündüğünüz şey güzel bir tatil yerinde çekilmiş bir manzara fotoğrafıdır. Aslında bir bakıma öyle de denebilir; dünyanın en güzel tatil yerlerinden biri olan Kanarya Adaları'nda bir evin balkonundan çekilmiş bir fotoğraf bu. Pekçoğunuz internette görseniz belki bir on beş, yirmi saniye üzerinde durur geçersiniz ama anlamı bir başkası için çok daha büyük olabilir. Mesela Kanarya Adaları'nda yaşayan ama Türkiye'ye Erasmus programı için gelmiş ve üç aydır adasının özlemiyle yaşayan biri muhtemelen duygusal olarak çok daha yoğun şeyler hisseder bu fotoğrafa bakarken. Belki bu çok özel bir örnek oldu ama nihayetinde ihtimal dahilinde. Ben, sizin için ya da bir başkası için farklı anlamlar ifade edebilecek olan bu fotoğrafı, son yazım olmasının da verdiği güvene dayanarak biraz bencilce davranıp; bana neler hissettirdiğini, beni hangi hayallere ve hatıralara götürdüğünü anlatacağım. Fotoğrafa baktığımda hissettiğim ilk şey hiç şüphesiz, hasret. Bu muhtemelen herhangi birinizin hissettiklerinden oldukça farklı çünkü ben bu fotoğrafta palmiye ağaçlarını ya da denizi görmüyorum, bu fotoğrafa baktığımda tek gördüğüm uzun ve dalgalı saçlarını
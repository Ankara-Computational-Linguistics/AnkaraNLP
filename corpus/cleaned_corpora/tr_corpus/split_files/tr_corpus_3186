kendine bağımlılıktan ne kadar uzak olduğumuz görürüz. Ailemi, arkadaşlarımı, sevdiğim insanı çoğu zaman kendi hedeflerimin üstüne koyarım. Onlar için kendimle çelişen şeyler yapmaya başladığımı fark ettim. Bu şekilde kendi yolumu şekillendirmeme imkân olmadığını anladım.Kendine bağımlı olmak kendine giden yolu bulmaktan geçer. İnsanın kendi hedeflerini belirlemesi, hislerini tanıması gerekir. Böylece kendine bağımlı olmanın verdiği özgürlüğü hissedebilir. Önceliklerini bu hedeflerine göre belirlediğin zaman belki kısa vadede insanları kırabilirsin ama göreceksin ki hislerini dinlemenin verdiği mutluluk paha biçilmez bir huzur verecektir ve kırdığın insanlar seni bu şekilde tanıyacak, bu şekilde saygı gösterecektir.Kendi içimize giden yolu bulmak kolay olmayacaktır. Bunun sebebi insanın hiçbir zaman neyi istediğini tam olarak bilmemesi ve önceliklerini belirleyememesidir. "Acaba yapacağım bu iş beni pişman edecek mi ?" , "Gerçekten bunun bu şekilde olması mı benim için en iyi tercih" sorularıyla hareket ettiğim zaman beni mutlu edecek sonuçlara ulaştığımı düşünüyorum. Bu sorular aslında neyi istediğimi anlamamı kolaylaştırıyor ve beni hedeflerime yönlendiriyor.Kitabı okuduğum sırada TRT'de yıllar boyu programları yayınlanan "Bob Ross" aklıma geldi. Hani şu kıvırcık saçlı, içimizi ısıtan ressam amcamız. Kendimi onun yerine koydum ve fırçamı elime aldığımı düşündüm. Tuval ise benim hayatımdı. İstediğim şekilde şekillendirebilirdim onu. İstediğim göl kıyısındaki evi çizebilirdim ama elimde hangi renklerin olduğunu unutmamalıydım çünkü evimi boyarken sadece onları kullanabilirdim. Tıpkı hayatta kendi yolumu çizdiğim zaman bile her istediğimi elde edemediğim gibi. Hedeflerimizi bu mantıkla belirlediğimiz sürece hayatın bize sunduğu imkânları en güzel şekilde değerlendirebiliriz. Boş bir tuvali bir şahesere dönüştürebiliriz.( Resim 2) Sonuç olarak şunu unutmamamız gerekir. İnsanoğlunun şu dünyada geçireceği kısıtlı süreç içerisinde kendisine yapabileceği en güzel iyilik kendisi olmasıdır. Ailemiz, çevremiz mutlaka hayatımızı etkileyecek faktörlerdir, bunlardan bağımsız yaşamak imkânsızdır ancak kendi yolumuzu çizdiğimiz zaman zaten herkesin arkamızda olduğunu görürüz. Yapmamız gereken şey fırçamızı tuvale düşünerek sürmek ve bize ait o göl evini hislerimizi dinleyerek boyamak olmalıdır.ARDA SÜMER21502551KAYNAKÇA1- Jorge Bucay. Kendine Giden Yol.Epsilon yayınları, 2015Resim 1- http://i.dr.com.tr/cache/600x600-0/originals/0000000635415-1.jpgResim 2- http://az616578.vo.msecnd.net/files/2016/07/07/6360352413285937212005895955_bobbbb.jpgBir Dolap ile Hayatı Tamamen Değişen Bir Hint Fakirinin Sıra Dışı Öyküsü Adından da kolayca anlaşılabileceği üzere, konu olarak da piyasada rastladığımız çoğu kitaptan farklı olan Bir Ikea Dolabında Mahsur Kalan Hint Fakiri’nin Olağanüstü Yolculuğu, 2013 yılında Fransız ve İspanyol asıllı yazar Romain Puértolas tarafından yazılmış, 2014 yılı Ağustos ayında Can Yayınevi’nin katkılarıyla Türkçe’ye çevrilerek, biz okuyucuların beğenisine sunulmuş 237 sayfalık bir roman. Kitabın adında ve olay örgüsünde “IKEA” markasının özellikle belirtiliyor olması, okuyucuların aklına yazarın geçmişte “IKEA” markasıyla bir ilişkisi olup olmadığı sorusunu getiriyor olsa da kitap kapağının arkasındaki açıklamalara baktığımızda, böyle bir durumun söz konusu olmadığını görüyoruz. Bana kalırsa; yazar, “IKEA” gibi dünyaca ünlü bir mobilya markasını eserinin adında ve içinde kullanarak, eserinin daha çok ilgi çekmesini sağlayıp, eserini ve dolayısıyla fikirlerini daha çok kişiye ulaştırmayı amaçlamış. Nitekim; kitap kapağının da “IKEA” markasının logosuyla aynı renklere sahip olması, böyle düşünmeme neden olan başka bir sebep: “IKEA” logosu renginde bir kitap hangimizin ilgisini çekmez ki? Neyse, şimdilik “IKEA” adı meselesini bir kenarda bırakıp, sizlere olay örgüsünü kısaca anlatmak istiyorum: Yoksul bir aileye sahip olmasından dolayı kötü bir çocukluk geçiren (halası tarafından büyütülürken ailede fazlalık olarak görülmesi, İngiliz bir jeolog tarafından kandırılarak tacize uğraması) ve çocukluğunda yaşadığı talihsiz olaylar yüzünden, zamanla kendi halkını her türlü şekilde (yalan, hokkabazlık, sihir numaraları…) kandırabilen bir Hint fakirine dönüşen Ajatashatru, Fransa’daki IKEA’ya, Hintliler için özel olarak tasarlanmış çivili yataklardan almaya gider. Tabii, IKEA’da da uyanık mı uyanık Hint fakirimiz, buraya çivili yatak almak için gelmesine rağmen, kimseyi dolandırmadan duramaz. İşe onu IKEA’ya götüren taksici Gustave’a parasını hokkabazlık sayesinde vermemekle başlayan kahramanımız, mağazada almak istediği yatağa parasının yetmediğini öğrenince; kendisine bir kurban seçer ve şansına, seçtiği bu kurban ona yemek ısmarlamakla kalmayıp, üstüne para da verir. Ancak Marie adındaki bu kurban, şu ana kadar kandırdığı insanlardan farklıdır. Çünkü; kahramanımız Marie’den çok hoşlanmıştır ve onunla daha çok zaman geçirmek istemesine rağmen, Fransa’ya geliş amacının sadece yatak almak olduğunu bildiği için bu isteğinden vazgeçmiştir. Yatağı mağazaya geldikten bir sonraki gün almayı planlayan Ajatashatru, yanında başka parası olmadığı için geceyi IKEA’da geçirmeye karar verir. Ancak bu sırada mağaza görevlilerinin içeri girmesiyle telaşla bir dolabın içine saklanır ve onun için macera o andan itibaren başlar: Dolabın içine insanları hayatı boyunca kandırmış bir Hint fakiri olarak giren kahramanımız, dolaptan insanlara yardım etmenin asıl mutluluk kaynağı olduğunu anlamış, dürüst olmayı kendine ilke edinmiş bir yazar olarak çıkacaktır… Dolapta mahsur kalan Ajatashatru, önce İngiltere’ye, mülteci sanılarak bedava biletle İspanya’ya, oradan ünlü film yıldızı Sophie Marceau’nun bavulunda mahsur kalarak İtalya’ya ve nihayetinde uçan balonla Libya’ya gider. Ancak romanda asıl vurgulanan kahramanımızın bu kadar çok ülkeyi gezmesi değil, ülkelerde karşılaştığı insanlar – “güzel ülkeler”e gitmek uğruna her türlü yolu göze almış “onurlu” mülteciler - ve yaşadığı olaylar sayesinde kendi içinde de bir yolculuğa çıkmasıdır. Kendi iç yolculuğunu ve hayata bakış açısının değişim sürecini, yolculuğu sırasında hissettiği “beş elektroşok akımı” şeklinde ifade eden kahramanımızın düşüncelerini kitabın son bölümlerinde yer alan şu cümlelerden anlıyoruz: “… Birinden bir şeyi hile hurdayla elde etmenin kibirli tatmininden çok daha güçlü bir duygu varsa, bunun, ihtiyacı olan birine bir şeyler sunmak olduğunu keşfetmişti…” “... Ve bu son günlerde karşılaştığı insanlar, insanları dolandırarak paralarını almaktan ziyade vermenin, çevresine iyilik yapmanın çok daha karlı bir iş olduğunu öğretmişlerdi ona…” Kitabın sonunda yolculuğu sırasında yaşadıklarını roman hâline getirerek başarılı bir yazar olan kahramanımız, kazandığı paraları insanlara yardım etmek amacıyla kullanmaya karar veriyor. Ayrıca; IKEA’daki başta kendisine kurban olarak seçtiği, ancak zamanla kalbinin ona kurban hâline geldiği Marie’yle evlenerek de yepyeni hayata mutlu bir şekilde başlıyor. Kısacası, romandan yaşamın aslında sürprizlerle dolu olduğunu ve en “sıradan” mekânların, olayların ve eşyaların – BİR DOLABIN – bile bizleri nasıl maceralara sürükleyebileceğini, belki de yeni birer hayata başlamamıza neden olabileceğini görüyoruz. Herkesi ilgilendiren “iyilik, yardımseverlik, dürüstlük” gibi kavramların önemini, eğlenceli ve esprilerle dolu bir anlatım ve bolca kelime oyunu içeren bir dille anlatan yazar; kitapta mültecilerin yaşadığı güncel sıkıntılara ve haksızlıklara yer vererek de okuyucunun “vicdanını” gerçek anlamda sorgulamasına ve dünyada olup bitenleri düşünmesine neden oluyor. İç dünyanızı sorgulamanızı sağlarken aynı zamanda içinde bir komedi filminden fırlama olaylar barındıran; bunun yanı sıra Hint kültürüne ait bazı gelenekleri anlatmasıyla size yeni kültürler tanıtan; güncel olayları ve insanların çektiği haksızlıkları içererek farkındalığınızı artıran bir kitap okumak istiyorsanız “Bir IKEA Dolabında Mahsur Kalan Hint Fakiri’nin Olağanüstü Yolculuğu” tam size göre. Ders Çıkarmak İnsan hatalarından ders çıkarmasaydı nasıl bir varlık olurdu hiç düşündünüz mü? Hiçbir hatasını düzeltmeyen, tam aksine daha da kötü hatalara imza atan bir varlık… Tahmin edeceğiniz üzere böyle bir varlığın yaşamı gezegenimizde söz konusu değil. Hayvanlar bile hatalarından ders çıkarırken, insanın bu özelliği barındırmaması tuhaf olurdu elbette. Anlayacağınız, sorun insanın hata yaptığını anlamasında değil, bu hatayı bir dahaki sefer yapmayacağına dair kendini eğitmesidir. Bu eğitim de hata yapmaktan geçer. Peki bu kadar korktuğumuz hatalara gerçekten kötü mü bakmalıyız? İnsan sürekli hata yapan bir varlıktır. İnsanı insan yapan özelliklerden biri de budur aslında. Sürekli hata yapmak. Diğer varlıkların aksine, insan doğuştan programlı değildir. Doğduktan itibaren bildiği şeyler yoktur. Bir ceylanı örnek alalım. Doğduğu andan itibaren ayaklarının üstünde durmaya çalışır ve başarır. Fakat insanın iki ayağının üzerinde durması aylarını alır ve eğitim gerektirir. İnsanın iki ayağının üzerinde durabilmesi için yaşadığı düşüşlerden bahsetmiyorum bile. İşte insanın gelişmesini sağlayan da budur aslında. Hatalarından doğru dersleri çıkarması. Yaş olarak bebeklerden uzaklaşalım. Şimdiki yaşımıza gelelim. İnsanın yaşı ilerledikçe hata yapma isteği hem azalıyor, hem de hataları toplamak daha da güçleşiyor. Doğal olarak insanın hatalarından ders çıkarması da güçleşiyor. Bu da bizim bir birey olarak gelişmemize engel oluyor. Yaptığımız hatalar aslında ileriye iki adım atmak için geri atılmış bir adım. İleriye gidebilmek için yapılması gereken bir fedakarlıktır aslında hatalarımız. Çok istediğiniz bir şeyi düşünün. Ama öyle böyle değil, çok fazla arzuladığınız bir şey olsun. Şimdi de onu elde etmek için ne kadar çok çabaladığınızı düşünün. Buraya kadar her şey güzel, değil mi? Şimdi de onu elde edemeyişinizi düşünün. Asla elde edemeyeceksiniz, bitti. Hayal kırıklığına uğrarsınız, değil mi? O kadar emek boşa gitti diye düşünüyorsunuzdur belki de. Aslında o emekler sadece o arzuladığınız şeye ulaşmak için değil, sizi bir birey olarak ileri taşımak içindi aynı zamanda. Hayatın düzeni gereği bazı istediğimiz şeylere ne kadar istesek de, çabalasak da ulaşamıyoruz. Fakat çabalamadan da ulaşamayacağımızı bilmiyoruz. Her şeye rağmen, hedefe ulaşılmasa bile, o yolda geçirilen zaman ve dökülen terin hedeften daha değerli olduğu görüşündeyim. O hedefe ulaşırken yürünen yoldan aldığımız ders ve tecrübeler belki de daha büyük hedeflere koşmamızda rol oynayacak. Fakat hayal kırıklığının içimizde büyümesine izin verirsek, onun gibi bir yolu yürümeye ne cesaretimiz ne de enerjimiz kalacak. Yürüdüğümüz yol hep daha kısa olacak. Hedeflerimiz her zaman daha da küçülecek. Bir birey olarak ilerlememiz gecikecek. Hayatımızı hep daha azıyla yetinerek sürdüreceğiz. Kulağa korkunç geliyor değil mi? Fakat gerçek olan bu. Hangi başarı hikayesine bakarsak bakalım, hepsinde bir hata vardır. Olmak da zorunda. Her insan bir gün yolunun ortasında duran koca bir kayayla karşılaşacaktır. Başarı hikayelerinde sizce geri dönenlere yer var mıdır? Elbette hayır. Bu yolda kayaya ne kadar takılırlarsa takılsınlar kayayı aşanlar sadece başarılı olarak tarihe geçmişlerdir. Hatalarından ders çıkarmışlardır ve pes etmemişlerdir. Ne kadar zor olursa olsun. Hayata başlamak başlı başına bir yol. Bu yolu yürürken başka yollara da gireceğiz ister istemez. Bazılarında taşlar, bazılarında kayalar, bazılarında ise dağlar gibi engeller olacak. Bu yolların sonundaki hedeflerimizin bazılarına ulaşacağız, bazılarına ulaşamayacağız, önemi yok. Asıl önemli olan bu yola çıkarken sahip olduklarımız ve yoldan dönerken sahip olduklarımızdır ki gereken emek verildiyse yoldan hep fazlasıyla dönülecektir. TUNA ERSOY Selime Selay Sarıyıldız 21903173DÜŞÜNME KUYUM Düşünmek aslında çok garip bir eylem. Kimi zaman insanı zirveye çıkarıyor kimi zaman ise dibe vurduruyor. Düşünmenin ayarını yapmak bazı zamanlar gerçekten bir hayli zor oluyor. Düşüncelerle boğuşmak çok da kolay değil. Kitaplar işte tam da burada insanların yardımına koşuyor. Mehmet Sümer’in ‘Bir Gökyüzüne Önsöz’ kitabı yine düşüncelerimle boğuştuğum bir an kendimi attığım kitapçılardan birinde rafta beni düşünce kuyumdan çıkarıp kurtarmak için bekliyordu. Kendimi düşüncelerime kaptırmış dolaşırken ait olmadığı bir rafta ,roman bölümünde, durduğu için gözüme çarptı. Sanki onu okumam için orada beni bekliyordu. Kitabı karıştırırken ‘Bunları Hiç Düşünmedim’ isimli şiiri bir hayli ilgimi çekti. Şiirin başlığından dolayı içimde o an şiiri inceleme isteği beliriverdi. Kitabın kapak fotoğrafında bir karga vardı ve arka planında da gökyüzü. Karga bazı kültürde değişimi temsil eder, bazılarında ise ölümü temsil eder. Ölüm de bir değişim değil midir zaten bizim için? Her şeyin farklı olacağı bir bilinmezlik, dipsiz, sonu gözükmeyen bir kuyu ya da kimileri için uçsuz bucaksız gökyüzü, evren… Açıkçası kapak fotoğrafına baktığımda aklımdan bir sürü farklı düşünce geçti. Çok farklı hissettirdi bana, içimi bir ürperti kapladı, tüylerim diken diken oldu. Sümer, daha kitabı bile okumadan bana bir şeyler hissettirmeyi başarmıştı. Kim bilir okumaya başladığımda hangi şiirlerde kendimden bir parça bulacak, hangi şiirlerin dizelerinde kaybolacaktım. İlk sayfayı açtığımda Sümer’in Chong Sang-Beogn’dan alıntıladığı bir söz dikkatimi çekti. Şöyle diyordu: ’Göğe döneceğim. Bu güzel dünyada gezintim bittiğinde, gidip, güzeldi diyeceğim.’ (Sümer, s. 8) Sanki bu söz kapak fotoğrafı ile bağlantılı olsun diye konmuştu. Bulmacada kimsenin bulamadığı kelimeyi bulmuş gibi heyecanladım. Sanki bir şifreyi çözmüştüm. Doğru veya yanlış bilmiyordum ama bu bağlantı beni mutlu etmişti, bunu çok iyi Selime Selay Sarıyıldız 21903173biliyordum. Genel olarak hep kitaba ismini veren şiirden okumaya başlarım. Bu alışkanlığımdan dolayı yine aynı şeyi yaptım, ilk şiiri açtım. İki dize bir an için beni o kadar etkiledi ki hiçbir şeyi umursamdan gözlerimin yaşlarla dolmasına ve yaşların damla damla gözlerimden aşağı yanaklarıma doğru süzülmesine engel olamadım. Anne kavramı hemen hemen herkes için hassas olan bir noktadır. Sümer yazdığı bu satırlar ile beni çocukluk günlerime döndürmüştü; ‘başucumda annem sabaha kadar bekledi sabaha kadar allah’la konuştu elleri’ (Sümer, s. 9) Hasta olduğumda sabaha kadar tedirgin bir şekilde başımda beklerdi. Adeta annem de benimle beraber hasta olurdu. Bazen gecenin bir yarısı yarı uykulu gözlerimi araladığımda dudaklarının hızlı hızlı hareket ettiğini görürdüm. O zamanlar çocuk aklımla pek anlayamazdım ne yaptığını. Büyüdükçe anladım benim için Allah ile konuştuğunu. Anılarıma dalmışken göz yaşlarımın çoğaldığını fark ettim. Daha fazla ağlamak istemedim, sayfaları çevirip yeni şiirlere yelken açmak istedim. Şiirlerin başlıklarını okurken ‘Bunları Hiç Düşünmedim’ başlıklı şiir tekrar gözüme takıldı. İşte bu şiirle düşünme kuyuma düşmek üzereydim sanırım. Başlığı okuduğum andan itibaren aklımdan bir sürü düşünce, anı, olay geçti. Sanki yaşadığım her şey film şeridi gibi gözümün önünden geçip gidiyordu ama bu asla kelimelere döküp somutlaştırabileceğim bir şey değildi. ‘düşünmemiştim nereye gider insan yağmurdan sonra’ (Sümer, s. 38) Tam bu dizeleri okurken hafiften yağmur çiselemeye başladı. İnsanların yağmurdan kaçmaya çalışmalarını izledim. Aksine ben oldukça sakin bir şekilde balkonda yağmurun altında oturmaya devam ettim. O an düşünüyordum işte. Acaba nereye gidiyor bu insanlar? İşe, eve, hastaneye, buluşmaya… Her birinin hayat denen bu maratonda yetişmesi gereken yerler, bekleyen birileri vardı. Dizede yazan cümlenin karşılığını da böylelikle gerçek dünyada bulmuş oldum. Herkesin gittiği yerler farklı idi ama bence herkesin gitmek ‘istediği yerler’ ait olduklarını düşündükleri, kendilerini Selime Selay Sarıyıldız 21903173güvende hissettikleri idi. Benim buna cevabım evim ama bir başkası için belki de farklı bir yerdir. Anlamış oldum ki herkesin cevabı kendi içinde saklı, kimse bir diğerininkini bilemez ancak tahmin edebilir. Çok basit şeyleri düşündürüyordu aslında Sümer’in yazdığı bu şiirler, düşünmesi çok zor şeyler değildi. Korktuğum gibi düşünce kuyumun içinde karanlıkta kapana kısılmış gibi kalmadım. Aksine kuyumun içine bir ışık tuttu. ‘Gökyüzünün aydınlandığını içimizden parlayan ışıkla’ (Sümer, s. 38) Bu satırlar bir şeyleri daha iyi fark etmemi sağladı. Düşüncelerim benim için bir mum görevindeydi içimde yanan. Düşüncelerimiz birleşip bu dünyaya ışık saçıyorlardı. Düşünmekten, kuyuya düşmekten asla korkmamalıydık. Bir şekilde bir mum yanıp bize yol gösterecektir. Tek yapmamız gereken düşünmek ya da düşündürmektir. Selime Selay Sarıyıldız 21903173KAYNAKÇA Sümer, M. (2020). Bir Gökyüzüne Önsöz. Ankara: Hece YayınlarıMeriç Doğa Birinci Rüya mı, Gerçek mi? Eğer bana bir gün “Sence bir insanın sahip olabileceği en karmaşık şey nedir?” diye sorsalar hiç şüphesiz beyin derim. “Neden?” diye soranlarınız olacağına eminim. Kişisel olarak bu konu hakkında bir şeyler söylemem gerekirse, beni yönlendiren, neredeyse kararları benim yerime verecek kadar kontrol sahibi, geceleri bana farklı zamanlardan farklı anılar ve insanlar gösterip veya canı o gece olabilecek olan ya da hiç olmayacak olan şeyleri göstermek isterse de bir sürü felaket senaryosu yazıp beni bir türlü uyutmayan şey beynim olduğu için diyebilirim. Bence beyin vücudumuzdaki hem işleyiş olarak hem de yapısal olarak en karışık, en anlaşılması zor organ. Belki de her şeyin kontrolünün onda olmasının verdiği bir cazibesi, kendine has bir karizması var bana göre. Neden bunları yazdığımı merak ediyor olabilirsiniz, geçenlerde Nazlı Eray’ın Rüya Yolcusu adlı, yazarın anlatım şeklini çok ilginç bulduğum kitabını okudum. Kitapta yazar, anılarını ve hayallerini zaman zaman harmanlamış, bazen doğrudan anılarını anlatmış, bazen de kendisine anı gibi gelen, gerçek olduklarını düşündüğü hayallerinden bahsetmiş. Yani, çoğu zaman benim de yaşadığım şeyleri yazıya dökmüş. Beynim bazen bana öyle olaylar oynuyor ki, olmamış şeyleri sanki olmuş gibi düşünüyor ve hissediyorum. Hatta bazı durumlarda o kadar gerçekçi oluyor ki kendi kendime “ben bunu bir zaman dilimi içinde kesin yaşadım.” diyorum hep. Sonra fark ediyorum ki aslında böyle bir şey hiç olmamış, sadece çok gerçekçi bir yanılsamaymış. Nazlı Eray da kitabında bu duruma, sağır ve dilsiz, yıllardır kendisine aşık olan Işık’ın Las Vegas’ta şarkı söyleyerek sahne aldığını ve bir kız arkadaşı olduğunu anlatarak bir atıfta bulunuyor. Bazen bazı şeyleri o kadar çok istiyor ve onların hakkında o kadar çok düşünüyorum ki, sanırım hayal ve gerçek birbirine karışmaya başlıyor. Kendi kafamın içinde kurduklarımla aslında olan arasındaki farkı unutacak, ikisini birbirinden ayırt edemez hâle geliyorum. En kötüsü de bu konuda beynim de bana yardım etmeyi reddediyor, her şeyi kendim çözmek zorunda kalıyorum, bunu da o daldığım rengarenk, beni her dakika içine çeken hayal dünyasından uzaklaşarak yapmaya çalışıyorum. Ne kadar uzaklaşmaya, kopmaya çalışırsam çalışayım neyin gerçek neyin hayal olduğunu bir türlü anlayamadığım zamanlar oluyor. Benim için bu hep böyle oldu, dalıp başka yerlere gittiğim zamanlarda kendimi asıl odaklanmam gereken şeye döndürmek, içine girdiğim o renkli dünyadan kendimi koparabilmek için çok çabaladığımı biliyorum. Bunun altında yatan nedenleri de uzun uzun düşündüğümde, sıkıcı ve tekdüze hayatımdan kaçmak ve kendime daha güzel olan, daha mutlu ve huzurlu hissedebildiğim bir dünya yaratmayı istediğimi fark ediyorum. Maalesef benim en zayıf noktam da bu, her boş vaktimi dışarıdaki dünyada değil, kendi hayal dünyamda geçirmek. Fakat hayal dünyasına fazla dalınca bir süre sonra gerçeklikten kopabileceğimi biliyorum, o yüzden elimden geldiğince dozunu ayarlamaya, iki dünya arasında bir denge kurmaya çalışıyorum. Peki hiçbir rüyanın etkisinden dakikalarca, saatlerce ya da günlerce çıkamadığınız oldu mu? Bana oldu, hatta hep oluyor. İşi daha da içinden çıkılamaz hale ise bu durumu bir de rüyada görmek getiriyor. Gördüğüm rüya, ulaşmak istediğim şeylerle, yanımda olmasını istediğim ama olmayan bir insanla ilgiliyse ben Meriç Doğa Birinci uyandıktan uzun bir süre boyunca o rüyanın etkisinden çıkamıyorum. Kendi kendime düşünüp duruyorum; o gördüğüm şeyler sanki normal bir günde olmuş gibi hissettirdi, nasıl gerçek olamaz? Bu duruma kendi hayatımdan da bir örnek vermek isterim; bir gece rüyamda aramın bozuk olduğu biriyle gülüp eğlendiğimi, her şeyin eskisi gibi olduğunu görmüştüm. Sabah uyandığımda hâlâ rüyanın etkisindeydim, aramızın düzeldiğini düşünüyordum. Hayatımın en büyük şoklarından biriydi, etkisinden çıkmam çok uzun sürmüştü. Hemen acaba o rüyanın etkisiyle bir şeyler yaptı mı acaba sorunuzu cevaplıyorum, neyse ki korkulan olmadı, o sabah sersemliği ve rüyanın şokuyla yapmamam gereken şeyler yapmadım. O an gösterdiğim irade hayatımda kendimle ilgili gurur duyduğum çok az şeyden biridir. Beynin karmaşık yapısını ve onun üzerime, hayatıma etkileri hakkında yazacakken bir anda kendimi en zayıf noktam hakkında içimi dökerken buldum. Demek ki, beyin ve beynin fonksiyonları denince aklıma ilk gelen şeyler beynimin bana oynadığı oyunlar, beni sürekli ütopik dünyalara itmesi ve benim de kolayca kanmammış. Bir gün, gördüğüm rüyalar, kurduğum hayaller ne kadar inanması güzel olsa da, hatta o an çok gerçekçi gibi gözükse de onların bilinçaltımın birer ürünü olduğuna, aynı filmlerden önce çıkan uyarılar gibi gerçek kurum ve kuruluşlarla bir ilgisi olmadığına inanacağımı ve kendi kendimi düşürdüğüm bu bataktan çıkacağımı biliyorum. Aysu Albayrak21803057Hayallerimin PeşindenBenim için hayal kurmak günlük yaşantımın bir parçası haline geldi. Uzun vadeli ya da gelecekte olmasını istediğim hayallerden bahsetmiyorum. Olağanüstü karakterlerin olduğu hayallerden bahsediyorum. Periler, vampirler ve süper kahramanlar gibi. Küçüklükten beri bu böyleydi. Hayal kurmayı çok severdim. Genellikle olması zor ya da imkansız hayaller kurar ve gerçekleşeceğine inanırdım. Bu hayallerin en büyüğü ve en imkansız olanı ise büyücü olmaktı. İstediğin zaman istediğin yerde bulunabilme fikri ve her isteğini büyü sayesinde yerine getirebiliyor olmak bana çok cazip geliyordu. Şimdi bile en imkansız hayalimi sorsalar yine büyücü olmak diyeceğimi biliyorum. Kulağa belki biraz çocukça ya da fazla hayalperest gelebilir ki öyle. Ancak hayaller, bir şekilde kurduğumuz mükemmel evren değil midir? Sizin cevabınızı bilemem ama bence öyleler. Tabii ki zaman geçtikçe daha gerçekçi hayaller kurmaya başladım ve zamanla hayallerim neler diye düşündüğümde belki de herkesin ilk aklına gelen basit cevaplar olduğunu fark etmeden duramadım. Bu düşünce, hayatımda neler yapmak isteyebileceğimi sorgulattı ve uzun zamandır gerçekten çok istediğim bir hayalim olmadığını anladım. Bunun nedeni neydi bilmiyorum ama içimde buruk bir his bıraktı. Her zaman iyi bir okula gitmek, sevdiğim işi yapmak ve sevdiklerimle birlikte olmak gibi hedefler aklımda vardı ancak bunların bir hayalden ziyade iyi bir hayat sürmem için gerekli olan ihtiyaçlarım olduğunu düşünüyorum. Elbette kendime ait hedeflerim vardı. Dünyayı gezmek, turlara katılmak gibi ancak bunları gerçekleştirdiğimde bir başarı hissedeceğimi düşünmediğimden hiçbir zaman gerçek bir hayal olarak görmedim. Bu yüzden hatırlayabildiğim tek hayalim keman çalabilmek ve bunu çok iyi bir şekilde yapabilmekti. Benim için kemanı diğer enstrümanlardan farklı kılan özellik ise çıkardığı ses tonuydu. Çalan kişiye ve şarkıya göre bir anda yumuşak bir his verirken bir anda sanki öfkeliymişcesine ses çıkarabilmesi beni büyülemişti. İşte o anlarda, küçüklüğümden beriaradığım büyülü olayı bulduğumu anladım. Tabii ki bu hayali gerçekleştirmem zamanımı aldı. Kendimden şüphe ettim. Acaba yapabilir miyim? Eğer bunu yaparsam mutlu hissedecek miyim yoksa sadece bir heves mi? Bu sorularla boğuşurken seçimimi, yaşarken öğrenmekten yana verdim. Zamanımın keman çalmayı denemeden geçmesini istemedim ve eğitim almaya başladım. İleride geriyedönüp baktığımda bir keşke olarak kalmasını istemedim ancak başarabildiğimi düşünmüyorum. Yıllardır aldığım eğitim ile bir yerlere gelebilmeyi başardım. Belki istediğim seviyeye çok ulaşamadım ama en azından denedim. Jessie Burton’un yazdığı Kuyu adlı romanda anlatmak istediğinin de bu olduğunu düşünüyorum. Burton, zamanın değerli bir kavram olduğu ve bu zamanı isteklerimiz doğrultusunda harcamamızın önemini baş kahraman Odelle’nin üzerinden anlatmış. Kahramanın geçinebilmek için bir ayakkabıcıda işe girmesiyle başlayan olay örgüsü, bir anda işini bırakıp asıl tutkusu olan yazarlığa adım atmasıyla devam ediyor.Büyük bir cesaret örneği gösteren karakterin iç dünyasında yaşadığı olayların derin anlatımı kitaba daha da bağlanmama neden oldu ancak bu kitabın bana kattığı değerlerin fazla olduğunu, hayatımı değiştirecek yönde etkilediğini ya da yeni fikirler edinmeme vesile olduğunu söyleyemem. Lakin geçmişte verdiğim kararlarımı gözden geçirmeme neden oldu. Sonuç olarak, büyük pişmanlıklarımın olmadığını ve eğer hayallerimin peşinden gidersem asla pişman olmayacağımı bana hatırlattı. Bunun ara sıra hatırlamam gereken bir gerçek olduğunu biliyorum. Bu yüzden de bu kitabı kitaplığımdan ayırmayacağım ve şüpheye düştüğüm her an açıp okuyacağım. Tıpkı Odelle’nin yaptığı gibi ben de kendimden ve hayallerimden şüphelenmemek için elimden geleni yapacağım.Kaynakça: Burton, J. (2019). Kuyu. Ankara: Epsilon.Nur Banu Bilgin Çirkin İzmir Nedim Gürsel'in Bana İtalya'yı Anlat kitabını alma sebebim İtalya'ya olan merakım değildi. Evet, bu merakın da etkisi var ama beni asıl etkileyen yazarın arka kapaktaki sözü oldu, "İtalya deyince, hep güzel günler, sevinçler, coşkular geliyor aklıma. Bu ülkede sanki hiç kötü günüm olmadı..." Bizim de hep büyük bir sevgi ile andığımız şeyler derinde hep bir acı, bir nefret ya da bir kötülük taşımaz mı? Yazarın İtalya'ya olan aşkı benim de İzmir'e olan aşkıma benziyor. İzmirli olmam, akrabalarımın yarısının orada olması, 19 yıldır her hafta sonu orada bulunmam değil bu aşkın sebebi. Çok basit kaçacak belki ama İzmir'in denizidir beni çeken. Özellikle İnciraltı'nda yaz kış fark etmeden esen o tatlı meltem. İzmir diyince aklıma gelen bu denizdir önce. Sonra boyoz, kumru, Kordon, Karşıyaka çarşısı, tütün tarlaları, zeytin ağaçları, fuar, Saat Kulesi, tüm o kibar insanlar hatta denizden uzak o kalabalık alışveriş merkezleri aklıma gelir sonra İzmir'in güzellikleri olarak. Neden hep bu güzel şeyler geliyor aklıma? Yazarın da dediği gibi, hiç mi kötü günüm olmadı sanki İzmir'de? Sanki ben değildim babamla kavga edip saatlerce ağlayan İzmir'deki evde. Ben değil miydim köyde su olmadığı için bir daha oraya gitmeyeceğime yemin eden? Dedemin İzmir'de giderek kötüleşmesini izleyen, tüm o pis ve kötü insanları görüp soğuyan İzmir'den... Peki, neden bunlar ancak üzerinde düşününce aklıma geliyor? O günler hayatımdaki en kötü günlerden değil miydi? Daha başka anlatmadığım, anlatmak istemediğim şeyler de oldu. Şimdi düşününce ne kadar da çirkin bir yermiş İzmir. En derin acılarımı yaşadığım yer orasıymış ama ben farkında değilmişim. Biraz sakinleşince bir daha düşünüyorum, İzmir'in ne suçu vardı ki? Tüm kötü sonuçları sadece bir nedene yüklemeyi seviyoruz insanoğlu olarak. Bir daha düşündüm de tüm o aklıma gelen güzel şeyler de İzmir'den de kaynaklı değil aslında. Hepsine olan sevgim onların içiyle, özüyle ilgili. O insanları ben İzmirliler diye sevmiyorum ki özlerinde kibar oldukları için seviyorum. Peki biz niye bazı şeylerin güzelliklerini ortaya çıkarırken bazı şeyleri kötülüklerinde boğuyoruz? Sevdiğim bir adamın hiç mi kötü özelliği yok? Tabii ki var, hem de çok. Ama ben onu düşününce aklıma onun kibarlığı ve sevecenliği geliyor. Beni bazen saatlerce telefonda ağlattığı gelmiyor aklıma. Nefret ettiğim birinin de hiç mi iyi özelliği yok sanki? Tabii ki var. Sadece bana da değil, tüm insanlara da faydası olsa o kişinin biz nefret ediyorsak bu fayda görmezden geliniyor, değil mi? Biz insanlar mutlak güzellikten ya da mutlak kötülükten oluşmuyoruz ki. Bildiğimiz bu gerçeği neden kabul etmiyoruz? Bazı anlamlandıramadığım nedenlerden dolayı olsa gerek, sanki öyleymiş gibi davranıyoruz, yok sayıyoruz bu gerçeği. Peki, insanlar neden siyaha beyaz, beyaza siyah diyor? Bencillikten mi, kendimizi üstün gördüğümüzden mi bu davranış? Bize faydası olacak şeyleri ve kişileri yüceltme, rakipleri ve sadece hoşumuza gitmeyen şeyleri de yerme havasındayız hep. O adamın bana faydası varsa güzel, o şehir bana ölümü hatırlatıyorsa kötü. Bana not verecekse harika bir arkadaş ama sevmediğim şeyi seviyor diye can sıkıcı. Ama asıl soru, neden grinin varlığını kabullenemiyoruz? Her şeyin içinde hem kötülük hem güzellik vardır. Bunun farkındayız tabii ama kabul edip hayatımıza geçirdiğimiz zaman, dünya gerçek hoşgörü ile karşılaşacak ve belki de o zaman mutlu oluruz. Firdevs Ecem Öntürk 21501829KUTSAL ACI'Ana' kavramıyla başlayan kutsal bir kadın figürü gün geçtikçe farklı sıfatlarla, değerlerle yüzleşiyor. Hepimiz farkındayız ki toplum modernleştikçe kadına olan saygı ve değer aksi yönde geriledi. Ve ne yazık ki bugün kadına karşı şiddette dünya genelinde ilk sıralarda yer aldığımız bir gerçek. Zehra İpşiroğlu, Tabular, Korkular ve Kadınlar kitabında Türkiye'de yaşanan onlarca acıdan yola çıkıyor ve farklı açılardan kaleme alıyor. Yazarın anlattığı gibi Türkiye'de on binlercekadın aşağılanıyor, şiddete maruz kalıyor, tecavüze uğruyor ve daha onlarca farklı acı çekiyor.Bu yazıda Türkiye'deki onlarca farklı acıyı anlatan yazarın bir de anlatmadığı dünya genelinden gitmek istiyorum. Hayat, bütün canlılarda, her ne kadar anne gibi kutsal bir canlıyla başlasa da, insanoğlundaki değişen hayat şartları, kültürel zemin ve inançlar kadına karşı olan tutumu değiştiriyor. Kadın bir paspas gibi eziliyor, küçümseniyor, tatmin edici, cinsel bir obje gibi görülüyor ve öldürülüyor.Peki bunların nedenleri neler? Kimi zaman din, kimi zaman örf ve adetler, kimi zaman ise erkekteki ruhsal sorunlar kadına karşı şiddeti tetikliyor. Bazen de bu hatanın sebebi kadının kendisi oluyor. Anne figürünü şiddete susan ve hatta öven bir kişi olarak gören erkek çocuklar kendi eşlerini de dövüyor ve kız çocuklar dayağa maruz kalınca seslerini çıkarmıyor. Hatta bazen 'kayınvalide' sıfatıyla dayak atan erkekleri savunan ve dahası teşvik eden insanlarla da karşılaşılabiliyor. Ama her toplumda görülüyor ki eğitim bir insanın hayata bakış açısını tamamen değiştiren bir olgudur. Yani bir toplum ne kadar eğitilmiş olursa kadın o kadar özgür oluyor.Biraz da dünya genelindeki kadına şiddetten örnekler vermek istiyorum. İlk olarak kadın cinayetlerini ele alırsak, kadın kurbanların yüzde 70'i güvenip sevdiği insanlar, eşler ve sevgililer tarafından öldürülüyor. Sinir krizleri, cinsel istek ve daha ne denli sebepler yüzünden, yani bir hiç uğruna, öldürülen binlerce kadın var. Mısır'dan bir örnek; gösterici bir kadın polis tarafından şiddete maruz kalıp yarı çıplak bir şekilde sokaklarda sürüklenmişti. Afganistan'da kuzeninin eşinin tecavüzüne uğrayan Gülnaz ölüm korkusundan 'Tecavüzcümle evlenmek istiyorum' demişti.Töre korkusundan kaçmak için başka bir korku evine atlayan bir kadın... Orta Çağ'dan gelme bir alışkanlık var; kadın sünneti. Ya da genital sakatlama da diyebiliriz. Vajinanın bir kısmının ya da tamamının alınmasıyla olan bir insanlık ihlali yani. Ve günümüzde 125 milyondan fazla kız çocuğu ve kadın bu şiddete maruz kalmış durumda. Neden diye sorarsanız da cevap basit; din ve bekaret... Sağlık açısından yol açtığı hastalıkları bir kenara bırakın, genç kızlar ve kadınlar üzerindeki psikolojik etkisi tahrip edici derecede fazla. ABD'de, her 6 dakikada bir kadına tecavüz ediliyor, her yıl 2 milyon kadın sınır ötesi kadın ticaretinde kullanılıyor, Çin'de yılda 1 milyondan fazla kız çocuğu doğar doğmaz öldürülüyor – basit bir matematikle kaybedilen kadın sayısı 40 milyon- ve Türkiye'de kadınlar %97 oranında şiddete maruz kalıyor. Açıkçası bu listenin sonu gelmez.Kadınlar bununla savaşmaktan da korkar oldu. Çünkü savaşsalar da yine 'kadın' deyip geçiliyor, ciddiye alınmıyor ve aşağılanıyorlar. Kocasından şiddet gören kadın ailesinin kollarına koşuyor ama karşılaştığı tek şey kapı duvar, tecavüze uğrayan genç kız onu tecavüzcüsüyle evlenmeye zorlayan, evlenmezse reddeden ailesi yüzünden kabuslarla boğuşuyor, çocuklarının önüne iki tabak yemek koyabilmek için patronunun psikolojik şiddetine, kimi zaman tacizine maruz kalıyor. Peki koşup yardım isteyecek yerleri var mı? Pek de olduğu söylenemez. Her bir köşede onları, bizi, beni bekleyen haksızlıkla, tacizle, korkuyla yüzleşmek zorunda kalıyoruz. Bununla yüzleşmeyi kabullenmek yerine savaşmayı öğrenmeliyiz.Ve son olarak sanatla bir anlatım:https://www.youtube.com/watch?v=n6bKR0V5AO8&feature=youtu.beKAYNAKÇAİpşiroğlu, Zehra. Tabular, Korkular ve Kadınlar. İstanbul: E Yayınları, 2015.20 Kasım 2017 tarihinde erişildi. https://kadinasiddet.wordpress.com/dunyadan-kadina- siddet-ornekleri/20 Kasım 2017 tarihinde erişildi. https://onedio.com/Erdoğan Yağız Şahin Bilgide Yeni Nesil Günümüzde bilgiye ulaşmak hiç olmadığı kadar kolay. Fakat bu değişime adapte olabiliyor muyuz? Bilgiye ulaşım kolaylığı, getirdiği aydınlanmanın yanında ne gibi yan etkilerin oluşmasını sağlıyor? İnternetin kitlesel seviyeye yayılması ile başlayan dijital bilgi ve eğitim süreci günümüzde tam hızı ile devam etmekte. Günümüzde yalnızca internet bağlantısı ile birçok kaynağa ücretsiz olarak erişmek mümkün. Gerek dünyanın en büyük çevrimiçi kütüphanesi, gerek yapay zekâ, makine öğrenimi, yapay sinir ağları gibi ileri seviye konular. Bu konular hakkında on binlerce sayfa yazı, binlerce saatlik eğitim materyalleri bulmak mümkün. Dijital eğitim konusu üzerindeki tartışmalar günümüzde iki karşıt fikir üzerine oluyor. Bir grup, dijital eğitimin üniversitelerin ve geleneksel eğitimin yerini tutabileceğini, hatta geçebileceğini söylerken bir grup da bu düşünceye karşı çıkıyor. Ben ise hem dijital eğitimden hem de geleneksel eğitimden aynı zamanda faydalanan birisi olarak iki görüşe de tam olarak katılmamaktayım. Dijital eğitimin geleneksel eğitimden çok daha fazla fırsat sunduğu, dünyanın dört bir yanında lisans öğrenimi gören öğrencilerin konuyu internetteki bilgilerle pekiştirdiği bir gerçek olsa da geleneksel eğitimdeki sorumluluk hissi ve otoriter yapının eksikliğinde öğrenim oldukça zorlaşabiliyor. Zaman sınırı olan, okuldaki bir sınav ortamını dijital bir platformda oluşturmak mümkün değil. Çevrimiçi projeler ve bu projelerin kısıtlı tarihleri olsa da çalışmalarınızı inceleyecek olan kişi ile hiçbir bağınız olmuyor, görmüyorsunuz. Bu yüzden sorumluluk hissi azalıyor. Bilgiye erişimin kolaylaşmasının en büyük avantajının ekonomik ve teknolojik olarak gelişmemiş ülkelerden yana olduğunu düşünüyorum. İnsanların ülkelerinde ders olarak bile gösterilmeyen teknolojileri öğrenip, ülkelerini, hatta dünyayı değiştirmeleri mümkün. Küreselleşmiş bir dünya için atılan en büyük ve en önemli adımlardan birisinin sınırları tanımayan, özgür eğitim kaynaklarının teşvik edilmesi olduğunu söylemek yanlış olmaz. Özgür yazılımlar ile, bağımsız dijital para birimleri ve dijital eğitimlerin ortak noktası aynı. Küreselleşmiş ve bağımsız bir dünya yaratmak. Fakat bir bilgi kaynağında ortadan denetleyici kurum, otorite kalktığında kötüye kullanımı ile sonuçlanabiliyor. Bunun en bariz örneği ise Vikipedi. Vikipedi’de belirli bir moderasyon ekibi olsa da manipülasyonun ve dezenformasyonun önüne geçmek mümkün değil. Güvenilen, tecrübeli editörlerin bile hükümetler tarafından yanıltıcı bilgi vermek ve propaganda yapmak için desteklendiği birçok kez görüldü. Evet, her alandan bilgili insanların tecrübelerine ve bilgilerine erişmek bir tık ötede, fakat bu bilgiler ne kadar doğru? Bilgiye ulaşmanın bu kadar kolay olması insanların bilgi güvenilirliğini önemsizleştirmesi ile sonuçlandı. Aslında bir bilginin doğruluğunu teyit etmek genelde birkaç dakikadan fazla almıyor. Hatta bu kadar kolay ulaşılan bir ortamda bilgi, doğru kullanıldığında dünyadaki en güçlü teyit aracı olarak kullanılabiliyor. Aynı zamanda kötüye kullanım olmasa da kötü bir alışkanlık aşılıyor insanlara bilginin bu kadar kolay erişilebilir olması. Özellikle genç yaştaki insanlara, çocuklara. Araştırma yetisinden yoksun bırakabiliyor. Direk olarak Vikipedi veya başka bir kaynaktan ‘kopyala-yapıştır’ yapılan bir ödev kabul edilebiliyor. Bunun kabul edilemez olması lazım. İlkokuldan beri böyle bir zihniyet ile yetişen öğrenciler, yüksek öğrenimde de bu davranışları gösteriyorlar, para karşılığında tez yazdırıyorlar. Dijital öğrenimin önümüzdeki yıllardaki oynayacağı rolün oldukça büyük olduğu gözler önünde. Dezenformasyon ve manipülasyona karşı, sahte haberlere karşı insanlar bilinçlendirilirse ve onlara karşı toplu bir şekilde mücadele edilirse insanlığın kazancı oldukça fazla olacaktır. Üniversitelerin değerini kaybedeceği söylenemez fakat her geçen sene bilgiye erişim kolaylığı, projelere katılma kolaylığı arttıkça değer verilen diplomadan, notlardan çok bilgiye kaymakta. Özellikle tecrübenin, saf bilginin ve katılımın değerinin yüksek olduğu yazılım gibi alanlarda bunu görmek çok kolay. Senih YILMAZ SEVGİNİN MEYVESİ: FEDAKÂRLIK Sevgi ve onun doğurduğu fedakârlıklar her dönem insanların zihninde yer etmiştir, belirli veya belirsiz bir şekilde. Genelde fedakarlık sevginin sonucu olsa da belki de tersi de mümkündür. Tabii ki bunu anlatacak değilim. Bu nedenle kendi anlattığım hususa dönerek konumu netleştirmem gerekirse karşılığını bulsa da bulmasa da sevgi daima fedakârlıklara yol açar. Bunun örneklerine değinerek netleştirecek olsaydım Romeo ve Juliet, Leyla ile Mecnun veya aşk içermeyen ama yine de belli bir sevgi sonucu fedakârlıklar yaşamış birisi veya birilerinin hikayelerini veya anılarını belirtirdim. Sadece karşıdakine verilen değerin bir sonucudur aslında bu sevgi dediğimiz nice fedakarlıklar doğuran o duygu, yoğunlaşırsa aşka; seyrelirse hissizliğe; tersine dönerse nefrete bırakır yerini ama belki de en temel hislerin başında gelir. Edilgen hali olan sevilmek için de en temel hislerin başına gelir desem çok iddialı bir şey söylemiş olman herhalde. Ancak asıl soru “Bu kadar fedakârlığa neden olan sevgi ve onun meyvesi olan fedakârlık nedir ?” olmaktadır benim için. Sevgi her şeyden de öte insanın karşındaki ve karşısındakine verdiği değerlerin bir bütünüdür. Ya da ona yüklediği anlamların bir duygusal karşılığıdır ruhunda. Herkesin sevdiği birileri olmuştur bugüne kadar ancak aşk veya nefret boyutuna evrilip evrilmemesine aldırmaksızın bu sevgiler hisseden kişisinde hep iyi veya kötü, derinliği duygunun yoğunluğuna bağlı, izler bırakmıştır. Bu izler bazen sevginin doğurduğu fedakârlıklarla, bazense bu sevginin karşılığını bulamamasıyla ilişkili olmuştur. Kimi insanlar tarafından sömürmek ve bu fedakarlıklardan tamahkarca istifade etmek saygısızlığı sevgiye gösterirse de bu onun ve onu içinde besleyenin yüceliğini, en azından benim gözümdeki, azaltmaz. Zira asil duygudur sevmek. Kimi zaman vazgeçmeyi kimi zaman haklı olunan yerde susmayı kimi zamansa ona eşlik eden ızdırabı omuzlamayı gerektirir. Hani derler ya “... ve sonsuza dek mutlu yaşamışlar.” diye, bu kadar basit hikayeler dahi o sonsuz mutluluk sonucuna ulaşmak uğruna çekilen acılardan ve beslenen sevgilerin büyüklüğünden bahsetmeyi ihmal etmezler. Dizide ailesi için normal şartlar altında basit bir trafik kuralını çiğnemekten imtina eden Walter ailesi için son derece yasadışı işlere bulaşıp onlara ömrünün son anlarında para bırakmak adına türlü fedakârlıklar yapıyor. Şimdi bu fedakârlıklar sevginin eksik olduğu bir Walter tarafından gerçekleştirilemezdi. Çevresindeki kimse onun hastalığını bilmezken o ailesine yalan söyleyip son anlarını onlarla geçirmemek pahasına çırpınarak, doğmamış kızına güzel bir gelecek bırakmak uğruna fedakârlık dememek için ruhsuz olmayı gerektiren işler yapıyor. Demem o ki bir duygudan öte bir ruhsal yakarıştır sevmek, bu hem Walter hem de bizler için geçerli, öyle ki o nicelerinin nedeni ve nicelerinin sonucudur. Bazen hayatın merkezine oturtuverir kendini bazense bir aracın penceresinden dışarıyı seyrederecesine kayıtsızca oturur gönül tahtında ve büyüklüğünün hissedileceği anı bekler. Ta ki onun sahibi o duygunun ağırlığını idrak edip farkında olarak veya olmayarak onu ne de çok beslediğini anlayana ve ona verdiği önemi artırana dek. Artık seyreylemekten ziyade şovunu sergileyebileceği bir gönül bulduğunda ise elinden geleni esirgemez sevgi. Gururunu ayaklar altına almasını söyler o kişiye, uykularının kaçmasına sebep olur, pişman olacağını bile bile türlü türlü fedakârlıklar yapmasını, benliğinin her zerresinden vazgeçmesini emreder, hissedenine adeta. Fedakarlık, sevginin sonucu tabiri yerindeyse meyvesidir. Yapıldığı o ilk anda yaranın sıcak olanı misali ciddiyeti kavranamayıp hafif uyuşuk ve güzel bir his yaşatır kişiye ilk anlarda. Sonraları bu fedakarlığa mazhar olan şahsın buna değip değmeyeceğinin mukayesesi başladığında ise oyun birazcık renklenmeye başlamış demektir. Dediğim gibi meyvesi olmasından sevginin, fedakarlık sevgi ile orantılıdır. Demem o ki, öyle herkese aynı düzeyde yapılmaz bu jestler. Genelde bir şeylerden vazgeçmek üzerine kurulu bir doğası olmasından mütevellit, kişinin gözümüzdeki değerine yani sevgisinin büyüklük veya küçüklük düzeyine uygun düşecek şekilde yapılır. Maalesef ki bir tarafın çok diğerinin nispeten az sevmesi sonucu oluşan “fedakârlıklar eşitsizliği” büyük bir ızdırabın habercisi olabilir. Hani dedim ya sevgiyle orantılıdır diye, insana “Acaba o beni daha mı az seviyor ?” sorgulaması yaptırır yeri gelir de. Hakikaten sevmek zor iştir de sevdiğin oranda sevilmek katbekat zordur. Niceleri kahrolur verdiği sevginin karşılığı bulamamaktan. Karşılıksız sevgi kanımca birazcık insanın kendi benliğini baskılayıp özsaygısı yitirmesine neden olur bu fedakârlıklar çıkmazında. Goethe der ki “Sevgi inanmak demektir.” işte bu inancın yitip gitmesine velhasılı kişilik enkazına yol açabilecek travmalar sevginin neden olabileceği karşılıksız fedakarlıklardan kaynaklı olur kimi zaman. Çünkü inanırsınız bir kere, ancak ne zaman ki o inanç yerle bir edilirse kavrayışınıza eşlik eden kişiliksel bir çöküntüyle anlarsınız toz pembe gördüğünüz hayatınızın gerçekliğinin bir kısmını. Toparlamak adına belirtmem gerekir ki sevmek güzeldir ancak kararında ve hak edene sunulduğu sürece. Çünkü sevmek fedakarlıkların ön koşuludur ve bir kez severseniz sevginiz büyüklüğünde sunacağınız fedakarlıklar bazen sevdiğiniz uğruna benliğinizden bir şeyler götürür. Ancak son derece olumsuz olan fedakarlıklar eşitsizliğinin yol açabileceği kişisel çöküşün beraberinde gelmesi muhtemel kişiliksel rönesans bizleri duygularına ve benliğine hakim insanlar kılabilir. O yüzden sevmek genelde her çerçevede güzeldir. Umarım insanlar sevgi ile ilgili daha hassas davranıp karşı tarafı da gözetmek suretiyle hareket etmeyi kendilerine ilke edinmek zahmetine katlanırlar bir gün. Yağmur Sezgin TURK 102-4 Başak Berna Cordan 2 16.02.2015 ADSIZ KADINLAR Edebiyatımızın klasiklerinden, Yaşar Kemal’in Dağın Öte Yüzü üçlemesinden ilki olan Ortadirek uzun ve çileli bir yürüyüşün hikâyesidir. Pamuklar başka köylüler tarafından toplanmadan Çukurova’ya ulaşmak için verilen bir mücadeleyi anlatır. Anadolu’nun sesini duyuran, orada yaşanan sorunlara ışık tutan ve çeşit çeşit insan manzaralarıyla okuyucuyu buluşturan büyük bir eser. Bu yapıtta üzerinde durulan birçok konu var aslında. Geçim derdi, bilgeleşen insan figürleri, ülkemizdeki sömürü düzeni, aile içi ilişkiler… Bunlar sadece bahsedilen konulardan birkaçı. Benim kafamı kurcalayan kavram ise kitabın o kadar az bir bölümünü oluşturuyor ki, “bu kısma dikkat çekmek nereden aklına geldi?” sorularını şimdiden duyar gibiyim. Belki gündemdeki olaylardan, belki de her gün elime aldığım gazetede mutlaka bir kadına şiddet veya cinsel istismar haberi okuduğumdan toplumun kadına karşı edindiği bakış açısını okuduğum, izlediğim hemen her şeyde gözlemler, sorgular oldum. Yapıtta bir kıza yapılan cinsel istismar öylesine küçük bir kısımda anlatılmıştır ki, sanıyorum vurgulanmak istenen Türkiye’de kadınlara gösterilen saygının ve verilen değerin ne derece az olduğudur. “Bir kız” yazdığım dikkatinizi çektiyse eğer, hemen açıklayayım. Romanda tecavüze uğrayan figürün adına yer verilmemiş. Şüphesiz ki, bunun sebebi Türkiye’de kadınların o küçücük köyde kendilerine bir yer bulamadıkları, sahip çıkılmadıkları gibi, koskoca kentlerde de çoğu zaman bir kenara atılmalarıdır. Ne hakları korunur, ne de erkekler kadar değerli görünürler bu ülkede. Çoğu kişi için kadın “cinsel bir obje”dir, cinselliği hatırlatır. Asla narin, el üstünde tutulması gereken veya sonsuz saygıyı hak eden değildir. Saçının teline bile zarar gelmemesini sağlamak için korumaktansa, kadın dövülür Türkiye’de. Ve hatta öldürülür, yakılır, işkence edilir… Her geçen gün yozlaşıyor Türkiye. Her geçen gün, hem erkeğin kadına bakışı hem de kadının kendine bakışı biraz daha aşağılık bir hâl alıyor. Kadınlara, sokağa çıkarken saldırıya uğramamaları için nasıl giyinmeleri gerektiği konusunda uyarılar yapılırken, onlara yapılan saldırıları önlemek için herhangi bir uygulama yapılmıyor. Hatta saldırının önlenmesini geçtim, saldırıya uğrayan kadının “açık giydiği için” ona yapılanı hak ettiğine dair imalarda bulunuluyor, mağdur olan kadın suçlu duruma düşürülüyor. Bu durumda Sezgin, 2 içimi en çok acıtan şeylerden biri ise, sadece erkeklerin değil, kadınların da çoğu zaman hemcinslerini suçlaması. İnsan düşünmeden edemiyor, kadınların bile, tecavüze uğrayan kadını suçladığı bir ülkede, hemcinsleri bile onu anlamazken, ona sahip çıkmazken, kadına kim sahip çıkacak, kim saygı duyacak? Daha ne kadar öldürülecek kadınlar? Daha ne kadar tecavüz edilip, dere kenarlarına atılacaklar? Daha ne kadar, sarhoş bir kocanın tokadını yiyecekler yüzlerine? Daha ne kadar, çöp kutularına atılacak bedenleri? Kaç Münevver daha kaybedeceğiz, daha kaç Özgecan’ın ölüm haberiyle uyanacağız yeni güne? Daha kaç kadın hayallerinden, ailelerinden, umutlarından koparılacak? “Bir ülkeyi tanımak istiyorsanız, o ülkede insanların nasıl öldüğüne bakın.”1 demiş Albert Camus. Ne kadar doğru söylemiş… Ne zaman Türkiye’yi düşünsem, ne kadar dipte olduğumuzu görüyorum ancak. Ne zaman bir haber okusam umut değil içimi dolduran, uçsuz bucaksız karanlık. Bizim karanlığımız bu, bir türlü kurtulamadığımız. En’ leri yaşıyor Türkiye. En adaletsiz, en cahil, en geride kalmış. 1960 yılında yazmış Yaşar Kemal Ortadirek’i. 55 yıl geçmiş üstünden ve Türkiye hâlâ kadınların cinsel istismara, şiddete maruz kaldığı, saygı duyulmadığı, değer verilmediği bir yer. Hâlâ adsız, kimsesiz kadınlarımız. Hâlâ ne değer ne de saygı göremiyorlar. Türkiye yerinde bile saymıyor artık, daha da kötü bir hâle geliyor. Dün aldık Özgecan Aslan’ın ölüm haberini. Yüreklerimize bir kor gibi düştü, kanımızı dondurdu yaşananlar. Onun anısına yazmak istedim, böyle durumlara karşı daha fazla suskun kalmamak adına. Ülkemizde yeterince sessizlik ve unutkanlık var zaten. Sizce de bu sükûnete son vermenin vakti gelmedi mi? 1 Camus, Albert. Amerika Günlükleri.New York: Öteki Yayınevi, 1987. Aslı Özhamurkar Yaşayan Seçenekler Hiç iki şey arasında kalıp, daha sonra seçiminizden pişmanlık duydunuz mu? Keşke bunları değil de o siyah ayakkabıları alsaydım, keşke dünkü davete gitmeseydim de evde otursaydım, keşke ona bundan bahsetmeseydim… Hepimizin keşke dediği şeyler vardır mutlaka. Seçimler. Seçimlerimizin hayatımızı şekillendirdiği doğrudur. Peki ya, seçmediklerimiz? Hayatımız süresince önümüze seçenekler koyuldu. Birini tercih etmemiz ve diğerinden vazgeçmemiz beklendi. Tercihlerimiz hayatımıza yön verirken, elimizin tersiyle ittiğimiz diğer seçeneklerin yok olduğu düşündük. “Ya öyle yapsaydım, ne olurdu?” sorusunun cevabının yalnızca bir tahminden ibaret olacağını düşündük. Ancak Paralel Evren filminde, işler bu şekilde yürümüyor. Filmde herkesin muhtemelen haberdar olduğu bir kavram söz konusu: “Paralel evren”. Burada olan şey, bizden bağımsız dünyalar, bambaşka yaşantılar değil. Burada olan şey aslında tam anlamıyla biziz. Seçmediğimiz seçenekler, yapmadığımız işler ve onların sonucunda süregelen olaylar. Burada olan şey aslında bizim farklı tercihlerimizin yaşamı. Her ne kadar yok olup gideceklerini düşünsek de, önümüze çıkan her bir imkân ve seçenek, paralel evrenlerde yaşıyor. Çoklu evren teorisi, yaşadığımız evrene paralel olan birçok evren olduğunu öne sürüyor. “Paralel” kelimesinin amacı ise bu evrenlerin hiçbir zaman kesişmediğini açıkça belirtmektir. Bu paralel evrenler, kısaca özetlemek gerekirse, bizim evrenimizden farklı olan alternatif evrenler. Bir teoriye göre, karşılaştığımız her yol ayrımında her seçenek farklı bir gerçeklik oluşturuyor. Bu gerçekliklerin her biri ve devamı için yeni bir paralel evren oluşuyor. Başka bir görüşe göre, tercih doğrultusunda bir gerçeklik baskın çıkıyor. Diğer gerçeklikler ise çöküyor. Biz bu seçimi yapana kadar veya farkında olmadan yaptığımız bir seçimi fark edene kadar ise bu iki veya daha çok gerçeklik aynı anda var oluyor. Schrödinger’in kedisinde de olduğu gibi, biz kutuyu açana kadar kedi ölü ya da canlı olabilir, ancak kutu açılınca gerçekliklerin bazıları çökecektir ve yalnız tek bir gerçeklik baskın olacaktır. Diğer gerçeklik ise başka bir paralel evrende yaşanır. Paralel Evren adlı bu filmde ise en ilgi çekici kısım, gerçekliklerin hepsini görebilme şansları. Sakin bir toplantı, güzel bir akşam yemeği için buluşan bir arkadaş grubu, o gece dünyanın çok yakınından geçen bir kuyruklu yıldızın etkisi altında kalıyorlar. Bütün sokağın ışıkları gidince tek bir aydınlık ev görünüyor. Oraya geldiklerinde ise, kendileriyle karşılaşıyorlar. Bu gördükleri, kendilerinin paralel evrendeki yansımaları. Başlangıçta algılanması zor olur muhakkak, bazıları belki delirir, belki kaçar. Başına gelmeyen de bilmez tabi ki, ama ben kendimi farklı bir evrende görmeyi çok isterdim. Farklı tercihlerin beni nerelere getirebileceğini, bana neler katacağını veya benden neler alacağını… Çünkü yalnızca kendi fikirlerimin ve öngörülerimin doğrultusunda hareket ederim. Dışardan gelen etkiler genellikle seçimlerimi değiştirmez. Fikirlerim yalnızca kalbine, vicdanına ve düşüncelerine güvendiğim insanlara açıktır. İstemli ve kasıtlı olarak yaptığım bir şey değil bu. Bu nedenle çok merak ediyorum, ya yanlış düşünmüşsem? Ya güvendiğim ve fikir istediğim herkes yanlış düşünmüşse ve geride bıraktığım seçenekler bana daha güzel bir hayat sağlamışsa? Gizemli ve çok cezbedici olmasının dışında, açıkçası bunu gerçekten görmek ister miydim emin değilim. Belki de, hepimiz Schrödinger’in kutusundaki birer kediyiz. Biz, kedinin yaşama ihtimaliyiz. Yarı yarıya şansı olan iki ihtimalden biriyiz. Hayat boyunca yaptığımız her tercihte, bütün seçenekleri düşünüp tek tek analiz etme şansımız olmayacak. Bu nedenle, bırakalım da ihtimaller paralel evrende yaşasınlar. Çünkü seçimler bizi biz yaparlar, kendimizi en iyi hissettiğimiz, o an bizi en mutlu eden ya da en güvenli gelen tercih, en doğru olandır. Sonuçta kutuda iki ihtimal vardı ama biz canlı çıkmayı başardık TUĞÇE IŞIK YAVAŞÇA, UMURSAMADAN Hayatınızda sizi derinden etkileyen veya değiştiren bir olay yaşandı mı? Aslında tahmin edebiliyorum vereceğiniz cevapları. ‘Kilo aldığımı fark ettiğim gün spor salonuna kaydoldum.’, ‘Merdivenlerden çıkarken nefes nefese kalıyordum, sigarayı bırakmaya karar verdim.’. Bilmem farkında mısınız, siz isterseniz değişime hazır hale geliyorsunuz. Bir başkası, belki arkadaşınız belki de anneniz deseydi ki size ‘Yediklerine dikkat etmen lazım bu halin ne!’. Ne yapardınız? Samimi olalım örneğin, benimle ilgili olan ve kendimin fark etmediği sorunları çözmeye uğraşmıyorum, zorunda hissetmiyorum kendimi. Çünkü diğerlerinin dediklerini düşünüp durmaktansa hayatı kendi bakış açımda yaşamayı tercih ederim diye düşünürüm. Eminim ki çoğumuz içten içe böyleyiz. Başkaları tarafından uyarılınca veya müdahale edilmeye çalışınca hepimiz kaçıyoruz. Sanki tuhaf bir şekilde kendi benliğimizde inatlaşarak onları göz ardı ediyoruz. Peki ya değişmek zorundaysanız? Değişimi göz ardı etme şansınız olmasaydı? Tarihte birçok olay yaşanmış. İnsanlar göç etmek, çocuklarından ayrılmak ve hatta ölümle yüzleşmek zorunda kalmışlar. Hakları ellerinden alınmış bazen de. Yani değişime ayak uydurmuşlar yavaş yavaş. Yaşadığımız zaman diliminde hala bunlar olmakta. Evet belki de bariz bir şekilde gözümüze sokulmuyor. Ama akşam eve gittiğinizde, yemeğinizi yerken haberlere bir de bu bakış açısından bakın. Doğrusu değişiyoruz veya değiştiriliyoruz. Ülkemizi, dünyayı düşünün. Birtakım olaylar ya da kişiler yanlış, eksik gelecek. Hemen bir örnek vereyim size: yavaş yavaş söz hakkımız ellerimizden çekip alınıyor. Küçük bir kızın ellerinden oyuncak bebeğinin alınması gibi. Aklınızda canlanmıştır bu sahne. Kız ne tepki veriyor hayalinizde? Dudaklarını büzüyor, ağlamaya başlıyor ya da avazı çıktığı kadar bağırıyor. Peki ya aynı durumda olan biz, söz hakkımızın, olayları ve insanları eleştirme hakkımızın elimizden alındığının farkında ola ola ne yapıyoruz? Koca bir hiç! Televizyonlarımızın karşısında oturup insanların kavgalarını veya hapishane cezası alanları izliyoruz. Tepkimiz ise ‘Ne olacak bu memleketin hali?’ demekten, biraz üzülüp sıkılmaktan öteye geçmiyor. ‘’Hiçbir şey bir anda değişmez: Derece derece ısınan bir küvette farkına varmadan haşlanarak ölürsünüz.’’ (Atwood 77). Ölüm evet, belki gerçekten bedeniniz beyazlar içinde toprağın altında olmayacak ama elinizden haklarınız alınınca ve özgürlüğünüz kısıtlanınca öleceksiniz. Farklı görüşte olan bir birey düşünemiyorum. Ha elbet olabilir, herkes çok farklı sonuçta. Ama varsa üzgünüm ki biri o insana karşı açık sözlü olup öldüğünü ve aslında atmosferdeki oksijeni ziyan ettiğini söylemeli. Aklımdaki bir başka düşünceyi paylaşacağım sizlerle, insanlar olayları ve onların sonuçlarını geç fark eder. ‘Aman bak görüyor musun, böyle olacağını nasıl anlamadık ki biz?’ diyerek kendilerini masumlaştırıp bir şekilde olaydan sıyrılmaya çalışan bir grup vardır. Ha diğerleri de ellerinde kalan son imkanlarla mücadele etmeye çalışır. Ama o zaman herkes için geç olabilir. Bu masumlaştırmadan sonrası ve savaş mücadelesi eski özgür yaşantılarımızdan eser bırakmayabilir. Belki de bir sabah uyanıp ‘Bizim sahip olmadığımız bir şeye, söze sahip o. Nasıl da çarçur ederdik onu, bir zamanlar.’ (Atwood 115) diyerek devlet büyüklerine, polislere veya askeri birliklere imreneceğiz. Bu kulağa inanılmaz gelen bir düşünce. Sokaktan geçenlere sorsak çoğunluk böyle bir durumun yaşanacağına imkân dahi veremez. Gerçekten inanmazlar mı yani güvenirler mi devlete, yoksa korkarlar mı sonsuza değin sessiz kalmaktan? Damızlık Kızın Öyküsü romanını okuduğumdan beri etrafıma bakış açım değişti. Eskiden televizyon kanalları, gazeteciler ve vatandaşlar daha özgürmüş sanki. Git gide değişmiş bazı durumlar. Bizler ise yerimizden kalkmadan reklamların ardından başlayacak televizyon dizisini bekler gibi beklemişiz. Hatta bana kalırsa biraz da umursamayarak. Bu ise kötü sonuçların veya olayların en belirgin nedenlerinden biri olabilir. Değişim ancak bizler umursamadığımız sürece hayatımızı yavaşça işlemeye yetecek gücü kendi içinde üretir, elbette iyisi de var kötüsü de bu değişimin. Bizler ise nerede duracağına karar veremeyen, yavaş yaşamaya alışmış ve hayata öylece kendini bırakmış bireyleriz sadece. Atwood, Margaret. Damızlık Kızın Öyküsü. Çev. Sevinç Altınçekiç ve Özcan Kabakçıoğlu İstanbul: Doğan Kitap, 2017. VİCDANİ AHLÂK Ne yazık ki, dünyamızda hala savaş, açlık gibi ölümcül sorunları yaşayan milyonlarca insan var. Görece bu konularda daha rahat durumda olan toplumlardaki insanların çoğu, savaştan veya kıtlıktan ölen insanların haberlerini, resimlerini gördükçe bahşettikleri acıma duygusu haricinde olaylara kayıtsız kalıyor. Stefan Zweig, Bir Kadının Yaşamından Yirmi Dört Saat adlı kitabında bu durumdan şöyle bahsediyor: “İnsanların çoğu sınırlı bir hayal gücüne sahiptir. Duyumlarını uyaracak ölçüde yakında gerçekleşmeyen bir olaya ilgi göstermek pek içlerinden gelmez; ama aynı şey gözlerinin önünde, doğrudan duygularını dokunma mesafesinde gerçekleşirse, bu olay önemsiz bile olsa, hemen aşırı bir duyarlılık gösterirler. Böylelikle normalde nadiren görülen tepkilerini ölçüsüz ve abartılı denebilecek bir sertlikte telafi etmiş olurlar”. Bence bu cümle toplumların aslında etik anlayışlarını yapay olarak kendi kendilerine oluşturduklarını anlatmış oluyor. Şöyle ki: Etik, toplumdaki diğer insanlar tarafından gösterilen duyarların bir bütünüdür. Duyar da insanların erdemli olmak için yapması gereken eylemleri yapamadığından dolayı oluşturduğu suni bir telafi kalkanı. Yani herkesin üstüne düşen görevi yaptığı için kendini huzurlu hissettiği bir dünyada, kimse kimseyi eleştirmeyecek hatta “etik” gibi eleştirecek bir bahane aracı bulamayacaktır. Daha başında beni bu şekilde sarsıcı düşüncelere sürükleyen Stefan Zweig’in bu öyküsü okuyuşum boyunca beni; irade, yargı, vicdan, ahlak ve dürüstlük gibi insani kavramların temeli üzerinde düşünmeye sevk etti. Kocasını ve iki çocuğunu terk edip, Hollandalı genç adam ile kaçan Madam Henriette, bu davranışından dolayı pansiyon sakinlerince linç edilmişti. Çünkü hepsi daha önce yaptıkları hataları bu linç ile silmeye çalışıyordu. Hatta bazıları, bu “ahlaksız” davranışı sergileyen Madam Henriette’i savunan gencimiz ile ilişkilerini bile keserek linç edenler arasında en öne çıkan olmaya çalışmışlardır. Bu “ahlak yarışına” karşı çıkan tek kişi olan gencimiz sebebini kısaca şöyle açıklıyor: Devlet empati yapma yükümlülüğü olmadığından toplum düzenini korumak için sert bir şekilde insanları yargılar, fakat birey olarak benim böyle bir yükümlülüğüm yoktur; aksine insanları yargılamaktansa savunmak beni daha mutlu kılar. Bu benim de hayatımda prensip edindiğim bir düşünce tarzıdır. Çünkü günümüzde sosyal medya başta olmak üzere insanları tahrik edici etkenler çok fazla. Bu provoke edici etkenler doğru veya yanlış biçimde insanları galeyana getiriyor ve gerçekleri farklı gösteriyor. Bu kitle savrulmalarına dahil olmamak için hukuktaki “aksi ispatlanana kadar herkes masumdur” sözünü kendime ilke olarak kabul ediyorum. Bu herkesi suçsuz bulma eğilimim insanlar tarafından Polyanacılık olarak addedilerek küçük düşürülmeye çalışılsa da, ben yaptığım bu değerlendirme işini iyimserlikten ziyade gerçekçilik olarak görüyorum. Çünkü ben sadece olayların bütününü görmeden karar vermemeye çalışıyorum. Gencimiz, Mrs. C.’nin yirmi dört saatlik macerasını tüm ayrıntılarıyla dinlemek istediğinde; benim bu düşünce tarzımı haklı çıkaran şu ifadeyi kullanıyor: “Değerli olan her zaman için gerçeğin yarısı değil, tamamıdır”. Kitaba adını veren yirmi dört saatlik maceranın sahibi Mrs. C.’nin Madam Henriette’i linç etme yarışına dahil olmamasının sebebi olarak genç adam veya benim gibi prensiplere sahip oluşu, Madam Henriette’i çok sevmesi vb. nedenler değil; yaşadığı o yirmi dört saatlik maceranın Madam Henriette’nin yaşadığı olayla benzerlikler içermesi ve bu yüzden yıllardır yaşadığı pişmanlığı açığa çıkarmamak için susmak istemesiydi. Fakat hikâyesini bütün ayrıntılarla gencimize anlattıktan sonra, her ne kadar iradesine sahip olamayıp ve ahlaki normları da çiğneyerek kumarbaz adamla birlikte olmasından pişmanlık duysa da; o günü tekrar hatırlayıp bu yaptığının ahlaki olmamakla beraber yanlış bir şey de olmadığını tekrar idrak etti ve şu sözleri söyledi: “Ama ona herhangi bir şeyi yasaklama cesaretinden yoksundum; zira onu itecek olsam boşluğa düşerdi”. Mehmet Emin Albayrak Kaynak Kitap: Stefan Zweig, Bir Kadının Yaşamından Yirmi Dört Saat, çev., Mahmure Kahraman (İstanbul: TÜRKİYE İŞ BANKASI KÜLTÜR Yayınları, 2015). Nurten Güçsav 21301450 DELİRMEK DE GÜZELDİR Her canlının hayata farklı bir geliş amacı olduğuna inanırım. Bir bebek doğuyorsa dünya üzerinde yapması gereken işler vardır. Mutluluğu aramak ve mutluluğa ulaşmak için her insan kendince farklı yollardan ilerler. Belki de mutsuzluklar içine doğan bir bebek büyüyüp kendi mutluluk yolundan ilerlerken başka mutsuz insanlara yol gösterici, ışık tutucu bir role sahiptir. Jeanette Winterson’ın yazdığı Normal Olmak Varken Neden Mutlu Olasın isimli muhteşem denemeyi okurken, mutluluk kavramı üzerinde daha fazla düşünmekten kendimi alamadım. Benim için mutluluk asla kolay anlaşılabilecek, kolaylıkla izah edilebilecek bir kavram olmadı. Çevremde mutlu olduğunu söyleyen ama mutsuzluğunu gizlemek için taklit yapan o kadar çok insan var ki, onları gördüğüm zaman neden gerçek mutluluğa ulaşmak varken sadece mutluymuş gibi taklit yaparak yaşadıklarına bir anlam veremiyorum. Sanırım mutluluğa ulaşmaya çalışırken delirmekten korkuyorlar. İnsanların ya çok şey bildiklerinde ya da hiçbir şey bilmediklerinde mutlu olabildiklerine inanıyorum. Dünya ile ilgili, çevresinde olup bitenle ilgili çok fazla bilgiye sahip olmayan bir insan düşünelim, çevresindeki hiçbir acının farkında olmayan bu insanın mutlu olması çok daha kolaydır. Çünkü ileriyi düşünmez, şu an yaşanan zorlukların gelecekte insanlarda nasıl kötü etkiler bırakacağını düşünmez. İşte bu noktada her insanın içgüdüsü devreye girer ve mutlu olması gerektiğine inanan insan, sadece kendi mutluluğu üzerinde yoğunlaşır. Mutlu olmak adına çevremde olup biten şeylere gözümü kapatmam gerekiyorsa eğer, bunu kabul edebileceğimi düşünmüyorum. Hayır, bahsettiğim şey cahillik veya bilgisizlik değil, bahsettiğim şey umursamazlık. Hayatının hiçbir döneminde okula gidememiş nice insanlar var bu dünyada ama diploma almamış olmalarının aksine o kadar bilgili ve duyarlılar ki, mutlu oldukları kısa zamanlarda, mutlu olmanın hakkını vererek yaşıyorlar. Bu bahsettiklerimin tam tersi şeyleri yaşayarak mutluluğa ulaşmak var bir de. Nasıl mı? Bir nevi delirerek. Delirdiklerini düşündüğümüz insanlardan köşe bucak kaçarız çünkü korkarız. Onların söyleyecekleri şeylerin doğru olmasından korkarız. Bizim içimizde de deliliğe ait o parçayı bulmaktan korkarız. Belki de en büyük korkumuz delirdikten sonra mutluluğa ulaşacak olmamızdır. Düşünüyorum da, denemede okuduğum şeylerin aksine neden delirip mutlu olmak varken normal olmayı seçelim ki? Mutluluğu arıyorsak eğer, delirmek en iyi seçenek gibi görünüyor. Mutluluğa ulaşmak adına benim deneyeceğim yol delirmekten başka bir yol değil. Yine de bütün bunlardan korkan ve hem normal olmak hem de mutluluğu bulmak isteyen insanlar için söylemek istediğim birkaç şey var. Hayatımızda en önemli üç temel unsur var. Birincisi bizim elimizde olmayan olaylar silsilesi ki buna bazılarımız kader diyor, ikincisi yapılan tercihler, alınan riskler ve verilen kararlar, üçüncüsü ise bu kararları verirken ulaşmak istediğimiz şeyler. Bütün kötülüklerde parmağı olan ve hiçbir insanın iyiliğini düşünmeyen bir insan hayal edelim, hiç kimseye iyiliği dokunmayan bu insan yaptığı bütün kötülükleri kendi mutluluğunu düşünerek yapmıyor mu? Benim düşünceme göre, çok fazla parası olduğunda veya herkes üzerinde büyük bir güce sahip olduğunda mutlu olacağını düşünen bu insan gerçek mutluluğu yakalamak için risk almak zorunda ve bunu yapmaya ufacık bir çocuğa gülümseyerek bile başlayabilir. Normal olmak, dümdüz bir mantıkta yaşamak değildir. Bazen mutlu olmak için risk almak gerekir. Mutlu olmak adına verdiğimiz savaşta yapılan tercihler önemlidir. Bana sorarsanız delirin arkadaşlar! Hep birlikte içimizdeki deliliği çıkaralım ortaya. Herkes içinden gelen şeyi bir çırpıda söylesin, herkes istediği şeyi o an o saniye yapsın ve kimse karışamasın. Delirelim arkadaşlar. Mutluluk adına delirelim. Kaynakça Winterson, Jeanette. Normal Olmak Varken Neden Mutlu Olasın. Çev. Püren Özgören. İstanbul: Sel Yayıncılık, 2015. Baskı. Yaşa ,1 Rahime Sinem YAŞA 21301682 TURKISH 101-16 Başak Berna Cordan 09.12.14 TANRIYA KARŞI HİSLER Tanrıya Karşı Söylev, Marquis de Sade adında Fransız bir aristokrat ve yazarın içerisinde kesin ifadeler kullandığı bir kitaptır. Kitabın içeriği tamamen tanrının varlığı diye bir şey olmadığını, tanrıya inanan, dini inancı kuvvetli olan insanları yerme, aşağılama ile ilgilidir. Bunları sert ve kesin ifadelerle belirtir Sade. ‘Sadizm’ adında bir felsefe oluşturmuş; insanların çektiği acılardan zevk almak konulu. Buna ne kadar felsefe denilir bilemeyiz ama yargılamadan önce onun yaşadığı dönemleri göz önünde bulundurup onu daha iyi anlayabilmemiz gerekir. Ancak felsefeyle uğraşan, onunla içli dışlı olan bir insanın kitabında bu kadar kesin yargılara varması onun kendi ile çeliştiğini gösteriyor biraz. Sade, felsefenin her şeyi söylemesi gerektiğine inanan bir yazardır. Ancak felsefenin ana prensibi cevabı aranan ama net cevaplar içermeyen sorular sormaktır. Sade’ ın yaptığı gibi tanrıyı ‘hayal mahsulü ve işe yaramaz varlık, gudubet, tiksindirici varlık’ olarak tanımlamak hem felsefeye yanlış düşen bir söylemdir hem de dini inancı olan insanlara çok büyük bir hakarettir. Aynı şekilde tanrının mantık ile algılanamayacağından onun uğruna savaşlar dökmenin kocaman bir aptallıktan bahsetmesi, tanrıya inanmanın ve ona itaat etmenin bağnazlıkla ilişkilendirilmesi aslında onun ne kadar basit düşündüğünü gösterir bize. Eğer gerçekten felsefenin tanımına uymuş olsaydı, tanrıyı inkâr etmek yerine sorgulama yöntemine başvururdu. Sade, tanrının varlığının mantık dışı olduğunu, kanıtlanamayacağını varsayıyor ise evrenin bilim ile teorilere dayanarak açıkladığı büyük patlama olayı da kesin sonuç vermez. Verse bile yeryüzünde insanların ya da diğer canlıların var oluşlarını açıklayamaz. Günümüzde Sade’ ın bu yaklaşımı ahlaksızlık olarak olarak tanımlansa da onu bu tavırlarından dolayı yargılamak yanlış olur. Çünkü insanların düşünce yapılarının oluştuğu yer ailedir, çevre etkisi, arkadaşlıklar diye şekillenmeye başlar ve en sonunda kendilerine has fikir sahibi olurlar. Marquis de Sade onu yargılayan insanlar gibi herhangi bir dine mensup bir aileden geliyor olmayabilir. Her insan farklıdır. Ama en azından insanlara saygı duymayı biliyordur değil mi? O bir yazar, insanları bilgilendiriyor ya da hayır o kendine benimsediği Sadizm felsefesi ile insanlığa saygısı olmayan bir yazardır. O bizim gibi inancı olan insanlara saygı duymadan acımasızca bir şeyler söylüyor; peki bizim de ona saygısızlık yaparak kitaplarını yakmamız mı gerekir? Sade kitabında ölüm döşeğindeki bir adam ile papaz arasındaki konuşmayı anlatır. Ölüm döşeğindeki adam o kadar kesin konuşmamakla birlikte tanrıya inancı olmadığını söyler.Benim en çok beğendiğim kısım ise papazın ölüm döşeğindeki adama ‘İnandığım şeyi senin de inanmanı istiyorsam bu seni kendim kadar sevdiğimi gösterir’ demesiydi. Bu da demek oluyor ki içinde tanrı sevgisi olan insanların diğer insanlara da sevgisi, saygısı vardır. Yaşa ,2 Kutsal kitaplara gelince… Dinlerin gereği olan bu yüce kitaplar, Sade ‘ın söylediği gibi sadece cezaları içermemektedir. Bu kitaplar insanların hayatlarını kolaylaştıran, sağlığı koruyabilmek için bahsedilen yazılar da içerir. Evet belki bu kutsal kitaplar hakkında yazılanlar ne kadar gerçek ne kadar uydurma bilemeyebiliriz ya da mantığımızın almadığı ‘mucize’ diye adlandırılan olaylar kimilerine göre saçma gelebilir. Ancak dünyada çoğu göremediğimiz ama inanıp hissettiğimiz şeyler gibi tanrının varlığını da hissedebiliriz. İnanıp hissettiğimiz şeyler neler mi? Aşk, sevgi, üzüntü, hayal kırıklığı, aldatılma, güvenme gibi bir annenin çocuğunu sevip kollaması gibi, o sokaklarda gördüğümüz eli kolu bacağı olmayan insanlara hissettiğimiz acıma duygusu gibi.. İçimizde tanrıya olan inanç var, çünkü düşünüyoruz, hepimiz insanız. Bir şeylerin var olduğunu kanıtlamak için ille de beş duyu organımızla hissetmemiz gerekmiyor.. Sade, Marquis de. Tanrıya Karşı Söylev. Versus. Ağustos 2009 Eda Şenol Büyülü Viyana: Unutulamayanlar, Bende Bıraktıkları Hayatımın her döneminde yurt dışına çıkmayı ve farklı kültürleri öğrenmeyi istemiştim. Bu isteğim 2017 yazında gerçekleşti; hem de hayal edebileceğimin çok daha ötesinde bir güzellikteydi. Babamla çıktığımız Orta Avrupa turunun bitmesiyle içimde oluşan özlem üzerinden iki yıl geçmesine rağmen belirgin bir şekilde varlığını gösteriyor, bu güzellikleri ve deneyimimi paylaşarak hepinizin içine az da olsa biraz huzur ve mutluluk aşılamak istiyorum. Aslında bu özlem, ilginç bir şekilde turun öncesinde de içimdeydi. Almanca’da “fernweh” kelimesi tam da bu anlamı taşıyor: “Daha önce bulunmadığı bir yeri/şehri özlemek.” Sanırım bu duyguyu önceden hissetmem gezdiğim şehirlere, özellikle de Viyana’ya, turun ardından daha da çok bağlanacağımı gösteriyordu, çünkü kelimenin tam anlamıyla benliğimin bir kısmını orada bıraktım. Kendimi adeta oraya geri ışınlamak ve tüm bu deneyimi baştan yaşamak istiyorum. Turumuz ana hatlarıyla Viyana, Prag ve Budapeşte’yi kapsıyordu. Ben ise beni en çok etkileyen büyülü şehir Viyana hakkında yazacağım. Gecenin üçünde, tanımadığımız bir grup tur katılımcılarıyla, yorgun argın bindiğim uçaktan Viyana havalimanında indiğimde tüm sıkıntılarımı geride bıraktığımı hissettim âdeta. Viyana artık yeni cennetim olacaktı, bunu iliklerime kadar hissedebiliyordum. Uçağımız sabah altıda Viyana’ya indikten sonra vakit kaybetmeden gezimize başladık. Tur rehberimizin deneyimi sayesinde en güzel mekânlara, ideal gezme saatlerinde gidiyorduk. Önceliğimiz tüm turistlerin akın akın ziyaretine geldiği Schönbrunn ve Hofburg Saraylarını gezmek oldu.1 Babamla birlikte bu güzelliklerin tadını son damlasına kadar çıkarmak için bize sağlanan serbest zamanlarda tura dahil olmayan ancak gidebileceğimiz her köşesine gittik bu sarayların. Gezime dair unutamadığım anılardan biri olan “yarım saat içinde seyir tepesine çıkıp fotoğraf çekip inme” yarışı da bu boş zamanlarımızdan birinde oldu. Neyse ki, grubumuza tur başlamadan yetişebilmiştik. Her ne kadar nefes nefese kalmış olsak da… Bu sarayları gezerken bize sağlanan Türkçe tur anlatımı sayesinde Avusturya’nın mimari ve sanatsal alandaki başarısını özümserken bir yandan da tarihi ile ilgili önemli bilgiler edinebildik. Özellikle Avrupa’daki ataerkil sistemi yıkarak tarih kitaplarında kendinden sıkça bahsettiren güçlü İmparatoriçe Maria Theresia hakkında…2 Onun hayatının anlatıldığı kısımlarda yaşadığım duygu yoğunluğu inanılmazdı. Tabuları yıkarak tarihteki en başarılı kadın hükümdarlardan biri olan Maria Theresia artık idollerimden biri olarak yerini almıştı. Kadınların gün geçtikçe daha çok susturulmaya çalışıldığı ve toplumda geri plana atıldığı günümüz toplumlarında bu gibi bir olaya rastlanması bir hayli güçtür. 18. yüzyılda bu kadar güçlü bir kadın figürün varolması beni hem çok mutlu etti hem de gururlandırdı. Nedense o günden sonra Maria Theresia ile aramda bir bağ kurulduğunu düşünmeye başladım. Sanata ve özellikle mimariye olan ilgim nedeniyle Viyana estetik egomu öylesine tatmin etti ki, âdeta bir şölendi. Neo-klasik, gotik ve modern mimarinin sentezinden oluşan şehir bir bakıma insanlarının uyumunu yansıtan bir tablo gibi. Sanatla ilgisi olmayan insanların bile hayranlıkla incelediği, insanı bu şekilde büyüleyen bir şehir Viyana. Şehirde yaşayan çok farklı etnik grup var ve bu insanların hepsinin kendi kültürlerini aktarabilecekleri çeşitli imkanlar bulunuyor. Yemek standları, açık hava sanat galerileri, sokak sanatçıları… Bu insanların oluşturduğu ortak kültür ise benim açımdan mükemmel bir birleşim olmuş. Toplum birbirine karşı nazik, çevreye karşı saygılı ve sorumluluk sahibi. Gözlemlerime göre çoğu ülkenin yakalamaya çalıştığı sanat, kültür, dil, doğa ve etik dengesini yakalayabilmiş bir şehir Viyana. Neredeyse “ütopya” denilebilecek kadar güzel. Hem geçmişlerine hem de doğal güzelliklerine saygı duyarak aynı zamanda şehirlerini geliştirip yeni çağa uyarlayabilmişler. Kanımca en zoru başarmışlar. Hayatım boyunca gördüğüm en güzel ormanlara sahip olan Viyana sanırım tam olarak kafamda kurduğum ideal şehir kavramına oturuyor. Gezimiz sırasında başıma gelen en ilginç olay ise lisenin başında tanıştığım ve bana birçok konuda yol göstermiş olan arkadaşım Baran ile karşılaşmak oldu. En popüler caddelerden biri olan Stephansplatz’ı gezerken omzumda hissettiğim bir el… Hayat bu kadar sürprizlerle doluymuş demek ki. Hayranı olduğum bu şehir bana eski bir dostumla da arayı kapatma imkanı sağladı. Viyana’da deneyimlediğim her şey kişiliğime, düşüncelerime ve hayatıma bir şekilde katkı sağladı. Kendimi değerlendirmem gerekirse, benliğim “Viyana öncesi ve sonrası” olarak ayrıldı. Bu muhteşem şehir beni olabileceğimin en iyisi olmama itti. Eğer ruhlarımız bir döngü içindeyse, önceki hayatlarımın birinde bu şehirde olduğuma ve sonraki hayatlarımdan birinde de bu şehre tekrar geleceğime eminim. Kaynakça: 1. Altınay, S. (2018, November 23). Viyana Gezilecek Yerler Listesi | En Güzel 20 Yer! | GezipGördüm. https://gezipgordum.com/viyana-gezilecek-yerler/ 2. Maria Theresia. (2018, July 04). https://tr.wikipedia.org/wiki/Maria_TheresiaSelin Sarısu 21502366 BÜYÜLÜ BİR YOL Hemen hemen hepimiz büyüklerimizden masallar dinleyerek büyümüşüzdür. Ben de öyle büyüdüm. Özellikle de Grimm Kardeşler'in masallarıyla. Pamuk Prenses'ten, Rapunzel'e, Fareli Köyün Kavalcısı'na kadar bütün masallarını bilirim ve onlara inanırım nedense. O büyülü yerlerin, kötü cadıların, perilerin, prenseslerin, beyaz atlı prenslerin hatta mutlu sonla biten aşk hikayelerinin varlığına da inanırım. Onlara inanmamın sebebi muhtemelen bu dünyadan ufak da olsa bir kaçış yolu olduğunu düşünmem. İşte o yüzden gitmeyi seçtiğim yer Almanya'daki büyülü masal yolu oldu. Rotamız ve amacımız belliydi, güneyden kuzeye doğru giden yolda bütün o masallara konu olmuş ormanları, şatoları, kuleleri görmek. İsviçre'nin Basel kentinden başladık yolculuğa, ilk durağımız olan Hanau'ya gelene kadar yol boyunca sayısız yerde durduk. Hanau Grimm Kardeşler'in doğduğu yer. Kasabada çok fazla görülecek bir şey yoktu Grimm Kardeşler'in hayatlarının anlatıldığı bir müze dışında. Bir sonraki durağımız Bergfreiheit oldu. O meşhur Pamuk Prenses ve Yedi Cüceler masalının ilham alındığı kasaba. Zaten daha kasabaya girmeden yol kenarında görüyorsunuz Pamuk Prenses ve Yedi Cüceler'in heykellerini. Köyün içinde ise Pamuk Prenses ve Yedi Cüceler'in evi bulunuyor. O eve girdiğimizde gerçekten şaşırdığımı hatırlıyorum. Alt kat tamamen Pamuk Prenses ve Yedi Cüceler için döşenmiş. Odanın içinde bulunan eşyalar o kadar küçük ki oraya girince insan kendini dev gibi hissediyor. Üst katta ise masala ilham kaynağı olan Margaretha von Waldeck’in hayatı anlatılıyor. Pazar günleri ise 7 küçük çocuk ve bir kadın masalı canlandırmak üzere buraya geliyorlarmış fakat ne yazık ki önceden bilmediğimiz için biz denk gelemedik. Bergfreiheit kasabasından ayrıldıktan sonra masal yolunun başkenti olarak kabul edilen Kassel'den geçip Trendelburg'e geldik. Tabi buraya gelebilmek için Almanya'nın o meşhur kara ormanlarından geçtik. Ormanın içindeki o yol bir yandan insanı korkuturken bir yandan da büyülüyor. Oradan geçerken aklıma Hansel ve Gratel'in masalı geldi. Kendi kendime acaba bu ormanlardan mı ilham alınmış diye sormadan edemedim, biraz araştırınca gerçekten Hansel ve Gratel masalının esas ilham kaynağının bu orman olduğunu öğrendim. En sonunda
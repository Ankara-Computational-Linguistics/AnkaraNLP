çaresi, dermansızların nefesi, tarihin sesi… Sabahın Eyüp’tür İstanbul. Eyüp’ün kalabalık… Kalabalıklar içinden sıyrılıp Pierre Loti’ye çıkmak nefes aldırır bir aralık. Âşıklar tepesidir Pierre Loti’n. Aşk karşılıklı çay içmektir seninle İstanbul. Uzun uzun seyretmektir seni, huzur içinde dinlemektir sesini. Haliç takılıyor gözüme buradan. Narin bir kız gibi kıvrılan beliyle ayırıyor bu yakayı ikiye. Hayret veriyor ve düşündürüyor yedi tepene de serpilmiş irili ufaklı minareler. Mimar Sinan geliyor aklıma. Mihrimah Sultan düşüyor hayalime birden. Ve İki Cami Arasında Aşk… Koca Sinan da sende tatmış aşkı ey İstanbul. Birinde güneş batarken diğerinin minarelerinde ay doğmaya başlayan iki cami yapmış. Öyle ki sevdiğinin adını işaret edermiş minarelerle gökyüzünde. Mihri ve mah. Güneş ve ay. Necip Fazıl’ın ifadesiyle seninle bütünleşmiş güneş ve ay. Senin güneşin bir başka ısıtıyor kalbimi, dolunayın bir başka aydınlatıyor karanlık gecemi… Sen başkasın İstanbul bambaşkasın… Ve sisler kalkıyor yavaş yavaş gül yüzünden esrarengiz şehir. İri ve yakışıklı bir delikanlı edasıyla Galata çıkıyor meydana. Bakışlarıyla sevdiceğini işaret ediyor hemen. Nazlı kız kulesi çarpıyor o anda gözüme. Yıllardır kavuşamayan iki âşık yatıyor sinende İstanbul. Tabiatın, coğrafyanın ve tarihin sendeki kadar güzel bir araya geldiği başka şehir yok belki de dünyada. Bu yüzdendir ki sayısız şiirler yazılmış hakkında. Sayısız şair mısralarında senin güzelliklerini anlatmış, seninle süslemiş şiirlerini. “Sade bir semtini sevmek bile ömre bedel”(2003:12) diyen Yahya Kemal de nakşetmiş semt semt, sokak sokak seni. Onun şiirleriyle anlıyorum güzelliğini. Ahmet Hamdi Tanpınar ‘ın Huzur’ uyla keşfediyorum seni. Sanki bütün şiirler senin için yazılmış, bütün kitapların konusu sensin sanki. Bu yüzden daima şiir gibi bir şehir olarak şiirle ve şiirde yaşamaya devam edeceksin. Akgün 3 KAYNAKÇA Beyatlı, Yahya Kemal. Kendi Gök Kubbemiz. İstanbul: Yapı Kredi Yayınları, 2003. Güney Özdemir Kutupların Esiri: İnsan Kutuplaşma, belki de dünyanın merkezinde yer alan bir ilke. Yaşamın her yerinde iki farklı kutupla karşı karşıyayız. Güzel-çirkin, sıcak-soğuk, sağ-sol… Saymakla bitmiyor çünkü neredeyse her şey bir kutbu oluşturuyor dünyamızda. Sakin Olmak - Yaşlanırken Kazandıklarımız(Schmidt, 2015) adlı eser de bu kutuplaşmaya değinmiş. Hayatımızda bu kadar büyük etkisi olan bir konuyu ele almak, kafasını çalıştırabilen herkesin hiç değilse bir kere yaptığı bir şeydir. Bana sorarsanız bunu yaparken dikkat edilmesi gereken en önemli detay da insanların kendilerini kutuplar arasında nerede gördüğüdür. Dünyamız bir taraf seçme oyunu gibi, sürekli iki zıt seçenek sunuyor önümüze. İnsanlar durmadan tercihler yapmak zorunda kalıyor bu hayatta. Bu tercihlerimiz de bizleri bir taraf olmaya zorluyor. Hatta o kadar yerleşmiş ki hayatımıza bu durum, “Taraf olmayan bertaraf olur.” diye günlük hayatta sık sık duyduğumuz bir söz bile var. Bu taraf olma sevdası insanlar arasındaki çatışmaların asıl sebebidir. Gariptir ki tarafların tek ortak noktası da taraf olmayana olan kızgınlıklarıdır. Oturup düşündüğüm zaman asla anlam veremediğim, saçma bulduğum bir durum olsa da günlük hayatımda düşünmeden sürekli gerçekleştirdiğim bir durum taraf olma eylemi. Bazen soruyorum kendime, taraf olmamak mümkün müdür? İşte bu nokta, insanın kendini kutuplar arasında nerede gördüğüne bağlı oluyor. Büyük bir ova hayal edelim, iki ucunda da büyük şehirler var. Biz de bu ovanın tam ortasında duruyoruz, sanki orada belirmişiz gibi. Hayat bizi bu iki şehirden birini tercih edip, oraya yerleşmeye yönlendiriyor; kutuplaşma dediğimiz şey de bu şekilde varlığını sürdürüyor. Peki neden kendi başımıza yeni bir yerleşim kurup, kendimiz bir şeyler yaratmayı denemiyoruz? Çünkü başkalarının varlığı bizi güvende hissettiriyor ve kolay olan da onların yanında olmayı tercih etmek oluyor. İşte kutuplaşmadaki çekici öge de bu. Birlikten kuvvet doğar mantığı, bizim içimize işlemiş bir ilke. Fakat unutulmamalı ki bu taraflar da kendiliğinden oluşmuyor, onlar da birilerinin girişimleriyle oluşuyor. Taraflar aşırı büyüyüp, kutuplara dönüştüğü zaman insanlara yeni bir taraf yaratmak imkansızmış gibi görünüyor. Çünkü kafamıza yerleşmiş artık taraf seçmek; yeterli erginliğe ulaşan herkes seçeneklerden birine yöneliyor, nadiren insanlar yeni taraflar yaratmaya yöneliyor. Çoğu da başarısız olup, bir taraf seçmeye mecbur kalıyor zaten. Peki taraf olmamak diye adlandırdığımız şey bu mudur, yeni bir taraf yaratma çabası mıdır? Çoğu insan bunun cevabına evet der ama yanılıyorlar. Hayatımıza yerleşmiş doğru bilinen yanlışlardan biridir bu. Taraf olmamak demek, isminden de anlaşılacağı üzere hiçbir tarafa ait olmamaktır. Mevcut taraflardan birini seçmeyip, kendi tarafını yaratmaya çalışmak da taraf olmaktır. Sağ-sol kavgasında ortada durmak değildir taraf olmamak, apolitik olmaktır. Dinlerin yüzyıllardır süren savaşında deist olmak değildir taraf olmamak, ateist olmaktır. Taraf olmakla olmamak arasındaki fark Türkçedeki farkları gibi sadece bir a harfinden ibaret değildir, iki zıt kutup arasındaki farktan bile büyüktür. Hayat bize iki farklı sorun ve bunların getirdiği sorular sunuyor. Bunlardan birincisi kutuplaşma ve buna bağlı olarak akıllara gelen soru, kutupların sayısının neden iki olması gerektiğinin düşünüldüğü. Diğeri ise taraf tutmaya yeltenilmesi ve buna bağlı olarak akıllara gelen soru, taraf olmamanın mümkün olup olmaması. İnsanların bu konulardaki duygu ve düşünceleri farklı oluyor ve hatta bu konuda bile bir taraf tutma sorunundan bahsedebiliriz. Uzun lafın kısası, dünyamız zıtlıkların dünyası. Zıtlıklar insanların birbirleriyle tartışmalarına, kutuplaşmaya yol açıyor. Bu zıtlıkların dışında kalmak, taraf olmamak ise azınlığın yapabildiği bir durum olup insanların kutuplaşmanın dışında bir taraf olmakla karıştırdığı bir durum oluyor. Ama içimize öyle işlemiş ki bu durum; insanlar bunun bir sorun olduğunu farkına bile varamıyor, kavga gürültü içinde yaşamaya devam ediyorlar. Kaynakça Schmid, Wilhelm. Sakin Olmak- Yaşlanırken Kazandıklarımız. İletişim Yayınları, 2015. Pdf. ( )Munch, Edvard. National Gallery and Munch Museum, Oslo, NorwayİLK ARKADAŞHiç durup dururken bağırmak istediğiniz oldu mu? Bir anda üzerinizde tonlarca yük hissettiğiniz... Eğer daha önce bunu yaşadıysanız, ne kadar dayanılmaz bir durum olduğunu da biliyorsunuzdur. Her şey yerli yerindedir, hiç sıkıntınızyoktur.Ama bir şeyler olur aniden. Bir şeylertetikler o hissi birdenbire. Büyük bir kaygınız varmış gibi hissederseniz. Göğsünüzün tam ortasındabir enerji varmış da kuvvetle dışarı çıkmak istiyormuşgibidir.Etrafınıza bakınır, bu hissin neden aniden ortaya çıktığını anlamaya çalışırsınız. Kimbilir,belki de sadece ufukta beliren o cezbedici kızıllığın etkisidir tıpkı ressam Edvard Munch’un o ünlü tablosu gibi.“Çığlık”Yaklaşık bir yıl geçti o günün üzerinden. Ama daha dün gibi hatırımda. Güzel bir bahar akşamıydı ve hafif, ilk bâharı daha da çok sevmeme neden olan ılık bir rüzgar vardı. Güneş batmak üzereydi ve gölün üzerine o muhteşem kızıllık yansımıştı. Etrafta benim gibi birkaç insan daha o cezbedici ortamın keyfini çıkarıyordu. Gökyüzündeki o kızıllığın içinde düşüncelere dalmışken, aniden artık yanımda olmadığı aklıma geldi. Gitmesinin üzerinden aylar geçmiş, o günden beri görmez olmuştum. Gittiğini unutmuştum aslında. Ancak her nedense yine aklıma gelmişti. Boğazıma bir düğüm oturdu. Yutkunmakta oldukça zorlanıyordum. Zaman âdeta o sıkıntıyı daha fazla hissetmem için yavaşlamıştı. Neden gitmişti ki? Neden beni bu acıya mâhkum etmişti? Yüreğimde büyüyen o acıya öfke eşlik ediyordu. Bir an gözlerim doldu. Hayatın çok acımasız olduğunu düşündüm. Bunca acıyı çekip, hepsini unuttuktan sonra bana tekrardan aynı şeyi yaşatıyordu. Boğazımdaki düğüm, kalbimdeki acı ve gözlerimdeki yaş bir haykırış olarak dışarı çıkmak istiyordu sanki. Bir çığlık atmak istedim o an nefesim yettiğince. Korkmuş bir bebek gibi... Hayat da beni korkutmuştu. Çığlık atarak kendimi kurtarabilir, ya da beni kurtaracak kişiye sesimi duyurabilirdim, tıpkı bebeklerin annelerine seslerini duyurmak istemeleri gibi. Etrafıma bakındım. Ancak bana yardım edecek kimse yoktu. Sadece birkaç yabancı insan. Keşke burada olmasalardı da, kimseden çekinmeden o çığlığı atabilseydim diye düşündüm. Ancak kendime engel oldum.... Ne de çok başvurulur ona henüz beşikteyken. Üstelik tek sıkıntı karnın acıkmasıdır. “Çığlık”Büyürken insan, geçen yıllarla birlikte çığlıklarımız da unutulmaya yüz tutar. Sanki artık hiçbir sıkıntı kalmamış, daha fazla ihtiyaç yokmuş gibi onlara. Hayat tüm sevinçlerimizi, inançlarımızı, umutlarımızı ve hedeflerimizi alır. Karşılığında acılar ve sorunlar verir. Bir de alay edermişcesine, çığlıkları alır bizden. Geriye kederleriyle kalır insan. Onlardan kurtulacak yolları da kaybetmiş bir şekilde.Bazen kendini hatırlatmak, yeniden doğmak ister. Zor durumda olduğumuzu bilir çünkü. Nasıl bilmesin ki? İlk arkadaşımızdır o bizim. Doğar doğmaz ilk o vardır yanımızda. İlk onu hissederiz. Ayaklarımızdan tutulmuş, baş aşağı sallanmış, birkaç tokat yerken ona başvurur, kederliolduğumuzu söyleriz. Kırmaz bizi, ağzımızdan coşkuyla çıkar vurmayın ona der gibi. Ama nankördür insan. İlk arkadaşını dahi unutur. Yine de o unutmaz bizi. Bazen gökyüzündeki kızıllığı dahi bahane ederek barışmak ister. Bazılarımız vefalıdır. Kabul eder bu isteği ve oracıkta basar çığlığı. Tablodaki o adam gibi. Sonra kurtulur kederlerinden, sorunlarından o an.Hâla yüreğime oturmuş olan o ağırlığı hissedebiliyordum. Bekledim birkaç saniye kendime gelebilmek için. Ancak gelemedim. Ne öfkem dindi, ne yüreğimdeki sızı. Çığlık atmam gerektiğinifark ettim. Dudaklarıma doğru bir haykırışın gelmesini bekledim. O da gelmedi. Küstürmüştüm onu.Sık sık hatırlar oldum gittiğini o günden beridir. Her hatırlamada bir acı sardı yüreğimi. Atamadım da onu dışarı. Nasıl atabilirdim ki ilk arkadaşım olmadan. Benim gibi bazı insanlar da bilmez onun değerini çünkü. Gururuna yediremez çığlık atmayı. Sonra sızlanıp durup. Ne giden gelir, ne de ilk arkadaşı.Hasan Basri KüçükKayncakçaMunch, Edvard. National Gallery and Munch Museum, Oslo, NorwayAHMET KAAN ÖZDAMAR21302420ADALETİNSİMGESİSuç ve Ceza, Dostoyevski’nin en önemlieserlerinden biridir. Bu eser yazar içindeğerli olduğu kadar dünyadaki tümokurlar için eşsiz bir eserdir. Hukukfakültesini kazanıp maddi koşullardandolayı eğitimine devam demeyen birgencin hayatının bu kadar etkili birbiçimde anlatılması, eseri okurken harcadığım zamanın bu kitaptan daha değersiz olduğunuanladım. Eser, günümüzde hala etkin bir biçimde sürdürülen ‘’para yoksa eğitim yok’’ anlayışına attığım bakışla kendini fazlasıyla öne çıkarmıştır. Eserin 100 yıldan daha da eskibir dönemde yazıldığını düşününce bu sorunun aslında hala kendini gösterdiğini görebiliyorolmakinsanaacıdanbaşkabir şeyvermiyor.İnsanoğlu hayata gelirken kendi koşullarını kendi belirlemediği gibi, kendi bedenini debelirleyememektedir. Belki insana bu şans tanınsaydı neyi daha iyi yapabileceği hakkında bir fikir yürütebilir ve bunun sonucunda da hayata tutunmak için farklı yollar keşfedebilirdi. Sürekli sahip olduğu hayatı sorgulamak, bir kaçış yolu aramak ise de bunların yanetkilerinden birkaçıdır. Fakat insanoğlu, bir kaçış yolu olmadığı kanısına kapılınca veyagerçekten bir yol bulamayınca bunu işi kökünden halletmek gerekir mantığıylayorumluyor. Aslında çekilen sıkıntılar, yaşanan olaylar, acılar, nefretler, yani insanın sahipolduğu her türlü duygu burada devreye giriyor. Bence karakterin içinde bulunduğudurum, bugün hala ülke ve dünya nüfusunun yarısından fazlasının yaşamlarında yeraldığından eser hala bir dünya klasiği olarak okutulmakta ve bence okutulmaya devam edilmelidir. Çünkü eser her yeri nesil için büyük bir etki yaratacaktır ve insanlık dramlarına kulak vericeklerdir.1AHMET KAAN ÖZDAMAR21302420Bir Hukuk Fakültesi öğrencisi olarak kendimi Raskolnikov’un yerine koyduğumda, okoşullarabugünbendesahipolsaydım,acaba yaratılışınbuadaletsizliğinebiriniöldürerekmi2AHMET KAAN ÖZDAMAR21302420ceza vermeye çalışırdım yoksa intihara mı girişimde bulunurdum hiçbir fikrim yok.Çünkü insan ne kadar empati kurmaya çalışırsa çalışsın, olaylar gerçekten yaşanılmadanve acılar çekilmedenanlaşılamıyor.Her insan hayata bazı haklara sahip olarak gelir fakat bu haklar daha en başından eldengidince olaylar olması gerekenden fazlasıyla sapar. Bir insan eğitime bu kadar arzuylayaklaşırken devletin veya sistemin kişiye bu hakkı tanıyamaması veya elinden alması olandeğil, olması gereken de değil, olmaması gerekendir. Bu konu üzerinde yapılacak sanalyolculuğun alacağı süre şuan tahmin edilemeyecek kadar fazladır. Nedeni ise insanoğlununaçgözlülüğü ve hırsıdır. Komünizm veya liberalizmin bu konudaki çabaları insanlığı oldukçayükseltse de, durumhalaeserde yaşanılanlardanpek defarklı değildir.Bugün Raskolnikov gibi bir sürü insan açlıktan, sefaletten dolayı sistemlerin kurbanı oluyor.İnsanlar hayatlarını devam ettirebilmek için hırsızlıktan fuhuşa soygunculuktan uyuşturucumadde satımına kadar her türlü işe bulaşmak zorunda kalıyor. İşin en kötüsü de bunlarlauğraşırken insanların içlerinde hala birazcık olsun umut olmasıdır. Umut ticareti olarak daadlandırabileceğimiz bu sistem, insanları hiç ummadıkları hayatlara mahkûm ediyor. Arzularçoğu zaman farklı oluyor fakat sonuç her zaman aynı oluyor ve insanlar birer hiç içinhayatlarındanoluyor.Raskolnikov, bugün bulduğu eşyaları satıp para kazandığı kadını ve onu kardeşiniöldürmeseydi acaba eser hala vermek istediği mesajı okuyucuya aktarabilir miydi? Eseriokurken kendime sorduğum busoruyacevap vermek gerekirse, bence mesaj olduğundan dahafarklı anlaşılır ve bunun sadece ‘’fakir bir gencin hayatını anlatan eser’’ e kadarindirgenmesiyle karşı karşıya kalabilirdik. Ama olması gereken bu değildir çünkü hala biryerlerde adaletsizliğininsana neleryaptırabileceğikonusunun betimlenmesi gerekmektedir.3Üçüncü Dünya Savaşı'ndan Sonra Hayatta Kalabilmek İçin Yeterli Yeteneğimiz Var Mı? Üçüncü kez dünya savaşı gerçekleşirse sonuçları birçok kitap ve aralarında en çok beğendiğim Mad Max serisinin de bulunduğu birçok filmde işlendi. Uçsuz bucaksız çöllerin oluşması, su, enerji ve yiyecek kıtlığı, acımasız ve zor bir dünya. Öyle ki insanlık sonunda bunca gelişime ve bilgi birikimine rağmen yaşam mücadelesine ilkel insanlar gibi yeniden başlamak zorunda. Özellikle İkinci Dünya Savaşı'nda atom bombasının kullanılması ile başlayan nükleer silahlanma yarışı bugün ona yakın bilinen -birkaç tane de tahmin edilen- ülkenin bu silahlara sahip olması sonucunda çok farklı bir noktaya gelmiş bulunuyor. Savaş sonrası Sovyetler Birliği ve Amerika Birleşik Devletleri arasındaki denge ve soğuk savaş bu silahların yayılmasıyla gerçekten bilinmez bir noktaya doğru sürükleniyor. İnsanlığın sonu olabilecek silahların sorumlu ellerden sorumsuz ellere geçişi belki de hiç beklemediğimiz kadar yakın. İnsan faktörünün bu işin içinde olması ile insanlara ait hırs, açgözlülük ve bencillik duygularının bu işte ne kadar etkin olacağı bilinmez bir halde. Tom Isbell'in Av romanı da böyle bir dünyadaki kaos ortamını anlatıyor. Romandaki karakterlerin de benim yaşımda oluşu kitabı bir solukta okumama neden oldu. Konu bu kaos ortamında geçen savaş halini anlatsa da benim düşünmemi sağlayan ne yapabilirim sorusuydu. Ben eğitimli bir ailede, istediğim şeylere kolayca ulaşabildiğim şehir ortamında yetiştim. Kısa süreli bir elektrik kesintisi bile benim için sorunken elektriğin hiç olmadığı bir yer o kadar acayip ki. Beton binalar arasında yaşıyorum, ağaçlar parklarda, alışverişi süpermarketten yapıyorum. Doğa nasıl bir şey, seyretmek dışında bilmiyorum. Televizyonda izlediğim belgesellerden ne gördüysem o. Şu an okuduğum elektrik elektronik bölümünü bitirdiğim zaman savaş sırasındaki avantajım belki radyoaktif serpintilerden nasıl korunacağımı bilmek olacak. Ama Üçüncü Dünya Savaşı sonrası Mc Donald's ve pizzacılar yok. Çok haz etmediğim sebzelere bile muhtaç olmak(!). Aman Allah'ım böyle bir savaş sonrası sağ kalırsam karşılaşacağım sadece beslenme ve barınma sorunu da değil. Rahat bir yatağım yok, şaka bir yana göçebeyim. Temiz su kaynağı bulmak, radyasyondan korunmak -ne kadar mümkünse- yaşamak için şart. Yaşam alanı olarak bir orman buldum diyelim. Bitkileri tanımam, ne yenir ne yenmez bilmem. En basiti mantar görsem zehirli mi bilmediğim için yiyemem. Deneme yanılma yöntemi de bir yere kadar, günlük gerekli kalorimi almak için avlanmam lazım. Avlanmak bir yana hayvanların kasaplar tarafından kesilmesine bile üzülen bir insanım. Oluşan kaos ortamında kanun ve kurallar da olmayacak. Sağ kalanlar arasında kaynakların sınırlı olması nedeniyle çıkacak yaşam kavgasında belirleyici faktör silah gücü ve bedensel kuvvet olacak. Her tür avantajın yaşamak için kullanıldığı bir ortam. Silah kullanmayı bilmeyen ve karşı olan benim gibi biri ne yapar? Savunma sanatlarına uzağım, çok damarıma basılmadıkça benim için sorun değil insanlar. Aslında Birleşmiş Milletler'de çalışacak biriyim sanırım. Zorunluluk problemlerin çözümünde insanı zorlar. Bunu kabul etmeliyim tamam da köyde bir gün iş yapmamış benim gibi biri için her şeyi akıl yürüterek, deneyerek öğrenmek çok zor. Belki de yaşadığım çevrenin etkisi ile kendimi geliştirmenin yolunu zekâ ve derslerdeki başarı olarak belirledim. İyi insan olmanın, bilim ve aklın en yüksek katma değer olduğu bana öğretildi. Bu değerler çevremdeki insanlarla ortak noktada buluşmamı sağlayan faktörler. Şimdiye kadar beni başarılı yapan bunlardı. Yaşam başarısı bu değil belki ama herkesin bir yolu var. Su akıp yolunu bulur atasözündeki gibi. Ama her şey değişip kaos ortamı var olduğunda o zaman hayatım ne yöne çevrilir bilemiyorum. Kaba kuvvet, fırsatçılık ve açıkgözlük bana göre değil. O nedenle böyle bir kaos ortamında sahaya dezavantajlı çıkacağım kesin. Bundan sonra ne yapılmalı? Sanıyorum savunma derslerine yazılıp doğada hayatta kalma kurslarına gidilecek. Bundan anladığım en kısa sonuç şu ki şimdiye kadar denize tatilde girilip, serinlenip, yüzülecek su birikintisi dışında avlanma alanı olarak bakmanın belki de tam zamanı. Bunu ailem ve çevremdekiler duysa direkt yüzlerinde bir gülme ifadesi olur. Beni de bir gülme almıyor değil gerçekten. Mad Max Alp. Kemal Alp Sezer BAĞIMSIZ Başlığı gördüğün anda aklından geçen ilk şey neydi? Aslında sabah kahvaltıda çayını yudumlarken diğer elinde tuttuğun gazetede mutlaka gördüğün, akşam eve gelince yorgunluktan dolayı yarım gözle izlediğin haberlerdeki sunucunun defalarca tekrarladığı bir kelime... Sen orada yeni günün sana neler getireceğini düşünürken bir köşe yazarı bağımsız ülkenin birinde yaşanan sorunlardan bahsediyor ya da günün tüm yorgunluğunu o koltukta yatarken fark ettiğin anda sesi sana ninni gibi gelen sunucu bağımsız bir adayın vaatlerinden bahsediyor olabilir. Hatta bu kelime karşına küçük oğlunun ya da kızının fen bilgisi ödevine yardım ederken bağımsız değişken olarak bile çıkabilir. Bunlar ve bunlar gibi birçok örneğe baktığın zaman diğer kelimelerle uyumuna şaşırabilirsin. Nasıl olur da bu kadar geniş yelpaze içerisinde, siyasetten, fen bilgisine kadar her yerde karşımıza çıkabilir? Elbette, her oyunda oyunbozan bir çocuk ya da her sınıfta huzuru bozan bir öğrenci olduğu gibi bu kelimenin de anlaşamadığı bir kelime var. Bağımsız ve kadın… Bu ikili yıllardır birbirine düşman. Peki neden? Nedir anlaşamadıkları nokta? Onlarca kelimeyle kendini tek vücut şeklinde ortaya atan, ayrılmaz bir bütün oluşturan bir kelime neden kadın kelimesini gördüğü zaman tüm anlamını yitiriyor? Çünkü izin vermiyorsun. O iki kelimenin bir araya gelmesinden korkuyorsun. Evet, korkuyorsun. Ben bağımsız bir kadınım demekten korktuğun kadar sen bağımsız bir kadınsın demekten de korkuyorsun. Aslında her şey annen ile başlıyor. O sıkışık, karanlık ve köşesiz yerden çıkar çıkmaz ilk onu görüyorsun, sanki en değerli eşyanı saklar gibi sıkı sıkı kapattığın ceviz büyüklüğündeki avuçların ilk onun ellerine dokunuyor, açlığın anlamını bile bilmediğin zamanlarda dallanıp budaklanmış damarlarından akan sütten ılık ılık damlatıyor ağzına. Tanıştığın ilk kadın, annen. Kadın mı? O bağımsız bir kadın değil, o artık bir anne. Anne adını taşıyan birini kadınlardan ayıran bazı özellikler olduğunu iddia ediyorsun. Yapmaması gereken davranışlar, gitmemesi gereken yerler, giymemesi gereken kıyafetler… Annen kadınlık savaşıyla mücadele ederken sen tıpkı toprağa dikilen bir fidan gibi her gün biraz daha gelişiyorsun. Köklerin daha derine indirmeye çalışırken bu durum abinin hoşuna gitmiyor ve bir çentik atıyor. Sen onun küçük ve sevimli kız kardeşisin, bağımsız bir kadın değilsin… Onun istediği gibi giyinmek, eve hava kararmadan dönmek zorundasın. Durmadan büyüyorsun. Gençlik çağına girer girmez, nehir gibi çağlayarak akan hormonların etkisiyle bir sevgili buluyorsun. Artık bağımsız bir kadın değilsin, bir sevgilisin. Ondan habersiz bir yere gidemezsin, erkek arkadaşa bile sahip olmak çok zordur. Bunlar yetmiyor gibi giydiğin kıyafete kadar karışıyor. Neden? Çünkü sen ona aitsin. Yaş dediğimiz asansör seni her yıl bir kat daha yükseltiyor gökyüzüne doğru. Artık hayatını biriyle birleştirmeye karar veriyorsun. Evet, doğru tahmin artık bir eşsin, bağımsız bir kadın değil. Eve geldiğinde gülümseyerek karşılamak, önüne sıcak bir çorba koymak ve evi tertemiz yapmak zorundasın. Birkaç sene sonra sen istemesen bile, sırf o istiyor diye bir çocuğa hamile kalacaksın. Tanıdık geldi mi bu hikaye sana? Evet, başa döndün. Karnındaki çocuk da seninle ve senin annenle aynı kaderi paylaşacak. Doğacak, bağımsız bir kadın hariç her şey olacak. Kız kardeş, sevgili, eş ve anne olacak. Neden kıramadın bu zinciri? Neden kırıp çıkamadın o çemberden? Çünkü bilmiyordun. Kadın olmak ne demek hiç görmedin. Annen vardı senin, babanın eşiydi. Abin vardı ve sen onun kız kardeşiydin. Her gün okuduğun gazetede, izlediğin televizyonda bile bağımsız kadın diye bir şey duymadın. Benim kızgınlığım seni, anneni hatta anneanneni sahiplenen insanlara. Onlara kadın olmak yerine sevgili olmayı, eş olmayı öğreten insanlara. Benim kızgınlığım onlarca ismin altına giren kadınlara. Benim kızgınlığım, ben ne bir anne, ne bir eş, ne bir kız kardeş ne de bir sevgiliyim diyemeyenlere, tüm susanlara… DEMİROĞLU 1 Tuğçe Demiroğlu 21202814 TURK101 - 41 Vedat YAZICI 11.11.2014 AŞKIN VE GURURUN DÖNÜM NOKTALARI Aşk iki kişiliktir diye fısıldıyor her şey bana. Çevremde gördüklerim, hissetlerim.. Hatta nefes alışım bile, hayata tutunmamı sağlayan nefes alışım bile iki kişilik şimdi. Yaşıyorsam, hissediyorsam hepsi iki kişilik. Aşk yaşamın ta kendisi biliyorum. Arada sırada kavgalar oluyor, havada uçuşuyor söylenmemesi gerekenler; ama sonra geçiyor. Biliyorum hep geçecek de, aşk her şeyi affeder. Korkmuyorum sonunu bilmediğim bir yolda yürümekten; çünkü aşkın sonu belirsizdir bunu da biliyorum. Şimdi şöminenin başında elimde kahvemle oturuyorum. Ortamın sıcaklığı aşkın sahip olduğu sıcaklık ve içtenlik gibi sarıp sarmalıyor beni. Yaşıyorum işte var mı bundan ötesi? İçimde barındırdığım duygu selini şimdi hayatımın her köşesine katıyorum. Her şey o kadar güzel o kadar pürüzsüz geliyor ki durup durup tebessüm ediyorum . Onu düşünüyorum, bir yandan da yine mutluluk parıltıları çevremde uçuşmaya başlıyor. Kadifemsi bir dokunuş gibi ruhumu okşuyor içinde bulunduğum ortam. Birden bire bir ürperti kaplıyor içimi. Bu ürperti de nereden geldi. Ara sıra DEMİROĞLU 2 nedenini bilmediğim bir şekilde bazen bir ürperti kaplıyor beni, içimi, hissettiklerimi. Cam açıldı herhalde içerideki soğukluk nereden gelecek yoksa diye düşünüyor, boşveriyorum. Sonra bir bakıyorum sahip olduğum mutluluk parıltıları uçmuş gitmiş. İçeri giren soğuk hava götürdü sanırım diyorum kendi kendime ya da kendimi mi avutuyorum acaba? Neler oluyor? Ben huzurluydum mutluydum, yüzümdeki tebessümler nereye gitti? Neden her şey bir anda sahip oldukları hayat enerjilerini kaybetmeye başladı? Yavaş yavaş capcanlı olan insanın içinde mutluluğa neden olan renkler solmaya başladı? Neler oluyor bana? Yavaş yavaş düşüncelerim de kayboluyor, içimdeki pozitif bakış açısı nerede? Ben hayata o pozitiflik ile güzel bakabiliyordum oysa. Bu bilinmezliğe sahip düşünceler arasında kaybolmaya başlarken insan… Of içeride ne kadar sıcak olmuş ben fark etmeden. Gereksiz bir sıcaklık bu insanı mayıştırıyor hâlbuki yaşam, mayışıp hayallere dalacak kadar tozpembe değil. Bir ciddiyet bir gerçeklik var hayatta. Neden bunun dışına çıksın ki insan? Hem bunun dışında bir şey düşünüp ne olacak insanın kendisini kandırmasından başka? Çok saçma. Yine her zamanki gibi yalnızım. Bir düşündüm de beni ne kadar yalnız bırakıyor. Hani şu aşk iki kişilik dedikleri var ya; ben neden tek başımayım o zaman şimdi? Eğer bunu birine sorsam, kesin önemli olan bedenlerin yan yana olması değil ruhların bir olması der bu da ayrı bir saçmalık. Hem o kadar kavga ediliyor onca laf söyleniyor sonra nasıl her şey düzelir, nasıl affeder der ki insan? Derken insan içinde bir yerlerde barındırdığı, aşkın o karşı koyulamaz gücü ile olan savaşı yenmiş, içinde bastırdığı duygu gururla tanışır, yüzleşir... İnsanda gurur olur kendini ezdirmez. Sinirle söylenmiş olsa bile bazı cümleler; bu her şeyin affedilmesi anlamına gelmez elbette. Bir kere gururu olan insan kendisine saygısı olan insandır. Ne yani içimde barındırdığım hislerden dolayı yutup unutayım mı onca şeyi? Hayır hayır her şey nasıl bir yere kadarsa, her şeyin nasıl bir sınırı varsa aşkın da sınırı olmalı. Hiçbir şey o kadar basit değil. İnsanın karakterine, kendisine, düşüncelerine DEMİROĞLU 3 kısacası insanın sahip olduğu, benimsediği özelliklerine zıt olan şeyler bir duygunun hükümlülüğü altında ezilmemeli. Gururu uğruna bir şeylerden vazgeçebilmeli insan. Duygusallığı bir kenara bırakıp gerçeklerle yüzleşmeli. Hem benim hata yaptığım kadar o da birtakım hatalar yaptı. Gururumu ayaklar altına almaktansa yalnız kalırım! Önce gururla tanışıp ardından yalnızlığın üniformasını giyer insan… Yukarıda da görüldüğü gibi aşk ve gurur iki duygu olsa da insanın bakış açısını dolayısıyla karakterini ve davranışlarını kısacası tüm hayatını değiştirme yetisine sahip güçte olan hislerdir. Aşk ve gurur insanın hayatının elbet bir döneminde başına gelebilecek dönüm noktalarıdır. Aşkın hüküm sürdüğü hayatta gurur bir dönüm noktasıyken; gururun hüküm sürdüğü hayatta da aşk bir dönüm noktasıdır. Yukarıdaki duygu akışının tam tersini gözlemlemek Jane Austen’a ait Aşk ve Gurur kitabında mümkündür. Aşk ve Gurur, gururun içinde aşkın romanıdır. Nefretin temelini oluşturduğu, gururun ise bu süreci devam ettirdiği ama sonunda aşkın dönüm noktasında her şeyin baş eğdiğinin en güzel anlatımlarından birine sahip olan bu roman, Elizabeth ile Darcy’nin aşkına tanıklın eden bir romandır. Hayat gurur için fazla kısa bir dönencedir. Gurur hayatın neşesini, yüzdeki tebessümü, kalpteki yumuşaklığı alır götürür. Gururun sert rüzgârının tek ilacıdır aşkın tutkulu fırtınası. O yüzden ki gururun süre getirdiği nefret duygusu aşk için bu kadar tatlı gelir. Aşk her zaman zor olanı seçer ve en güzel aşklar nefretle başlar; çünkü gurur gelmiş ve gitmiş artık yerini tamamen aşka teslim etmiştir. Tıpkı her şeyi bir kenara bırakıp eninde sonunda aşkın esiri olan Elizabeth ile Darcy gibi. DEMİROĞLU 4 Hilal Şüheda Solmaz Küçük Başroller İnsanların hayatı her gün onların başına gelen envaiçeşit olayların birleşiminden oluşur. Bu olaylardan çarpıcı, kalbe nüfuz edebilenleriyse insanların beyinlerindeki hatırlama odacıklarına küçük anılar olarak yerleşir. İşte nefes alıyor olmak ve gerçekten yaşamak arasındaki ince çizgiyi bu dikkate alınan ve sonunda güzel hatıralara gebe olan bu olaylar çizer. Örneğin sevilen ünlü bir yazarın imza gününe gidilmesi ve yazarla birlikte fotoğraf çekilmek hatırlanmaya değer bir mevzudur. Peki, bir olayı hatırlanmaya değer kılan etkenler nelerdir? İşte burada sığ ruhlu insanlar büyük resmi seyre dalarak, büyük rollerde yer alan kişilerin etkisinden bahsedecektir. Yukardaki örneğe bakıp, olayın ortasında yer alan ve imzasını dağıtan yazarın olayı özel kıldığını iddia edeceklerdir. Oysa özel kalpli, büyük resmin devasalığındansa küçük resimlerin samimiyetini önemseyenler, o anın büyülü olmasının asıl sebebinin yazara o imza gününü düzenlemesinde yardımcı olan menajeri, kitabı bitirmesi için destek olup sadece yazarın arkasında bekleyen annesi olduğunu göreceklerdir. Bu insanlar bileceklerdir ki o gün o yazarın gelip orada imza dağıtmasını sağlayan sebeplerdir aslında kaile alınması gereken ve o küçük başrollerdir aslında büyük başrolün bu kadar ön planda olmasının. Çocukluğumdan beri hep detaycı bir insan oldum ki bunun bana faydasından çok zararının olduğunu belirtmeliyim. Bir iş yaparken, bir ödev yaparken detaylara takılmak zamanımı o kadar alır ki, sonunda yaptığım şeyin amacından uzaklaşıvermiş bulurum kendimi. Fakat Sunay Akın’ın Hayal Kahramanları adlı eserini okumaya başladığımda bu özelliğimle gurur duymaya başladım. Sunay Akın eserinde olayların arka planında yer alan küçük karakterlerin, büyük sorumluluklarından bahsederken aslında benim gibi detaycı ve küçük resimlerin insanı olan şahısların ne kadar şanslı olduğunu gösterdi bana. Örneğin daha geçenlerde gittiğim özel bir kulübün basketbol maçında, maçı izlerken bir süre sanki bir paralel evrene geçmişçesine, maçın dışında yer alan karakterleri izlemeye başladım. Yerli basketbolun en iyi takımlarının karşılaştığı bu maçta, sevgilimle yüzümüzü gözümüzü desteklediğimiz takımın renkleriyle boyamış ve fazlasıyla eğlenmiştik. Ancak maçın benim hatırlanma odacıklarımda kendisine bir yer edinmesinin sebebi bu saydığım büyük etkenler değildi. Bu kıyasiye rekabetin olduğu maç benim favori anılarımdan biri oldu çünkü paralel bir evrenden maç dışında olanları izlemeye başladığımda kazandığım aydınlanmalar bana bir ömür boyu yetecek deneyimi sağladı. Takımın en gözde oyuncusu sakatlandığında, herkes o oyuncuyu izlerken ben o oyuncusunun kızına bakıyordum. Maçta oyuncuların suları bittiğinde sanki kendi ihtiyacı için koşuyormuş gibi gözüken görevlinin heyecanına bakıyordum. Fark ettiniz mi o büyük oyuncuları, o değerli dev kadroyu aslında o kadar dev yapan yanlarındaki bu küçük başroller işte. Sakatlanan oyuncunun kızının gösterdiği evhamdı benim o oyuncu için telaşlanmama neden olan. Maçın heyecanını görevlide bile görmekti beni maçın gerçekten özel olduğuna inandıran. Bu küçük detaylardı o maçı benim için hatırlanacak kılan. Yoksa açıkçası detaylarını izleyemediğim ya da izleyip de izlenecek bir şey göremediğim bir olay benim için çok da bir şey ifade etmezdi. Benim ilgilendiğim şey ortamdaki ruhtu ve o ruhta ancak küçük resimler sayesinde ortaya çıkabilirdi. Küçük kalpli büyük ruhlu insanların diğerlerine kıyasla nefes almaktansa, gerçekten dolu dolu yaşadıklarını gözlemediğimi söyleyebilirim. Bunun sebebininse o insanların resmin hepsine bakarken, en küçük noktalara bile değinmesi olduğunu söyleyebilirim. Unutmayalım ki büyük balığın denizde büyük durmasının tek sebebi yanına daha büyük bir balığın gelmemiş olmasıdır. Bir diğer deyişle küçük başroller büyük başrollerinin parlamasını sağlar. Olayları değerlendirirken bu farkındalıkta olursak hayattaki en küçük bir güzellikten bile zevk alır, insanların tabiatları gereği yüzyıllardır erişmek istedikleri mutluluk denen Nirvana’da piknik yaparken buluruz kendimizi. Bana bunu gösteren Sunay Akın’a kocaman sevgiler… Kaynakça Akın, S. (2015). Hayal Kahramanları. İstanbul: Türkiye İş Bankası Kültür Yayınları. SENFONİNİN SONUDilan Ezgi Koç Ölüm Bir Varmış Bir Yokmuş adlı romanında "… yaşam, enstrümanları akortlu da olsa akortsuz da olsa, devamlı çalan bir orkestradır…" diyor Jose Saramago. Aklımda bir kaos ortamı canlanıyor, kemanların her biri farklı bir tonda inanılmaz bir karmaşa yaratıyor; üflemeliler birbirine girmiş, âdeta kavga ediyor; köşede ise kontrbaslar viyolonselleri sakinleştirmeye çalışıyor. Bu sırada piyano görevini tamamlayıp sahneden ayrılıyor ve sonra sıra trompete geliyor, rolünü oynama ve bir iz bırakma sırası... Bence yaşam da gerçekten bir orkestra eseri, mesela bir senfoni; hepimiz orkestrada bir yerlere aitiz, hepimizin eserde var oluşumuzun bir amacı var. Örneğin siz obua grubuna ait olabilirsiniz, göreviniz kısa ve anlamlı ezgileri çalmak olabilir. Gösterişli ve parlak pasajlar geldiğinde ise görevi flütlere devredersiniz. Belki de viyolonsel grubuna aitsinizdir, bazen kontrbaslarla beraber bas partisini çalıp zemini diğerleri için hazırlarsınız. Bazen ise ana tema size kalır çünkü çalgıların hiçbiri, yürekten gelen sesleri sizin gibi içtenlikle anlatamaz. Bir saatlik senfoni boyunca orkestradaki her kişinin, her enstrümanın hatta her telin bir görevi, bir sırası ve kaçınılmaz olarak bir süresi vardır çünkü var olan yok olmak zorundadır. Tıpkı her doğanın kalp çarpıntısının ölümünün habercisi olması gibi... Ölmek ve yok olmak... Birçoğumuzun en büyük korkusu, en korkunç düşmanı belki de. Bazılarımız kendi ölümümüzden korkuyoruz, bazılarımız ise sevdiklerimizi kaybetmekten. Bunun doğallığını ve gerekliliğini kabullenemiyoruz, nasıl edebiliriz ki? Biz gelecek planları yaparken, beklenti içindeyken bir anda her şey bitiveriyor, hiçbir şeyin anlamı kalmıyor. Ölüm bize merhamet göstermiyor, ölüm o kadar dikbaşlı ki bizim ne istediğimizi umursamadan kendi bildiğini yapıyor. Bu kadar büyük ve tehditkâr bir güç karşısında korkmaktan başka bir şey yapamıyoruz. Ama benim kafamda ölmekten çok daha büyük bir korku var: Varlık ve yokluk arasındaki sürede yaşayamamış, sadece var olmuş olarak kalmak. Senfonide ölçüleri sayıp sıramı bekleyerek zaman geçirip uzakta kalmak, parçası olamamak... Bu yüzden hem hayatımın kendime bir anlam ifade etme fırsatını hem de eserde bir etki ve iz bırakma şansımı kaçırmış olmak... Senfoninin adını duyduklarında insanların kafalarında çalan ezgi olmak bir yana hatırlanacak bir değere bile sahip olmamak... İşte bu noktada var olmak ve yaşamak arasındaki fark devreye giriyor çünkü insan hayatını yaşamaya değer kılmadığı zaman gerçekten ölür. Bunun tersini başardıktan sonra senfonide solomun ne zaman bittiğinin benim için bir önemi kalmıyor. Çünkü yaşamamak başka bir şey, ölmek başka... Peki, ya ölüm artık öldürmüyor ise? Saramago, romanında ölümün görevini yerine getirmediği bir yer ve zaman kurguluyor. Ertesi gün kimse ölmüyor. Kaza geçiriyorsunuz, vücudunuz parçalanıyor, intihar ediyorsunuz ama ölmüyorsunuz, ölemiyorsunuz. Ölümün artık öldürmüyor olması hayatı nasıl değiştirir? Önce aklınıza sonsuz bir yaşamın ihtimali geliyor, seviniyorsunuz. Ölüm yok! Sevdiklerinizle beraber sonsuz bir yaşlanma ve giderek büyüyen bir insan topluluğu var. Daha derin düşününce ölümsüzlüğün çağrıştırdığı ilk umut dolu hisler yerini şüpheye bırakıyor. Çünkü sonsuzluğa yaklaştıkça bir şeyler kaybetmek zorunda olduğumuzu fark ediyoruz. Mesela potansiyelimizi, düşüncelerimizi, harekete geçme yetimizi... Bu durumda canlı olmak ve yaşamak arasında ne fark kalıyor ki? Bana kalırsa sadece "var olduğumuz", gerçekten yaşamadığımız her dakika zaman kaybı ve ben çoğu zaman o dakikalardan hiç zorlanmadan vazgeçebilirim. İki yıl önceki ben olsam o dakikalardan her zaman vazgeçebileceğimi söylerdim ama şu an biliyorum ki ölümle karşı karşıya gelmeden yaşamayı ne kadar istediğimiz hakkında yorum yapmanın çok da bir anlamı yok. Sık sık kabuslarıma giren iki sene önceki bir olaydan bahsetmek istiyorum. Ailemle bir akşam ziyaretinden dönüyoruz, hepimiz arabadayız. Trafik ortasında hareket hâlindeyken bir anda yanık kokusu alıyoruz ve arabanın içinden yükselen dumanları görüyoruz. Babam panik hâlinde arabayı durdurmaya çalışıyor ama yapamıyor çünkü her yerden arabalar çıkıyor. Korna sesleri ve bağırışlar, o kaos ortamını dünmüş gibi hatırlıyorum. Sonunda durdurmayı başardığında hepimiz can havliyle dışarı koşuyoruz, etraftan insanlar yardıma koşuyor çünkü arabamız alev almaya başlamış. Dumanı bir dakika geç fark edip arabayı durduramasak ve içinde kalsak neler olurdu düşünmek bile istemiyorum. O gün orada ölseydim, kaybedeceğim ve hiç sahip olamadığım şeyleri düşündükçe kalbim sıkışıyormuş gibi hissediyorum. Bu olaydan sonra önceden çok da anlam veremediğim hastane yataklarında kanserle cebelleşen, her defasında umudu kırılan ama pes etmeyen insanlar, savaş alanlarında vücudundan parçalar kopan ama yine de hayatta kalmaya çalışan askerler anlamlı gelmeye başlıyor. Şartlar ne kadar korkunç olursa olsun insanlar belki içgüdüsel olarak belki de yaşadıkları sürece umudun da var olmaya devam edeceğini düşündüklerinden, hayatta kalmak istiyorlar. Bu durum insan olmaktan mı yoksa güçlü olmaktan mı kaynaklanıyor hâlâ emin olamıyorum ama artık biliyorum ki her ne kadar bazen yaşamak ölmekten çok daha fazla cesaret gerektirse de yaşanan zamanlar boş bile olsa, onlardan vazgeçmek hiç de kolay değil. Ne zaman ve nasıl olursa olsun, gerçek dünyada hepimiz bir gün öleceğiz. Ama asıl soru şu ki hepimiz gerçekten yaşayacak mıyız? Varlık ve yokluk arasındaki zamanda öylesine kum saatindeki taneciklerin yere düşmesini mi bekleyeceğiz yoksa var oluşumuza bir anlam mı kazandıracağız tamamen bize bağlı. Hani hep derler ya ölmeden önce hayatın bir film şeridi gibi gözlerinin önünden geçer diye, benim kendim için en büyük isteğim o filmi izlemeye değer yapmak. GÜNEŞ IŞIĞINDA YALNIZLIK Bir Çöküşün Öyküsü şaşaalı kraliyet yaşamından koparılıp taşraya sürgüne gönderilmiş Madam de Prie’nin oldukça kısa süren çöküş sürecinden bahseder. Yönetme yetkisi, gücü ve mevkisi elinden gidince buna bağlı olarak oluşmuş çevresi, tüm ‘dostları’, âşıkları, dalkavukları da yok olur birden. Hayatını yalnızca bunlarla doldurmuş madamın da hayatı bomboş kalıverir. Boş bir mukavva kutu ne kadar dayanıklıysa madam da o kadar dayanıklıdır artık. Öyküye adını veren çöküş çok geçmeden yaşanır, yalnızlığın ağırlığı altında eziliverir mukavva kutu. Hayatta kalabilmek için kendi vücudumuza çektiğimiz nefesten başkasının nefesine, kendi kalp atışlarımızdan başkasının kalp atışlarına mecbur muyuz? Başkalarının zihninde canlanan biz, gerçek bizin varlığının kanıtı mıdır? Madam de Prie başkalarının düşüncelerinde var olduğu sürece hayattadır. Önemsenmediği, sevilmediği, ondan korkulmadığı, ona kin duyulmadığı yani bir başka insanın içinde ona karşı bir his oluşmadığı sürece bir hiçtir. Kendini yalnızca başkalarında bulmaktadır ve başkaları yoksa o da yoktur. Onu çöküşe götüren de bu bakış açısıdır. Asla dönüp içine bakmamış, kendini kendi içinde aramamıştır. Aynaya baktığında gördüğü kişiyi tanımayacak kadar başkalarından öğrenmiştir kendini. İlk defa yalnız kalmak zorunda kaldığı sürgün döneminde ise çok geç olmuştur çünkü başkalarının varlığından bağımsız bir Madam de Prie de yoktur artık. Bedenen var olsa da bir birey olarak yok olmuştur. Paris’ten sürgün edilip ilk defa yalnız kaldığı zamandaki Madam de Prie’yi şöyle anlatır Stefan Zweig: “Madam de Prie kafese kapatılmış vahşi bir hayvan gibi içsel yalnızlığının hapishanesinde dolaşıp duruyor ve pencereden dışarı bakıp gelmeyen bir şeyi gözlüyordu(10)”. Kendi içinde olmayı hapiste olmak olarak görür. Özgürlüğünün anahtarını yabancıların eline veren de kendisidir aslında. Hapishane olarak gördüğü kendi içine, kendi gözleri ile bakmış olsaydı, bu sürgünü fırsata çevirseydi aslını geç de olsa var edebilirdi, içindeki boşluğu kendi varlığı ile doldurabilirdi ancak o pencerenin dışına baktı ve bu boşlukta boğuldu. Kendini öyle bir noktaya getirdi ki artık ölüm yok olmak değildi onun için, var olmanın tek yoluydu. Nitekim başkalarının zihninde var olabilmek için gerçek varlığını sonlandırmasıyla kitap son buldu. Kitap son buldu bulmasına lakin benim zihnimdeki yankıları uzunca bir süre devam etti. Yalnızlık başkalarıyla değil kişinin kendisiyle ilgilidir. Kendinden ne kadar çok uzaklaşırsa kişi, o kadar yalnız kalır kalabalıklar içinde. Madam de Prie aslında hep yalnızdı, penceresinden sızan sahte ışıklarla avunuyor, kendini kandırıyordu. Birçok Madam de Prie var hayatımızda. En yakın arkadaşın, erkek kardeşin hatta belki sen. Bu insanların gözü hep pencerenin dışındadır. Aydınlanmak, ısınmak için başkalarının güneş ışıklarına ihtiyaç duyarlar hep. Pencerenin dışı bazen aydınlıktır bazen karanlık. Aydınlığı evlerimize taktığımız gün ışığı ampulleri gibidir, gerçekten ısıtamaz bizi, adının hakkını da veremez boğucudur, daha da kötüsü patlayıverir bir anda, karanlığın içinde bırakır insanı. Bu durum daimi karanlıktan da kötüdür çünkü sahte ışığın parlaklığına alışmış gözlere daha bir koyu gelir o karanlık. O koyu karanlığın adı hayal kırıklığıdır. Ruh halimizi, mutluluğumuzu, huzurumuzu diğer insanlara bağlamak kaçınılmaz olarak hayal kırıklığını getirir çünkü hiçbir ampul sonsuza dek yanacak kadar dayanıklı değildir. Hep görürüz, motivasyon kaynağı olarak bir insanı belirleyenler yarı yolda kalır: kilo verme motivasyonu olarak eski erkek arkadaş, ders çalışma motivasyonu olarak kendinden çok çalışan sınıf arkadaşı… Oysa uzaklarda aradığımız gerçek ışık kendi içimizdedir. Kendi güneşinin farkında olan insanın ne bir mutluluğuna ne de başarısına gölge düşürebilir başkaları, Güneş’e, ışığın ta kendisine gölge düşürülemez çünkü. Bazen öyle kötü şeyler yaşar ki insan kalbi soğur, eğer güneşinin farkındaysa kalbini yine kendisi ısıtır, başka yüreklerin kapısında yıpranmaya devam etmez. İşte bu yüzden kendimizle baş başa kaldığımız değerli anlara yalnızlık adını verip elimizi telefona atmak ya da hemen kulaklığımızı takmak yerine bu anları kendi güneşimizi aradığımız bir serüvene çevirmeliyiz. Güneşini bulmuş insan içinse zaten yalnızlık yoktur. KAYNAKÇA Zweig, Stefan. Bir Çöküşün Öyküsü. İstanbul: Türkiye İş Bankası Kültür yayınları, 2017. Print. Muhammet Abdullah KOÇ HATALARDAN DERS ALMAK Doğduğumuz andan ölünceye kadar birçok olay yaşarız, bir şeyler yapmaya çalışırız her zaman. Bazen bazı şeyleri doğru yaparız, ancak taşa takılıp tökezlediğimiz zamanlar da oldukça fazladır. İşte bu zamanlarda, tökezlediğimizin farkına varmak çok önemlidir. Hata yaptığımızı anlayınca da suçu taşta değil, kendimizde aramalıyız. Yani yaptığımız hatalardan başkalarını değil, kendimizi sorumlu tutmalıyız. Hatalarımızı bir avantaj olarak görüp edindiğimiz tecrübelerimizi hayatımızın devamında kullanmalıyız ki bir daha aynı taşa tökezlemeyelim. Peki kaçımız bunun bilincine varabildi? Kaçımız yaptığı hatalardan gerekli dersi alıp hayatına devam ediyor? Kendimi sorguladığımda şunu fark ettim ki aslında ben de hatalarımdan ders çıkarmak yerine çoğu zaman karşımdaki kişiyi veya nesneyi suçluyorum. Bir başarısızlık yaşadığımda faturayı kendime değil, başkalarına kesiyorum veya bu hatamdan ders almıyorum. Bu tutumum beni ileri götürüyor mu? Tabii ki hayır. Eminim ki çoğu insan da benim gibi hatasını kabullenmiyor ve aynı hataları tekrar tekrar yapıyor. Hayatta Kalma Rehberi’ni okumamdaki etkenlerden birisi de hayatlarının birçok safhasında hata yapmış insanların öykülerine şahit olmaktı. Kitapta da anlatıldığı gibi, hatalarımızdan ders almamak kendimize yapabileceğimiz en büyük ihanetlerden biri. Çevremde bunun birçok örneğini gördüğüm gibi, kendim de bizzat bu durumu yaşadım ve kendime ihanet ettim yaptığım hatadan gereken dersi çıkarmayarak. Lisede iken kardeşim gibi gördüğüm insanların aslında beni kullandıklarının farkına vardım. Hata yapmıştım. Bu hatamdan kendime ders çıkarıp onlarla artık yakın olmamalıydım. Ama duygularım beni yanılttı ve tekrar yakın oldum. Göz göre göre kullanılmıştım fakat bunu sineye çekip onlarla tekrar arkadaşlık kurmaya çalıştım. Sonra ne mi oldu? Bir darbe daha yedim arkadaş olarak gördüğüm insanlardan. İkinci kez düşmüştüm. İlk seferde kendi kendimi kaldırabilmiştim ancak bu sefer aynısı olmadı. Sanki dipsiz bir kuyuya düşmüştüm. Çıkmaya çalıştım o kuyudan ama bunu yapmak hiç kolay olmadı. Lise hayatımın bir bölümüne mal olmuştu o kuyudan çıkıp ayağa kalkabilmem. Kalktığımda her şeyin farkına varmıştım ama çok geçti. Aslında hepimiz yaptığımız hatalardan ders aldık, en azından çocukken. Hepimiz sobaya dokunmaya çalışmışızdır soba ile ilk tanışmamızda. Sonra elimiz yanınca acı çektiğimiz için ağlamaya başlamışızdır. O anı gözünüzün önüne getirmeye çalışın. Hatalı olan şey sobanın sıcak olması mıydı yoksa siz miydiniz? Ya da ilk bisiklet sür(eme)me deneyiminizi, yere sümük gibi yapıştığınız o anı düşünün. Bisikletin hareket etmesi miydi sorun? Yoksa sizin bisiklet sürmedeki deneyimsizliğiniz miydi? Bu olaylardan tecrübe edinerek bir daha sobaya dokunmadık, artık bisiklet sürerken çok daha dikkatli olduk. İşte çocukluğumuzda yaptığımız gibi, büyüdüğümüzde de hatalarımızı bir öğretmen gibi görüp onlardan bir şeyler öğrenebilmeliyiz ki bir daha aynı hataya düşmeyelim. Hayatta Kalma Rehberi’nin bana öğrettiği şeyler de oldu. Yanılgılarıma karşı ne yapmam gerektiğini bir kez daha gösterdi. İleride karşılaşacağım hatalarda lise yıllarımdaki gibi tökezlemeyip kendimi sorgulayarak doğru yolu bulmam gerektiğini bir kez daha öğrendim. Başkalarının yaptığı hatalardan da öğrenilecek çok şey olduğunu anladım. İnsan, hata yapmaya son derece müsait bir varlıktır. Bilimsel deneylerde bile çok az da olsa hata oranı varken hiç kimse hata yapmadan bir yerlere ulaşamaz. Bu yüzden, yaptığımız hataları anlayarak, onları birer sorun olarak görmek yerine bir fırsat olarak görürsek sorunlarımız azalacaktır. Düştüğümüz yerden kalktığımızda bir daha aynı yere düşmemek için hatalarımızdan ders almalıyız. Şimdi kendinizi bir kez daha sorgulayın. Şimdiye kadar yaptığınız hatalardan kaçında kendinizi sorumlu tuttunuz ve aynı hatayı tekrar yapmamak için çaba gösterdiniz? Kaynakça: Çelenk, Z. (2019). Hayatta kalma rehberi. Everest Yayınları. Beck, L. (2018). Old Stove [Tablo]. https://pixels.com/featured/old-stove-leanna-beck.html adresinden alındı. Azeem, T. A. (2017). The Bicycle [Tablo]. https://www.arts-mart.com/product/the-bicycle-by-taher-abdel-azeem/ adresinden alındı. SEN KENDİNİ SAYMAZSAN BU NİCE YAŞAMAKTIR ? Biliriz ki çoğu insan yemek, içmek, barınmak gibi temel ihtiyaçlarını karşıladıktan sonra kendine belki cevabını hiç bulamayacağı belki de bir cevabın olmadığı sorular sormak için zaman ayırır. Hayattaki en değerli şeyin ne olduğu da en merak edilip üzerine kafa yorulan soruların başında gelir. Belki de kesin bir cevaba ulaşılamamasında bu cevabın herkes için değişkenlik göstermesinin büyük bir payı vardır. Lakin herkesin kaybetmekten korktuğu , kaybettiğinde büyük bir parçasından koptuğunu düşündüğü bir şey vardır. Filozofların da üzerine düşündüğü bu sorunun kimi için yanıtı iyilik kimi için bilgidir. Normal bir insana sorulduğunda ise ailedir, mal varlığıdır ya da belki gülümsemektir yanıtı. Doğrusu, ben kendime Üç Romantik Hikaye adlı eseri okuduktan sonra sordum bu soruyu. Galiba net bir biçimde şudur diyemedim ama daha sonra bunun üzerine düşündüğümde ve hayatımdaki değerlerin tek tek eksildiğini hayal ettiğimde beni en yıkacak şeyin özsaygı olduğuna karar verdim. Hayatta başarılı olmanın da mutlu olmanın da bir insanın kendine olan saygısından geçtiğini düşünürüm. İnsanın kendini değerli görmesi ona sadece kapasitesinin olduğu alanlarda kendini geliştirmeyi değil bunun yanında yeteneğinin olmadığı konularda da bu yetersizliğini kendinden emin bir şekilde ifade etmenin kapılarını açar. Çünkü kendine duyduğu saygı ona özgüven de temin eder ve kendiyle barışık olmasına yardımcı olur. Hayata daha olumlu tarafından bakar özsaygı seviyesini yükselten kişi, kendini daha çok sevmeye başlar. Korkusuz ve gerçek dünyada yaşamak kendini sevmekle eş zamanlı olarak başlar. Zira daha emin adımlar atarsınız, zorluklarla başa çıkmada önce kendi desteğinizi hissedersiniz. İnsanoğlunun karşılaştığı çoğu problemin altında yatan sebebin hayattaki değerli şeyler listesinin başına kendinden önce başkalarını yazmasının olduğunu düşünürüm. Önceliklerini “Ben ne istiyorum?” diye düşünerek belirlemek yerine başkaları ne ister diye aklının, kalbinin sesine kulaklarını kapatıyor insanlar. Oysaki bu kurban psikolojisinden çıkıp kendimi seviyorum, ben değerliyim demeli insan. Elbette, kuru kuruya kendime güveniyorum , kendimi seviyorum demekten geçmez başarının yolları. Önce kendini kendine ispat etmeli bunun için de bir şeyler başarmalı insan. Sabahattin Ali’nin çevirisini yaptığı Üç Romantik Hikaye isimli kitabındaki ikinci öyküde karakter sınırsız servet uğruna gölgesini satıyor. Ben hikayeyi ikinci kez elime aldığımda gölge yerine özsaygıyı koyarak okudum ve onunla bağdaştırdım. Özsaygısını yitiren insan da tıpkı kitaptaki karakter gibi bir başkasının arkasına sığınır, bir adım dahi fazla atsa kendisine ait gölgesinin olmadığı ortaya çıkar korkusuyla hep başkasının gölgesine saklanır, ezilir, büzülür. Gölgesinde kaybolmak istediğimiz şey yalnızca bir insan değil. Bunun yanısıra toplumdaki konumunu tıpkı kitaptaki gibi para uğruna satarak , diğer insanların gözlerini sadece elde ettiği mal varlığıyla boyamak da bir çeşit saklanma yöntemidir. Ve kişisel fikrimce günümüzde en yaygın olanıdır. Kişi toplumdaki değerini taktığı marka çantasıyla veya ayaklarını yerden kesen aracın markasıyla ölçmeye başladı ve tabii ki bunlara sahip olmayanların hayattaki yerini de. Böylece aklın, bilginin, emeğin, insanı insan yapan karakterin yerini teker teker bu eşyalar aldı. İnsanlar kendisine bunlara sahip olamadığında diğer insanların ona davrandığından daha kötü davranıyor aslında. Asıl problem de bu değil mi? Bu engellerin üzerinden kendini severek,sayarak kendine güvenerek atlamak yerine çekinerek kendisinin önündeki kişisinin bastığı yerleri adımlayıp bir başkasının gölgesinin içinde kaybolmak daha kolay. Fakat silik bir gölge olmak yerine özsaygısı yüksek bir birey olmanın tadı hiçbir şeyde yoktur. KAYNAKÇA Kleist, von Heinrich, Chamisso von Adelbert ve Schlemihl Peter .Üç Romantik Hikaye. İstanbul: Yapı Kredi Yayınları, 2017 BÜŞRA ŞEBİN Karakaş 1 Ömer Karakaş 21400593 TURK 101-1 Başak Berna Cordan 25 Haziran 2015 3-1 Can Dostum Sigara Hızla akan bir dereye atılmış bir sigara izmariti misali ilerliyor zaman. Suyun aktığı kesite göre hızı değişir ya izmaritin, işte zaman da öyle; kimi zaman daha hızlı, kimi zaman daha yavaş. “Dereye atacak bula bula sigara izmariti mi buldun?” diye sorabilirsiniz. Dervişin fikri neyse zikri de odur derler. “Sigaradan fikir mi olur be derviş?” diyenlerinizi duyar gibiyim bu sefer de. Sanırım siz de sağlığa verdiği üç beş zarar nedeniyle sigaraya düşman olanlardansınız. Bu düşünceleriniz tamamen sigaraya karşı ön yargılı olmanızdan ve onunla dost olmaya çalışmamanızdan kaynaklanıyor. Dün gibi hatırlarım; tam olarak beş yaşındayken yaptım sigarayla olan ilk sohbetimi. Sigarayla konuşan başka insanları görmüşlüğüm vardı. Onun nasıl bir şey olduğunu biliyordum fakat daha önce hiç bire bir görüşmemiştik. Ta ki dedem “Al bir dene!” diyip elime tutuşturana kadar. Sigarayla arası olan insanların isteseler bile onunla muhabbeti bırakamıyor olmalarını, bırakanların da çok fazla dayanamadan yeniden konuşmaya başladıklarını gözlemliyor olmam sigaranın hoşsohbet olduğunu düşünmeme neden oluyordu. Yaktım sigaranın ucunu, verdim selamımı. Onun selamını alır almaz öksürmeye başladım. Sohbeti devam ettiremedim. O an bir Karakaş 2 daha hiçbir sigarayla konuşmayacağımı düşündüm. İnsanların onunla sohbet etmeyi nasıl bu kadar sevdiklerini anlayamadım ve sigarayı büsbütün geri verdim. Benim yerime dedem konuştu onunla. O sigaranın kötü olduğunu düşünmüştüm fakat dedem o sigarayla da bitene kadar konuştu. Tıpkı gömleğinin cebinde taşıdığı diğer sigaralar gibi. Onları o kadar seviyordu ki hepsini bir bütün hâlinde bir paketin içinde kalbinin hemen üstünde taşıyordu. Sigarayla tanıştığım günün üzerinden altı yıl geçti. Bu altı yıllık zaman diliminde sigarayla hiç arkadaşlık etmedim. Ta ki annem çok acı bir trafik kazasında hayatını kaybedene kadar! Nöbetçi öğrencinin sınıfa gelip “Seni müdür yardımcısı çağırıyor.” demesiyle yaşadığım korku müdür yardımcının odasında hayatımda yaşadığım en büyük acıya dönüştü. Ezile büzüle verdiği kaza haberi sonrasında bir hafta izinli olduğumu söyledi müdür yardımcısı. İzlediğimiz filmlerde, okuduğumuz kitaplarda klasiktir; canı sıkılan karakter bir sigara yakar da hemen rahatlar ya, tam olarak öyle hissetmem gerekiyordu. Müdür yardımcısının beni serbest bırakması üzerine vakit kaybetmeden yaş ile ilgili satış yasaklarına uymadığını bildiğim tekel bayisine gidip bir paket sigara aldım. Yaktım bir sigara kapattım gözlerimi ve konuşmaya başladım onunla. Bu sefer boğazım acımıyordu. İçimde dolaşan dumanın her parçası adeta hüzünümün bir kısmını tutuyor verdiğim nefesle onu dışarı atıyordu. Konuşmamızın sonunda benim için yanıp kül olmuştu sigara. Elimde sadece turuncu, yumuşak izmarit adı verilen filtre kalmıştı. Vurduğum bir fiske darbesiyle izmariti fırlatmış, adeta onunla beraber tüm dertlerimi göndermiştim. On bir yaşındaydım o gün fakat kendimi otuz yaşından büyük, hayatta türlü türlü sıkıntılar atlatmış ve karşılaşacağı her sorunun üstesinden gelebilecek gücü kendinde gören biri gibi hissediyordum. Bana yaptığı bu iyiliğe karşı vefasız kalamazdım. Ara ara hatrını sormalıydım elbet. O günden sonra yaşadığım iyi veya kötü her türlü olaydan sonra Karakaş 3 hissettiklerimi paylaştığım ilk varlık sigara oldu. Oktay Akbal tarafından yazılan Aşksız İnsanlar öyküsündeki baş karakter gibi. Ben de onun gibi bir yerlere giderken, bir işe başlarken, bir işi bitirdiğimde, aklıma eski bir anım geldiğinde yakıyorum hemen bir sigara. Böylece hiçbir zaman yalnız kalmıyor, hiçbir şeyi içime atmıyorum. On bir yaşımdan beri hiçbir dediğime itiraz etmeyen, söylediklerimi sonuna kadar dinleyen, benim için yanıp kül olan kimse yok şu hayatımda sigaradan başka. O benim can dostumdur kimse onun yerini dolduramaz. Ne ailem, ne de arkadaşlarım... KAYNAKÇA Akbal, Oktay. Aşksız İnsanlar. İstanbul: Varlık Yayınları, 1949 Erkin KARATAŞ Ağaçlar ve Umutlar Binlerce ağaç çeşidi var, peki sorarım kaç tanesini biliyoruz? Aslında bir tanesinin değerini bilemedikten sonra, bütün ağaç türlerinin ismini bilsek ne yazar? Yüzyıllar boyunca ağaçlara çeşitli anlamlar yüklenmiştir: romantizm, güç, barış hatta yakın tarihte siyasi obje bile sayılmışlardır. Bence ağaçlar için var olabilecek tek anlam hayattır. Ağacın olduğu yerde su vardır, yaşam vardır. Peki neden ağaçları korumamız ve yetiştirmemiz gerekirken onlara adeta düşmanımız gibi davranıyoruz? Bazı yarı aydınlar çıkıp muhtemelen "Efendim, aslında ağaçlar Dünya oksijeninin sadece yüzde üçünü üretmektedir, ağaçlar olmazsa oksijensiz kalmayız, merak etmeyin." diyecektir. Asıl o yarı aydınlar merak etmesinler, ağaçlar olmadan insanlığın pek uzun bir ömrü yok çünkü ağacın tek görevi oksijen üretmek değildir. İnsanlık tarihini ağaçlara borçlu olduğumuzun pek az insan farkında. Ateşi neyi yakarak keşfettik ya da Sanayi Devrimi'nde ağaç fosillerini yani kömürü kullanmadık mı? Bence insanlar ağaçları ilk günden bu yana güç simgesi olarak görmeye devam ediyorlar. Fakat bu noktada insanları birkaç gruba ayıracağım. İlk grup, ağaçları maddi bir güç olarak gören, kestiği her ağaçtan eline geçecek parayı hayal eden insan tipidir. Bu düşüncedeki insanların gözünü para bürümüştür ve ağaçların ekolojiye olan etkilerini düşünmezler. Tıpkı Ağaç Diken Adam'da bahsedildiği gibi, İkinci Dünya Savaşı sırasında, Bouffier'in ektiği ağaçları yakacak olarak kullanmak isteyenler gibi. Ayrıca bu insanlar, daha büyük amaca hizmet ettiklerini savunarak, doğal dengede oluşabilecek dalgalanmaların telafi edilebileceğine inanırlar. Bir insan parayı ne kadar severse sevsin, o insanın doğadan vazgeçmemesi gerektiğini düşünüyorum. İkinci grup ise ağaçların gücünü edebi bir kaynak olarak görenler: Ağaç Diken Adam'ın yazarı, Jean Giono gibi... Ağaçlar, pek çok şaire, yazara, çizere ve daha nice sanatçıya ilham kaynağı olmuştur. Bunun sebebinin, insanda uyandırdığı rahatlama duygusu olduğunu düşünüyorum. Çünkü ne zaman ailemizin yıllardır emekle büyüttüğü ormana gitsem, içimi bir huzur kaplar ve ister istemez edebi düşüncelere dalarım. Benim gibi bir amatör bile kolayca sanatsal düşünebiliyorsa, neden usta bir sanatçı ormandan etkilenmesin ki? Jean Giono da gerçekten etkilenmiş olacak ki ağaçlar hakkında yazdığı bu kitabın yayın haklarını almayarak, kitabın herkese ulaşmasını, böylelikle ağaç sevgisini herkese aşılamayı düşlemiştir. Üçüncü ve son grup ise benim de hemfikir olduğum bir insan topluluğudur: ağaçları birer yaşam gücü olarak görenler. Bir ağacın tek başına yaşamı simgelemek için yeterli olduğunu düşünmüyorum. Elbette, bir ağaç dahi önemli fakat bir ağacın devasa bir ormanın yanında Bouffier'in de dediği üzere "...okyanusta bir damla gibi kalacağını söyledi." Her neresi olursa olsun, ağaçsız bir bölge elbet bir gün çöle dönüşecektir. Bunun karşıtı olarak da iklim her ne kadar zorlayıcı olursa olsun, ağaçların yeşerdiği bir bölgede elverişli bir hayat var demektir. Kitapta da bahsedildiği üzere 1910'lu yıllarda çorak denilen bölgeler 1947'li yıllarda yemyeşil kocaman bir ormana dönüşüyor. Doğanın dengesiyle böyle hem de iyi yönde oynayabilmek kadar mutluluk veren başka bir şey bilmiyorum. Bouffier'in aslında yalnızca ağaç ekmemekte, aynı zamanda umut da ekmektedir. Bir gün bütün o çorak arazinin, yeşerip verimli olacağı bir zamanı umut etmektedir. Ağaçları seven, sevmeyen insan olabilir, hatta nefret bile eden insan olabilir. Fakat şunun farkına varmamız gerekiyor ki, ağaçsız bir hayat insanoğlu için mümkün değildir. Çünkü ormanlar sadece bugünümüzü korumakla kalmıyor; ormanlar geleceğimizin de umududur. Kaynakça Giono, Jean, and Oğuz Demir. Ağaç Diken Adam. İstanbul: Everest Yayınları, 2014. Print. Beliz Güner 21401600 TURK101-26 BENİM MASALIM Birçoğumuz, belki ben de dâhil, değerlerimizi unutmuş bir şekilde yaşıyoruz. O kadar alışmışız ki gündelik hayatın getirdiklerine, bazen oturup düşünme fırsatı bulamıyoruz bile. Bulmak istemiyoruz da denebilir. Kaçımız eline kahvesini alıp kitapların o büyülü dünyasına dalabiliyor? Yoğun ve dolu dolu yaşayan biri olarak, bazen kendimi evime kapatıp zihnimi dinlendirme ve düşünme ihtiyacı hissediyorum. Ne yaptım, neler yapıyorum ve neler yapacağım? Bunu yapmadığım zamanlarda ise bir süre sonra kendimi boşlukta ve ne için çabaladığımı bilmeden bulabiliyorum. Kendimize zaman ayırıp dinlenmenin yanı sıra, gezdiğimiz ya da gördüğümüz her hangi bir yer bile bize bu sorgulamayı yaşatabilir. Benim de en son seyahatimden öğrendiğim çok şey var. Kendi dünyanızdan çıkıp başka dünyaların kapılarını çalıp onlara misafir olmak, farklı zaman dilimlerinde gezinmek ve bambaşka hayatlara rastlamak… Sadece kendi inancıyla kalmayıp farklı inançlarla tanışmak ya da kendi sanatçılarından sonra yabancı sanatçıların da eserlerini keşfetmek, başka tarihsel hikâyelere göz atmak ve öğrenmek insanın kendisine katabileceği en güzel şeylerden biri. Her bir kapıda ve her bir durakta bir başka gözümüzün daha açıldığını fark ederiz. Söylenendense ağaçları mavigökyüzünü yeşil görebiliriz. Çünkü artık öğretilen ile işimiz kalmamıştır. Artık dünyaya farklı baktığımızı, yorumladığımızı anladığımız zamanda düşünmeyi öğrenmişiz demektir. Masallar da bu yüzden yok mudur zaten? Birçok bilmeceyle bizi yalnız bırakırlar ve hayal dünyamızın sınırlarını zorlarlar. Alışılmışın dışına çıkabilmek ve böylece insanlarda algı uyandırabilmek, onları düşünmeye itebilmek sandığımız kadar da kolay değil aslında. Fakat günümüzde sanata yani, müzelere ve sergilere artan ilgi ile büyük küçük herkes orijinali bulmaya ve özgün olmaya çalışıyor. Bu ilgi de biraz olsun onlara düşünme, sorgulama fırsatı verebiliyor. Robert Therrien, alışılmamış boyutlardaki masa ve sandalyelerle farklılığı yakalamış, The Broad müzesini gezen herkeste ilgi uyandırmış ve herkese farklı bakış açıları kazandırmıştır. Düşünmeye ve anlamaya teşvik eden bu eser, beni de oldukça etkiledi. Neden derseniz eğer, her gün gördüğümden farklı boyutlardaki bir eşya ile karşı karşıyaydım. Fakat bu sefer masanın üstünde yemek yemek veya sandalyede oturmak yerine altında yürüme fırsatı bulmuştum. Bu, birçoğumuza anlamsız ve basit gelebilir. Ancak anlatılmak istenen ise her sanat eserinde olduğu gibi kişiden kişiye değişir. Bende de öyle oldu. Hayatımızın her anında, etrafımızda birçok objeyle karşılaşırız ve bu objelerle yaşarız. Günlük hayatımızda evimizde kullanırız veya yanımızda taşırız. Her biri bizim için yardımcı ve günlük hayatımızı kolaylaştıran objelerdir. Peki biz bu objeleri hangi açılardan görüyoruz? Bana sorarsanız, hepsinin farklı anlamları, çağrışımları ve bize anımsattıkları vardır. Ben bir bardağın dolu kısmını önemsiyorsam başka biri boş kısmıyla ilgilenebilir. Objeler bize, biz fark etmeden birçok bakış açısı ve algı katabiliyor. Örneğin; büyük veya küçük olabilirler fakat büyük olan da küçük olan da aynı algıyı uyandırabilir hatta daha fazlasını ifade edebilir bizlere. Büyük boyuttaki masa ve saldalyeler de bende farkındalık oluşturdu. Her bireyin kendi bakış açısı ve yorum gücüne göre değişen bu objeler özellikle çocuklarda hayat bulur. Onların hayal gücü ve bakış açılarıyla büyür, küçülür ve hatta uçarlar. Sorgulamak, anlamaya çalışmak pek onlara göre değildir. Etraflarındaki eşyalara daha yakından bakmayı tercih edip dokunurlar, sıkarlar ve hatta bazen ısırırlar. Onlar için sınır yoktur. Bu devasa boyutlardaki masa ve saldalyelerle ben de böyle hissettim. Küçüktüm bu sefer bir çocuk gibi. İşler değişmişti. Sanki insanların cüce olduğu, evlerin ve ağaçların çok büyük olduğu bir masaldaydım. Çocukların evlerinde koltukların altına girip, dolapların arkalarına saklanmaları gibi ben de, benden oldukça büyük bir masanın altında yürüyebiliyordum. Bana özgürlük hissi veren bu eserle birlikte ben de kendimi bulmuş oldum. Hayata farklı açılardan ve geniş bakabilmeyi öğrendim. Yukarıdaki fotoğraf da benim gerçek hayattaki masalımdan bir kare. Köklem Seren Yaşamaya Değenler Hiç çok sevdiniz mi? Her şeyin ötesinde tüm çıkarların, hesapların ama en önemlisi kendinizden de öte sevdiniz mi? Bazen küçük bir çocuğun yeni oyuncak görünce sevinmesi kadar bazen yeni doğan bir bebeğin masumiyeti kadar... Eski zamanlar varmış, anlatılırken duyuyorum. Günümüzle kıyaslanamayacak kadar efsane eski zamanlar. İnsanlar iyi niyetli, sevgiler safmış. İnsanlar arasında güven varmış. Sadece sözde dile getirilen değil, içimizde sıcaklığını hissettiğimiz… İnsanlar sevdi mi, sevgilerini kendilerinden de öne koyarlarmış. Bugün o hikayeler anlatıldığında, derinlerdeki hiç dolmayacak ve bir daha asla anlam kazanmayacak olan o boşluk varlığını hissettiriyor, her defasında biraz daha sert, biraz daha fazla can yakararak. Kanayan, gittikçe derinleşen, günden güne onarılabileceği düşünülen, hatta geçti sanılan lakin etkisini en az ilk günkü kadar hissettiren ve asla yitirilmeyecek olan kalbimizin en az cam kadar keskin kırıkları... Eskiden insanların yaşamaya kıyamadığı, sakındığı hayatları bugün ne kadar da pervasızca harcıyoruz. Ne kadar da acımasızca kullanıyoruz zamanımızı, oysa hiç farkında değiliz geri alamadığımız tek şeyin zaman ve zamanın her saniye bizden birazcık daha çaldığı hayatlarımız olduğunu. Sonuçta bir saniye sonra yaşayacaklarımızın bile garantisi yokken biz bu kadar boş yaşamaya nasıl oluyor da bile bile lades diyebiliyoruz? Harekete geçmek neden bu kadar zor geliyor? Harekete geçtiğimiz anda sonbahar renkleriyle dolu olan donuk hayatlarımızın yaz sıcaklarına kavuşamayacağını nereden bilebiliriz ki? Kendimizden sakladıklarımızı, dışarıya vuramadıklarımızı kendimize bile itiraf edemeyeceğimiz durumlara zaten giriyor iken niye bu zorlama? Güneş kadar iç ısıtan ve içten gülümsemelerle donatılmış olan hayat ve harcanan zaman, zamanların en güzelidir. Tadında ve tam da zamanında yaşanan anılar ise hayatlarımızın unutulmazlarındandır. Zaman elimizden akıp giderken belki de farkına varmak zorlaşıyordur fakat herkesin hayatının “keşke”ler yerine “iyi ki” lerle donatılmış olmasına ve eskiye dönüldüğünde tebessüm ettirecek anılara ihtiyacı vardır. Tam olarak da bu sebepten yapılması gerekenler, zaten kendisi bulmaca gibi karmaşık olan bu aşkın bizleri içinden çıkılması zor durumlara sokmasına izin vermemek ve en uygun zamanda, olabildiğince hızlı bir şekilde duygularımızı gün yüzüne çıkarmaktır. Hayatlarımızda fazlasıyla zorluklarla dolu yokuşlar varken, hayat ve hayatta rol alanlar bizi bir an bile düşünmeden üzebiliyorken, hiçbir zaman hayatın yollarımıza güller döşemediği bilinmeli, bilinmiyorsa bile öğrenilmesi gereken bir tecrübedir. Yaşadıkça gülümsemelerden sorumlu olduğu kadar dökülen gözyaşlarının da sorumlusu olan hayatı geciktirmek tecrübe edilebilecek en büyük pişmanlıktır. Karşılaşılması muhtemel olan bir ikinci pişmanlık ise aşkımızı ertelemek olacaktır. Ertelenen hayatlar ve devamında geç kalınan aşklar… Tüm pişmanlıklar ve memnuniyetlikler aslında bu ikisi arasında dolanıp durur. İşte yaşanması muhtemelen bütün anıları ve hayatta tecrübe edebileceğimiz her şeyi korkusuzca karşılamak, yaşanması olası bütün zorluklara ise dimdik durarak ve kocaman gülümseyerek karşılık vermek bu hayatta başarması en zor olan ama bize gerçek mutluluğu sağlayacak olan derstir. Unutulmaması gerekir ki şu an zirvenin tadını çıkaranlar tıpkı bir dağcının zirveye ulaşmaya çalışırken zorluklar karşısında gösterdiği sabrın yarısından fazlasını gösteren insanlardır. Kolay değildir, içimizden geldiği gibi davranmak ve olduğumuz gibi yaşamak. Yapılması gerekenler de aslında tam olarak budur. Hayatımızın bizlere ait olduğunu unutmamak, hayatı istediğimiz yönde, istediğimiz insanlarla ve istediğimiz duygularla değiştirebilmek ve bu yönde tadını çıkarabileceğimiz zamanlara şahit olmak verimli yaşamanın anahtar kelimesidir. Anahtar kelimenin bizlere açamayacağı hiçbir kapının olmadığının bilincinde olup, boşa harcanmış bir hayatın pişmanlıklarla dolu anılarla dolmasına izin vermemek, bizlere sunulan bir fırsat olan hayatı en doğru şekilde yaşamanın da altın kuralı olacaktır. Evrim Mete Aşkın Şehri Roma ile ilk tanıştığımda on bir yaşındaydım. Nereye gittiğimin farkında bile olmadığım sadece arkadaşlarımla vakit geçirip yaramazlık yapmak için gittiğim bir okul gezisinde, rotamızda olan yerlerden biriydi. Hakkında en ufak bir fikrim bile yoktu. Ne tarihini biliyordum biraz, ne de içinde neler olduğunu. Tüm boş düşüncelerime girdiğimde buranın daha önce bulunduğum yerlerden farklı bir yanı olduğunu hissettim. Ben her şehrin kendine ait bir atmosferi olduğuna inanan bir insanım. İzmir'in atmosferi özgürlük mesela, Ankara'nın ciddiyet, Muğla'nın huzur, bu böyle gider benim için. Fakat Roma'da daha önce hiç hissetmediğim bir atmosfer vardı, hiç tanıdık olmadığım bir his sardı etrafımı. Hem ilk tanışma heyecanı gibi, hem de sanki hep ait olduğunu bildiğin ama hiç gidemediğin bir yere sonunda kavuşmanın verdiği rahatlama gibi bir histi. Şehrin her köşesinden akan yoğun bir tutku hissettim, insanları hayata geri kalan herkesten çok daha bağlı gibiydiler. O an için bile aşırı etkileyici olsa da on bir yaşındaki benin ismini koyabileceği bir duygu değildi. Sadece burasının diğer hiçbir yere benzemediğini biliyordum. Castel Sant'Angelo Köprüsü ( 2013 )– Evrim Mete Peki şehir bu hallere nasıl mı gelmiş? 2800 yıl önce kurulmaya başlanmış şehir, o günden bu güne kadar birçok devlete başkentlik yapmış. Kurulduğu günden bu güne sanat ile harmanlanmaya ve bu günlere kadar gelebilen harika yapıtlarla donatılmaya başlamış. En önemlisi de, yıllar da geçse bu yapıtların, sanatı ve emeği temsil eden sembollerin hepsi korunmaya devam etmiş. Öyle bir şehir düşünün ki insanlar şu an bile yüz, iki yüz yıl önce oraya konmuş binalarda oturup, yapımının üzerinden 2000 yıl geçmiş bir köprünün (Castel Sant'Angelo Köprüsü) üzerinden geçiyor. Tarihi bu kadar korumaları yetmiyormuş gibi bir de şehrin her yanı sokak müzisyenleri, canlı heykeller ve sanata dair dışarıda yapılabilecek ne varsa hepsini barındırıyor. Attığınız her adımda yılların birikimini, sanatın ve sanata sebep olan tutkuyu hissedebiliyorsunuz. Şehir, resmen romantik bir ütopya gibi ve bu gerçek! Ütopyam ile ikinci randevum ise on altı yaşındayken ailemle ziyaretimizde oldu. Şehrin ana hatlarına adımımı attığım anda yıllar önce ismini koyamadığım duyguyu buldum. Bu şehir aşktı, aşkı temsil ediyordu. İnsanlarının konuşmalarında, hareketlerinde, Aşk Çeşmesi'nde oturan çiftlerin birbirlerine bakışlarında veya Navona Meydanı'ndaki sokak sanatçısının gitarını çalışında, ressamın resmini çizişinde bir tutku vardı. Hepsi sanki çok bağlı oldukları bir yerde zevkle yaşıyormuşçasına mutluydular ve bu mutlu topluluğa yaşadığı farklılığın şokunu atlatamayan bizi de çağırıyor gibiydiler. Ben gülümseyen bu kadar çok insanı bir arada gördüğümü hatırlamıyorum veya tanımadığım bu kadar çok insan tarafından gülümseme aldığımı hatırlamıyorum. Ünlü İspanyol Merdivenleri'nde gençler yaşlılar hep birlikte oturup bir yandan gülüşüp eğlenirken, bir yandan ise günün yorgunluğunu atıyorlardı. O an o kadar çok onlardan biri olmak istedim ki, bir Roma yerlisi olmak sürekli bu sokaklarda dolaşmak, insanların kendi aralarındaki sıcakkanlı tavrını izlemek... Onların sahip olduğu hayat tutkusuna sahip olmak ve hiç kendi ülkeme dönmemek, o kadar istedim ki. Acaba paraların atılıp, dileklerin tutulduğu aşk çeşmesine bir bozukluk da ben atsam bunlar gerçek olur muydu? Gerçekliğe geri dönersem, ne kadar istesem de hayatımın hiçbir anında oranın İspanyol Merdivenleri'nde oturan sakini olamayacağım. Belki de hiçbir zaman bir haftadan bile fazla kalamayacak da olabilirim. Ama biliyorum ki şehre karşı hissettiğim duygulara ve çekiciliğine karşı koyamayacağım ve yolum buraya bir daha düşecek. Fakat bu sefer yanımda ailemden ve arkadaşlarımdan çok daha farklı olan "o" insan olacak. Kısaca aşkın şehrinde yanımda aşk olacak. Ci vediamo a Roma. Güliz Başak Özkan Kıyamete Bir Nefes Kala Günlük hayat içerisinde sürekli bir koşuşturma içerisindeyiz. Okuldan eve, evden işe gibi sıradan seçeneklerin çeşitli kombinasyonları içerisinde hamster gibi dört dönerken ruhumuz rengi soluyor, grileşiyor. Vurdumduymaz oluyoruz çevremize karşı. Eskisi kadar haz vermiyor soluk alıp vermek. Biz de yeni serüvenler arayışına giriyoruz. En basitinden örnek vermek gerekirse yolda sürekli makas atan adam olarak biliniyoruz “Canına susamış bu herhalde” diye insanlar arkamızdan fısıldaşıyor. Bir yerde okumuştum, 55 mph hızla giderken gözümüzü yoldan 5 saniye ayırsak bir futbol sahası uzunluğundaki yolu yoldan bilinçsiz bir şekilde aşarmışız. Işıkla yarışmak bu hissizliğe çözüm müdür peki? Yoksa böyle yaparak koşuşturma esnasında çoktan kaybettiklerimizin üzerine toprak mı atıyoruz? Her sabah hava daha aydınlanmadan servise atıyorum kendimi. İşe yetişmeye çalışanların yarattığı trafik de sağ olsun oldukça boş vaktim oluyor Eskişehir yolunda. Ben de kâh plakaları izlerim kâh insanları. O minik otomobillerde kim bilir ne hikâyeler vardır. Bir Stephen Strange var mıdır aralarında mesela? Ümitköy kavşağının eksik olmayan kazalarından birindeki şoförlerden ne farkı var Doktor Strange’in? Mistik ve tıbbi yetenekleri sayesinde burnu Kaf Dağı’nda dolaşmasına rağmen hayatının seyrini değiştiren olay son model arabası ile hız limitlerini zorlarken dikkatinin dağılmasıydı. Mehmet abinin altında belki bir Maserati yok da Şahin var. Bir inşaatta taş taşıyor da olabilir insan beyni ile uğraşmaktansa. Bu iki insanı asfaltta taklalar atarken birbirinden ayıran bir özellik var mıdır, sorarım size? İşi yalnızca motorlu taşıtlar olarak düşünmemek lazım. Trafik, hayatın akışına uyum sağlayamayanlara gösterdiğimiz tahammülsüzlüğün sadece bir yüzü. Marketteki sıranın önünde olup alışverişinin ücretini 5 milisaniye geç uzatanın vay haline. Bu örnek ilk bakışta gayet masum durabilir. Alt tarafı sıranın arka tarafları gözlerini devirir, öndekinin de eli ayağı birbirine dolanırdı. Lakin benzer davranışlar bireylerin kalabalık ortamlarda adım attığı yere bakmadan insan seline kendilerini bırakmalarına sebebiyet veriyor. Bu da yine ani tehditlere karşı bizi savunmasız bırakıyor. Anlık sonuçlardan bahsettik ama peki ya uzun dönemde yaratacağı etkilere ne demeli? Bu ani hız isteği de nereden geliyor diye sordunuz mu hiç kendinize? Dediğim gibi, nefes alışverişi yeterli değil artık. Daha fazlasını arıyoruz hep. Sayaçtaki rakamlar gittikçe artıyor. Griden kurtulacağız derken etrafımızdaki renkleri doğru düzgün göremiyoruz bile. En son ne zaman bir çiçeğe bakmak istediğimiz için baktık? Su fıskiyesinden düşen damlaları fizik dersi için hesaplamak yerine canımız gökkuşağını görmek istediği için inceledik? Ben kendi adıma cevap vereyim: Hatırlamıyorum. Koşmaktan bacaklarımı hissetmiyorum artık. Kalbim göğüs kafesimden çıkacak yakında ama duramam bu kadar hızlanmışken. İvmenin böyle pis bir huyu vardır işte: Eylemsizlik denilen kuvveti yaratır. Dersimiz fizik olmadığı için kısa bir özet geçeyim: Hareket eden bir cisim hareketine devam etmek ister. Sistemdeki ani bir bozulma, sistemin içinde barınan insanlara yol, su ve elektrik olarak geri döner. Öne savruluruz, kontrolden çıkarız. Güvenli fren mesafesinin olmamasına benzer durumumuz: Ya zincirleme kazaya sebebiyet verirsin ya da şarampole yuvarlanman kaçınılmaz olur. Yüreğin ağzına gelir, kıyamet kokar nefesin, atmosferi boğar ciğerlerin. Sonra kafamı camdan kaldırıp ne göreyim: Mayfest’in oraya gelmişiz çoktan. Plakaları değil de insanları saymışım demek ki bu sabah. Servisten inip kaldırıma adımımı atarım ve artık bütün araçlar emrime amade. “Zaten derslerden derslere koşuyorlar daha da hızlanmasınlar” demiş olacak ki trafik birimi öğrenciler pür dikkat yola bakıyor. Aldanmayın siz bu görüntüye sakın, kıyamet bir nefes kadar yakın hâlâ. ÖLMEYE DAİR Otuz beş yaşa yolun yarısı diyen birinin kırk altı yaşında ölmesi, kuşkusuz, hayatın sevimsiz bir cilvesi olmuştur. Öyle ya, yolun yarısını tahmin etmek zaten korkunçtur. Bir de ettiğin tahminin çok daha erken haline razı olmak dehşet verici olmalıdır. Öylece otururken gelen yaşlanma düşünceleri, bütün ihtişamıyla ölümü, beraberinde getirir. Herkes öleceğini bilir de, kimse kendine yakıştıramaz. Hiçbir baba, kızına: “Yavrum yaşım otuz beş, yolun yarısıdır, kaldı bir otuz beş daha, günlerimiz sayılı, unutma…” diyemez. Ortaokullu bir çocuk, gece, yatağında huzurlu bir şekilde yatarken, öleceğini fark eder, bedeni betona çarpmış gibi parçalanır, içine korku dolar da, ben yetmişimde öleceğim diyemez. Çünkü insan
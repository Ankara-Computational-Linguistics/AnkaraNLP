ve şarkı söylemeye başlıyor otobüste. Hem de Türk Sanat müziği. ‘Benzemez kimse sana’ geliyor öndeki bıyıklı güleç neşeli abiden. Benimse kulaklarımda Goran Bregovic-Bosnalı ünlü şarkıcı- ezgileri ve Bosna şarkıları. Kültürler tınılar farklı ama sevgi aynı sevgi şarkılarda. Şarkılarda yaşamak istiyorum Bosna ezgilerini dinlerken. Neyse bu ayrı bir konu. Saraybosna hakkında kısa bilgiler vermeye devam ediyorum. Şehir birçok dini ve etnik kökeni beraberinde barındıyor. Müslümanlar ,Hristiyanlar ve Museviler yüzyıllar boyu huzur ve barış içinde yaşıyorlar bu şehirde. Balkanların incisi Saraybosna aynı zamanda Avrupa’nın Kudüs’ü diye de nitelendiriliyor bu dini çeşitlilik sebebiyle. Dini ve etnik çeşitlilik daha sonra katliamlara ve savaşlara vesile oluyor bu verimli topraklarda. Şehre ayak basıyoruz. Birçok binada hala mermi izlerinin açtığı derin boşluklar bulunuyor. Şehir hala savaşın izlerini taşıyor. Kardeş kardeşini öldürdü zamanında. Etnik milliyetçilik sağolsun Avrupa’nın tescilli soykırımı gerçekleşti bu topraklarda. Toplu mezarlığa gidiyoruz. Doğum ve ölüm tarihlerinden hiç bahsetmiyorum bile. Çoğunluğu çocuk birçok Bosnalı katledilmiş. 2. Dünya Savaşından bu yana Avrupa’da yaşanmış en büyük soykırım Srebrenitza. Sırpların Bosna’da başlattıkları soykırımın etkileri büyük. Yaşlı bir amcanın kahvehanesine oturuyoruz. Sımsıcak demli çay. Bilindiği üzere Osmanlı İmparatorluğu burada yüzyıllardır hüküm sürdüğü için Türk kültürü hala bölgede varlığını sürdürüyor. Mirza amca Bosna Savaşında ailesinin çoğu üyesini kaybettiğini anlatıyor bizlere. Gözlerinden öyle hüzünlü bir ifade var ki… Olayları bütün çıplaklığıyla kendi bakış açısıyla anlatıyor bizlere. 1 Mart 1992-14 Aralık 1995 tarihleri arasında gerçekleşen savaşta yerini yurdunu bırakıp şehri terk etmek zorunda kalan 2 milyon insandan biri sadece kendisi. Olayları anlatırken kulaklarında hala mermilerin sesleri yankılanıyor adeta. Hiddetleniyor öfkeleniyor, dünya seyirci kaldı diyor bu katliama. Mirza Amcayla vedalaştıktan sonra karnımızın aç olması vesilesiyle bir börekçiye oturuyoruz. Ünlü Boşnak böreğini bir tadalım bakalım. Oturduğumuz yerin manzarası kelimelerle anlatılamayacak şekilde özel ve anlamlı. Sıcacık böreğin ilk kısmını ağzıma atıyorum ve kafamı kaldırdığımda ne göreyim. Hristiyanlığın ve İslamiyet’in ibadethaneleri cami ve kilise yan yana konuşlanmış. Önceden söylediğim gibi işte Saraybosna’yı diğer şehirlerden ayrı kılan tam da bu. Dini çeşitlilik ve kültürel zenginlik. Dünyanın süper güçleri kendi çıkarları uğruna bu kültürleri yok etmeye çalışmışlar savaş süresi boyunca. Çoğu dini mabet tahrip edilmiş halde. Bizim ülkemiz boş durur mu?Türk İşbirliği ve Koordinasyon Ajansı(TİKA) diğer Balkan ülkelerinde olduğu gibi burada da iş başında. Tahrip edilen yapıların restorasyonlarını bu güzelim kurumumuz yapıyor Saraybosnada. Doğrusunu söylemek gerekirse Saraybosna gezisinin manevi açıdan bana kattıkları paha biçilemez. Hem eşsiz doğa eşliğinde seyahat etme hem de güzel insanlar tanıma fırsatı buldum. Savaşın tahrip ettiği iç dünyalarda yolculuğa çıktım. Bu yolculukta o melek yüzlü insanların acılarını bütün bedenimde hissettim ve duyumsadı. Saraybosna’yı görmeyenlere bu cennet toprakları görmelerini şiddetle tavsiye ederim. Özdemir 1 Irmak Özdemir 21601944 TURK101-05 KÖR KUYULARDA BIRAKTIKLARIMIZ Küçük taşra illerinin birinde bir akşam bir tiyatro ekibi yemekte, masaya bir kırmızı saçlı kadının daha gelmesiyle masadaki iki kırmızı saçlı kadın dikkatleri üzerine çekiyor. Gelen kadın gururla, biraz da utanarak saçlarının doğal olduğunu ifade ediyor, biraz karşısındaki kırmızı saçlı kadına övünürcesine. Diğeri hiç oralı olmuyor, hazırcevap, “Sizin saçınızın kırmızı olması doğuştan, benimki ise kendi kararım.” diyor kendine güvenle. “Sizin için Allah vergisi, doğuştan kader olan şey, benim için bilinçle yapılmış bir seçimdir.” Seçimlerimiz, pişmanlıklar, kader ve babalık kavramı, gözümüzün önüne getirebildiklerimiz ve bizim için sadece ancak sözcükler olarak öğrenilmiş kelime bütünleri… “Bir şeyi kelimelerle düşünebilirdim ama gözümün önüne onu resim olarak asla getiremezdim: Siyah bir ışık gibi, annemin ölümü gibi, sonsuzluk gibi.” Sayfaları çevirirken bu kavramları tanımlamaya teşvik ediyor yazar, sadece onlara bu kavramları sorgulatmakla kalmıyor; aynı zamanda pişmanlığı, çaresizliği, suçluluğu ve yalnızlığı karakterlerle beraber hissetmeye yönlendiriyor. Ben bu satırları okurken kendime şu soruları sordum: Hangi duyguları zihnimde resmedebilirim ve hangileri benim için ancak sözcükler olarak kalır? Bu soruların cevabını vermek hayli zor, insanın zihnindeki kelimeyi resmedebilmesi için önce onu daha önce yaşadığı bir şeyle bağdaştırması gerek. Her gün binbir çeşit durum gözlemliyoruz, çoğu olayda dışarıdan izleyen bir çift gözüz. Ne kadar çok görmüş olsak da bazı kavramlar biz yaşamadan zihnimizde ancak birer kelime grubu olarak kalır. Kitabın ana karakteri Cem için pişmanlık bu konuda birçok yerde şüphe duysa da eminim ki resmedilebilecek bir şeydi artık. Ustasını kazdıkları uçsuz bucaksız kuyunun dibinde yaralı bir şekilde bıraktıktan sonra bunu bol bol düşünmüştü, ölü müydü sağ mıydı bunu bile bilmiyordu. Geriye dönüp yardım çağıracak kadar bile cesur değildi, yaşaması gereken bir hayat vardı çünkü ona göre. “Pişmanlık, benim için yalnızca kelimelerle ifade edilebilen bir şeydi. Oysa şimdi yalnızca seyrederek sahnedeki pişmanlık acısına katılıyordum. Bu gördüğüm sanki unuttuğum bir hatıraydı.” Kitabı okurken Cem’i benmerkezci biri olarak düşündüm ama kendimi onun yerine koymaya çalıştığımda ben ne yapardım inanın ki bilmiyorum. Sanırım vicdanım el vermezdi ustayı o kuyuda bırakmaya, ne olursa olsun ustayı oradan çıkarırdım. Kaç kişi benim gibi kararsız kalırdı? Kaç kişi hiç düşünmeden atılırdı? Kaç kişi Cem gibi yoluna bakıp orayı terk ederdi, karşılık olarak otuz yıl boyunca katil olduğunu düşünüp o pişmanlıktan kurtulamazdı? Bu soruların cevabını gerçekten bilmek isterdim. Ama cevaplar ne olursa olsun kimseyi suçlamazdım, Cem’i de ustayı bırakıp gittiği için suçlamadım niyeyse. Sonuçta yaşaması gereken bir hayat vardı, hepimizin olduğu gibi. O da artık resmettiği pişmanlık tablosunu aklının baş köşesine asmıştı, otuz sene boyunca gözünün önünden gitmedi o tablo. Yaşadığı bu olay meslek seçimini bile etkilemişti, babası yerine koyduğu ustasını ölüme terk ettikten sonra jeoloji mühendisi olmuştu Cem. Cem’in ustayı kuyuda bırakmasında beni Özdemir 2 şaşırtan nokta, Cem’in ustayı kendisini terk eden babasının yerine koyması ve sürekli ona duyduğu sevgiyi gerçek babasına duyduğu sevgiyle karşılaştırmasıydı. “Mahmut Usta … en akla gelmez şeyleri bulmuştu eski kuyularda. Gümüş paralar da bulmuştu. Belli ki bunların bazıları, susuz, kör kuyulara saklamak için atılıyor, sonra da yıllarca, yüzyıllarca unutuluyordu. Bu tuhaf değil miydi? İnsanın sevdiği, kıymetli bir şeyini kuyuda bırakıp sonra da unutması acaba neyin işaretiydi?” Cem kör kuyuda “baba”sını bırakırken ister istemez düşündüm, kör kuyuda bıraktığım benim için önemli bir şey, birileri var mı diye. Cem babam dediği adamı orada bırakarak kendine büyük bir işkence yapmıştı, suçluluk duygusunun yakasını bırakmaması da buna işaretti. Karakterler adına suçluluğu hissettim. Sadece Cem için değil, Cem’in babası Akın için de. Bana göre Cem’in bu kadar bocalamasının sebebi, sürekli babasızlık duygusunun yerini bir şeyle doldurmaya çalışması, dolduramasa da sürekli tanımlamaya çalışırken hatalar yapmasıydı. Bana kalırsa “ilk aşk” olarak nitelendirdiği şey bile sevgisizliğin yol açtığı bir hataydı, kadın kendinden iki kat büyüktü sonuçta. Bu hataları yaparken yapayalnızdı, en çok o zaman kendisi olmuştu ama. Ona göre en iyisi hiçbir şey olmamış gibi yapmaktı, ben hiçbir şeyin üstesinden gelmenin yolunun o yokmuş gibi davranmak olduğunu düşünmüyorum. Sonucu Rüstem ve Sührab gibi bile olsa savaş, yokmuş gibi davranıp kayıtsız kalmaktan iyidir. Yoksa “tıpkı unutmak istediğimiz şeytani bir hayalin gözümüzün önüne geldiği” bir resim olarak kalır bütün bu yaşananlar. Ne olursa olsun yaşananlar, suçluluklar kişiliği olumlu etkiler, insanı olgunlaştırır, güçlendirir. Bu kitap beni de olumlu etkiledi, hem kuyuda bıraktığım bir şeyler var mı düşündüm hem de Cem pişmanlığı yaşarken olgunlaştığımı hissettim. “Kişiliğimizin gücü yalnızca özgürlüğümüzden değil, tarihten ve hatıralardan da gelir.” Ben de Cem’in hatıralarından yararlanarak kendime bir şeyler kattım, kafamda resmedemesem de en azından bazı duyguları kelimelerle tanımlamayı öğrendim. Can Soygür Ham Düşüncelerle Yazılan Şiir Şiirin ne olduğunu düşündüm bugünlerde. Alışageldikten fazlasıdır şiir, orada hemfikirim pek çok kişiyle. Bu nedenle şiir demek, ölçüler, ahenkler, kalıplar olmamalıdır bence. Aynı zamanda, çok kolay anlaşılır da olmamalıdır, düzyazı gibi. Elime geçen bir şiir kitabını okudukça düşündüm bunları… Çünkü ilk okuyuşta neredeyse hiçbir şey anlayamadım şairin anlattıklarından. Eski şiirler gibi sınırları, kalıpları yoktu, ama düz yazı akıcılığı da yoktu. Tümceleri yarıda kesiliyor, alakasız kelimeler aynı öbekte yer alıyordu. Nitekim anladım; şiirler, şairin o an aklından geçen düşünceleri olduğu gibi yansıtıyordu. Bir düşünce kargaşası… Herkesin aklından bir an geçen düşünceler, kelimelere aktarılınca başkalarına anlamsız gelebilir. Çünkü düşüncelerimizin ham hâli, yalnızca kendimizin anlayacağı bir dildedir; başkalarına anlatırken işleriz ve anlaşılır hâle getiririz. Şair ise bahsettiğim hamlıkta, hatta saflıkta aktarmış duygularını satırlara. Sina Akyol ve İkindi Kitabı. Ne için bu adı seçmiş, bilmiyorum. Belki de gün içinde, hele ki öğleden sonra, ikindi vaktinde aklından geçenleri yazmıştır, kim bilir. Ama bildiğim, şiire yeni bir amacı da beraberinde getirdiğidir. Düşüncelerin olduğu gibi kelimelere dönüşmesi ile yazmıştır şiirlerini; kendini anlatmak için bir yöntem olarak kullanmıştır. “Saptım kendime! Hayırlar, nakışlar, kusurlar işledim.” diyor mesela şair bir şiirinde (Akyol 49). Kendi iç hesaplaşmasını bu kelimelerle aklından geçiriyor. Kendisi olunca, özüne dönünce -kendisine sapmaktan kastının bu olduğunu sanıyorum- yaptığı iyiliklerin ve kötülüklerin aklından geçtiğini anlatıyor ama bu ham düşünceleri anlamak için şiirlerinin üzerinde tekrar tekrar düşünmek gerekiyor. Bir başka şiirinde “Kuma yazdım, kalıcı kuma. (Rüzgarın götürdüğü zerreye.)” dizeleriyle aslında kalıcı olduğunu sandığı yaptıklarının, belki de emeklerinin bir anda yok olabildiğini söylüyor (Akyol 45). İlk başta anlamsız kelimelerden oluşan kuru öbekler, zorlamalar gibi görünse de derin anlamlar barınıyor Sina Akyol’un şiirlerinde. İlk başta yanlış kitabı mı seçtim diye düşündüm, dürüst olmam gerekirse. Ama sonra iyi ki de bu kitap hakkında yazıyorum dedim. Şiirin yazılışına ve anlamına olan bakışımı değiştirdi İkindi Kitabı. Lise yıllarım boyunca edebiyat derslerinde nice şiir türlerini işledik; hepsi kendine bir amaç edinmişti. Kimisi sanat odaklı olup ağır ve zengin bir dille, kimisi de halkı eğitme amaçlı olup sade ve kolay anlaşılır bir dille yazılmışlardı. Ama bir şiirin yukarıda bahsettiğim amaçla yazılacağını hiç düşünmemiştim. Belki de bu ana kadar yanlış bir analiz yaptım; belki de Sina Akyol’un şiirlerini kaleme alırken ki amacı ve duygu-düşünceler bütünü bambaşkaydı. Bu da olabilir, ancak şiirlerinin bende uyandırdığı düşüncelerden sonra aklıma gelen en iyi açıklama buydu. Yoksa şu dizeleri daha iyi bir şekilde açıklayamazdım: “… Hiçlik, diyordum. Hiçlik- kadar zengin ve zerreyim.” (Akyol 47). Hiçlik; hem sonsuzdur, hem de boştur. İyi mi, kötü mü kestiremedim ama şairin kendini tanımlama şekli bu. Bahsettiğim işlenmemiş düşüncelerin kelimelere ve dizelere aktarılmış şekli… İlk okuyuşta anlaşılmama ve gerçekte ne kadar derin olduğu… Uzun lafın kısası, Sina Akyol’un şiirleri bana aslında şiir okumayı ne kadar sevdiğimi ve özlediğimi hatırlattı. Okurken aslında uzun süredir okumadığım, eksikliğini hissettiğim boşluğun da şiir olduğunu fark ettim. Şiirlerini okurken dikkatimi çeken bir diğer gerçekse bir şiiri okumanın aslında sanıldığından uzun sürmesi; çünkü şiir, derinlerinde yatan anlamı üzerine düşündürüyor okurunu. Hele söz konusu Sina Akyol’un şiirleri olunca… İster tek dizeden oluşsun, ister on; her şiirinin altında gizli başka bir öykü vardı anlatılan. Ham düşüncelerden oluşan şiirleriyle Akyol, bana yeniden şiir okumayı hatırlattı. Kaynakça: 1. Akyol, Sina. İkindi Kitabı. İzmir: Mayıs Yayınları, 2014. Baskı. İki Şehrin Hikâyesi “Zamanların en iyisiydi zamanların en kötüsüydü…” hayatı bu kadar güzel özetleyen bir cümle olamaz herhâlde. Hayat hiçbir zaman mükemmel olmuyor, en mutlu günlerimizi bile yaşarken, aklımızın karanlık köşelerinde bekleyişte olan düşünceler hiçbir zaman kaybolmuyor. Mutlak mutluluk denilen bir şeyin olmadığına inanıyorum. Hiçbir zaman tam anlamıyla mutlu olmuyor insan, hayat genellikle kötü sürprizler ile bizi şaşırtmayı başarıyor. Hayatı belki de eğlenceli kılan bu “kötü” sürprizlerdir. Günlerimiz sorunsuz geçerse insan mutluluğun kıymetini bilmemeye başlar bir hale gelir. Bu yüzden her zaman bir dengenin olması lazım insan hayatında. Yin ile Yang, dengeyi mükemmel bir şekilde temsil eden bir simge. Her kötülüğün içinde bir iyiliğin ve her iyiliğin içinde de bir kötülüğün olduğunu göstererek, dünyanın bu denge içinde varlığını sürdürdüğünü hatırlatıyor. Kitap Fransız Devrimi’ni anlatarak, halkın aristokratlara karşı verdiği mücadele üzerinde duruyor. Kitabı okurken aynı amaç için savaşan insanların nasılda çabuk ve azimli bir şekilde organize olup saldırıya geçebileceklerini gördüm. Fransız halkını bunun için takdir ettim, hiçbir şeyleri yok iken böylesine güçlü konumda olan insanları alt edebilmelerini şaşkınlık ile okudum. Bu kitabı okuduktan sonra halkın gücünün ve etkisinin tekrar farkına vardım. Birlikten kuvvet doğar lafı bu kitaptaki mücadeleyi çok güzel bir şekilde özetler. Kitapta aristokratlardan intikam almak isteyen halkın kızgınlığı çok yoğun ve güçlü bir şekilde anlatılıyor, biraz da bu intikam duygusundan bahsedelim. İntikam duygusunun insan psikolojisine zarar verdiğini düşünüyorum. Bana karşı hatalı bir tutumda olan insanlardan intikam almak istediğim günleri hatırladığımda aslında affedip unutmanın en iyi ve en sağlıklı seçenek olduğunu görüyorum. Unutan insanın umursamayan ve kazanan taraf olduğuna inanıyorum. İntikam ateşi ile yanıp tutuşan insan geçmişe takılı kalıp karşısındakinin kazanmasına izin vermiş kişidir benim gözümde. İntikam çok güçlü bir duygu ve çoğu zaman insanın karar mekanizması ile de oynayabiliyor, kitapta da olduğu gibi Madam Defarge intikam ateşine kapılıp masum insanların bile idamını istiyor. Tutku ve intikam gibi insanın beynini ele geçiren yoğun duygular kadar tehlikeli bir şey yoktur. İnsanın gözüne kalın bir perde çekerek gerçekleri görmesini engeller ve yanlış kararlar vermeye zorlar. Kitapta yer alan başka önemli bir kavram da fedakârlık. Sydney’nin kendini Lucie’nin mutluluğu için feda etmesi kadar fedakâr bir davranış olamaz. Aşk benim için fedakârlıktır, karşındakine o kadar değer verirsin ki kendinden ödün vermeyi göze alırsın. Özellikle herkesin kendi menfaatini düşündüğü bu dünyada fedakârlık kadar temiz, saf ve değerli bir hareket olamaz. Aşk benim gözümde kendini bir yana bırakıp karşındakinin mutluluğu için çabalamaktır. Fedakârlık aşkta çok önemlidir dememe rağmen bunu suistimal eden insanlar ise çok tehlikelidir. Günümüzde özellikle kadınlar hayatlarından ve kendilerinden ödün vererek sevdikleri adamı mutlu etmeyi amaçlıyorlar. Fedakârlık karşılıklı olduğunda sağlıklı bir ilişki olur, ilişkilerde dengenin önemli olduğunu unutmamalıyız. Bir taraf fazla emek verirken öbür taraf hazıra konmamalıdır. Sadece aşk değil arkadaşlıkta da fedakârlık önemlidir. Ama yukarıda da değindiğim gibi her şey karşılıklı olmalıdır. Bu yüzden arkadaşlarımızı seçerken çok dikkatli davranmalıyız. Yirmi birinci yüzyılın rekabetçi ruhuna kapılmış bir toplumda fedakâr insan bulmak adeta samanlıkta iğne aramaya benziyor. Bu yüzden sizin için kendinden ödün verecek bir insanı bulursanız ona sıkı sıkı sarılın; çünkü hazinelerin en değerlisini bulmuşsunuz demektir. İdil Gülen Öğrenci ID Numarası: 21401721 Bölüm: İşletme TURKISH 102-29 Necmi Vuran Yarınımdan Dünüme Mektup İntihar fikri... Ölmek ve yaşamak... Nefes almanın ve kalp atışının hayatta olduğuna dair bir kanıt olması... Çok garip şeyler bunlar. Hiç kimseye anlatamadığın, hiç kimsenin de zaten anlayamadığı... Senin içinde cep kitabı boyutunda bir roman, ama dilinin üstünde sadece iki satır bunlar. Burun deliklerinden verilen nefesler bunlar. Bunlar aslında seni sen yapan şeyler. Belki de bu yüzden iki yüzlüsün, kiminle konuşsan nefesini tutuyorsun. Sırf düşüncelerin dağılabilir diye kafanı bile kaşıyamıyorsun. Mutluluğu daima mutsuzlukta arıyorsun. Kendi kalbini, kendi ellerinle yumrukluyorsun. Başın da dönüyor bu aralar. Garip bir şekilde hoşuna gidiyor bu durum. Belki kendi kendine bir şeyler yapmana gerek kalmayacak diye umutlanmaya devam ediyorsundur, bilmiyorum.Yüksekten korkmuyorsun ama herkese korktuğunu söylüyorsun. Çünkü seni yüksek bir yere çıkartırlarsa zihninde aşağı atlayacaksın, ve görüntü hoşuna gidecek. Aslında bundan korkuyorsun. Adrenalini seviyorsun. Yine de onun için yaşayamıyorsun. Saçma buluyorsun adrenalini. Tehlikeli bir şey yapılacaksa riski ölüm olmalı çünkü sana göre, sakat kalmak değil. Çünkü senin zihninde bulunan bütün hayat senaryoları kendiliğinden negatif, üstüne bir de sakat kalınmasına gerek yok. Hayatında aslında kötü giden hiçbir şey yok, senin kendi halin ve karakterin dışında. Çünkü sen günden güne kötü bir insana dönüşüyorsun. Artık kendine bir şeyler katmıyorsun, çünkü ileride kullanmayacağını biliyorsun. Her yastığa kafanı koyduğunda kurduğun, saatler süren hayalleri artık kurmuyorsun. Çünkü gerçekleşecek zaman bulamayacaklarını biliyorsun. Sen, seni çok iyi biliyorsun. Egonun tükenmek üzere olduğunu biliyorsun. Ve ne yazık ki o tutunduğun son daldı. Seni seven, değer veren insanları üzmemek için ertelediğin bunca zaman... Bu egodan bahsediyorum. Umudunla beraber bitmeliydi o da halbuki. Bitmedi. Sen bu hayatta toplam en fazla yedi tane şeyi seviyorsun. Geçenlerde sen, kız arkadaşın ve onun en yakın arkadaşı kafa kafaya verip sekizinciyi bulamadınız çünkü. Artık sadece dört şey seviyorsun. Neleri sevmeyi bıraktığını söylememe gerek yok, çünkü kısa bir süre sonra önemi olmayacak. Artık kitap okumadığın için mi bu haldesin acaba, yoksa çok düşündüğün için mi? Kötü geçmiş çocukluğunun mu etkisi var? Yoksa sana tamamen zıt olan, aşık olduğun kızla karakter mücadelenizden mi? Yoksa sadece biyolojik bir problemin mi var? Bilmiyorum, henüz öğrenemedin, zaten öğrenemeyeceksin. Sen ölüyorsun. Çok az kaldı. Gri renk ile yolculuğunun sonuna geldin. Hoşgeldin! Son durak: Siyah. Her yer siyah burada ve ben senin bana dönüşmeni bekliyorum sabırla. Biliyorum ki az kaldı. Sağda solda okuduğun intihar haberleri seni normalden daha çok etkiliyor. Mehmet Pişkin’i daha çok düşünüyorsun. Facebook’da canlı yayında kendini vuran gencin haberini yeni okudun. Videosunu az önce izledin ve ağlamak üzeresin. İnsanların yorumlarını okuyorsun ve kalan umutların da uykuya dalıyor. İnsan hayatının en ucuz olduğu ülkede kendini neden ağırdan satıyorsun? Sen arkanda bir video bırakmayacaksın neyse ki. Sadece sevgi ve küçük bir “Son isteklerim” denemesi... Annen ile babana ulaştıklarında ne olacağını düşünme artık. Kız arkadaşın senden sonra da mutlu olacak, elbet devam edecek, onu da düşünme. Küçük kız kardeşini düşün, illaki birini düşüneceksen. Seni tutan en büyük etken o tatlı kız biliyorum, sen her ne kadar anneni, babanı ve aşık olduğun kadını öne sürsen de. Ölmekten korkuyorsun sen ama çok farklı bir şekilde. Senin için korku unutulmak, ve bu yapabileceğin en bencil hareket. Sevmediğin insanların arkandan konuşması ihtimali yüzünden korkuyorsun bir de. Boşver onları, onlar hep varlar, hep olacaklar. Cinselliğin nasıl işlediğini öğrendiğin günden beri bir kız çocuğun olsun istedin. Olmayacak. Olmamalıydı da zaten. Yalnız bırakacağın küçük kızların sayısı ikiye çıkmamalıydı ve bunu biliyordun. Üzülme, sen kendini biliyorsun. Ben öleli çok olmadı, ama seninle konuşalı çok oldu. Bu tarafta bekliyorum, az kaldı, sabret. Kendine dikkat et(me). Hande Buyruk Ortaklık Sosyal medyayı sıkı takip eden ve her gün en azından bir gazeteyi okumayı seven biri olarak son zamanlarda düşündüğüm tek şey insanların gruplaşmasına etken olan şeyin ne olduğudur. Milletleri, toplulukları veya daha küçük grupları bir araya getiren etken nedir? Bu soruya verilen din ve ırk gibi alışılageldik cevaplar vardır. Ancak bu kavramların tarihsel ögeler olduğunu göz önünde bulundurduğumuzda, bunların herkes tarafından farklı algılanıyor olması çok ilginç gelmiyor bana. Bu sebeple bizi diğer insanlara yaklaştıran şey hatta eski çağlarda kabilelerin veya grupların oluşmasını sağlayan güce; ortak suç ve zevkler demek çok abartı olmaz. Bu ikisinin bizi nasıl birleştirdiğini veya kutuplaştırdığını sadece tarih öykülerinde değil günümüz olaylarında da görebilirsiniz. Çevrenizdeki insanlara bir kulak verin; dedikodulara, hobilerine veya nefret ettiklerine dikkat edin. Çalıştıkları ofisteki patronlarını çekiştiren kimselerin birbirine olan çekimi kimya dersindeki kovalent bağdan daha güçlüdür. Aynı şekilde evde ebeveynleri yokken topla oynayıp vazoyu kıran iki kardeşi bu suç ortaklığı nasıl da kuvvetli bir ortak olmaya itecek. Böylesi durumlarda daha da belirginleşen duygularımız paylaştıkça artan ve güç kazanan kimyasal bağlar gibidir. Yalnız olmadığımızı bize hatırlatırken bir yandan da aslında haklı olduğumuzu da bilinçaltımıza sokar. Ülkeleri oluşturan millet kavramı zamanında ortak bir düşmana karşı veya ortak bir ülkü yolunda omuz omuza vermelerinden doğmuştur. DNA testleri yaparak veya dış görünüşüne bakarak kurulmaya çalışan ülkelerin hazin sonlar yaşadığı veya bölünerek küçüldüğü tarih dersleriyle aşikâr kılınmıştır. Bu millet olgusunu biraz geri sardığımızda Avrupa’nın siyasi haritasını şekillendiren savaşlarda ortak çıkarları ve bu çıkarlar altında bilerek veya bilmeyerek sürüklenen insanların oluşturduğu gruplara varıyoruz. Bu gruplar tarihlerindeki ortak suçları saklayarak veya aklayarak bağlarını perçinlemiş ve sonra da buna millet adını takmış olamaz mı? Bu döngünün başlangıcını düşündükçe vahşi hayvanlara veya tanımadıkları göçebelere karşı birleşen ilk insanlar ve mağaralardaki toplanmaları yansıyor gözüme. Tamamen rastlantılar sonucu bir araya gelmiş ve sadece ortak çıkarları veya zevkleri olan bu insanlar bilinçlerimize yerleşen bu gruplaşmanın temelini atmışlar. Peki, bugünün toplum düzeninde nerede karşımıza çıkıyor bu ortaklıklar? Aslında her yerde! En gelişmişinden en ilkeline kadar bütün toplumların muzdarip olduğu yolsuzluklar ve hileleri o kadar çok okuyoruz ki artık normalleşmeye başladı. Hüsnü Arkan’ın Hırsız ve Burjuva’sını elime aldığımdan beri karakterlerin modern dünya için normal görülen tüm hırslarının aslında ne kadar ilkel olduğunu düşünüyorum. Para veya mülk peşinde koşmanın veya birilerine yaranmak için attığımız adımların bizi çağdaş insanlık etiğinden uzaklaştırdığını ve orta çağa geri gönderdiğini görmemiz adına önemli bir roman bu. Kitabın konusu yakın tarihimizde yer edinmiş 1980 darbesinde birbirinden çok farklı toplumsal katmanlarda yer alan insanların nasıl bir araya geldiğini gösteriyor. Onları birleştiren şey ise ortak bir suç: hırsızlık! Kitapta ilerledikçe insanları birbirine yakınlaştıran ögenin gerçekten onların sosyokültürel seviyeleri değil de içinde oldukları maddi ve manevi ilişkiler veya bu uğurda giriştikleri suçlar olduğu beliriyor bir anda. İnsanlığın toplumsal yapıya geçtiği ilk dönemlerden itibaren bizi yakınlaştıran zevkler ve o zevkler uğruna işlenmiş ortak suçlar bizim karanlık sırrımız olarak varlığını koruyor. Bundan sonra sosyal medya hesaplarınıza veya haberlere bakarken suçu işleyenlerin yanı sıra onları koruyup kollayanların sayısına bakın çünkü suç ne kadar kötü olursa olsun savunmaya çalışan insanların hep var olduğu hatta bu kimselerin sayısının da az olmadığını göreceksiniz. Bu durum sizi korkutup modern zamanlara şaşırmanızı sağlarsa unutmayın ki tarihimiz de çok aydınlık değil. Cihangir Altuğ Taş Yeşil Mürekkeple Bezenmiş Adımlar Özgün olamamak, insanların düşüncelerini kopyalamak günümüzün en yaygın hastalığı… Bir eserin içeriğini beğenmesem de taklit olmaması halinde benim için her zaman daha çarpıcıdır. Belki de gördüklerini göremediğim insanların kaleme aldıkları beni daha çok cezbediyordur. Hayatım boyunca savunduğum bu görüşü destekleyen nadir isimlerden birisiyle karşılaştım geçenlerde. Adı “Ece Ayhan”… Şiire okumaya olan yönsemelerimin doruk noktasına çıktığı şu günlerde “iyi ki kütüphane raflarının birinden akşam güneşinin gözbebeklerimize uyguladığı kesafet gibi bana parlamışsın” demekten başka bir şey gelmiyor içimden. 10 Eylül 1931 Datça doğumlu olan Ece Ayhan, 70 yıl kadar yaşadıktan sonra onlarca şiir kitabıyla Türk edebiyatında yeni bir devir açarak İzmir’de hayata gözlerini yummuştur. Onu Ece Ayhan yapan temel özellik ise Türkçe’nin imgelemine yeni bir boyut getiren özel bir şiir dili kurmuş olmasıdır. Türk diline ve edebiyatına yeni bir bakış açısı kazandırmak, bu bakış açısından söz ettirmek… Şimdilik düşünebileceklerimin ötesinde bir olay olsa da en büyük hayallerimden birisi… Hayallerinizi gerçekleştiren şair bir kitap ötenizde duruyor ise onu okumamakla kendinize haksızlık etmiş oluyorsunuz. Bu sebepten ötürü Ece Ayhan’ın 1949 ve 1953 yılları arasında kaleme aldığı şiirlerin birleştirilmiş “Adım Ece Ayhan Çağlar…” adlı kitabını nerdeyse başucumdan ayırmadan okudum diyebilirim. Kitabın başlığının “Adım Ece Ayhan Çağlar…” olması zihnimde otobiyografik ögeleri çağrıştırsa da şiirleri okuduktan sonra eserlerin melankoliden çok daha fazlası olduğunu fark ettim. Onun şiirlerinde akkor bir zıtlık söz konusu. Kömürün zamanla elmasa dönüşmesi gibi… Ancak şiirlerin içeriğiyle ilgili ne düşündüğümü belirtmeden önce eserin yapısal olarak neden dikkat çektiğinden bahsetmek istiyorum. Şiir kitabının derleyen Tunç Tayanç, Ece Ayhan’ın şiirlerine ek olarak “Ece Ayhan’ın Bu Şiirlerinin Nereden Çıktığı Üzerine” ve “ Şiirin Kurgusu” adlı iki başlık daha eklemiş. İlaveten hemen hemen bütün şiirlerin ve Tayanç’ın eklediği başlıkların altlarında çeşitli dipnotlar yer almakta. Dipnotların ve şiirin düzenine ilişkin açıklayıcı bölümler bir nevi Ece Ayhan’ın kalemini ortaya çıkarmış. Şiir kişisi olarak sivil bir duruşu benimseyen Ece Ayhan’ın haksızlığa karşı poetikası böylelikle okuyucunun zihninde daha somut bir yer almıştır. Şimdi ise sizlere Ece Ayhan’ın şiir kitabından en çok beğendiğim şiirlerinden bahsetmek istiyorum. Bunlardan birincisi “Çocuk” şiiri… “Rüyaların tatlılığı. Korkularıyla, ağaçların altında hülyalar.” ifadeleriyle çocukluk yıllarına atıfta bulunması her okuyucuyu 1 Cihangir Altuğ Taş olduğu gibi beni de hayatlarımızın en güzel ve masum yıllarına, çocukluk yıllarına götürdü. Şiirin son dizesinde yer alan “Ve sen yine üzgünsün. Ağlıyorsun ey çocuk!” ifadesinin ise çocuk okuyucularından çok tüm okuyucuların ruhlarının bir köşesinde yaşayan, yılların alıp götüremediği çocuklarına seslendiği kanısındayım. Şair ise hafif sitemkâr… Montaj tekniği üzerine kurduğu bu şiirde belki de insanların yaşça olgunlaşmasına rağmen üzüntülerini bir türlü olgunlaştıramadığına dair bir eleştiri sunuyordur. Hazır eleştirilerden bahsetmişken Ece Ayhan’ın sürekli karşıma çıkan eleştiri anlayışından söz etmek istiyorum. Belki de yüzyıllar öncesinden beri süregelen ve kapitalizmin şekillendirdiği bir eğilim; ırkçılık… Ece Ayhan, “Çivi Çakan Zenci” isimli şiirinde de ırkçılığa yalın ve duru üslubuyla bir eleştiri getirmiş. “Sen insanlığı çiviliyorsun. Evet evet darbeler bize iniyor öyle tak tak!” sözleriyle sosyolojik yapının deformasyonunu gözler önüne sermiştir adeta. Ancak bunu yaparken asla imgeli anlatımından, hayal gücünü ve sözdizimini zorlamaktan vazgeçmemiştir. Şairin derdi insanlarla. Hal böyle olunca dünya savaşlarından bahsetmek işten bile değil Ece Ayhan için. Yayımlanan ilk şiir olma niteliği taşıyan “Lambalı Kadın” adlı şiirinde, tarihi montaj ve metinlerarasılık gibi güçlü anlatım tekniklerinden yararlanılmıştır. “Köşedeki Wales’li sarışın genç, Normandia’lı kahraman teğmen ve Anadolu’lu asker” ifadesinde gözüme çarpan özellik şairin diğer şairlerin aksine Anadolu askerini militarist duygularla yüceltip daha üstün tutma yoluna başvurmamasıdır. Bu durum şiir eksenine realizm unsuru kazandırırken “Ne muhteşem bir güldü o. Allahım! Hiç solmadı.” ifadesine kinayeli bir anlam katmıştır. Öyle ki, insanların zafer kazanmak, tek olmak, iktidar olmak gibi dünyevi duyguları ve hırsları okuyucuya alaycı bir bakış açısıyla sunulmuştur. Ece Ayhan, Türk şiirine soyutlamalar ve çağrışımlarıyla yeni bir oksijen kaynağı kazandıran yegâne şair. Okuduğum şiirleri kadarıyla üslubuna o kadar geniş bir imgesel anlatım hâkim ki birbirine âşık olan iki insanı bile bir geminin limana yanaşmasıyla bağdaştırıyor. Bahsettiği duygular böylelikle yüceliyor ve sonu gelmeyen bir döngü halini alıyor adeta. Dilin alışılmış kalıplarını yıkan, monotonluktan uzak, bireyin yalnızlığı ve çevreye uyum sağlayamaması gibi temaları ustalıkla işleyen bir şair benim şair kahramanlarımdan bir başkası olabilir miydi zaten? 2 ILGAZ TUNCEL Korkmaya Değer Mi? Ben seni severim sevmesine de toplum buna hazır değil ... Ben seni severim aslında da düzenim bozulur diye korkuyorum ... Ben seni severim belki de rabbim buna hazır değil Her şeyin güzelini sever o ideal birliktelikler ister Ali Lidari Korkularımız var. Öyle yükseklikten korkmak,uçağa,asansöre binememek gibi korkular değil bunlar. Emin olun bu korkular bile bizim kendi içimizde yarattığımız korkulardan daha gerçekçi. En azından psikolojik ve mantıksal bir temeli var çoğunun. Benim bahsettiklerim toplumun biz de yarattığı ve içimizde kendi kendimize büyüttüğümüz korkular. Bu korkular öyle korkular ki sinsi sinsi bizi ele geçiriyor ve yaşamımızın iplerini ellerine alıyorlar.Biz de çoğu zaman direnmek yerine teslim oluyoruz her şeyde olduğu gibi. Bu yüzden de şu sahte dünyadaki tek gerçek duygu olan aşkı bile doya doya yaşayamıyoruz. Bir şeyler yapmak için ilk önce toplumun hazır hale gelmesini bekliyoruz. Sanki çok vaktimiz varmış gibi. Baktık toplum hazır hale gelmeyecek gibi toplumun bize uyum sağlaması gereken yerde, biz toplumun bize uygun gördüğü sınırlar içinde yaşamaya başlıyoruz. Böyle yaşamayı tercih ediyoruz çünkü toplumun bizi kabul etmemesinden korkuyoruz. En fazla üç gün konuşup, sonra hayatın karmaşasında akıllara bile gelmeyecek bir konu olmayı belki de bu saçma hayatın en yaşanabilir tarafı olan aşka tercih ediyoruz. İşin en kötüsü de ne biliyor musunuz? Toplumun doğrusuna boyun eğerek doğru bir şey yaptığımızı sanmamız. Aslında hepimiz hayatımızın birileri için yaşanamayacak kadar kısa olduğunu biliyoruz. Buna rağmen doğduğumuz günden beri işenen değerler yüzünden belki de hayatımızın en değerli anlarını feda ediyoruz. Öte yandan içimizde de korkular yaratıyoruz.Aslında aşktan ve aşkın değiştirici, bazen onarıcı, çoğu zamanda yıkıcı olan gücünden korkuyoruz. Bu korkular toplumun yarattığı korkulara göre daha haklı korkular olabilir çünkü zaten zar zor bir düzen tutturduğumuz bu hayatta, bu düzenin aşk ile yok olmasını istemiyoruz.Biliyoruz ki aşk geldiğinde değiştirici gücü ile gelecek ve biz o düzeni bir hiç uğruna heba etmek istemiyoruz. Çünkü romanlardan, şiirlerden, şarkılardan öğrendiğimiz kadarıyla aşk düzeni bozmakla kalmayıp eninde sonunda yıkıcı bir etki bırakarak olay mahallini terk edecek .Bize de bozduğumuz bir düzen ve toparlamamız gereken bir enkaz kalacak.Bazen de toparlanamayacak kadar yıkık bir enkazın altında yok olup gideceğiz. Ama yine şiirlerden, romanlardan, şarkılardan anladığımız kadarıyla o aşkın enkazı altında yok olup gitmek bile korunaklı mağaramızda geçireceğimiz hayattan daha tatminkar olacak.En azından kendimiz için bir şey yapıp,kendimiz için öleceğiz. Korkularımız yüzünden her şeye temkinli yaklaşıyoruz. Aslında izdivaç programlarından bir farkımız yok, biz de kafamızda belirlediğimiz kriterlere göre ideal birliktelikler yaratmaya çalışıyoruz. Çoğu zamanda ya başarısız ya da mutsuz oluyoruz. Aşkta bile bencillik yapıyoruz. Aşkın değişmek olduğunu unutup, biri için düzenimi bozuyorsam benzer biri olsun ki çok değişmeyeyim diye düşünüyoruz.Fakat farklı notalar sayesinde müziğin oluştuğunu hepimiz biliyoruz. Sonuç olarak, bazen korkularımızın esiri olup zaten başkaları için yaşadığımız hayatın bize ait olan tek kısmını da feda ediyoruz. Bazen ölümü diri mi olduğumuz belli olmayan bir hayatı dirilip tekrar ölmekten korktuğumuz için ölü geçirmeyi tercih ediyoruz. Ve belki de bu yüzden Ali Lidar'ın 'Kaçırdığımız sabahlara ciddi bir özür borçluyuz beraber uyanmadığımız bütün sabahlar...' iidizesini okurken kalbimizdeki sızının tek nedeni anlamsız korkularımız. i Lidar Ali,Alengirli Şiirler,Alengirli Şiir (İstanbul,2015,İthaki) 56-57 ii Lidar Ali, Alengirli Şiirler, Hayatın Provası Olmaz (İstanbul,2015,İthaki) 5 ASUMAN AYDIN 21502604 BASKILAR VE GÜÇ Hayat içerisinde karşılaştığımız ikilemlerden en zoru, ölümün ellerinde olan karardır. Bu kararla karşılaşmak o kadar kolay değil. Gerçekten çok büyük ve çok kötü bir konumda olmak lazım. İnsanlara kötü durum dediğimiz zaman artık parasal konuları düşünüyorlar ama eskiden işler böyle değildi. Özellikle devletlerin, siyaset adamlarının ve siyasi hırsların çok canlar yaktığı zamanlarda. Kötü durumdaysan hayat sana hiçbir seçenek bırakmadan, seni bir çıkmaza sokardı. Anneler, babalar, çocuklar ve onların kayıp hayatlarının arkasındaki hikayeler belki de hepimizi en derinden yaralayan en sarsıcı hikayelerdi. Duyduğumuz zaman kendimiz ve yakınlarımızın yaşadığını düşününce fazlasıyla ürktüğümüz hikayelerdi. Bu hikayelerin oluşmasına sebep çoğu zaman sahip olunan ideolojik fikirlerdi. Düşüncelerin o zamanki siyasi ve ideolojik durumlara uymuyorsa fiziksel olmasa bile soyutsal olarak idamın hazır demekti. Kimse senin neden böyle düşündüğüne bakmaz, yargısız infaza mahkum edilirdin bir yerde. Bu kadar kötü şeyleri bu insanlara kim yapar diye sorar insan. Cevabı çok da uzağımızda değil, hepimizin etkisinin altında olduğu “Otorite”. Yıllardır süregelen isyanlar, isyankarlar, savaşlar, savaşanlar ve bütün kurban edilen canlar, hepsine sebep olan o otoriteler ve başkanlardı. Baskılar sonucu birçok insanın hayatını yıkmakla kalmayıp ülkeleri en iyi konumlarından alıp diplere götürdüler. Bazen halk kazandı bu savaşlarda evet ama çok fazla can yandı. Hepsinin birer hikayesi var, şu an bir yerlerde okunup izleniyordur büyük ihtimalle. Bir kitapçıya girdiğinizde veya bir film izlemek istediğinizde bu konuları ele alan birçok eser görebilirsiniz. Benim konusunu aldığım kitabımızda da benzer ama bir o kadar da etkileyici bir hikaye var. Özgürlüğün çok ağır bedellerinin olduğunu fazlasıyla görüyoruz Gökkuşağı Günleri’nde. Nico’nun ve Adrian’ın hayatı çıkmazlarla ve psikolojik işkencelerle dolu. Darmadağın hayatlarında bir şeyleri başarmaya çalışmış ve başarılı olmuşlar. Belki de onca hadiseyi atlatıp yeni sorunlarla karşılaştıklarında akılcı çözümler bulmaları buradan geliyor. Mantıklı çözümlerin o kendilerini büyük ve güçlü sanan devlet adamlarını alt ettiğini adım adım bizlere gösteriyor. Aynı yaralara sahip insanların bir araya geldikleri bir topluluğun önüne kim geçebilir ki demek biraz abartı olur belki de. Ama gerçekten akılcı bir şekilde yaklaşıldığında gayet etkili olabiliyor. İnsanı güçlü kılan çoğu zaman aldığı darbeler ve yaralardır. Bu cümlenin gerçekliğinin karşısında kendimi fazlasıyla savunmasız hissettiğim çok olmuştur. Belki de hayatlarımızın tam anlamıyla ifade edilişi bu cümle. Buna kitabımızdan bir örnek Adrian’ın yaşadıklarından sonra önüne gelen fırsatı değerlendirip büyük bir etki yaratmasıdır. Zamanında gördüğü işkencelerin fiziksel yaralarını bir yana koydum. Onu güçlü hale getiren düşüncelerine olan saldırılardı. Bir insanın hayatını anlamlı hale getiren düşüncelerdir evet. Özellikle mantığın ve duyguların bir arada olduğu düşünceler. Ve siz o insanın düşüncelerine saldırırsanız sadece bir insanı değil çoğunluğu yok edersiniz ve bunun gelecekle olan bağlantısının olduğunu büyük ihtimalle unutmuşsunuzdur. Geri dönüşü gerçekten etkileyici olacaktır. Aile dramaları, aşklar, toplumsal değerler. Bunları yok etmek kolay değil sonuç olarak. Bunları ölümün içine koymak da kolay değil. Otoritelerin baskısından kurtulamayacağımızı düşünen birçok insana rağmen önümüzdeki isyankar ama bir o kadar kazanmayı amaçlayan ve başarılı insanları örnek almalıyız. Ölümü çoktan göze aldıkları yetmezmiş gibi baskıların karşısında dimdik duruyorlar. Bize gururlu ve kibirli olmanın arasındaki farkı gösteriyorlar. Gururlu ve her şeye karşı dimdik duran insanlar. Çoğu zaman başaramayacağımı düşündüğümde bu örnekleri kendime hatırlatırım ben. Herkes bu örnekleri düşünerek hareket etse belki de dünyayı çok daha yaşanabilir bir yer haline getirebiliriz bir gün. KAFA KARIŞIKLIKLARI ÜZERİNE Hayatta bazen nerede durmamız gerektiğini şaşırırız. Kafamızda onlarca düşünce ve sonunda vermemiz gereken bir karar vardır. Bu doğru, bu yanlış diyebileceğimiz kesin ayrımlar da olur hayatta; kesin bir doğrusu olmayan, birçok doğru cevabı olan karmakarışık olanlar da. Kolay değildir çoğu zaman karar vermek, kontrolü ele alıp sonuçlarını tek başına göğüslemek yorar herkesi, yıpratır. Hayatta zorlukları seven; basit, kesin yargılardansa net cevabı olmayan soruları tercih eden insanlar vardır. Ben de onlardan biriyim aslında. Bir şeyin tek bir doğrusu olması tatmin etmez beni, karışıklıklar iyidir derim, dozunda olduğu, hayatı tamamen çıkmaza sokmadığı sürece. Kontrolün elimde olmasını severim. Ağır sonuçları bile olsa benim verdiğim kararın bedeli derim, kabullenirim ve yaşarım. Ama gerçekten hayatta bazı yol ayrımları vardır, kalbin, duyguların başka yöne mantığın bambaşka yöne gittiği. İşte o soruların hiçbir zaman doğru yanıtı olmaz. Hep keşke payı vardır o yol ayrımlarında, diğer yola yönelik bir merak hep vardır. Yine de karışıklık iyidir diyenlerden misiniz benim gibi? Karışıklık zinde tutar, aktiftir diyenlerden misiniz? İşte bu yol ayrımlarının romanı Elveda Güzel Vatanım. Tarihimizin belki en çok yol ayrımları olan zamanında, farklılıkların eşsiz hale getirdiği şehir İstanbul’da, hayatları hep kararlar almakla geçen insanların, hatalarının, doğrularının, çelişkilerinin romanı… Zaman, mekân, kişilikler... Her şey benden bu kadar farklıyken ben bu kitapta nerede kendimi buldum, karmaşıklıkların, kafa karışıklıklarının, ikilemlerin başrolde olduğu bu romanı karışıklıkları sevsem de netlikten ödün vermediğim kişiliğimde nereye koydum, okurken hayatımdan kesitler neden hep gözümün önündeydi bilmiyorum. Belki Şehsuvar’ın kendi içinde yaşadığı ikilemler ama dışarıya hep aynı netlikte duruşu... Belki Ester’in hayal kırıklığı ama gizli gururu... Belki Basri’ni en sevdiği için, vatanı için diğer her şeyden vazgeçmesi... Belki Talat Bey’in her şeyi öngörüp hiçbir şey yapamaması... Belki Mustafa Kemal’in kararlılığı ve gerçekçiliği... Belki Enver Bey’in hayalperestliği, her şeyi istediği gibi görmesi ve iktidar hırsı ile kontrolünü kaybettiği hırsları... Belki Panoma Nine’nin umutsuzluğu ve çaresizliği... Belki Fuad’ın idealistliği ve plan yapma becerisi... Belki Leon Dayı’nın dostlarına, hayata, yoldaşlarına küskünlüğü... Belki Cezmi’ni kontrolsüz heyecanı... Kitabı okurken zaman zaman umut, zaman zaman umutsuzlukla karşılaştım aslında. Her karakter güçlü, kararlı dururken aslında hepsi yol ayrımındaydı; çok zor, kesin olmayan ve bedeli çok ağır olan yol ayrımlarında. Her biri yürüdüğü yoldan eminken aslında diğer yolun pişmanlıkları vardı aklında. Uzun zamandır hiç bu kadar kendime benzettiğim ama aslında çok da farklı olan insanlarla tanışmamıştım, bunu fark ettim. Uzun zamandır bir romanın içinde kaybolmamışım, bu hissi yeniden yaşamak iyi geldi, kendimi bambaşka zamanlarda keşfetmek, başka bir şehirde bulmak farklıydı. Tarihin sadece geçmişi değil geleceği de değiştirdiğini hatırladım yeniden. Yol ayrımları olmaksızın hayatın gerçek bir hayat olamayacağını anımsadım bir kez daha. Hayatımızda çoğu isteklerimiz de ikilemlerimizi ortaya çıkarmıyor mu aslında? Bir yandan monotonluktan sıkıldım deyip sonra tekrar durağanlık istemiyor muyuz? Her şey benim kontrolüm altında olsun deyip sonra da bedel ödemekten kaçmıyor muyuz? Hepimiz tersini iddia etsek de gerçek bu değil mi? Aslına bakarsanız ben de ne kadar karmaşıklıklardan hoşlansam da kesinliği, monotonluğu sevmesem de bazen kesin, kolay, basit bir hayat istiyorum. Zaman zaman yol ayrımlarında takılıp ne olurdu net bir doğru olsaydı diye yakınıyorum. İşte bu yüzden bu roman bana net doğruların aslında hayatı sadece sıradanlaştırmadığını aynı zamanda hayatımızı çıkmaza soktuğunu, hep daha kötüye hapsettirdiğini, daha azla yetinmek zorunda bıraktırdığını hatırlattı. Sevgi Varol 21400022 Şiirlerdeki Saklı Ruhlar Şiirler, insanların ruhlarının kâğıt üzerinde parçalara ayrılmış halleridir. İnsanlar çeşitli yollarla iç dünyalarını kişilere ulaştırır ve kendilerini ölümsüzleştirirler. Örneğin; bir resim ve üzerindeki her renk, kişinin o anki veya geçmişteki hissiyatlarının bir yansımasıdır. Mesela, berrak bir maviyi huzura benzetebiliriz veya bu mavinin içine çoğunlukla siyah serpilmişse o kişinin bazen umutsuzluğa kapıldığını düşünebiliriz. Elbette ve ne yazık ki, sanatçının sanat eserini kendisi kadar anlamamız imkânsız olacaktır. Onu anlamamız için kişinin ruhunun bazı parçaları kendi içimizde de olmalıdır. Şiirlere dönersek eğer, bir cümlede kişinin yıllarca süren aşkını anlayabilir veya hissedebiliriz. Eğer doğru farkındalık ile şiiri okuyabilirsek, şairin kendi dünyasında derin bir yolculuğa çıkabiliriz. Bu dünyada masmavi denizlere ulaşabilir, bazen yemyeşil ovalarda koşabilir ve bazen de eşsiz bir manzaranın karşısında oturup ona eşlik edebiliriz. Şairin hayat yolunda ona kendi ruhumuzla eşlik edebiliriz ve nitekim o da size eşlik eder aslında. İstanbul’da geçirdiğim zor günlerden birinde kendimi sokaklarda buldum ve Süreyya Berfe’nin “Gidiyordu” şiiri eşlik ediyordu kaybolmuş ve bir o kadar da yalnız olan ruhuma. Eğer aşıksanız veya çok yıpratıcı bir hayatınız varsa, kendinizi o sokaklarda yürürken bulabilirsiniz. Çoğu zaman nedenini bilmeden yürümek istersiniz sanki sokaklar sizi huzura götürecekmiş gibi. Yalnızlığınızı sokaklara anlatırsınız veya terkedilmiş evlere. Sokakları sadece yalnızlığın bir temsilcisi olarak göremeyiz, nice güzelliklerle dolabilir her an. Mesela, camdan bakan tatlı bir çocuk, bir teyzenin torbasını taşıyan bir ağabey veya uzakta gördüğünüz bir çift göz. Kısaca, bazen en yakın arkadaşınız bir bedenden ziyade, soğuk taş duvarları ve sonunu bilmediğiniz sokaklar olur. Şair diyor ki; “Akşama gidiyordu, akşamın gittiği yere gidiyordu.” Kadıköy’ün sakin akşamları, yani İstanbul’un uykuya dalmaya yakın olduğu zamanlar, bu sakinlik belirsiz bir bağımlılık gibi beni kendine çekerdi. Nedensiz ama içime yakın gelen bu his, bazen sokaklarda dakikalarca yürümeme neden olur, kendi içimde bir gezintiye dönüşürdü. Sanki bir meditasyon anı gibi kendi içimde dalıp gider ve hayat dolu sokaklarda, bulamadığım hayatın izlerini arardım. “Uzaklaşıyor gittikçe” dedim Süreyya Berfe’yle acılarım. Uzaklaşmasını istedim defalarca suratıma çarpan hırçın dalgalar gibi olan ve vedalarla dolu hayatın... Benimsedim bu düşünceyi, tekrarladım her seferinde “Uzaklaşıyor gittikçe”. Kısacık veda anlarının içimize nasıl kazındığını ve belirsiz bir hüznün ruhumuza yayılma anını anlatan bu iki kelime özünde ne kadar da dokunaklı. Şiirlerin en güçlü sihri budur aslında, iki kelimeye bir dünya sığdırabilirsiniz. Geçmişte hepimiz bırakılmış ve gecenin hükmettiği siyah denizine atılmışızdır. Soğuk su bedenimize her çarptığında daha da güçlenmişizdir ama bir o kadar da yara izi bırakmıştır ruhumuzda. Kalp artık kolay kolay sevemez olmuş, çocukluğun getirdiği saflıktan uzaklaşmışızdır. Süreyya Berfe diyor ki; “azalıyor zaman. Rüzgârdı alıp başını giden, hep rüzgâr, yaz kış gece, gündüz rahat bırakmadı.” Rüzgâr, bana önceden zor kişiliği olan karşılaştığım kişileri ve böyle kişilerin hayatımızı nasıl savurup da temelinden yaralayabileceğini anlatıyor sanki. Öfkesinin, sevgisinin üstünü örttüğü ve gururun ise gözünü kör ettiği ve en kötüsü bunlara rağmen vazgeçemediğiniz kişiliklerdir bunlar. Bazı insanların sık sık değişen ruh hallerinin aslında kendilerini hâlâ bulamamış kişiler olduğunu düşünür ve onları asla gerçek anlamda mutlu edemeyeceğimize inanırım. Bazen kalbiniz bu gerçeği ne kadar kabul edemese de gerçeklerin kaçınılmaz olduğu kesindir. İnsan buna rağmen, o bir çift gözde vazgeçmeden bir umut tanesi arar. İnsan ne kadar meraklıdır hayal edilmesi bile uzak olan umutlara. Ruhumuz ve bedenimiz gerçekleri kabul ettiğinde ise geride sadece saf acı kalır. Kalbimize kazınmış olan acıları, ne yazın nice çiçeklerle dolu günler veya kışın etrafı saran saf beyaz örtüsü, ne de en güzel yıldızlarla dolu bir gece unutmamızı sağlayabilir. Bir süre sonra tek panzehrin zaman olduğunu anlarsınız ve anılar unutulmaya başladığında, o zaman o gecelerdeki yıldızlar yeniden parlar sizin için, çiçekler yeniden güzel kokmaya başlar ve beyaz örtü gözünüzü yeniden kamaştırır. Artık yaşıyorum diyebilirsiniz, yeniden. Şiirler bazen sizi kendinize yaklaştıran ve hatta içinizi dökebileceğiniz en yakın dostunuz olur. İnsanın kendi iç dünyasından daha büyük bir zenginliği var mıdır ki? En sıradan bir sabah bile bir kahvenin eşliğinde sihirli sözcüklerin sayfalarda ölümsüzleşmesine neden olabilir. İnsan kendini dinlemeyi bildiğinde ruhu oluşturan her tanenin bir dünya olduğunu anlayacaktır. Her dünya ise, sizin için bir serüven. Bu kısacık iki tane şiirden bile kocaman bir dünya çıkarabiliriz. Gidenler her zaman olacak ve zamanın kısalığı size ilham kaynağı olmalıdır. Çünkü her rüzgâr birbirinden farklı eser ve her biri farklı bir şekilde vurur bedeninize. Bazıları kalbinizin tam ortasına ve nefesinize değer. Zaman ise tek düşmanınız olur. AH O GÜZELİM YURT: BEYRUT Ortadoğu’da bir ülke olmak... Ne kadar da zor! Aç canavarların dönmüş gözleri ve pis nefes kokuları daima üzerinde. O canavarlar yetmişli yılların başından itibaren Lübnan’a girdiler ve mis gibi portakal kokan Beyrut, o günden itibaren plastik bomba kokularıyla açtı gözlerini karanlık sabahlara. ‘Ben Beyrut’ adlı muhteşem kitapta, işte tam da ülkenin o zamanki elîm durumu Nizar Kabbani’nin etkileyici üslubuyla gözler önüne serilmekte ve gelecek asır insanlarına bir ibret tablosu olarak sunulmaktadır. Beyrutlu bir kadının intihar etmeden önce kaleme aldığı haykırışları, sitemleri, tarizleri ve bazen eski anılar ve hayalleri arzıendam etti önümde. Ne güzel bir şehirmiş Beyrut. Barışın hükümferma olduğu, ırkçılık nedir bilinmeyen bir hayaller ülkesiymiş sanki. Sanki zaman makinesine binmiştim ve Beyrut’un en ünlü sokaklarında bulmuştum kendimi. Ama o da ne? Tam bir Avrupalı gibi davranıyordu Clémenceau Caddesi’ndekiler. Zayıf ve fakir halkı umursamıyorlardı. “Yoksullar da niçin benim yaptığımı yapıp süpermarkete gitmiyorlar?” (Kabbani 2016) cümlesini okuyunca bir kızgınlık belirdi içimde. Bu vurdumduymazlık nerden işlemiş içimize? Aynı coğrafyanın farklı ülkeleriyiz ama bizde de yok mu bu haslet? Zincirin küflendiği nokta işte tam burası. Kardeşini düşünmediğin an, artık sen de yoksun. O andan itibaren üzerinden esenlik meltemleri yerine fesat fırtınaları esmeye başlar. O şiddetli fırtına, ayrılık tohumları eker o güzelim topraklara. Ve artık hazırdır o ülke parsel parsel ayrılmaya. Nitekim Beyrut da aynı kaderin mahkumu oldu. Ne yazık ki o acıklı sahneleri onlar da yaşadı. O toprağın insanları, küflenmesine izin vermeseydi o zincirin, belki hem o zaman hem de şimdi sımsıkı sarılacağı bir istinat noktası bulabilirlerdi. Hayret, dehşet ve tebrik etme hissini aynı anda yaşadınız mı siz? Bu kitabı okurken yaşadım ben.Boğaza düğümlenen kelimeleri ne veciz bir şekilde dizmiş satırlara Nizar Kabbani? Nasıl tarizler var bu sayfalarda! Burjuva sınıfından emperyalist güçlere, siyasîlerden aydınlara, cahil halktan Marks’a kadar herkes nasibini almış satır aralarından. Alev püskürmüş Kabbani, belki de gelecek asır sakinlerine “ İşte ben susmadım. Haykırdım hakikati!” diyebilmek için. Ben şahidim. Yaşadım o yılları ‘Ben Beyrut’ kitabıyla. Ağladım, hiç olmazsa ağlamak istedim. Öfkelendim, tükürmek istedim o vasıfsız siyasetçilerin yüzüne. Çocuklara kurşun sıkan elleri kırmak geldi içimden. Geçen koca iki dünya harbine rağmen kan emmekten usanmayan o vampirleri kazığa oturtmak istedim. Bağırmak, anlatmak istedim yaşanan o zulmü tüm insanlığa. Sonra okurken anladım ki medya da onların elinde. Semaya uçan yüzlerce minicik yavrudan daha değerli, bir İsrail askeri onların gözünde. Sustum sonra. Şaştım kaldım ve ağlanacak bu hale gülmeye başladım. Son demleriydi kitabın. Bende şöyle bir düşünce oluştu kitap biterken: “ Yıllar önce Beyrut, sonra Bağdat daha sonra Kahire, San’a, Hartum ve niceleri; yazılmış aynı senaryonun sahnelendiği şehirler oldu. Şam’da ise tüm iğrençliği ile hâlâ aynı oyun sergilenmekte. Maalesef kendine insan diyen insanlar, sahile vuran savaş mağduru Aylan bebeğe de bombaların oluşturduğu enkaz altında can vererek ölen Ümran bebeğe de tanıklık etti ve ediyor nicelerine. Peki bu senaryo bizim ülkemizde uygulanmak istenirse? Düşürürlerse kardeşle kardeşi birbirine?” Son zamanlarda yaşananlar gösteriyor ki bizi de birbirimize kırdırmak istiyorlar. Sonra o leş kargaları, gelip parçalayacaklar kendi ihtiraslarına göre bu biricik ülkemizi. Asla! Kesinlikle izin vermeyeceğiz. Biliyoruz ki biz hakimken bu coğrafyaya; kurt kuzuya ilişmeye korkardı. Bizi böldüler ve yediler parça parça kurdu da kuzuyu da. Fakat bu ülkeyi teslim edemeyiz. Bu ülke bittiği an, bu ülkedeki zincir küflenmeye başladığı an artık dönmemelidir dünya. O zaman gelmiştir vakit ve doğmalıdır güneş batıdan korkusuzca. Kaynakça Kabbani Nizar. Ben Beyrut. İstanbul: Hece Yayınları, 2016 Mücahit Said SAK 21502365 Ozan Aygün Bütün Seçenekleri Yaşayabilmek Hayatı bir şeye benzetmemiz gerekirse en uygun örnek satranç olacaktır. Bir tarafta kendi seçimlerimiz ile ilerleyen taşlar var iken öbür tarafta konumlarında söz sahibi olmadığımız rakip taşlar oyunumuza etki edecektir... En ufak bir karar bütün olasılıkları değiştirebilir, şah-mat olabilir ya da şah-mat edebiliriz. Kendi hayatımı stratejik bir oyuna dökmem doğru değil, ama neredeyse her seçimimi satranç oynuyormuşçasına yaparım. Mr. Nobody'i izlerken daha önce hiçbir filmi kendime bu kadar yakın hissetmediğimi fark ettim. Kendi hayatımın aksine, Nemo Hiçkimse'nin hayatı bütün seçenekleri ile gözler önündeydi. Olasılıkları gördükçe rahatladım, ama aynı zamanda bazı olasılıkların doğurduğu kötü sonuçlara tanık olmak beni fazlasıyla üzdü. (Resim 1) Ne için yaşıyorum ve nasıl yaşamalıyım? Hayatım madem bir satranç oyunu, ben bu oyunun neresindeyim? Kazanıyor muyum, yoksa kayıp mı ediyorum? Yaşamımın her noktasında sorgulayıcı bir yapım olduğu için bu soruları kendime sürekli sorar oldum. Kişiliğim bana hep az risk teşkil eden yaşamı seçtirdi ve beni tehlikeden uzak tuttu. Tutkularımın peşinden kör bir şekilde gitmek nedir, hiç bilemedim. Nemo'yu gerçekten kıskandığımı hissettim, çünkü içinde duyduğu aşk duygusunun peşinden düşünmeden gidebiliyor, sonunda ölüm olsa bile. Bu konuda içimi rahatlatan tek gerçek eninde sonunda ölüm adı verilen sona varacağımızdı. Gerçekleşmesine engel olamadığımız olaylar, hayatımızı etkileyip birden çoğu şeyi değiştirebiliyor. Gerçek hayatta kelebek etkisini görebiliyoruz. En ufak olaylar, devasa etkisi olan olayların tetikleyicisi olabiliyor. Mesela seviye belirleme sınavında yanlış yaptığım bir soru ile kendimi başka bir lisede buldum. İstemediğim bir liseye gidince istemediğim bir yaşamın içine girdim; mutsuzluğum arttı, arkadaş edinemez oldum ve neredeyse yalnız başıma üç sene geçirdim. Hepsi sadece küçük bir yanlış soru yüzündendi. Zamanla yalnız kalmaya alışır oldum, genel olarak içine kapanık olan kişiliğim de buradan geliyor. Eğer o soruyu doğru yapsaydım neler olacağını bilememek beni çıldırtıyor, içim içimi yiyor resmen. Bambaşka biri olabilme ihtimalim bir soru ile sona ermiş olabilir. Filmde bazı olasılıklar kötü de olsa görebilmek beni hem üzdü hem de rahatlattı. Peki ya verdiğimiz kararlar? Uzun bir yol olan hayatımızın küçük bir noktasında verilecek bir karar da bambaşka bir yerde olmamıza neden olabilir. Doğru mu yanlış mı, evet mi hayır mı, yapmalı mı yapmamalı mı? Sadece birini seçebilir ve yaşayabiliriz, geri dönüş imkânı yok. Seçtiğimiz kararın doğruluğuna nasıl güvenebilir ya da inanabiliriz? Bunları düşünmeden edemiyorum. Belki de bir kararımı değiştirebilsem şu an olduğumdan daha mutlu olabilecektim. Pamuk ipliğine bağlı hayatlar yaşıyoruz, en iyi seçeneklerin hangileri olduğunu bilmeden. Filmi izlerken seçtiğim yollardan, verdiğim kararlardan şüphe duydum. Hayatımız hakkında kararlar verebiliriz ya da bizi etkileyen olaylar olabilir, ama bazı anlar vardır, olayın içinden çıkamayacağımızı biliriz. Keşke bizden üstün bir güç gelip bizi kurtarsa diye düşünüp dururuz. Nemo'nun deyişiyle, “Satrançta yapılması gereken en mantıklı hareket, hareket etmemekse buna Zugzwang denir.”[1] Benzerini kendim yaşadığım için bunu duyunca çok şaşırdım, çünkü gittiğim liseden üç senenin sonunda da olsa kaçmıştım. Bulunduğum lisenin beni şah-mat edeceğini biliyordum ve oradan ayrılmanın en iyi çözüm olduğuna kanaat getirdim. Bir noktadan sonra ne bulunduğum liseyi sevmeye çalıştım, ne de lisedekilerin üstüne gittim. Sonunda kaçmak, geri çekilmek de olsa elbet kararlarımızı verip yolumuzu çiziyoruz. Attığımız her adım, aldığımız her nefes bize bir kapıyı açıp, bir kapıyı kapatıyor. Kararlar yaşamın çoğu evresinde zor bir aşama olabiliyor. Mr. Nobody i izlerken kendime "Acaba gerçekten doğru yolları mı seçtim?" diye sordum. Daha iyi noktalara gelip gelemeyeceğim hakkında şüphelere düştüm. Açıkçası cevabı bilmiyorum, zaten zorlu bir karar aşamasındaysam verdiğim karar hiçbir zaman beni tatmin etmemiştir; ama şunu kesin olarak söyleyebilirim ki hayatımın geri dönüşü yok ve seçtiğim hamleyi oynamalıyım. Gözüm arkada kalsa da başımı dik tutup Nemo gibi kendime, "Verilen karar en doğru karardır."[1] diyebiliyorum. Kaynakça: 1 - Mr. Nobody. Dir. Jaco Van Dormael. Perspective Films, 2009. DVD. Resim 1 : https://upload.wikimedia.org/wikipedia/en/9/90/Mr._Nobody_girls.jpg BARIŞ KADER Yüz Euro’luk Ders Yaşlı ve görmüş geçirmiş insanların hayatları beni her zaman cezbetmiştir. Çünkü ben hayatıma baktığımda on beş tane olay çıkartabiliyorum en fazla. Onların ise yüzlerce tecrübeleri var ve bazı hataları o kadar sık yapmışlar ki kendi çaplarında bir yaşam gurusuna dönüşmüşler. Bir tanıdığımız bana “Dürüst insandan korkarım.” demişti örneğin. Çok başarılı bir iş hayatı vardı ve şu hayatta deneyimlenebilecek neredeyse her şeyi deneyimlemişti. Kendisi bütünüyle dürüst birisi değildi, her işini usulüne göre yapmıyordu ve gerçekten dürüst bir insana baktığı zaman göreceği tek şey kendi karanlığı olacaktı. Buna benzer hayat öyküsünü Juan Carlos Onetti’nin Artık Fark Etmediğinde adlı romanında da okuma şansı buldum. Kitabın kahramanı iş için geldiği kasabada o kadar çok şey görüp deneyimlemişti ki sürecin sonunda tam bir yaşam gurusu olup çıkmıştı. Hayata da insanlara da yaklaşımı güç geçtikçe daha kötümser bir hal alıyordu. Geldiği son durak şuydu: “Beni biriyle tanıştırdıkları zaman onun bir insanoğlu olduğunu bilmem daha kötüsünün olamayacağından emin olmama yetiyor.” (218). Bir şeyleri görüp geçirmiş insanların hayata ve insanlara dair sarf ettikleri sözleri, onların hayatı ele alış biçimlerini önemsiyorum, ücretsiz hayat rehberliği gibi bir fırsat bu insanlar. İnsanlara güvenimi Onetti kadar kaybetmiş değilim ama onun vardığı son duraktan hareketle hayatta fayda sağlayacak bir yaklaşım biçimi kazandığımı söyleyebilirim. Bu yaklaşımı bir nevi risk yönetimi olarak açıklayabilirim sanırım. Sadece insanı kapsamayan, hemen her konuyu içeren bir hüsrana uğrama payı bırakma kuralı: Bir insanla ilgili yanlış kanılara sahip olabilirim, bir sınavım iyi geçse de sonuç beklediğim gibi gelmeyebilir, öngörülerim çok kuvvetli ihtimalleri dayanak alsa da tutmayabilir, yüzde yirmi kadarlık bir hata payını her şeyde saklı tutmak gerekiyor sanırım. Bu pay, konu ne olursa olsun istediğim şeyin tam tersi gerçekleştiğinde nasıl bir pozisyon alacağıma yönelik hazırlık yapmaya beni mecbur bıraktığı için önemli. Yoksa, fazlasıyla çocuksu bulduğum, “İşlerin iyi gideceğine kendimi inandırmayayım da tersi bir sonuçta bir daha toparlanamayacak biçimde yıkılmayayım,” gibi bir düşünceye sahip değilim. Sevinç, coşku, keyif gibi içimde çiçekler açtıran duyguların yanında, ızdırap, pişmanlık, hayal kırıklığı gibi kalbimi ölesiye ağrıtan hisleri de tüm yoğunluğuyla yaşayarak bana verilen hayatı dibine kadar kullanma tatminine ulaşabileceğimin farkındayım. Aşık olup peşinde koştuğum biri tarafından aldatılmanın kalp ağrısını yaşamadan, benim aşkımı gerçekten hak eden insanın dürüstlüğünün kıymetine ve hazzına ulaşmanın mümkün olmadığını deneyimledim. Hüsrana uğramamak için korkup vazgeçerek, içinde ümit barındırmayan ölü bir insanın kalp grafisi gibi dümdüz bir hayatı değil, sonunda hüsrana uğrayabileceğim ve canımın çok yanabileceği olasılığını kabul ederek, hayatımı tüm iniş çıkışlarıyla yaşamak gayesindeyim. Ben, hayatın büyüsünü bozmadan B planı yapmayı kendime nasıl dayatabilirim diye düşünüyorum sadece ve böyle bir yöntemin işlevsel olacağına inanıyorum. Riskleri göz önünde bulundurmanın ve hesaplı yaşamanın bir korkaklık olup olmadığı tartışması da önem kazanıyor bu halde. Öte yandan, hep B planıyla yola çıkmak doğaçlama olarak ifade edebileceğim yaşam tarzının da uzağında kalıyor ve bu yönüyle “Bakalım bizi günün sonunda ne bekliyor, yaşayıp görelim!” gibi bir adrenali de ortadan kaldırıyor. Özetle, her zaman bir B planıyla hareket etmek hesapsızca yaşamayla kıyaslandığında fazlasıyla konforlu ve bu konfor nedeniyle de heyecansız bir tarz olarak işaret edilebilir. Aşık olduğum insan tarafından bir gün aldatılabileceğimi hesaba katarak kendime B planı hazırlamanın beni, aşkın olanca coşkusunu ve sarhoşluğunu yaşamaktan alıkoyacağını kabul ediyorum. Bu olmazsa başka biri olur gibi bir hesap kitapla, aşkın damarlarımda yaratacağı kan basıncını, kalbimin yerinden çıkarcasına atışlarını hissetmenin örtüşmediğinin farkındayım. Diğer taraftan, bir aşkı olanca coşkusuyla yaşarken hiç ummadığım bir şekilde aldatıldığımı öğrenmenin bana yaşattığı acı, öfke ve hayal kırıklığı da deneyimlemem ve üzerine gitmem gereken duygulardı. Neticede hayatın acı ve tatlı süprizleriyle bana hiç bilmediğim konularda dersler vermek üzerine programlanmış olduğuna inanıyorum. Tüm bunlara rağmen, B planını hazırlayıp sonra da onu zihnimin çatı katına kaldırabilirim ve her şeyin istediğim gibi gerçekleşeceğini umarak kendimi hayatın akışına bırakabilirim. Bu, bankada bir hesap açıp belli bir miktarı o hesaba yatırmak, sonra da o parayı kendine unutturmak gibi bir şey. Sadece acil durumlarda başvuracağım bir emniyet kiti o para. Hayatıma öyle bir yatırımım yokmuş gibi devam edebilir, adrenalini, heyecanı hissedebilir, o doğaçlama hayat tarzını yine yaşayabilirim. Nasıl ki sırf hayal kırıklığına uğramaktan korktuğu için iyi bir sonuç alamayacağına kendisini inandırmamaya çalışan insan komikse, hep B planının hazır tuttuğu için hayatın heyecanından mahrum kalan insan da komik, o planı önce hazırlamak sonra da o yokmuş gibi yapmak çok zor değil. Neticede, Onetti’nin dediği gibi “Siz de bilirsiniz, kötü şans günahsız bedeni kaplayan bir kabuk gibidir, böyle derdi bir dostum, bazen dökülüyorsa da Tanrı veya kader böyle istediği içindir.” Bir yıl önce bir arkadaşım tarafından onun yaşadığı şehre davet edilmiştim ve bana telefonda şunu söylemişti: “Kalacak yer ayarlarız.” Ben de hazırlığımı yaptım ve evden çıkmak üzereyken babam yanıma gelerek, bana 100 Euro vermeye çalıştı. Önce babamı reddetmeme ve ihtiyacım olmadığını söylememe rağmen o, “harca diye vermiyorum, yanında bulunsun” diyerek parayı cebime sokuşturdu. Arkadaşımın yaşadığı şehre gittiğim ilk gün, epeyce gezip, eğlendikten sonra, akşamüstü nerede kalacağımı sordum. Arkadaşım lafı geveleyerek, mahcup bir şekilde benim kalmam için planladığı evde kalan arkadaşlarıyla arasının bozulduğunu anlattı. Sorun değil diyerek, cebimdeki 100 Euro ile kendime bir otel ayarladım. Babamın öngörüsüne hayran olmuştum ve yanımda bir güvencemin olması yaşadığım keyifli tatil macerasının tatsız bir anıya dönüşmesini engellemişti. Oteldeyken dürüst insanlardan korkan tanıdığımızı, Onetti’yi, babamı düşünüp durdum. Gerçekten de boşa konuşmuyorlardı. Çok fazla şey görmüşlerdi ve benim o gün yaşadığım şeyi anlatsam eminim ki hiçbiri şaşırmayacaktı. Bir B planı, cebime unutulmak üzere sokuşturulmuş bir 100 Euro, bana hiçbir zaman unutmayacağım bir ders olarak dönmüştü ve tatil serüvenimden daha kıymetliydi o ders. Kaynakça: Onetti, Juan Carlos. Artık Fark Etmediğinde. Çev. Nurhayat Çalışkan. İstanbul: Alakarga Sanat Yayınları, Mart 2018. 1. Baskı. CANSARANOrhun Ege Cansaran ZORDA ZORDAYIM ZORDAYIZ Nisanın ilk gününde kız arkadaşım ve yakın arkadaşlarımız ile hep beraber yapabileceğimiz arayışına düşmüşken devlet tiyatroları yetişti ansızın imdadıma. Akün sahnesinde her hafta sergilenen Shakespeare Zorda ile adeta zinde bir başlangıç yapmış olduk haftasonuna. Adından mıdır bilinmez insan oyunun başında olağan İngiliz tiyatrosunun ciddi mi ciddi bir eser bekliyor. Ciddi bir kadın sesi izleyicilerden telefonlarını kapatmalarını resmi bir dille isterken ışıklar kararıyor ve bendenizin merakı salondaki üç yüz altmış bir kişinin heyecanıyla tavan yapıyor. Nasıl bir paragrafa ama ile başlanamayacaksa bir oyunda bu kadar neşeli ve şen şakrak başlamamalı aslında. Ama aynen bunu yaşıyoruz. Enerjik replikler ve günüzümün hınzırlıklarıyla izleyici oyuncu etkileşimi en üst perdeden hissediliyor oyun boyunca. Dünyaca ünlü Globe Sahnesi’nin içinden gelişen hikaye, Bakire Elizabeth’in oyuna penguen yürüyüşüyle, kızıl ve toplu saçlarıyla katılmasıyla tarih ile komedinin uyumunun nasıl sağlanabileceğini gösteriyor. Shakespeare’in ünlü oyunlarına yapılan atıﬂarın yanısıra bir nevi o meşhur Hamlet’e giden yolda neşeli bir öykü buluyoruz. Oyun içinde Shakespeare’in kız kardeşinin köyden kaçıp gelmesi ve tiyatroda erkek kılığında kadın rolleri oynamasından tutun da, kraliçenin erkek kılığına Globe Sahnesi’ni temizlemesi gibi unsurlar gizli bir feminist dürtü yaratmıyor değil. Yanımda oturan kız arkadaşımın ve çevremdeki kadınların duruşlarından, gülüşlerinden bunu hissetmemek elde değil. Sıkmadan ve asla usandırmadan geçen bir saatin ardından elektriklerin oyun içinde gitmesiyle birinci perdenin sonuna geliyor ve on dakika sonrası için tekrar sözleşiyoruz. Oyunun ortasında yönetmenin müdahaleleri ve oyuncular arasında gelişen diyaloglar ile oyun içinde oyunun yeraldığını farkettiğimizde bütün seyircilerde,ki Akün sahnesi 416 kişi alıyor, bir rahatlama ve kahkahalarda limitleri arttırma kendini hissettiriyor. Başlangıçta tüm yakın arkadaşlarımı ve kız arkadaşımı peşime sürükleyip, iki saatlik uzun bir oyuna getiren bendenizdeki neşeyi ve tatlı gururu görmemek ne mümkün! Koltuğuma yayılıyor ve bu güzel dakikaların tadını çıkarıyorum adeta. Tam bu sırada klasik bir Türk gibi sahneden kalkacak toplam hasılatı hesaplıyor ve üzülüyorum. Üzülüyorum çünkü başkent Ankara’da seksen milyonun kalbinde, tiyatroların sayısı bir elin parmaklarını geçmiyor maalesef. Devlet Tiyatrolarının zararı üzerine geçen konuşmalar, üstüne yapılan siyasi ve pis pazarlıklar beni ülkem ve sanat üzerine endişeli bir $1CANSARANhaleti ruhiyeye itiyor. Siyasi bakılar altında oyunlarını yazan ve icra etmeye çalışan Shakespeare’in durumundan çok da farklı olmayışımız beni korkutmaya yetiyor adeta. Oyunda geçen absürtlüklere ve akılalmaz yasaklamalara gülen bizlerin içinde yaşadığı dünyanın dört yüz yıl öncesi Britanyasından çok farklı olmayışı acımasız bir metafor mudur yoksa tarihin bize yaptığı ucuz bir şaka mı? Arkadaşlarım gülüp eğlenirken, kafamdaki bu sorularla sessizleşiyor ve hissizleşiyorum bir an için. Budur belki de bizim sorunumuz, acı gerçekler karşısında ses çıkaramamak ve hissizleşmek… Sanatı insanın ve toplumun hayat damarlarından biri olarak niteleyen bir Ata’ya sahip bizlerin sanatı ve sanatçıyı bu denli değersizleştirmesi Shakespeare’in dahi dönüp bize acımasına yol açacakmış gibi geliyor doğrusu. Baharın habercisi, sıcak ve güzel bir cuma akşamından kalma oyunun ucuz bir ödevde konu olmasına rağmen değinmeden geçemiyor insan bu duruma. Lord Essex ve Bakire Elizabeth’in arasında sıkışmış, tiyatrosunu korumaya çalışan Shakespeare’in zor durumunu bizler yedi gün yirmi dört saat iliklerimizde hissediyoruz. Türkiye’nin dört bir yanında tiyatrolara giden ve bu zevki tadan küçük bir azınlık olan bizler çizilen yolda, gösterilen hedefe gidememenin utancıyla yazılarımıza konu ediyoruz halimizi. Sonuç ne mi peki? Bir şeyleri değiştirememenin getirdiği yorgunluk, kendimi tutamamanın getirdiği anlam bütünlüğünde eksiklik ve zorda oluşum. Shakespeare Zorda ve emin olun bende zordayım…$2DÖNÜŞ-ÜM Çok anlık yaşanıyor yeryüzündeki her gün. Bazı şeyler yalnızca bir defaya mahsus. Her şeyin bir kırılma noktası var mesela, bazı şeyler telafi edilemiyor. O kadar geç oluyor ki, geri dönüşü, söz konusu bile olamıyor. Tıpkı Oscar Wilde’ın kitabının içinde yer alan “Infanta’nın Doğum Günü” öyküsündeki gibi. İspanya’nın prensesi, birtanecik, şımarık Infanta, cücesinin hisleriyle oynayıp, onun kalbini bir çırpıda kırabiliyor ve bir daha asla dans edemeyecek kadar yaralayabiliyor. “Balıkçı ve Ruhu” adlı başka bir öyküde ise, Balıkçı’nın ruhu bedeninden ayrıldığında bir daha geri dönemiyor, daha da vahimi eski haline dönemiyorsa bazı şeyler, bazı anlar ve bazı hatalar yalnızca bir defaya mahsus gerçekleşebiliyor. Her gün biraz daha büyüyor, değişiyoruz. Bunu istemsizce yapıyoruz çünkü her gün yeni bir şeyler öğreniyor, öğrenmesek dahi bir şekilde “dün”den daha farklı geçiriyoruz o yirmi dört saati. İnsan, bir oyun hamurundan farksız. Her an yoğurulmaya müsait, en ufak durum içerisinde bile şekil değiştirebiliyor, bambaşka bir forma bürünebiliyor. Her ne kadar bazı hatalar bir defaya mahsus olsa da bu hatalardan ders çıkarabilmek mümkün. Aynı “Genç Kral” öyküsünde olduğu gibi. Kralın biricik kızının kendi seviyesinden aşağıda olan bir yabancı ile yaptığı gizli evliliğinden olduğu için saklamak zorunda kalınan ve yoksul bir çoban tarafından büyütülen genç bir velihattın, avcılar tarafından bulunarak saraya getirilip, kendisine sunulan zenginliğin, imkanların başını döndürmesi sonucunda sahip olduğu gücün üzerinde yarattığı o tatlı umursamazlığıyla az kalsın kendini kaybederken, gördüğü kabusların tesirinde kalıp, ders çıkartarak, “öz”üne dönmesi ve değişebilmesi gibi. Her şeyin gelip geçici olduğu şu fani dünya düzeninde, öğrenmeye, gelişmeye aç bir “yaratım” olan insan, neyin doğru olduğunu her daim bilir. En içinden bilir, en derinlerden bilir. Çünkü gözler kördür ve kalbiyle bakamadığı zaman bir insan, kalp gözü açılmadıkça bir insanın, “öz” üne dönüşü de o kadar güç olur. Aslında insanlığın merak ettiği, arayış içinde olduğu her şey için şöyle bir durup kendisini dinlemesi o kadar yeterli ki…Her şey çok anlık yaşanırken, hayat koşuşturmacası içinde çırpınıp dururken insanlar, hatalar yapılırken, kimisinde kırılma noktasına gelmişken ve düzelemezken, kimisinde minik bir geri dönüş ışığı varken denemeli. Elinden gelenin en iyisini denemeli insan her daim. Hâlâ şansı varken, hâlâ sarabilecekken bazı kırgınlıkları, kalbinin peşinden koşturup denemeli. İnsan bu, “çıkmaz sokak”larını kendi oluşturan bir ırk sonuçta. Kendi duvarlarını kendi ören, kendine bile duvar ören bir ırk bu. Her şey için çok geç olabilir. Geçmiş ve tükenmiş de olabilir bazı şeyler. Yaralar açık kalmış, ama bir o kadar dokunulmamış ya da bırakılmış olabilir. Bazı duygular istense de istenmese de yaşanmış, yeni deneyimler kazanılmış, ruh acımasız dünyanın sokaklarında bedenden ayrılıp keyfince gezmiş de olabilir. Ruh, bir daha bedene yeniden kavuşamayacak kadar saflığını yitirmiş de olabilir. Evet, her şey en kötü hale bürünmüş olabilir. Ya da en azından öyle düşünüyor, kurguluyor olabilir insan. Şöyle bir durmak lazım. Zamanı durdurmak lazım. Bazen kırılmışlıklar daha iyidir çünkü, her kırılış bir yeniden doğuştur.Yamamak yerine yeniden yaratmayı yeğlemek lazım. Çünkü dibe vuruşlar, zirveden önceki son basamaklar aslında. Her şeyi bir toparlayalım öyleyse; anlık yaşanan bu dünyada telafisi olan ve olmayan yaşanmışlıklar söz konusu. Bazı şeyler değişince hiçbir şey eskisi gibi olmaz, bazı şeyler eskisi gibi olabilmesi için denemeye değerdir. İnsan devamlı öğrenen bir canlı. Öğrenmeye, yaşamaya, deneyimlemeye aç olan bir canlı. Ancak, her ne kadar denerse denesin, her ne kadar öğrenirse öğrensin, attığı her adımda derinlerindeki ses onu hiç yalnız bırakmaz. İnsan, ne kadar “öz” üne dönerse , o kadar kalp gözü açık olur.Ve kalp gözü açık olan insan her duyguyu en gerçek, en saf haliyle hisseder ve yeniden denemeye, çabalamaya cesaretini yitirmez; kendi yarattığı çıkmaz sokakları, kendi ördüğü duvarları yıkabilir. Ancak, her ne kadar denemek olayların akışını değiştirse de, kimi zaman denemenin fayda etmediği durumlarla da yüzleşmek durumunda kalan insan, düştüğü gibi kalkabilmeyi, kırdığı gibi yeniden yaratabilmeyi, her dibe vuruşta zirveyi hedefleyebilmeyi öğrenmeli. Ve insan her öğrenişinde, bir dönüş-ümün parçası olur. Dilara Mebrure Dalbay Zeynep Ünlü 21302583 TURK102-4 Bir Avuç Kar: Sonsuz Mutluluk Kar nedir? Kar havanın en güzel, en sessiz hâlidir. Kar huzurdur. On sekiz yaşınızdan sonra tanıştıysanız eğer bir mucizedir. Mevsimin en beklediğiniz, gelmesi için dualar ettiğiniz günleridir. En azından benim için öyle, çok uzaklardan gelen, yıllar boyu beklediğim bir dostum gibi hayatıma girdi kar ve başköşede yerini aldı. Ömrümün ilk on sekiz yılını geçirdiğim Hatay, İskederun’da şehrin iklimsel özelliklerinden ötürü kışın en fazla dolu yağmasına kadar gidebilen soğuklar yaşamış ve hiç kar görmemiştim. Öyle ki Ankara gibi illerde metrelerce kar oluşurken, biz evimizin balkonunda kahvaltı bile yapabilmenin tadını çıkarırdık. O zamanlarda bunun büyük bir şans olduğunu düşünürdüm. Balkonda, ailecek, sıcacık bir Pazar kahvaltısı tadına doyulmaz bir şeydir gerçekten, sıcacık çayın üstüne sıcacık da muhabbet eklenince ortaya yüzlerden tebessümün eksik olmadığı manzaralar çıkar. Bu esnalarda yurdun bazı bölgelerinde ise kar yağmakta ve insanlar dışarıya sadece zorunda olduklarında çıkmakta aksi hâlde çok üşümekteydiler. Ankara’ya gelmeden önce böyle düşünürdüm. Yanılmışım. Karla tanıştığımda ilginç bir şekilde insanın içini ısıttığı, sıcacık bir mutlulukla doldurduğu gerçeğini biraz mahcup ancak fazlasıyla mutlu bir şekilde kabul ettim. Karla ilk tanışmam aralık ayında bir sinema çıkışı oldu. Bilkent Üniversitesinde hazırlık öğrencisi olan ben, okul dolayısıyla Hatay’ın İskenderun ilçesinden çıkmış ve Ankara’ya yerleşmiştim. Çok kısa sürede çok yakın dost olduğum, arkadaşım, adaşımla birlikte Bilkent Center Sinemasında, akşama yakın bir saatte bir filme girmiştik. Yaklaşık iki saat sonra filmden çıktığımızda hava karamış ancak yerler bembeyaz parıldamaktaydı. Gökyüzünde beyaz beyaz tanecikler süzülmekteydi ve ben hayatımda ilk defa kar ile karşılaşmıştım. O kadar şaşkınlık verici bir görüntüydü ki, daha önce hiç kar görmemiş olmanın da verdiği saflık ve cahillikle, bu durumun yaklaşmakta olan yılbaşı nedeniyle Bilkent Center tarafından oluşturulmuş ya da düzenlenmiş bir organizasyonun en güzel parçası olduğunu düşünmüştüm. Neyse ki, arkadaşımın da yardımıyla kısa bir süre içerisinde gerçeğin aslında öyle olmadığının ayrımına vardım. Kar yağmaktaydı. Usul usul huzur saçmaktaydı yeryüzüne. Üşütmüyor, aksine insanın içinde sıcacık duygular oluşturuyordu. Dışarı çıkmaktan kaçmanın aksine içeriye girmek bir türlü istenmiyor, içten gelmiyordu. Kar her ruh hâline hitap ediyor, haleti ruhiyeniz nasıl olursa olsun en iyi dostunuz oluyordu. Arkadaşlarınızla beraber dışarıdaysanız ve mutluysanız, siz fark etmeden içinizdeki çocuğu açığa çıkarıyordu kar. Kartopu savaşları yapıyor, hatta kendinizi bir poşetin üstünde kayar hâlde bulabiliyordunuz. Gündelik yaşamın sıkıntıları karla beraber kendini geride bırakıyordu. Öte yandan, herhangi bir durumdan ötürü üzgün ya da sadece düşünceliyseniz kar yağarken yürümek en rahatlatıcı çözüm olarak öne çıkabiliyordu. Yorgun bir günün ardından evlerimize çekilmişken dâhi kar o mucizevî etkisinden faydalanmamıza izin veriyordu. Zira kar bizi evlerimizin içindeyken de ısıtabilen bir güce sahipti. Perdeler aralanıp da pencerenin karşısına geçtiğinizde eviniz nerde olursa olsun- kar gördüğü müddet, elbette- en güzel manzara sizindir. Karı hatta kışı sevmeyen de çok elbette. Ancak bu, şahsen, benim anlayamayacağım bir durumdur. Hayatta alıştığım birçok güzellik oldu. Annemin güzel yüzü mesela, alıştım ona. Babamın sevgi dolu bakışlarına, dostlarımın varlığına. Çok sevdiğim şehir Ankara’da yaşamaya ve okuluma da alıştım. Gökyüzünün iç açan mavisine, gün batımının huzur saçan turunculuğuna alıştım. Güneşin altın altın ışıldadığı günlere, güzel günlere alıştım. Belki de alışmamam, minnettarlığımı korumam gerekiyordu. Ancak bu şehirde yaşadığım dört yıla rağmen karın narin narin uçuşmasına alışamadım. Her seferinde şaşırdım ve mest oldum. Kaynağını anlayacak yahut görecekmişim gibi sonsuz bir sabırla gökyüzüne bakmaktan vazgeçmedim. Yaz mevsimini, yaz tatillerini değil, kışı ve karlı günleri hep aradım ve özledim. YASAKLAR VE HAYALLER Bu kitabın adı hemen ilgimi çekti ve internetten araştırıp kapağını da görünce okumaya karar verdim. Uzakdoğu kültürüne karşı büyük bir ilgim ve hayranlığım olduğu için, o kültüre dair içinde bilgi bulunduran çoğu şeyde bende merak uyandırır, aynı bu kitapta olduğu gibi. Kitabın konusundan genel olarak bahsedecek olursam, Çin’de bir otelde tuvalet bekçisi olan yaşlı Bayan Ming ile Fransız bir işadamının karşılaşması ile başlıyor her şey. Daha sonra bu karşılaşmalar, Fransız adamın Bayan Ming’in on çocuğu hakkındaki hikâyelerine olan merakıyla bilinçli buluşmalara dönüşüyor. Çoğunuzun da bildiği üzere Çin’in kalabalık nüfusundan dolayı devlet tek çocuk politikası uyguluyor. Dolayısıyla Bayan Ming’in on çocuğu hakkında anlattığı hikâyelere başlarda siz de Fransız adam gibi
biraz bilmemenin verdiği utançla biraz da tutturma ihtimalinin verdiği cesaretle “Badılcan (Patlıcan)” dedim. Dedem “Hayır” dedi. Ben “O zaman domante (domates)” dedim. Dedem yine “Hayır” dedi. Dedem birkaç defa daha sordu. Bilemeyeceğimi anlayınca “Balme (bamya)” dedi. Bu konuşma üç dört farklı sebze için tekrarlandı. Fakat neredeyse hiçbirisini bilemedim. Ardından kendimi tekrar yabancı bir ülkedeymiş gibi hissettim. Sanıyorum ki sahip olduğum bu düşünceleri son zamanlarda çok sayıda insan paylaşıyor ki hobi bahçesi dediğimiz kavram ortaya çıktı. Her tarafı koca binalarla sarılı olan insanlar kendi yaptıkları yapay şehirlerden sıkılmaya başladılar. Benim dedemin bahçesinde hissettiğim gibi onlar da kendilerini şehirlerde yabancı bir ülkedeymiş gibi hissettiler. Belki de doğaya ihanet ettikleri duygusuna kapıldılar. Yıllar boyunca önlerine gelen besinlerin kaynağına olan borçlarını, ona çok daha yakın olarak, ona çok daha fazla değer vererek ödemeye karar verdiler. Umuyorum ki hepimiz, masamıza gelene kadar uzun bir yolculuk geçirmiş olan yiyeceklerin değerini çok geç olmadan anlayabilir ve onlara hak ettikleri değeri verebiliriz. Özcan Serhat Cengiz KÜBRA TEBER EN GÜZEL ÖLÜM Geceleri en korkunç yer neresidir diye sorsam muhtemelen mezarlıklar diye cevap verirsiniz, biraz et parçası, birkaç da kemiğin bize hiçbir şey yapamayacağını bildiğiniz halde. Zombilere inanmıyorsanız ya da hayaletlerin sadece çocuk kitaplarında var olduğunu biliyorsanız neyden çekiniyorsunuz, içinizi ürperten ne? Bu korku belki de ölüden değil de ölümden korktuğunuz, korktuğumuz için. Ölüm bizlere mi aittir yoksa bizi bizden alan bir dönüş müdür? Bizi birbirimizden zamansız alan yegane şey midir? Her şeyi anlatan bir yol mudur yeter ki geçilmesi gereken? Kimse bilmez ne yaşandı, bilen sadece gidendi: Geri dönmeyen… Belki de geri dönmedikleri için kırgınız gidenlere, kızgınız ölüme bizden çaldıkları için. Hatta isyankarız olması gerekeni engellemeye çalışırken. İnsan en çok bilmediği şey hakkında atıp tutar ya hani, işte yaşayanlardan kimsenin bilmediği bu dünya hakkında da, oraya isteyerek ya da istemeyerek giden herkes için sen sevgili okur, ben müptela yazar, karşıdaki bakkal amca, hemen yan sokakta kolye satan abla, o, bu, şu yani hepimiz üzülme, bilhassa dövünme hakkına sahibiz. “Avrupa İnsan Hakları Sözleşmesi” başlığı altında toplanmış ve insanların yararlanması için oluşturulmuş bir protokolde bile her şey sınırsız özgürlüğümüzün sınırları içinde cereyan edebilirken1, neden ölürken de bu özgürlüğümüzü kullanamıyoruz? Neden insanları ölürken bile rahat bırakmıyoruz ya da ağız tadıyla ölmelerine engel oluyoruz? “En Güzel Ölüm” ya da “ Tarihin En Güzel İntiharı” olarak da isimlendirilen bu fotoğrafta Evelyn Mechale’ nin aslında tek istediği “He is much better off without me” (The Most Beautiful Suicide - Evelyn McHale leapt to her death from the Empire State Building, 1947) diye yazdığı mektubundan da anlaşılabileceği gibi gayet açıktı fakat o sırada oradan geçen ve fotoğrafçılık bölümünde okuyan bir öğrenci tarafından çekilen fotoğrafı, bu kadını şu anda okuduğunuz satırlara kadar taşıdı. Hani nerede duyarlılık, nerede insan haklarına duyulan saygı? Fotoğraf 1 “The most beautiful suicide” – Evelyn McHale, 1947. 1 MADDE 5 Özgürlük ve güvenlik hakkı 1. Herkes özgürlük ve güvenlik hakkına sahiptir. Aşağıda belirtilen haller dışında ve yasanın öngördüğü usule uygun olmadan hiç kimse özgürlüğünden yoksun bırakılamaz:.. Saygı neydi? Saygı emekti. Saygı küçüklüğümüzden beri öğrenmeye çalıştığımız ama hiçbir zaman tam anlamıyla gerçekleştiremediğimiz bir erdemdi. Saygı, edinilmesi için sabretmemiz gereken, görmesek bile göstermemiz gereken bir büyüklüktü. Saygı sadece insanlara karşı takınmamız gereken bir tavır değil, hayvanlara, doğaya ve en önemlisi kendimize davranmamız gereken bir yücelikti. Bir insanı ölürken rahat bırakmaktı saygı ya da öldürürken bile. Gece film izlemek için mutfakta mısır patlattığınızı hayal edin. Patlayan her mısır tanesiyle birlikte aynı anda Şam’ da, Halep’ te ya da Doğu’ da başka bir yerde, bir bomba patlıyor. İnsanoğlu kendisinin içinde var olan acımasızlığı sadece gün yüzüne çıkarmış oluyor. Belki sonradan öğretilen saygıyla bastırılan bu canilik, bir başka insanın nefes almasına bile saygı duymanın bile ne olduğunu bilmeyen katiller yetiştiriyor. Silahları tutan o ellerin bir düşüncenin ucundan tutması gerekirken, bir çocuk öteki çocuğu öldürüyor. Herkes Evelyn Mechale kadar şanslı değil, bir an da olup bitmiyor her şey. Sırasıyla annelerinin, babalarının, kardeşlerinin yanışını görüyor çocuklar; toz, moloz, kan içinde… Yani insan, ölürken bile rahat bırakılmıyor. Belki en güzel ölmüyorlar ama kanatsız bir melek olarak Bayan Mechale’ den daha güzel gülüyorlar. Meleklerin artık biraz da bu dünyada kalması dileğiyle. Kaynakça «‘The Most Beautiful Suicide’: A Violent Death, an Immortal Photo'.» 19 Mart 2014. TIME. 05 Aralık 2016 <http://time.com/3456028/the-most-beautiful-suicide-a-violent-death-an-immortal-photo/>. «Avrupa İnsan Hakları Sözleşmesi.» 04 11 1950. 05 12 2016 <http://www.echr.coe.int/documents/convention_tur.pdf>. «The Most Beautiful Suicide - Evelyn McHale leapt to her death from the Empire State Building, 1947.» 27 Şubat 2014. Rare Historical Photos. 05 Aralık 2016 <http://rarehistoricalphotos.com/beautiful-suicide-evelyn-mchale-leapt-death-empire-state-building-1947/>. Elif Gözde KORKMAZ GÖRECEĞİZ Büyüyünce ne olacağımı bilmiyorum ve bu durumdan çok memnunum. Düzenli insan olmak iyidir fikriyle büyütüldüğüm için düzenli olmayı hiç sevmiyorum. Bir yerden karşı çıkmam lazım çünkü. Canım sıkılıyor düzenli olmaktan. Ne düzenli ev temizliğini severim mesela, ne düzenli yatağı. Ne düzenli hayat yaşamayı severim, ne düzenli yemek yemeyi. Günlerimi, bir rutin içinde yaşamayı reddedip, o günler içinde karşıma çıkabilecek sürpriz olayları bekleyerek yaşıyorum. Zaten o olaylar değil midir yaşanan günün önemini arttıran? O günü değerli ve hatırlanır kılacak şey herhangi bir rutin hareket değildir bence, hiç beklemediğin anda yaşadığın farklı olayları hatırlarsın. Geriye dönüp baktığında, sabah her zamanki gibi dişlerini fırçaladığını hatırlamazsın da, 1 yıldır görmediğin bir arkadaşınla karşılaştığını hatırlarsın. O gün öylece yer eder zihninde. Ben de bu yüzden tahmin edilebilir biri olmak istemiyorum. Geleceğini tahmin edebildiğim bir hayat yaşamak istemiyorum. Bu yüzden de büyüyünce ne olacağımı bilmiyorum ve bu durumu seviyorum. Bir İletişim ve Tasarım öğrencisiyim. Okuduğum bölüm bana tek tip bir hayat biçimi sunmuyor. Sen mezun olduğunda işte bunu yapacaksın demiyor. Bayılıyorum okuduğum bölüme, burada tamamen kendimi bulduğumu düşünüyorum. Öte yandan şöyle de bir durum var, okuduğum bölümde de yapmam gereken işlerin bir takvimi var. Yani her ne kadar sevsem de sevmesem de uymam gereken bir düzen içerisindeyim. Ama bu düzen asla sıkıcı bir düzen değil. Mesela bu ay, düzenli olarak 5 adet sergi gezmem gerekiyordu. Daha güzel bir düzen şekli olabilir mi? Dahası, bu işle uğraşırken başıma bir sürü beklemediğim olay geldi. O günler benim için müthiş anlamlı haldeler şu an. Vaktimi keyifli geçiriyorum yani. Bu açıdan baktığımda, aslında düzenin bazı çeşitlerini seviyor olabilirim. Sevdiğin biriyle düzenli bir iletişim halinde olmak mesela. Düzenli para kazanmak belki, bundan çok emin değilim. Düzenli sevgi görmek, sevmek. Düzenli kedi sevmek. Aileni düzenli olarak görebilmek. Kardeşinle düzenli olarak ilgilenebilmek. Ruhu besleyen şeyler bunlar. Bunların eksikliğinde sen de eksik kalabiliyorsun. Bu noktada düzenin de gerektiği yerler varmış, şimdi fark ettim. Bugün, hayatını müthiş düzenli bir sistem içerisinde yaşayan ve istemediği şeylerle uğraşan bir arkadaşımla görüştüm. İlerde ne olacağı da belli, ancak ilerde o insan olmak istemiyor. Yaptığı işten zevk almıyor, başarılı da olamıyor. Çok üzülüyorum bu tuhaf, kapana kısılmış ruh halini yaşayan insanlara. Hayat istemediğimiz şeylerle uğraşmak için çok kısa diye düşünüyorum. Ben de neyle uğraşmak istediğimi bulana kadar birçok yoldan geçtim. Önceden istemediğim bir bölümde okuyordum, okuduğum bölümü değiştirdim. Kendime hayatı bir şekilde daha yaşanır hale getirdim. Sıkışılan kötü rutinden kurtulmak önemli. Kendi yolunu, kendi doğrularınla kurabildiğin zaman, yaşadığın günden keyif almaya başlıyorsun. Böyle büyük cümleler kurmak istemiyorum, ancak bence durum böyle. Sonuç olarak, sanıyorum fikrim değişene kadar, yarınımı tahmin edebildiğim bir hayat yaşamak istemiyorum. Biraz macera olsun istiyorum yaşadığım günlerde, biraz tutku olsun. Bir gün Ankara Kalesi'nden şehre bakıp, burayı seviyor muyum sevmiyor muyum ben diye düşünürken, ertesi gün İzmir'de, Kordon'da arkadaşlarımla denize bakarak dertleşebileyim istiyorum. Bir gün evimin mutfağında ailemle kahvaltı yapıyorken, ertesi gün görmeyi çok istediğim bir ülkede, yeni tanıştığım insanlarla kahvaltı yapabileyim mesela. Bu yola çıkmaya hazır, açık fikirli ve özgür hayatı yaşayayım istiyorum. Bilmediğim geleceğimden ve bilmediğim mesleğimden bu dolu dolu yaşanacak hayatı bekliyorum. Geleceği görmeyi heyecanla bekliyorum bir yandan da. Hayat, sıkıcı düzenlere, istenmeyen hayat koşullarına veya istenmeyen ilişkilere zaman ayıracak kadar uzun değil. Elif Başak Güven BUGÜN ŞÜKREDİN! Bugün evinize dönerken kaldırımdan yürüdünüz, kimi yerlerde kaldırımlarda ağaç yetiştiği için asfalttan yürüdünüz, gelen arabalardan uzak durmak için tekrar kaldırıma geçtiniz. Ertesi gün Kızılay’a giderken her zaman olduğu gibi kaldırımdan yürüdünüz, yolunuzun üstüne birkaç araba park etmişti kaldırıma ve yolunuza devam edebilmek için yine asfalttan yürüdünüz. Başka bir gün, çocukluğunuzda öğrendiğiniz gibi, kaldırımdan yürürken ayağınız sarı bir şeye takıldı ve yere düştünüz. Sonra bir şekilde kalktınız yerden. Peki, hiç bunları yapabildiğiniz için Tanrı’ya şükrettiğiniz oldu mu? Eğer cevabınız hayır ise bir an önce teşekkür etmelisiniz, çünkü eğer görme yetiniz olmasaydı, Allah bunu size bahsetmiş olmasaydı bunların hiçbirini ve daha birçok şeyi yapma kabiliyetine sahip olamayacaktınız. Şükür etmelisiniz çünkü hayat herkese adil bir şekilde davranıyor ve siz bazı insanlara karşı bir sıfır öndesiniz. Okulumun TDP (Toplumsal Dayanışma Projeleri) adlı kulübünün GÖREP (Görme Engelliler Projesi) adlı alt kulübüne üyeyim, görevimiz her hafta sonunda derneklere gidip sekiz ila on üç yaşları arasındaki öğrencilere okutmanlık yapmak. İlk öğrencim Mithat’tı. Mithat, yalnızca ışığa tepki verebiliyor yani ışık dışında bir şey hissedemiyor. Üçüncü sınıf öğrencisi Mithat, zeki ve çok tatlı bir çocuk. Gözlerinin renkli olması ve onun bunu göremiyor olması beni çok üzüyor. Elbette üzüldüğüm başka şeyler var, mesela âmâ insanların asla bisiklet süremeyecek, yüzemeyecek olmaları, kartopu oynayamayacak veya sevdikleri insanların yüzlerini göremeyecek olmaları. Düşünsenize âşık olduğunuz erkeğin ya da kadının, ne kadar güzel olduğunu asla göremeyecek olduğunuzu ya da dünyanın en güzel manzaralarını, buraları ziyaret edip yakından görmeyi geçtim; fotoğraflardan, televizyondan bile göremeyeceğinizi. Çok zor olmalı kör olmak: renklerin, şekillerin, hayvanların, güneşin, ağacın ne olduğunu bilmemek! Çok zor olmalı körlük, banyonu kendin yapamamak, yemeğini tek başına hazırlayamamak ya da en güzel filmleri seyredememek gibi. İşte bu adaletsiz yaşam savaşında görme yeteneğiniz olduğu için şükretmelisiniz. Merak ettiğim bir şey var: acaba görme yetisi olmayan bir insana hayatı boyunca görmek ile ilgili bir şey söylenmez, görmek diye bir kavram olduğu hissettirilmez ise bu insan görmenin yokluğunu hisseder mi? Araştırma gerektiren bir soru bu öyle değil mi? Ama denek olarak kullanılan kişi bu denli bir gerçeği öğrendiğinde hayata küsebilir, bu ihtimal de var. Ha bir de şu var: biyoloji bölümünden mezun kuzenimle görmeyen insanlar hakkında konuşurken onların gören insanlar hakkında şöyle düşündüğünü söylemişti: bu kadar çok fazla şey görmek gözlerini yormuyor mu? Görebilen bir insan buna nasıl katlanabilir? Çok tuhaf değil mi? Bir keresinde bir film izlemiştim, ne yazık ki adını hatırlayamıyorum. Körler okulunda öğretmenlik yapan genç bir kadının kör olma sürecini ve daha sonrasında da nasıl ayakta kaldığını anlatan bir film. Önce renkleri olduklarından farklı görmeye başlıyor, sonra da bulanık görmeye ve en sonunda da kalıcı körlük yaşıyor. Fakat bırakmıyor hayatı öyle hemen “artık görmüyorum” diye, aksine sımsıkı tutunuyor. Filmin sonunda ise başkarakterin, çok iyi bir hayata sahip olduğunu, kör insanlar adına konferanslar, seminerler verdiğini görüyoruz. Elbette bu filmdeki genç kadın belli bir yaştan sonra bu hastalığa kapıldığı için, doğuştan kör olanlara nispeten daha şanslı. Hiç değilse görerek yapabileceği birçok güzel şeyi deneyimlemiş, ne yazık ki herkes bu kadar şanslı olamayabiliyor. Demek istediğim o ki, herkesin başına göz kaybına uğratacak bir kaza gelebilir, herkes sonu körlüğe uzanan bir hastalığa yakalanabilir. Tam da bugün, şu an görebildiğiniz her şey için şükredin, çünkü gözleriniz olmadan yaşamak çok zor… Kara DelikHava soğuktu. Evde benden başka kimse yoktu. Kabus görüyordum. Birden sıçrayarak uyandım. Ter içinde kalmış ve korkmuştum. Beni teselli edecek birini aradım. İçimi bir hüzün kaplamıştı. İstemsizce gözyaşlarım bir çeşme gibi akmaya başlamıştı. Yatağımın içinde doğruldum ve gözyaşlarımı silmek için peçete aldım. Durmadan kendimi sorguluyordum. Neden yalnızım? Nedenhayatımda kimse yok? Kader denilen şeyde yalnız olmak mı vardı? Cevapları bulamıyordum bir türlü. Yatağımdan kalkıp, başucumdaki kütüphaneme gittim. Cevapları orada bulmayı planlıyordum. Cevapları orada bulacak, onları okuyacak ve sakinleyecektim. Kitaplar bana öğütler verecekti. Doğru yolu onlar gösterecekti bana. Bu aralar şairler, en iyi dostlarımdı. Kitaplarında yazanlar beni iyileştirecek kapasiteye sahiplerdi. Öğütler; bir arkadaştan daha yakın, bir düşmandandaha uzaklardı. Hele bir de benim yaşadıklarımı yaşayan yazarlar benim canım ciğerim oluvermişti bir anda. Çöldeki son su gibilerdi onlar benim için. Onlar da benim gibi karanlıkla savaşmışlar, ağlamışlar, yalnızlığın zehri onların da ruhunu zedelemiş. Tıpkı Murat Gülsoy gibi. O da başından geçeni anlatmış’’ Yalnızlar için çok özel bir hizmet’’ kitabında. Onun da canı yanmış benim gibi. Yalnızlıktan karaya vurmuş, kendi içinde çok savaş vermiş. Onun kitabını kütüphanemde bulunca aniden gülümsedim. Biliyordum. Cevabı beni mutlu edecekti.Sabah erkenden düştüm yollara. Yine saf aşıklar etraftaydı. Birbirlerini öpüyorlar, birbirlerine sarılıyorlar ve bağıra bağıra gülüyorlar. Kitaplarla düzelen moralim bir anda yerle bir olmuştu. Onları görünce içimde fırtınalar koptu. Olduğum yerde kalıp, ağlamaya başladım. Kimse de sormuyordu ‘’neyin var?’’ diye. Yüzüme bakıp, acıyan gözlerle yollarına devam ediyorlar. Bir kez daha onurum kırılmıştı. Mahvolmuştum. Herkes çok mutluydu. Bir tek benim dışımda. Mutlu çiftlerin ezici bakışları altında yürümek zordu. Sanki nispet yapıyorlardı.’’Bak senin sevgilin yok ama bizim var.’’ diyorlardı adeta. Ben ağladıkça, onların kahkahalarının şiddeti artıyordu. Kafamı çeviriyordum. Kulaklığımı takıp, seslerinden kurtulmaya çalıştım. Telefonum çalıyordu. Arayan güya en samimi arkadaşımdı. Neden üzgün olduğumu sormayarak, erkek arkadaşından yakınmaya başladı. ‘’Beni hiç anlamıyor, hep giydiğime karışıyor.’’ diyordu. Telefonu yüzüne kapatmak istemiştim. Ya da ‘’senin sorunundan bana ne!’’ demek. ‘’Şu an müsait değilim.’’ diyerek telefonu kapattım. Eve dönmeye karar verdim. Apartmana girecekken sevimsiz komşularımı gördüm. ‘’Ne o sıkılmadın mı yalnızlıktan?’’ diye laf atmışlardı. O anda içimden bağırmak ve ardından da bir ağız dolusu küfretmek gelmişti ama kendimi tutmuştum. Sorunun cevabını bekliyorlardı sanki. Ben de ‘’iyi günler’’ deyip, apartmandan içeri girdim. Soruyu düşünüyordum. Ne biçim bir soruydu öyle? Tabii ki sıkılıyordum, yalnız olmak beni öldüyordu ama ne yapabilirdim ki? Olmuyorsa olmuyordu işte. Geçmişime dönüp baktığım zaman hiç ciddi bir ilişkimin olmadığını fark etmiştim. En uzun ilişkim yedi aydı. Yıl bile olamamıştı. Bütün bu fikirler aklıma yerleşmiş, bir türlü çıkmak bilmiyorlardı. Annemi aramak istemiştim, sesini duymak iyi gelebilirdi ama maalesef onunla son zamanlarda aramız açılmıştı. Farklı şehirlerde yaşamak sanki onun ebeveynliğini öldürmüştü. Eskisikadar konuşmuyorduk, konuşsak da bu en fazla altı dakika sürüyordu. Şehrin kirliliğinden bahsedip,babamdan yakınıyordu. Artık iyice yalnızdım. Teselli edebilecek kimsem yoktu. Gözyaşlarımı silmek de bana düşmüştü. Koca yalnızlık kara deliğe dönüşüp, ruhumu içine çekmişti. Kendimi kaybolmuş hissediyordum. Ya da içinde koca bir boşlukla yaşamaya çalışan bir ölü...Ertesi gün ilk iş kendime yeni arkadaşlar almaktı. Yani kitapçıları gezmek. Beni tanıyan bir kitapçı vardı. Ne zaman görse yeni gelen kitaplarını gösterirdi ama ısrarla da adımı yanlış söylerdi. Tıpkı Murat Gülsoy’un ‘’Yalnızlar için çok özel bir hizmet’’kitabındaki karakter gibi. Ben de hiç düzeltmezdim. Beni öyle tanıdıysa madem, bırakalım öyle kalsındı. Zaten artık kendi adımın bile bir değeri yoktu. Beni özel kılan her şey yok olup gitmişti. Geriye ise koca bir yalnızlık kalmıştı.Galiba böyle yaşamak benim kaderimdi. Yalnızlık benim tek aşkım olacaktı sanırım. Ne yaparsam yapayım onun zehrinden kendimi arındıramayacaktım. Tek çareyi kitaplarda arar vaziyete gelmiştim. İşte bu kitabı seçme nedenimde bu. Murat Gülsoy’la bir çok ortak duyguyu paylaşmamız. Bugünlerde beni tek anlayan o. İç dünyasında yaşadığı duygular, yalnızlığı, yalnızlığabakış açısı tamamiyle beni yansıtıyordu. Ama onun benden ileri gittiği tek bir şey vardı. O da bu yaşadıklarını kitaplarında en güzel bir biçimde açıklaması...Öykü İnalKitabın Künyesi:<Gülsoy,Murat.Yalnızlar İçin Çok Özel Bir Hizmet.İstanbul:Can Yayınları,2015.Baskı>Not: Bu resim mostlikedtags.com dan alınmıştır.Anne-Babalık Toplumumuzda insanların hayatlarını belli başlı kalıplar içerisinde yaşaması gerektiğine inanılıyor. İnsanlar önce okulunu bitirmeli, erkeklerden askerliğini yapmaları, ardından da evlenmeleri beklenir. Bu sınırların dışarısına çıkarlarsa o insanların hayatları bazen ayıplanabiliyor ve bazen de onların yaşantıları toplumca kabul edilmiyor. Ben günümüzde bu kalıplara bir tanesinin daha eklendiğini düşünüyorum: Çocuk sahibi olmak. Aslında bu yeni bir şey değil ancak günümüzde çocuk sahibi olmak istemeyen insanların sayısı arttıkça toplum tarafından bu durum daha çok gözler önüne getirilmeye başlandı ve sanki herkes çocuk sahibi olmak zorunda gibi çocuk sahibi olmayan insanlara psikolojik baskı uygulanmaya başlandı diye düşünüyorum. Mario Levi de benim gibi düşünmüş olmalı ki insanların çocuk sahibi olmamalarının eleştirilmesini kendisi Bir Cümlelik Aşklar kitabında eleştirmiş. Ben de bir çocuk sahibi olmayı son zamanlarda çok fazla insandan duyduğum ve kendim de birçok televizyon dizisinde tüm yeni evli çiftlerin hemen çocuk sahibi olduğunu gördüğüm için benim çok ilgimi çeken bir konu oldu. Toplum tarafından insanlara böyle önemli kararların empoze edilmesi bence hiç sağlıklı bir durum değil. Bu psikolojiyle, gerçekten istemeden çocuk sahibi olan insanların da sağlıklı bireyler yetiştirebileceğini düşünmüyorum. Çocuk sahibi olmak veya olmamak insanların eşiyle birlikte karar vermesi gereken bir konu. Bu duruma aile dışındaki insanların yorum yapmasının oldukça hadsizlik olduğunu düşünüyorum. Ne de olsa bu o insanların hayatını etkileyecek bir durum ve eğer o çocuğa siz bakmayacaksınız bu konuda yorum yapma hakkına sahip değilsiniz. İnsanlar çocuk bakıp bakamayacaklarına kendileri karar verebilecek kadar akla sahipler, kimsenin bu konuda tavsiyeye ihtiyaç duyduğunu zannetmiyorum. Çocuk sahibi olmak insanların omuzlarına büyük bir sorumluluk yüklüyor aslında. Sizin bakımınıza muhtaç minicik bir yavrunuz oluyor çünkü. Onu bırakıp uzun süre bir yere gidemezsiniz, tatillerinizi ona göre ayarlamanız gerekir, dışarı çıkacağınız saatleri onun uyku saatleriyle çakıştırmamanız gerekir. Bunların yanında onun ihtiyaçlarını karşılamadan kendinizi rahat da hissedemezsiniz. İnsanlar bu sorumluluk altına girmek istemiyor olabilirler bu oldukça doğal bir durum. Kendi hayatlarını bir başkasını düşünmeden yaşamak istiyor olabilirler, belki daha kendi hayatlarıyla ilgili hayalleri vardır. Dünyayı dolaşmak istiyor olabilirler veya işlerinde çok iyi bir yere gelip çok iyi bir kariyer sahibi olmak istiyor olabilirler. Eğer bu insanlar çocuk sahibi olmanın getirdiği sorumluluğun kendi yaşantılarını büyük bir kısmını işgal edeceğini düşünüyorsa ve bunu istemiyorsa, bu onların kararıdır. Kimse bu konu hakkında yorum yapmamalıdır. İnsanların çocuk sahibi olmayı isteyip istememelerinin yanı sıra bunu becerebilecek donanımda olmalı gereklidir aslında. Eğer çocuğunuzun ihtiyaçlarını karşılayabilecek kadar maddi imkanınız yoksa veya çocuğunuzun manevi ihtiyaçlarını karşılayabilecek kadar sağlıklı bir ruhsal durumunuz yoksa sadece toplumsal normlar size çocuk sahibi olmanız gerektiğini söylüyor, diye çocuk sahibi olmamalısınız. Kendi kendisini idare edemeyecek o küçük insanın en azından zaruri ihtiyaçlarının her birini zorluk çekmeden karşılayabilmeniz gerekir. Sizden psikolojik olarak destek beklediğinde ona her türlü yardımı edebilmeniz gerekir. Bunları yapamayacaksanız sağlıklı bir birey yetiştirebileceğinizi zannetmiyorum, o zaman çocuk sahibi olmayın daha iyi. İşte bunlardan dolayı ben insanların diğerlerinin hayatlarında bu kadar büyük bir öneme sahip olan bu konuda yorum yapmasını doğru bulmuyorum. İnsanlar kendilerini bir çocuğa bakabilmek için yeterli hissetmiyor olabilirler, bir çocuğa bakmayı istemiyor da olabilirler. Bunun ayıplanacak bir tarafı olmamalıdır. İnsanların kendi seçimleri ve kendi hayatları söz konusu olunca başkalarına söyleyecek söz kalmıyor. Toplumumuzda da bence bu durum artık değişmeli ve özellikle yeni evlenen çiftlerin etrafındaki teyzeler ne zaman torun sahibi olacaklarını sormaktan vazgeçmeliler. Hazırlayan: Alperen Toraman Yazar: Mario Levi Tür: Öykü Aşkların En Büyüğü Mektup nedir ve neden yazılır? Sadece resmi makamlara ve resmi bir dil ile mi yazılır? Sanılanın aksine mektup belli kurallara bağlı kalınıp, yazılmak zorunda değil tıpkı Cemal Süreya’nın yazdıkları gibi. Mektup ya çok uzaktaki kişilere yazılır ya da yüz yüze anlatılamayan duyguları aktarmak için yazılabilir. En güzel ve en içten şekli de ikincisi gibi değil midir zaten. Söylenmek istenen her şey en içten hissedilen, hiçbir kurala uymadan yazılan ve en saf duyguların kâğıda dökülmesi ile ortaya çıkanıdır. Özellikle Cemal Süreya gibi bir aşk adamı tarafından ele alınan bu aşk mektuplarının tadı diğer mektuplarda bulunamaz. Cemal Süreya’nın meşhur şair kimliğini bir tarafa bıraktım ve bu en içten duyguları ile yazılmış “Onüç Günün Mektupları” eseriyle bir daha anladım ki ne kadar büyük bir usta olduğunu. Cemal Süreya’nın mektuplarını yazdığı, hastanede yatan Zuhal Hanım’ın ne kadar şanslı bir eş olduğu bu eserde kolayca görülmektedir. Hastanede kaldığı günler boyunca sadece Cemal Süreya’nın Zuhal hanıma olan aşkının yanı sıra gün be gün yaşadıklarını görüyoruz. Ama bu aşk kolayca ifade edilemeyecek bir aşk. Kendi oğluna olan sevgiden daha fazla bir sevgiye sahip Zuhal Tekkanat’a karşı. Okurken insan sorgulamıyor değil, acaba günün birinde ben de bu aşk gibi güçlü bir aşka sahip olabilecek miyim diye. Aşk demişken, aşk şairi olan Cemal Süreya’nın anlatımıyla aşkın ne kadar kutsal bir duygu olduğunu da bir daha anladım. Bu çekilmez dünyanın daha yaşanır daha güzel ve daha anlamlı olmasını sağlayan ender duygulardan bir tanesi. Bulunduğunda ise özenle korunup aynı şekilde özenle yaşanması gereken bir duygudur. Okuduktan sonra fark ettim. Eve neden ev dendiğini çünkü ev dediğimiz yer aslında bütün sevdiklerimizin yanımızda olduğu yerdir tıpkı Cemal Süreya’nın da yazdığı gibi “evin ev olduğunu, evin şu bir günlük sensizliğinden anladımi. ” Ayrıca bir çocuğun annesinden mahrum şekilde yaşarken babalığın daha zor bir şey olduğunu fark i: Bütün alıntılar “Onüç Günün Mektupları” kitabından etmemek elde değil. Çünkü çocuğu büyüten annedir gibi bir kavram varken ülkemizde, baba birden bire bütün işlerin peşinde koşmak zorunda kalıyor ve hem baba hem de anne oluyor. Zaten zor olan hayatın gittikçe daha da zorlaşması bu yüzden kaçınılmaz oluyor. Zuhal Hanım’a olan aşkının dışında hep sahip olmak istediği ve Elif ismini koymak isteği kızını da nerdeyse her satırda fark ediyoruz. Şu kısa hayatlarında, aralarındaki mükemmel aşktan Elif isminde ve tamamen Zuhal Hanım’a benzeyen bir kız çocuğu istiyordu Cemal Süreya. Ve onunla ilgili hayallerinden bahsediyordu. Kızıyla neler yapmak istediğinden, eşiyle ve oğluyla nasıl bir hayata sahip olmak istediğinden. Bir hastaya yapılabilecek en değerli şeyin ona moral vermek olduğu ve hep onun yanında olmanın ne kadar önemli olduğu çok net bir şekilde anlaşılıyor bu eserde. Onu ne kadar sevdiğini, ne kadar özlediğini ve özlendiğini söylemek ve yazmak yapılabilecek en iyi şeydir, özellikle hasta olan kişi hayatının tamamı olan büyük aşkın ise. Ve vakit ameliyat zamanına geldiğinde hastanın başına gelen her şeyin geçeceğine ve her şeyin eski haline belki de eskisinden daha iyi halde olacağını söylemek de bir o kadar önemli. Aşkından uzak kaldığın dönemlerde yaşanan yalnızlık ise en zor tarafıdır hayatın. Hiçbir duygu o yalnızlık duygusu kadar acı verici olamaz aşkının ölmesi dışında. İşte bu yalnızlık ve özlem duygusunu aktarırken yazdığı cümleler asla unutulamayacak bir şekilde kâğıda dökülmüş Cemal Süreya tarafından. “Sevgilim ben şimdi büyük bir kentte seni düşünmekteyim. Elimde uçuk mavi bir kalem, cebimde iki paket cıgara. Hayatımız geçiyor gözlerimin önünden çıkıp gitmelerimiz, su içmelerimiz, öpüştüklerimiz. Ağlarım aklıma geldikçe gülüştüklerimizi.” Özgür Can Erdoğan i: Bütün alıntılar “Onüç Günün Mektupları” kitabından Kendime Mektuplarımdan Bu duygularca yoğun yazıyı karanlık günlerin aydınlığa bakan şafağında yani o en kara günlerde, içime zerk eyleyen ve her nasılsa kurtulamadığım o lanet yeis hislerinin bertaraf edilmesine yardımcı olmasını dileyerek bir parça olsun bir şeyler yaşıyorsam onları paylaşmak için daktilo ediyorum.” -Allah be! Cümleye bak, ateş ediyor, dedi kendi kendine ve ağzını ekşitmesine şehre geldikten kısa bir süre sonra tıpkı evlerini ayıran tek sıra tuğladan duvarın ardındaki dairede oturan üniversitelilerin o rahatsız edici seslerine bir türlü engel olamadığı için alıştığı gibi zamanla alıştığı ve artık onu ilk tattığı gündeki kadar rahatsız etmeyen karbonatlı çayını kahvenin kaba kumaştan yeşil örtüsünün üzerine bıraktı ve yine kendi kendine düşünmeye başladı: “Okuyan da zannedecek ki şu kitapçılardaki yüzüncü sayısını çıkartan saman kâğıdına basılmış içi sütun sütun (hızlı okuma için daha iyi oluyor) yazılarla dolu edebiyat dergilerinde yazıyorum da dergi iki gün sonra haksız nedenlerle kapanacak ve bende çocuklarıma götürdüğüm iki dilim kuru ekmeği götüremeyeceğim. Okuyan da zanneder ki içimdeki sanat güneşinin artık solmaya başladığını zaten bir zamandır fark etmemek için çabaladığım halde çalıştığım gazinoya her zamanki gibi akşam saatlerinde gittiğimde artık orada çalışmadığımı, ekonomik krizin kapıda olduğunu, daha mütevazı yerleri kabul edersem iş de bulabileceğimi, aslında gerçek bir sanatçı olduğumu ancak dinleyici kitlesinin son yıllarda çok değiştiğini, patronun Londra’da okuyan oğlunu düşünmek zorunda olduğunu ve başka çaresinin kalmadığını, hayatın zorluklarla olduğu yeni öğrenmişim. Okuyan da zannedecek ki tam annemin köyde beni suya gönderdiğinde gidip arka bahçedeki samanların üzerine uzanıp hayal ettiğim gibi sarı kırmızılı takımla futbol maçlarına çıkacakken o şerefsiz sürücü onu terk eden sarı saçlı kadınla kavga ettikten sonra muhafazakârlığını bir gecelik unutup dertlerini bastırır diye içmeyi biraz fazla kaçırdığı ve direksiyonun başına geçtiği için kırılan bacaklarıma bakıp hem bıraktığım okulu hem de bir daha futbolcu olamayacağımı düşünüyorum. Okuyan da zanneder ki İstanbul’a gitmek için sattığımız bahçesi mavi duvarlı, beyaz kerpiçten evimize yıllar sonra cebimde bu sefer biraz para olduğu için cesaret edebilip şöyle bir önünden geçip ve belki olursa biraz önünde durup bakmak için geri döndüğümde Akyazı İnşaat’ın çevreye verdiği rahatsızlıktan ötürü duyduğu içten üzüntüyü gösteren tabelayı görmüşüm. Okuyan da zanneder ki sabah yine ayazla ağzımdan duman çıkara çıkara alay ederek açmaya gittiğim bıçakçı dükkânım önceki gece kundaklanmıştı da ben kavga eden fillerin ayakları altında ezilmişim gibi hissetmişim. Kimin ne hikâyesi varsa onu bulur bu cümle içinde işte. “ Yok! Bu düşüncelerin hiçbiri olmadı. Ama şu oldu: Eğer bir saldırı olursa gerçekten elindeki tüfekle o saldırgana ateş edip edemeyeceğinden şüpheli bir şekilde gecenin köründe bir metrekarelik demirden kulenin içinde nöbet tutarken zaman hızlı geçsin diye kendince başarılı bir oyun bulmuştu. Oyun şuydu, uydurabileceğin en saçma hikâyeyi uydurmak. Nice insanlar geldi geçti o hikâyelerden, nice olaylar. Hiçbir şeyin sınırı olmadan en olmayacak hikâyeyi ciddiyetle bulmaya çalışıyordu. İlk nöbetinde çok başarılı olduğunu görünce her nöbeti olduğunda bunu yapmaya başladı. Ne de olsa tel örgülerin dibinde durup dururken kahkaha atan birini kimse göremezdi ya da aklını kimse okuyamazdı. Özellikle askerliğini bitirdikten sonra zamanı ve mekânı değişen bu oyun yavaş yavaş onu daha çok eğlendirmeye ve eskiden sıkılarak geçirdiği zamanlarını doldurmaya başlamıştı. Bu alışkanlıktan öyle bir keyif almaya başlamıştı ki artık akşam iş çıkışı otobüste oturmuş evine dönerken otobüsteki herkesi kavga ettiriyor, camdan atıyor, otobüsü ele geçirip dünya seyahatine çıkıyor evine uçaktan paraşütle atlayarak dönüyor ama bunları yaparken de ineceği durağı kaçırmamaya çalışıyordu. Akşam yemeğini yedikten sonra da canı isterse kimseye göstermeden o gün olanları ya da sadece o an aklına gelmiş hikâyelerini unutmamak için yazıya geçip eğleniyordu. İşte “Kendime Mektuplar” da buna sahne olacak bir yazının giriş paragrafıydı. Muhammed Başak Ölüm Korkusu Geçenlerde Münir Göle’nin Çıkış Yolları adlı kitabını okumam üzerine evde yalnız başımayken oturdum, gözlerimi kapattım ve bir uykudaymış gibi hareketsiz olarak durdum, sonsuz bir uykudaymışım gibi. Sanki o sandalyeye oturmuşum ve bir daha kalkamayacakmışım gibi. Benliğim, düşüncelerim ve damarlarımdan hızla usanmadan akan kanla baş başa kalarak. Başta rahatladım, ancak üzerimden onlarca ton soğuk su aktığında yaşayabileceğim bir şekilde boşalttım kafamı, sonsuz bir sonsuzluğa doğru ilk adımı attım. Ama sonra garip bir his sarmalamaya başladı benliğimi, ölümün bir kırıntısıyla yalnız kaldım bir süreliğine. O his, o korku, o belirsizlik, o karamsarlık içimi kaplıyordu, ve bunun nedeni de tam da buydu işte. Ölümdü. Ölümden bu kadar korkmamın nedenini sorgulamaya başladım bitkin bir şekilde ayağa kalktıktan sonra. Neden pervasız bir şekilde tir tir titriyordum ölüm denen bu amansız canavar karşısında? Buna verebileceğim net bir cevap yok. Belki de sevdiklerimi kaybedecek olmamdır, ya da onların beni kaybedecek olması. Kim bilir, belki de ölümün bana getireceği aklımda kurduğum o belirsizlik ve sonsuzluktan korkuyorumdur. Ya da bu dünyanın meyvelerinden kopmak istemiyorumdur, eğlencelerden, müzikten, her yönüyle hayattan… Peki ya durum böyle değilse? Peki ya ben hayattan bir şekilde o kadar bıkmışsam ki ölüm isteğim yine aynı olaya karşı duyduğum korkuya ağır basıyorsa? İşte o zaman, intihar etmek yaşamaktan daha önemli olduğu zaman, benim çok ilgimi çekti. Düşünmeye başladım, neden birisi hayatı o kadar terk etmek ister ki elindeki tüm seçenekleri eleyerek kendi yaşamına son vermeye karar verir? İnsanın bunu arzulamasının nedeni kitapta barınan, kendine yenik düşen bir adamın hikayesinin anlatıldığı iki numaralı öyküde görüldüğü üzere çaresizlik ve acı dolu bir ölümden kaçmaya çalışmak olabilir. Veya 50. öyküde rastladığımız gencin ateşe karşı sahip olduğu ve anlaşılması zor olan bir aşktan kaynaklanan psikopatik ve garip bir durum olabilir. Ya da, bir kasabadaki genç kızların görünürde nedeni olmayan bir şekilde art arda intihar etmelerinin anlatıldığı 57. öyküde görüldüğü gibi karanlık, kapalı ve gizemli bir kutuyu andıran, bir türlü anlam verilemeyen bir durum da olabilir. Buradan anlaşılabilir ki insan birçok nedenle ölüm korkusunu yenerek veya bir anlık duygu patlaması sonucu hayatına son verebilir. Ve bu nedenlerle gerçekleşen farklı farklı olayların hepsinin ortak bir yönü vardır ki o da bahsettiğim gibi bu hayattan göçme arzusunun kafamızda oluşturduğumuz ölüm algısının bize yarattığı korkuyu yenmesi. Üzücü bir durum aslında bu. Bence hayattan o kadar kopmuş olan birisi olmamalı ki elinde bulunan bir meyve diyebileceğimiz yaşamına son vermek istesin... Birçok sabah gibi bu sabah da uyandım, isteksiz ve yorgun bir şekilde de olsa okula geldim. Ne kadar hayata karşı bazı durumlarda mırın kırın da etsem belki de birçok kişinin isteyip de elde edemediği bir yaşantıya sahibim. Namını salmış bir okulda okuyacak kadar şanslı ve alacak nefesi olduğu için müteşekkir biriyim. Böyle de olmalıyım zaten, doğamızda melankoli ve depresiflik olmasına rağmen dimdik bir şekilde ayakta durmalıyım ölüm korkusuna karşı. Hakikati söylemek gerekirse karşısında dimdik durmam gereken asıl şey ölüm korkusu değil, bu hayatı bırakma arzumun sahip olduğum ölüm korkusunu yenmesine neden olacak olan çıkış yolu yokmuş gibi görünen anlar. Bir test ismini de koyabileceğimiz bu hayatta da zaten önemli olan, birinin toz pembe olan anlarda değil, umutsuz ve karanlık olan anlarda ne yaptığıdır. Çünkü günün sonunda benim sınav kağıdımı okuyacak olan kişi de benim ta kendim. Benim inancım tam olarak bu işte. Önemli olan, benim bu karanlık anlarda ne yaptığım. Çünkü elimdeki bu meyveyi sulamak için pek fazla vaktim yok ve bu meyvenin bozulmasına izin verdiğim her saniye bana geri dönüyor. Hani bir deyiş vardır ya, ne ekersem onu biçiyorum, ve bu kaide sadece benim için değil, hepimiz için geçerli… KAYNAKÇA Göle, Münir. ‘’Çıkış Yolları.’’ İstanbul: Can Yayınları, 2016. KÜÇÜK ŞEYLER Çoğu insanın hayatından büyük beklentileri vardır. Çoğu zaman da bu beklentilerine ulaşmasının kendisine mutluluk getireceğine inanır insan. Bu beklentilerin, hayalleri yolunda sürekli debelenip durur insan. Yeri gelir gecesini gündüzüne katar, büyük bir hırsla çabalar. Peki bu hedeflere ulaşınca insan gerçekten beklediği sonuçla karşılaşır mı? Hadi diyelim ki tam istediği sonuçla karşılaşsın insan ve hayatını daha bir mutlu hale getirsin. Ne kadar sürer bu mutluluk, bir süre sonra her şey sıradanlaşıp eski halini almaz mı? Sonrasında insan daha yüksekten, daha zorlu hedefler mi belirler kendine? Böyle yaparsa eğer aç gözlü olan insanoğlu kendisini sonu olmayan bir döngüye sokmaz mı? Bana kalırsa bu derece meşakkatli olmamalıdır mutluluğa uzanan yol. Yeri gelince hayatımızın küçük detayları bile bizim için kocaman bir mutluluk sebebi olabilmelidir. İnsanların elbette ki hayattan birtakım beklentileri, hayata dair birtakım amaçları olmalı. Kişinin bir amacının bulunmaması etrafta serseri mayın misali boş boş dolaşmasına, ömrünün boşa yitip gidebilmesine sebep olabilir. Lakin insan her şeyi ile kendini hayat amaçlarına odaklarsa gündelik yaşamda karşısına çıkan minik olaylardan mutlu olmayı da başaramaz ise sıkıntı. Bu tarz durumlarda insanlar hayatlarının çile çekerek geçtiğinden yakınırlar ama fark etmezler ki en büyük sorun kendilerindedir. Yıllar boyu o kadar güzellik gözlerinin önündeyken onlar fark edememiştirler bu güzellikleri. Peki daha başka ne gibi sebepleri vardır küçük sebeplerinin insanları mutlu edememesinin? İnsanların kendilerini yükseklerde görmesi de önemli bir sebep bana kalırsa. Tabii bu kadar büyük (!) insanlar nasıl küçül şeylerle mutlu olabilirler ki? Egoları izin vermez bu duruma, onlara sürekli büyük düşünüp büyük yaşaması gerektiği düşüncesini pompalar. Küçük şeylerle mutlu olabilmenin küçük insan özelliği olduğunu fısıldar kulaklarına. Oysa küçük şeylerle mutlu olabilmek ne kadar da güzelinden bir özelliktir. Neye zararı olur ki küçük detaylarla mutlu olum etrafa gülücükler dağıtmanın. Birazcık mutluluk insanı alıkoymaz herhalde o yüce hedeflerinden. Hani Google Chrome’da interneti çekmediği zamanlarda ekranda açılan bir oyun vardır. Dinozorun kaktüslerin üzerinden atlayıp karşısından gelen kuşların altından eğildiği bir oyun. Oyunun zıplamak ve ibaret iki tane basit mekaniği vardır. Buna karşın insanlar ne zaman bu oyunla karşılaşsalar internet olsa yapabilecekleri milyonlarca şeyi unutup zevkle bu oyunu oynarlar. İşte bu oyun benim için eğilmekten küçük, basit şeylerin de mutluluk getirebileceğinin simgesi gibidir. İnsanın etrafındaki küçük mutluluk sebeplerini görmezden gelip sonrası için didinip durması mutluluğu ertelemek olarak nitelendirilebilir bence. Tıpkı hafta içindeki tek düşüncesi bir an önce hafta sonunun gelmesi olan bir kişi gibi. Sanki hafta içinde hiç güzel bir şey yaşanmıyormuş gibi hayıflanır durur böylesi. Hafta içinin mutluluğunu hafta sonuna erteler. Oysa insan hayatın her anını zevk alarak geçirebilir. Söylemek istediklerimi şöyle toparlayayım. Herkesçe bilinen “Carpe diem” şeklinde bir söz vardır, mealiyle anı yaşamak. Bu anı yaşama meselesini insanlar genelde içinde bulundukları zamanı sonsuz eğlence arayışıyla geçirmek olarak değerlendirirler. Ben bu meseleye biraz daha farklı bakıyorum. Bence asıl değerlendirme o anda ne yapılıyorsa keyif alınarak yapılması olmalı. Ne yapılıyorsa yapılsın az önce bahsettiğim küçük şeylerden alınabilecek zevkler hep mevcuttur. Bu küçük detayları görmezden gelmeyip onlarla eğlenmeyi başarırsak hem yaşamı kendimize zindan etmemiş oluruz hem de çok da büyük şeylere ihtiyacımız olmadan mutlu oluruz. Unutmayalım ki hayattan tat almak hiç de karmaşık olmayan son derece basit bir eylemdir. Şeftali Kokulu Hissetmeler Siz şeftali kokusu nasıldır bilir misiniz? Güzel bir şeftaliyi koklamak, şeftalinin tadına bakmaktan daha fazla haz verir insana. Kokuların tadının olmadığı söylenir. Şeftalinin kokusu bir başka tadar oysaki. “Tatlı mı yoksa ekşi mi?” diye karar vermeye çalışırken yorduğunuz beyniniz, aslında şeftalinin size oyun oynadığının farkında değildir. İçinden kıs kıs güler şeftali. İkiniz de mutlak sonucun, sonuçsuzluk olduğunu bilirsiniz. Çünkü şeftalidir bu. Tatlısı da ekşisi de tekrar bir nefes çektirir insana. Şeftaliden bir nefes aldığınız anda şeftali batağına düşmüşsünüz demektir. Artık ne siz şeftaliden ayrılabilirsiniz ne de şeftali size sırtını dönebilir. Yamandır şu şeftali. Karşı konulmaz kokutur kendisini. Belki de kendini koruma yoludur bu şeftalinin. Koklamaktan bir ısırık alacak zamanı bulamazsınız. Ancak, eğer şeftali yenmek istemiyorsa neden kokutur böyle kendisini? Neden dayanılamaz olmak ister? Özgüvensiz midir şeftali, yoksa ilgiye muhtaç mı? Kırılmalı mıyız şeftaliye, mazur mu görmeliyiz bu çocukça şımarıklığını? Yok, ben bıraktım artık şeftaliyi anlamaya çalışmayı. Ben şeftalisiz yapamıyorum, ama o da bir adım gelmiyor bana. Vazgeçmiyor da kokularını yaymaya. Hatta daha da kendine çekiyor beni. Daha bir aromalı yayıyor sanki turuncu kokulu illüzyonlarını. Ağzım sulanıyor bakarken de yanına vardığımda bir ısırık dahi alamıyorum. Bir o kadar yakınken bir o kadar da uzak bana şeftali. O an bir şeyler anlıyor gibi oluyorum. Tek söz etmeden bakışıyoruz şeftaliyle. Yamandır şu şeftali, eksiksiz olduğunu bilecek kadar özgüvensizdir. Bir şeftaliyi koklar gibi hissetmeli bence insan. Dönüp dönüp hissetmeli, hislerinin kokusunu tekrar duymayı istemeli. Hislerine doymamalı, hislerinden kopmamalı. Herkesin bir şeftalisi de olmalı bu durumda tabii. Şeftali kokusuna sağır bir insandan hislerini tatmasını nasıl bekleyebiliriz? İlk şeftali koklayışımı hatırlıyorum da bütün doğallıklar ondaydı sanki. Sarının tonu ancak bu kadar güzel olabilirdi. Bir çekirdek sadece bu kadar muhterem gözükebilirdi. Çekirdeğe dokunmaya bile kıyamadım ancak çok istedim bütün saygımı sunmayı. İstedim ki ayrılsın muhteşemliğinden atsın kendini toprağa. Atsın da daha fazla muhteşemlik getirsin şu dünyaya. Çok korktum sonra. Ya koklayıp koklayabileceğim tek şeftali bu idi ise? Ya da daha beteri… Ya hiçbir şeftali böyle kokmazsa bir daha asla? Tanrım ne büyük felaket! Çekirdeğin yarıklarından fısıldamak istedim şeftalinin yüreğine. Ne kadar güzel olduğunu, ne kadar yeterli olduğunu, ne kadar muazzam olduğunu… Böyle yapmasına gerek olmadığını haykırmak istedim ona. Acı çektirmesin istedim bana. Gitmezdim ben çünkü, şeftali istemediği sürece bırakıp gitmezdim onu. Ne gerek vardı birbirimizle oyunlar oynamaya? Şeftali bana güvenmedikçe ben şeftaliye ulaşamam. Evet, kesin güvenmiyor şeftali bana. O yüzden bu cambazlıkları. Ama şeftalisini koklar gibi hissetmeli insan. Affetmek de histi değil mi? 1Bazı insanların içi hoş olurmuş şeftaliden. E şeftaliden içi hoş olmayan mı var? Lakin farklıymış durumlarımız. Onlar şeftalinin adını duymaya gelemezlermiş. Ne büyük terbiyesizlik! Derhal bıraksınlar şeftalilerini, hak etmiyorlar onlar hissetmelerin kokusunu. Bir de bahaneleri var, çıldırmamak işten değil! Tüylüymüş şeftali. Gıcık gıcık edermiş çoktan çürümüş içlerini. Kendi tüylerini görmeyi es geçtiler sanırım. Durun, siz bir zaman farkına varıp şok olmadan ben söyleyeyim. Siz de tüylüsünüz efendim. Hem de en tüylüsünden. Siz de gıcık edin birilerinin içini, size de biri dokunamasın, siz de sevişemeyin o zaman. Siz de hissetmeyin o vakit. Tüylülerin hissetmeye hakkı yokmuş. Kızgınlığım şeftaliyi üzdüklerine aslında yoksa tüylüden tüysüzden bana ne! Şeftalinin tek damla kokusu için neler vermem. Bakın damar damar olmuş şeftalimin içi. Çok üşümüş belli ki. Siz de sallanın ağaçların dallarında gündüz gece, siz de üşürsünüz. Sizin de tüyleriniz kabarır sizi biraz olsun daha sıcak tutabilmek için. Ben bütün kusurlarıyla seviyorum şeftalimi. Aslında kusur olarak bile görmüyorum bütün bunları. Doğası bu şeftalinin, onların aksine şeftali herkes gibi olmak pahasına kendini harcamamış. Şeftali de bilirdi elma gibi parlamayı, kiraz gibi salınmayı, ceviz gibi kendini saklamayı. Şeftali insanlara hissetmeyi öğretmek istemiş. Bu yüzdendir ki dünya üzerinde şeftali gibi üzen başka bir meyveye daha rastlanmaz. Ben şeftali kokusu gibi hissederim çoğu zaman. Hislerim eşsiz gelir şarkılar çalan duygu dünyama. Her an şeftalimin kokusunu içime çekmek isterim. Dünyanın en derin nefesini almak isterim. Ciğerlerim yalnız şeftali hissiyle dolsun, tüm hücrelerim şeftaliden oluşsun. Fakat yamandır şeftali, on iki ay vardır da bir koca yılda yalnız 3 aycığını ayırır bana. Başak Dağıstan 2Beş Ölümcül Erdem Hayatta acı yoldan öğrendiğim bazı dersler var. Ne zaman “işte şimdi büyüdüm” desem, karşıma çıkan acı bir ders ile henüz büyümediğimi tekrar fark ediyorum. Son öğrendiğim ders ise “mütevazı olmamak”. Düşünüyorum da ben büyürken resmen beynimle hamur gibi oynamışlar. Sanki annemin karnından sakallı bir şekilde doğmuşum gibi büyük erdemler öğütlenmiş. Ben onları “Beş ölümcül erdem” -bir yerlerden tanıdık gelmiş olabilir- olarak adlandırıyorum. Dinlemeyi bil, saygılı ol, kibar ol, çalışkan ol ve en önemlisi mütevazı ol! Yıllar geçtikçe ben ve sakalım büyürken, bu erdemler yavaş yavaş kimliğime ve bilinçaltıma işlemiş. İşin kötü yanı böyle derine işleyen düşüncelerin, orada olduklarını kolay kolay fark edemiyorsunuz. Sanırım yıllardan beri duyduğum “ergenlik, kişinin kendini tanıma sürecidir” açıklaması, sonunda gerçekleşiyor. Şu an “kendimi tanıma sürecim” doğrultusunda son kararım, bu tarz erdemler üzerine kafa yormamak. Bir insanın benimle paylaştığı şey ilgilimi çekiyorsa onu zaten dinlemez miyim? Peki ya, bana karşı saygılı ve iyiyse zaten düşünmeden saygı duymaz mıyım? Sevdiğim derslere zaten çalışıyor, kibar insanlara karşı kibar oluyorum. Eğer ben, bana alenen düşmanlık sergileyen birine karşı hâlâ kibar olmaya çalışıyorsam, eminim Mevlânâ bile gelse bu durumu saflık olarak nitelendirirdi. Âdeta “günahlardan” kaçarken, kendime karşı en büyük günahı işliyorum. Bu metni yazarken bile kafamda dönen düşünce, “acaba insanlar beni yanlış anlar mı?”. Ne zamandan beri kendi düşüncelerimi ifade ederken bile başkalarını düşünür hâle geldim? Tabii siz yine de beni yanlış anlamayın. Ben kaba ve mendebur bir insan olmaya çalışmıyorum. Sadece, artık bu hayatı kendi mutluluğum çerçevesinde yaşamak istiyorum. Mütevazı olma konusuna gelirsek kendisi belki de beş ölümcül erdemden en tehlikelisi. Sinema filmlerinde gördüğüm -ufak bir ihtimal, günlük hayatta da görebilirisiniz- burnu havada, prens ukalalığındaki insanlar elbette itici ve çekilmezler. Asıl soru, gerçekten başarılı ve iyi niyetli olarak yaptığım bir şey ile ilgili mütevazı olmalı mıyım? Artık benim için cevap hayır! Bir süredir kafamda olgunlaşan bu mütevazı olmama düşüncesine uç ve somut bir örnek olarak Aleksandr Belyaev’in Su Adamı kitabındaki karakteri verebilirim. Yarı insan yarı balık formundaki bu karakter, yüzlerce denizcinin hayatını kurtarmasına rağmen insanlar tarafından “deniz şeytanı” olarak anılıyor. Sebebi ise kırmızı taytı ve yakışıklı gülümsemesi ile kameralar karşısına bulunmaması -bu konu ile ilgili Aquaman’i araştırabilirsiniz-. Her ne kadar kurgu bir eser de olsa hayat kurtarmanın önemi dahi kendi başına anlaşılamıyorken, benim ilkokulda arkadaşım üzülmesin diye yaptığım ince hesaplar nasıl anlaşılabilir? Ben çocukken okyanus ötesi -halam Amerika’da yaşıyordu- gümrük bağlantılarım vardı. En son çıkan oyuncaklara daha Türkiye’ye gelmeden -fiyakalı bir çocuktum evet- sahip oluyordum. Bir seferinde sınıf arkadaşım üzülmesin diye elimdeki oyuncakları “mütevazı” bir şekilde eksik göstermemin ardından, aldığım “ezik, o kadar mı oyuncağın var sadece” cevabı beni şoka etmişti. Elbette şu an konu benim çocukluk travmalarım değil. Ancak bugün hâlâ bu oyuncak krizinin benzerleri ile karşılaşıyorum. İncelik yaparak saatlerce ders anlattığım bir arkadaşımın, benim “ne demek canım önemli değil” cevabımdan sonra gerçekten de önemli değilmiş gibi bir tavır takınması zoruma gidiyor. Yanlış anlaşılma olmasın, karşılığında bir beklentim yok ama istemsizce, yaptığım inceliğin anlaşılmasını istiyorum. Şairin de dediği gibi “zaten her insanın derdi anlaşılmak değil mi?” -klişeler güzeldir-. Madem derdim anlaşılmak ve mutlu olmak. Beni mutsuz eden ve anlaşılmamı engelleyen şeyler ne? Evet insan! Anladım ki karşımda doğru insan varsa beş ölümcül erdem ve yedi ölümcül günah yeniden olması gereken anlamı kazanıyorlar. Mevlânâ’nın da dediği gibi “ama siz de saf olmayın canım” -onun söylemediğine dair görüşler de mevcut-. Ben kendimi anlatabildiğim ve karşıdakinin beni anlayabildiği kadar varım. Kibar, mütevazı ve bir o kadar da anlayışlı birine karşı elbette kötü bir tavır takınamam. Bu noktada yıllardır küçümsediğim, “herkese değeri kadar” temalı şarkılarla dolu olan Türk Popu’nun, aslında ne kadar derin ve anlamlı olduğunu fark ettim (!). Evet, bundan sonra herkese değeri kadar! Tabii hakkımı ararken aynı zamanda insanların hakkını vermek şartıyla. Bu arada yazıyı da ne güzel yazmışım değil mi? İlhami Can Parlakdemir 21703968 Elvan Galatalı Ölümüyle Dirilen Küçük İskender Türkçe Sözlü Hafif Mavi bir sahafın ısrarları üzerine elime geçti. Hoş, bahsettiğim kişinin içine kitaplar yığılmış bir dükkanı yoktu. Bir tezgahın arkasında duran bu adamı bir sahaf olarak nitelendirmem belki de kimilerince doğru bulunmayacaktır. Fakat benim için nasıl bir doktor bir hastanenin içinde bulunmuyor olsa bile doktor sıfatını kaybetmiyorsa, onun bir dükkanının olmayışı da önemsizdi. Dolayısıyla Hikmet Abi’den bu yazı süresince hep sahaf olarak bahsedilecektir. “Ben ölmemiş şairi okumam.” demiştim sahafa. Etrafımdakilerin yersiz bulduğu bu diretmem sahaf tarafından anlayışla karşılanmıştı fakat Küçük İskender’in benimle eve geleceğinden emin olana kadar diretmekten vazgeçmedi. Kitabı istemeyerek eve götürdüm, masamın bir kenarına bıraktım. Nerede olduğunun çok da bir önemi yoktu çünkü onu okumayacaktım. Ve sonra Küçük İskender öldü. Normalin aksine, ölüm bu defa bir son olmak yerine başlangıç oldu. Kendisine “Küçük” ismini layık gören bir adamın sonuyla büyümeye başladım. Büyüklük ne ile ölçülür büyümüyorum ama öyle büyük bir adammış ki Küçük İskender, kendimi bana ufacık hissettirdi. Bu aşağılayıcı bir his değildi. Tam aksine bana büyüyecek yerim olduğunu fark ettirdiği için muhteşem bir histi. Geride bırakmaya karar verdiğim kötü özelliklerimden kurtuldukça da büyümek için olan yerim git gide genişliyordu. Yeni ve daha iyi bir ben için alanım vardı artık. Kendime yer açmaya önce ön yargılarımdan başladım. Gerçek hayatta tanıştığım hiç kimseye ön yargı ile yaklaşmamaya özen gösteren biri olmama rağmen bunu yazarlara uygulamıyor oluşum iki yüzlülükten başka bir şey değildi. Üstelik yazarlar bazen yüz yüze görebildiğimiz insanlardan bile daha yakındı bize. Aramızdaki tek katman birkaç sayfadan ibaretti. Peki sahi bu ön yargılarımın sebebi neydi? Cevap aslında çok basitti: Kolaya kaçış. Ölmüş birini sevip gözde büyütmek meğer işin kolayıymış. Çünkü ölmüş biri bir daha ölmez. Ölmüş birini tekrar kaybedemezseniz. Ölmüş biri için üzülemezsiniz. Ben hep kolaya kaçmıştım. Yaşayan kimseye bağlanmamıştım. Oysaki İskender’i yaşarken sevmiş olmayı çok isterdim çünkü kaybetmekten korktuğun için birini tanımamak aynı zamanda kaybedecek kadar değerli bir şeye hiç sahip olmadığın anlamına geliyor. Peki hangisi daha kötü? Kaybedecek hiçbir şeyinin olmaması mı yoksa korkuyla yaşamak mı? Ön yargılarım yüzünden sahip olamadıklarımı düşündükçe korkuyu yeğlediğimi anladım. Kurtulduğum ön yargılarım sayesinde açtığım yeri bu sefer yaşayanlarla doldurmaya karar verdim. Ölenle ölmek yerine yaşayanlar ile yaşamaya karar verdim. Kurtulmaya başladığım alışkanlıklarımda sırada egom vardı. Özgüven ve ego arasındaki o ince çizgiyi çoktandır aşmıştım. Anladım ki egoyla şişirilmiş “büyük adam” olmaktansa küçük kalmak lazım bazen. Çünkü eğer yeterince büyüksen çabalamayı bırakırsın. Oysa küçük hep daha büyük olmak ister. Daha çok okur, öğrenir, ister. Küçüğün yeniliğe yeri vardır oysa büyük artık kendi sınırları tarafından sıkıştırılmaktadır. Yine temelinde korku yatan bu büyüklük kompleksimi de Küçük İskender ile mezara gömdüm. Belki biraz daha erken davransaydım yanlışlarım ve Küçük İskender aynı mezarda yatmazlardı. Fakat biraz daha erken davranmış olmam bu değişikliği farklı bir yazar veya şair ile yaşamam anlamına gelebilirdi. O zaman ise normalde olumsuz sayılan kavramların olumlu yönlerini asla öğrenemezdim. Evet belki ön yargılarımdan Elvan Galatalı kurtulurdum fakat ölümün bir başlangıç oluşuna tanıklık edemezdim. Küçüğün büyüğün altında hep ezileceğini sanırdım. Geç kalışın ise her zaman kaçırmak olduğunu zannederdim. Küçük İskender’in hayatını kaçırırken, kendiminki yakalamam ile bazen geç kalmak gerektiğini anladım. Hatalarıma başka bir yazarı kurban etmemeyi Küçük İskender’e borç bildim. “Öldükten sonra bile birilerini etkileyecek eserler bırakmış olmaktan daha iyi ne olabilir ki?” sorusunun cevabının yaşarken sesinin duyulması olacağını anladım. Ve geride bıraktığım büyük alışkanlıkların yerini yaşayan yazarlarla doldurmaya karar verdim çünkü ölenle ölünmez ama yaşayanla çok güzel yaşanır. KAYNAKÇA Küçük İskender, Türkçe Sözlü Hafif Mavi, İstanbul, Can Sanat Yayınları,2017 Elif Kevser ARSLAN KANLA KARIŞIK IHLAMUR Tüm ışıkları kapattım. Çiçek kokulu mumlarımı yaktım. Ihlamur demledim. Evimdeyim, yalnız ama huzurluyum hâlbuki kedim bile yok. Fonda Buika çalıyor ve mumlarımdan yayılan ışık "kan"ı aydınlatıyor bu gece. Ahmet Erhan okumaya başlıyorum mumlarımdan yayılan cılız ışıkla, "kan" tutuyor sonra beni, kalakalıyorum öylece. Elimi kolumu tutuyor da, sayfalar dönmez oluyor, dakikalar geçmez... Kitap bir deniz oluyor da, kan onu besliyor . Ahmet Erhan'ın "Kan" şiirinin her bir dizesi büyük dalgalara dönüşüp beynimin, kalbimin duvarlarını dövmeye başlıyor. Sağ kurtulur muyum? Çok su yutar mıyım? Meçhul. "Ölüm günleridir şimdi, ölüme doğar çocuklar. Nereye yürüsek duvar, nereye yürüsek duvar, nereye baksak çöl."(56) Gözlerimin önüne çok sevdiğim, bir daha göremeyeceğim küçük öğrencilerim geliyor bu dizeyle. Nereye yürümeye çalışsak önümüze çıkan duvarlar zorluyor sinirlerimi, aşamıyorum, aşamıyoruz. Tırnaklarımız kanıyor. Aşamayacağımızı bildikleri hâlde, öyle bir hırsa sahip ki bazı insanlar, durmadan örüyorlar, yükseltiyorlar duvarları; çocuklar ölüme doğuyor, insanlar durmadan ölüm doğuruyor çocukların önlerine. Her çocuk doğduğu gün ölüme bir adım daha yaklaşıyor. Herbiri bunu idrak ettiklerinden midir bilinmez ağlayarak selamlıyor dünyayı. Ne fena, ne kötü. Düşünüyorum da kötülüğün tanımı yıllar geçtikçe genişliyor zihnimde. Her seferinde yok diyorum, ucu bucağı vardır illa ki, bir yerde son bulur, sonunu bulamıyorum. Her seferinde diyorum, orasından burasından tutup onu, katlayıp kenara koyacak bir insan illa ki bulunur, bulamıyorum. "Ağlar hep ağlar bir mor, bulamayarak bir türlü çiçeğini."(56) Hayır, bulamıyorum. Pekâlâ diyorum, öyleyse sevgiye tutunalım bizler de, düşünmeyelim kötüyü, çağırmayalım. Sonra iyimser olma çabamın gülünçlüğünün farkına varıyorum. Sevginin tutunulacak, ele avuca gelecek yanlarının yıllar vasıtasıyla törpülendiğine inanıyorum çünkü. Evet sevgi belki yok olmuyor ama onun uzun yıllar geçtikçe form değiştirdiğini, modern zaman aşklarının, modern zaman sevgilerinin kalp - dil rotasındaki yönlerini şaşırdıklarını düşünüyorum. Ama doğru, ama yanlış, kalpte usul usul ya da aniden dirilip filizlenen, sonra utana sıkıla dile doğru yol alan sevgilerin çoğunun, günümüzde form değiştirip ilk kez ve sadece dili mesken tuttuklarına inanıyorum. Çünkü "sevda epeydir sevgiyi söylemektir sanılıyor, satranç tahtalarının üstünde sevişiliyor, güldürerek geometriyi".(56) Acı acı gülüyorum. Bu kez bir yerlere kaçalım, sığınalım, "kötü" unutsun suretlerimizi diyorum. Güvenli alanımıza atalım kendimizi, içimize dönelim, önce orayı güzelleştirelim diyorum. Aşamayacağımız duvarlara tırmanmaya çalışmak yerine günlerce yol gidelim ama nihayetinde duvarın sonunu bulup etrafından dönebilelim istiyorum. Battaniyelerimize sarılıp olanları bir filmmişçesine izleyelim ama filmin sonunda battaniyelerimizin altından çıkıp, sonuna müdahale etme cesaretinde bulunabilelim, kendi filmlerimizin sonunu kendimiz yazalım istiyorum. Nedendir bilinmez, olmuyor. "Battaniyeyi kaldırma üzerinden, buralar böyle işte, soğuk ve kirli. Tütün kokusuna bulanmış bir oda, kömür karasına teşne bir gökyüzü."(57) Bense onu kaldırmaya yelteniyorum. Üşüyorum. Bu defa da dönüp zor günler için mutlu anılarımdan arttırıp biriktirdiğim umutlarımı koyuyorum üst üste. Beni dalgaların üstüne taşımaya yetecek mi boyları görmek istiyorum. Dille değil, gönülle sevdiklerim düşüyor böylece aklıma, söyleyemeyişlerim düşüyor. Kalbim genişliyor, ölüm de hayat da iyisiyle kötüsüyle anlamsızlaşıyor artık lügatımda. Sevgisi kalbimde filizlenenler benimle ya da bensiz fark etmeksizin gülebilsinler, mutluluğu derinden hissedebilsinler, kendimi ıssız bir ormana bırakıp döneyim diyorum. Ihlamurumdan ve mumlarımdan yayılan çiçek kokuları da artık kan kokusuna karışmaya başlıyor. Cenazedeymişim hissine kapılıyorum. Sahi Ahmet Erhan da kansere mağlup olmuştu, çok acı. Kitabı kapatıyorum. Dalgalarla mücadelem zorlaşıyor. Kanla beslenen deniz beni de yutmaya başlıyor. Burada Gömülüdür o diyor kapağı bana usulca, sözünü kanla kesiyorum. Uyuyorum. Kaynakça: Erhan, Ahmet. Burada Gömülüdür. Kırmızı Kedi Yayınevi, 2014. Aysu Özer Toplumun Güzellik Algısı ve İnsana Etkileri Günümüzün ışıklı dünyası her anlamda modeller sunmakta bizlere. Reklam panoları, televizyon programları, dergiler, blog sayfaları ve daha birçoğu. Herkes bir örnek giyiniyor, aynı konuları konuşuyor, benzer yerlere gitmek bir anda popüler oluyor. Sanki birileri tarafından belirlenmiş gibi şık görünmek için neler giymemiz gerektiği, havalı olmak için nelerden konuşmamız gerektiği, hangi müziği dinlememiz gerektiği. Modaya uymak için özellikle görüntümüz öne çıkan şeylerden bir tanesi. Formda bir vücut, simetrik bir yüz, bakımlı cilt ve parlak saçlar hem bir erkek hem de bir kadın için olmazsa olmaz. Özellikle lise öğrencileri ve genç yaşlarındaki insanlar bu akıma o kadar çok kendilerini kaptırıyor ki, oldukları kişiyi değiştirmek istiyorlar. Bu akıma ayak uydurmak uğruna ellerinden gelen her şeyi sağlıklarından olacaklarını bile bile yapıyorlar. Zayıflamak için kendilerini zorla kusturan genç kadınlar, zamanla Bulimia Nervoza denilen hastalığa yakalanıyor. Bir deri bir kemik kalarak neredeyse yirmili kilolara düşüyorlar. Sadece kadınlar değil, aynı şekilde erkekler de aynı dertten muzdarip. Dergilerin kapaklarındaki kaslı modellere özenip onların sahip olduğu, tabiri caizse şişirme vücutlara sahip olmayı arzuluyorlar. Bu sebepten ötürü bazı kimyasallar kullanıyorlar ve bu maddeler de kalp krizine kadar çeşitli sağlık sorunlarına neden oluyor. Aslına bakacak olursak özellikle gençlerin böyle yollara başvurmasının sebebi beğenilme arzusu. Hepimiz insanız ve hepimiz bir egoya sahibiz. Özellikle ergenlik dönemindeki gençlerde bu tarz fiziksel olarak mükemmelliğe ulaşma isteği diğer insanlar tarafından beğenilmek ve egoyu tatmin etmek için bana göre. Sonuçta hepimiz yaşamışızdır bu durumu, sınıfımızdaki, okulumuzdaki hatta şehrimizdeki bizimle yaşıt olan bütün insanların kendimizden daha güzel olduğunu sanmak. Sanki güzel olursak bütün hayatımızın mükemmele döneceği ve hiçbir sorunumuzun kalmayacağını düşünmek. Güzellik derken asıl güzelliğin hâlâ farkına varılmamış olması konusuna değinmiyorum bile. O yaş ve o olgunluk seviyesi bazı şeylerin aslının ne olduğunu görmek için pek elverişli değil çünkü. Şekilcilik ve maddiyat üzerinden ilerliyor o zamanlar insanların ve ilişkilerin değeri. Bu konu üzerindeki şahsi görüşüm güzel olana dair akıllarımızda oluşan standartların özellikle medyanın oluşturduğu toplum algısı yüzünden gençleri en çok günümüzde etkilediği yönünde. Ancak bilinen bir gerçek olarak bu algı geçmişte de vardı. Stefan Zweig’ın Bir Çöküşün Öyküsü adlı eseri XV. Louis dönemi Fransası’nda geçiyor. Baş karakter Madame de Prie’nin düşüncelerini şu sözler yansıtıyor: “Paris’teyken güzel olup olmadığını pek sormazdı. Onun aynası, onu arzulayan erkeklerin ışıldayan gözleri olmuştu (27).” Bu eser de gösteriyor ki oldukça eski zamanlardan bu yana kırılamayan bir güzellik algısı ve insanın kendini başkaları beğendiği sürece güzel hissetmesi olağan bir durum. Asıl anlatmak istediğim şey, gerçek güzelliğin ne başkalarının bizi gördüğünde ışıldayan gözlerinde ne şekilli vücutlarımızda ne de son moda kıyafetlerimizde ve aksesuarlarımızda olduğu. Görünüşümüz hislerimiz, fikirlerimiz, dünya görüşümüz ve niyetimizden daha önemli değil bana göre. İnsanın kendini geliştirmesi, elinden geldiği kadar donanımlı ve kültürlü olmaya çalışması satın alınabilecek bütün günümüz modasının gerektirdiği şeylerden daha değerli zannımca. Asıl elde etmesi zor olan güzellik görünen değil de kalbimizin içinde hissettiğimiz iyi niyetimiz ve etrafımıza yaydığımız pozitif enerji olmalı. Bugünün gençleri bu mantıkla ilerlerseler eğer, uzun vadede kazanan kendileri olacaktır. Elde edecekleri sağlam dostluklar, anlık ve gelip geçici olan mükemmel görüntüden daha kıymetli olmalı bir insan için. İnsan eğer bütün enerjisini kendine ve diğer insanlara bir şeyler kazandırmak için harcarsa, gelecekte daha kazançlı ve mutlu olur. KAYNAKÇA Stefan, Zweig. Bir Çöküşün Öyküsü. İstanbul: Türkiye İş Bankası Kültür Yayınları, 2018. Patisus, Panos, Patnos Adıyla bir Yunan adasını andıran Patnos’a gitmek için harika bir fırsattı bayram tatili. Biletleri aldık, hazırlıkları yaptık ve yola koyulduk. Ankara’dan Ağrı’ya giderken bir buçuk saatlik uçak yolculuğunda göze çarpan en ilginç farklılıklardan biri “dağların heybetinin giderek arttığıydı”. Öyle ki bizi tüm ihtişamıyla karşılayan Ararat insanın içini ürpertecek kadar heybetli ve gözlerimizi alacak kadar beyazdı. Zira onu bu beyaz örtüsü olmadan görmek imkansızdı. Uçaktan indikten sonra Ağrı’dan Patnos’a varmak için yaklaşık iki saatlik bir yolculuk yaptım. Murat Nehri’nin usul usul akmasıyla beraber, yolu çepeçevre saran dağlarda – o yamaçlara nasıl çıktıklarına hayret ettiğim - koyun ve keçi sürüleri beliriyordu. Onların yanında ise emeği ve yorgunluğu yüzüne vurmuş çobanlar... Tek tük görünen karaağaçların çaresizliği ve yalnızlığı ise onları yapraklarını dökecek kadar üzmüştü anlaşılan. Bu kartpostalın içinden yavaş yavaş çıktıktan sonra Patnos Ovası ile başbaşa kaldık. Bu geçiş bana esaretten özgürlüğe geçmek gibi geldi. Az önce yanı başımda araçtan baktığımda zirvelerini göremediğim dağlar varken şimdi uçsuz bucaksız bir ovayı seyrediyordum. Özellikle güneşin ışıldattığı buğday tarlaları bozkıra farklı bir anlam kazandırmıştı. Bu yolun her iki yanına konuşlanmış irili ufaklı köyler bölge insanın çektiği sıkıntıları bu kez yakından görmemi sağladı. Öte yandan yolun bir yanından öteki yanına korkusuzca koşuşturan çocuklar ise yolculuk boyunda içimi ürpetiyordu. Ve nihayet gelmiştim Patnos’a. Bir metropolden ufak bir ilçeye gelmiş olmanın huzuru içimi kapladı. Şimdi sıra bu huzuru daha yakından hissetmeye gelmişti. Her sabah çekilen trafik çilesi belli bir süre olmayacak ve tabiri caizse derin bir nefes alacaktım. Yöresel olan tatlardan birini tanıyarak başladım bu seyahate. Herkes tarafından önerilen ve çok özel bir yemek olan keledoşu denedim. Gittiğim evdeki misafirperverlikle harmanlanan bu güzel yemeğin tam anlamıyla tadı damağımda kaldı. Çeşit çeşit dağ otlarıyla hazırlanan bu yemeği her gittiğim yerde ısrarla tavsiye edeceğime eminim. Yemek faslını bitirdikten sonra Patnos’un haşarı çocuklarıyla sohbet etmeye başladım. Gözlerimin içine bakarak meramlarını anlattıkları her an daha çok yaklaştım o çocuklara. Belki de geleceğe olan inancımı tazelediler kim bilir? Koyu bir sohbetten sonra onlarla da selamlaştım ve kalacağım otele geri döndüm. Varır varmaz geleneksel kültürün en önemli ögelerinden olan düğünlere tanıklık etme isteği uyandı içimde. Hemencecik otel çalışanlarından yardım istedim. Şansım yaver gitti ve yarın için programı hazırladık. Bir sonraki gün düğüne gitmek için yola çıktığımızda farklı bir kültürün sevincine tanıklık edecek olmanın heyecanı vardı içimde. Halayların coşkusuyla içim kıpır kıpır olurken, dengbej adı verilen uzun deyişleri dinlerken anlamasam dahi hüzne kapıldım. Derken şunu farkettim, en güzel halimiz sevinçte ve hüzünde ortaklaşan halimiz. Bu kısa gezinin sonuna gelmiştim artık. Son gün Patnos’un daracık sokaklarında kulak verdim buraların yaşantısına, toplumun derinliklerine ve sokakların sesine. Her geçen gün daha fazla sevsem de burayı, büyükşehirleri çoktan ele geçirmiş olan pragmatizmin buralarda da hüküm sürmesinden endişe ederek ayrılıyordum. Nasıl ki eskiden kültür ve içtenlik kokan İstanbul sokakları şimdilerde çeşitli düzenbazlıklara şahitlik ediyorsa, acaba gelecekte buralar da mı öyle olacak diye düşündüm. Bu düşüncelerle beraber uçağımın saati de yaklaştı. Malum belli bir süre yolculuk yapmak gerekiyordu havaalanına ulaşmak için. Yola çıkmadan önce eşyalarımı hazırlarken otel görevlisi kapımı çaldıktan sonra bunları sizler için hazırladık deyip yöresel ürünlerden oluşan bir çantayı yanıma bıraktı. Bu son olayı da yaşadıktan sonra Patnos’u artık hiç unutamayacağımı anladım. Patnos’tan ayrılırken derin bir mahcubiyetle ayrılıyordum. Hoşgörüyü, nezaketi ve içtenliği bu kadar somut görebileceğimi hiç düşünmemiştim. Hoşçakal sevgili Patnos. Seni şimdiden özledim sanırım. Muhammed Aykan Koçak KALPAK-1 SERKAN BURAK KALPAK 21302547 TURK 101-22 ALİ TURAN GÖRGÜ 11.11.2014 EY SEBEB-İ AŞK! Tufandan Çıkan Bir tufandan bahsediyor Rasim Özdenören. Tufandan çıkan insana ne olur? Her şeyini kaybetmiş midir? Tufanı her adımında hissederek, vücudunda onun vermiş olduğu yaraları taşıyan bu insan, elbette bir korunağa ve barınağa ihtiyaç duyar. Peki, mana aleminde de böyle midir yaşanan? Tufanı her kalp atışında hissederek, ruhunda ve fikrinde onun sebep olduğu acıları taşıyan bu insan, elbette bedeni gibi ruhunu da korumak zorundadır. Ona da bir barınak bulmak zorundadır. Bu insan önce kendini arayacaktır. Murâdı elbette ruhuna derman olmaktır. Kitap o zaman anlam kazanacak ve “Aşkın Diyalektiği” o zaman okunmaya ve yaşanmaya değer olacaktır. Lakin yaşamak için önce yola çıkmak lazımdır. Kendini Arayan Sorduklarında tek cevabı vardı her zaman. Yine sordular ve “Hiç...” dedi. Kim olduğunu soruyorlardı ona, bile bile yaparcasına. Aynı cevabı alıyorlardı her defasında ama soruyorlardı işte. Diğerlerinden çok farklıydı çünkü o. Hiç kimse bir hiç olduğunu kabul etmezdi ama inkar da etmezdi bir hiç uğruna yaşadığını. Yanlış anlamayın, elbette kimse “Hiç uğruna yaşıyorum.” demez, ağzından çıkıverir sadece. O ise, hiç olduğunu daha başından kabul etmiş ve hayatını hiçler uğruna tüketmemişti. Ne demekti bu? Arkadaşları manasız bakarken ve bazen sadece gülerken, o hangi alemdeydi? Neden bu kadar takılmıştı bu kelimeye? Hiç olan insan, hayatını hiçler uğruna tüketmezken; kendisine hiç demeyenler veya diyemeyenler, hiç uğruna mı yaşıyordu? Sordular yine: “Arkadaş, anlat hele, hiç ne demek?” KALPAK-2 “Peki.” dedi ve başladı anlatmaya. Konuşmazdı pek, zira bilirdi ki lisan-ı hâldir en güzel yemek, nasihate aç olana. Bahçede gezinmeye başladı. Arkadaşları onu izliyordu o sırada. Birkaç kişiye birşeyler sordu yakından, yüksek sesle: “Nasılsınız, ne yapıyorsunuz?” Cevap beklenmedikti kenardakiler için. Farklı kişilerden aynı cevap gelmişti. Hepsi de “Hiç...” demişti. Cevap verenler sordu bu sefer bizimkine. Arkadaşlarıma bir şey anlatıyorum dedi ve kenara geldi. “Yetmez mi?” diye sordu. Şaşkın bakışlar gördü en son, cevapsız kalmıştı sorusu. Belki de manasız bakışlar, en manidar cevaptı bu soruya. Bilmiyordu ya da bilmezlikten gelmişti. Sonra “İçeri geçiyorum, görüşürüz.” dedi ve sınıfa doğru gitti. Evet, okulda olmuştu bütün bu olanlar. Gençlik... Hiç uğruna yaşayan insanlar... Peki ama neydi okulda bize öğretilenler? Ne için yaşadığımızı bilmiyorsak, nedir elde eldilenler? Yaşıyorsa bir insan ne kaybetmiş ya da yaşamıyorsa ne kazanmıştır? Yaşamak diyorum. Hayata gelmek yeterli bir sebep mi bunun için? Ben yaşamaktan bahsediyorum. Tıpkı bu çocuk gibi. “Hiç...” deyip geçmediğim ve sadece kendimi bulmak için bana verilmiş olan nimetten bahsediyorum. Ne için kendimi arıyorum ve niye verilmiş bu nimet bana? Öğrenmek istiyorum. Herkes aradığına sevgili demez mi veya demese bile sevgili o değil midir aslında? Peki, sevgiliyi sevgili yapan şey ne? Sevgiliye giden yol kendinde mi gizli insanın? Şimdi daha iyi anlıyorum ve her zerremi düşünüp onun yerine koyuyorum. Ben kendimde gizlenen o’nu ve o’nda gizlenmiş olan kendimi arıyorum. Ben o olduğunda oluyorum ve olmadığında yanıyorum. Sevgili olmadan ben olamadığım için, yani tek başıma varlığıma mana veremediğim için, bana kim olduğumu sorduklarında, sadece “Hiç...” diyorum. Ne yaşadığımı merak edenlere tufandan bahsetmiyorum ve “Aşk...” deyip geçiyorum. Leylalaşan Dünya Bir gün kantinde sohbet ediyorlardı yine. “Bize iki tost, iki de çay Ziya abi.” diye bağırdı bizimki. Ziya adı gibiydi onlar için, bir kantinciden öteydi. Işıktı adeta, şiir gibiydi sözleri. “Gençler, sofranızda bize de yer var mı?” diye sordu. Bizimki “Ziya abi, karnımızı KALPAK-3 doyurduğun gibi ruhumuzu da doyurursan neden olmasın?” diye cevapladı hemen. Ziya konuşmaya başladı: “Alemsin genç adam. Sanki biz doyurduk karnını. Elbette vereni var herkesin rızkını. Hem ruhunuzu, nasıl doyurayım ben? Kendime faydam yok, görmez misin sen? Doymak deyince, aklıma ne geldi bakın. Hâli harap olur imiş, tufandan çıkan insanın. Hatta Âdem aleyhisselam hissettiğinde bu sıkıntıyı, yardım dilemiş Allah’tan dinsin diye bu acı. Doymak nedir? Nedir bu tufan? Dünya istenecek şey mi, ister mi her yaşayan? Dünya niye bu kadar kötü? Hem dünya ne demek? Biz de Mecnun gibi her şeyi Leyla ve Leyla’da görsek. Gelin siz de inanın, dünyanın Leyla olduğuna. Bakmayın tufanların böyle bolluğuna. Eşya da Leyla imiş, insan da Leyla imiş. Bilir misin Mecnun niye böyle eder imiş? Mecnun herkes gibi değil, “Ben senim.” demiş. Kendini bırakıp Leyla’sına güvenmiş.” Âşık benliğinin kendisinde olmadığını öğrendiği vakit, “ben” kelimesine çok uzak kalmış. Hallac-ı Mansur bu nedenle idam edilmiş. “Ben senim.” dediği için. Halbuki sevgili demek sebeb-i ben demektir. Herkes ve her şey o’dur, fakat o, herkes ve her şey değildir. (s.28) Dünyanın sevgiliden gayrı her şey olduğunu anladığımız vakit, sevgili bütün görünenlerden daha görünür ve dünya bütün görünmeyenlerden daha görünmeyen olacaktır. Her yer ve her şey sevgiliyle mana kazanacaktır. Hatta sevgiliye kavuşmak, bizi bu arayıştan ve kazanılan bu manadan uzak kılacağı için, hasret bile sevgiliyle mana kazanacaktır. Vuslata erişmek niyeti olmadığı zaman, yani vuslat reddedildiği zaman, hasret aşka vesile olacaktır. Bizimki dalmıştı, tostu da çayı da soğumuştu. Birden irkildi. Konuşulanların farkına varmaya ve bunları idrak etmeye çalışıyordu. “Aşk...” diye haykırdı birden ve ayağa kalktı. Aşk hiç bitmesin dedi, toprağa hasretim bitse de. KAYNAKÇA Özdenören, Rasim. Aşkın Diyalektiği. İstanbul: İz Yayıncılık, 2012 TEMİZLİK ZAMANI! Dağınıklığa tahammülünüz var mı? Bu soruya verilen cevaplara göre, kişilerin yaş aralığını az çok doğru tahmin ettiğimi söyleyebilirim. Mesela, bu soruya "asla" yanıtı veriyorsanız büyük ihtimalle olgun, yaşını başını almış, kırklarında birisi olduğunuzu söyleyebilirim. Eğer ki bu soruya "pek umursamam" tarzı bir cevap veriyorsanız büyük ihtimalle genç, yirmilerinde bir üniversite öğrencisisinizdir. Bu sonuçlara tabii ki durduk yere varmadım. Etrafımda gözlemlediğim aile büyüklerimden, okul arkadaşlarımdan, vs çıkarımda bulundum. Unutmadan bir de kendimden tabii! Bundan bir ay öncesine kadar, çoğu genç gibi, ben de bir hayli dağınıktım. Doğrusunu söylemek gerekirse, benim durumum içim "dağınık" kelimesi pek yeterli değildi. Uygun kelime de sanırım daha literatürde yoktu. Etrafımdaki birçok kişi, bana çok dağınık olduklarını söylediklerinde içimden "benim kadar olamaz" diye geçiriyordum. Odam çok dağınık, o da yetmiyor gibi içinde çok fazla eşya vardı. Yatağımın üstünde bir kıyafet yığını vardı ve ben o yığının içinden, istediğim hiçbir şeyi bulamıyordum. Bir gün, artık canıma tak etti ve odamı düzeltmeye karar verdim. Fakat daha önce de bahsettiğim gibi, o kadar çok eşya vardı ki nerden başlasam bir türlü karar veremedim. Doğal olarak da, odayı düzeltmeye bir türlü başlayamadım. Bir arkadaşıma bu sorunumdan bahsettiğimde, bana bir kitap önerdi. Marie Kondo diye bir kadının yazdığı " Hayatı Sadeleştirmek için Derle, Topla, Rahatla" isimde bir kitaptı bu. Arkadaşım, kitabın bana istediğim düzeni sağlayacağını söyledi. Onun zevkine çok güvendiğim için, kitabı iyice merak ettim ve hemen internetten sipariş verdim. Kitap birkaç gün içinde elime ulaştı ve hemen kitabı incelemeye başladım. Kitap tabii ki bir roman olmadığı için, arada sırada ihtiyaç duydukça açıp bakıyordum. Kitaptaki öneriler gerçekten çok mantıklı ve faydalı geldi bana. Kitap, temel olarak sadeliği hedefliyordu. Çok eşyanın ne kadar gereksiz bir şey olduğunun sürekli altını çiziyordu. Bu tam da bana uygun bir şeydi. Kitap bana, kullanmadığımız bir şeyi durduk yere saklamanın nedenini sorgulattı diyebilirim. Bu kısma kadar, her şey tam da olması gerektiği gibiydi. Yani kitap, uyduğunuz taktirde, tam da vaat ettiği şeyi yani sadeliği insana kazandırıyordu. Fakat, kitapta beni etkileyip, çok farklı bir bakış açısına sokan başka bir kısım vardı. Kitabın bir kısmında şöyle yazıyordu: "Neyi tutup neyi atacağımız konusunda başvuracağımız kriter, bahsi geçen eşyanın varlığıyla bizi mutlu edip etmeyeceği, bize haz verip vermediği olmalıdır." Bu cümle neden bilmiyorum ama, beni derin düşüncelere soktu. Kitapta bahsedilen elbette ki fazlalık olan eşyalardı, fakat ben nedense bu cümleyi etrafımdaki insanlara yönelik düşündüm. Etrafımda kaç kişi beni gerçekten mutlu ediyordu? Eğer ki beni gerçekten mutlu etmiyorlarsa, neden onları yanımda tutmaya devam ediyordum? Yoksa yalnızlık korkusundan mı onlarla arkadaşlık ediyordum? Kaçını gerçekten seviyordum? Kaçı beni gerçekten seviyordu? Gerçekten uzun süre aklımdan böyle sorular geçip durdu. Bunlar öyle sorular ki kolayca insanın yüzleşemeyeceği, çok rahatsız eden ve insanı kendinden soğutan sorular. Bunları daha önce hiç düşünmemiştim ve beklenmedik bir anda, çok alakasız bir kitap, bana kendimi sorgulatıyordu ne garip. Hani döngü vardır ya; bir şey ölür, yeni bir şey doğar ya da hani bir söz vardır "her gidenin yerine yenisi gelir" diye işte sanki ben etrafımdaki gereksiz insanları tutmaya devam ederek, bu döngüyü bozuyordum. Bu, beni çok kötü hissettirdi. Belki dışarıda, beni bin kat daha mutlu edecek kişiler var ama ben nedense çok daha azına razı oluyordum. Bu sanırım, yalnız kalma ihtimalinin korkusu ya da onları artık hayatımda istemediğimi söylediğimde, alacağım tepkilerin korkusuydu bilemiyorum. Ama işte denemeden nerden bilebilirdim ki? Eşya atmak kolay ama insan atmak o kadar kolay mı bilemiyordum. Fakat soruları kafamdan da bir türlü atamıyorum ve onları yok sayamıyordum artık. Mutluymuş rolü yapmaktan yorulmuştum. Bir tane hayatım vardı ve onu hak ettiğim gibi dolu, dolu yaşamak istiyordum. Bu yüzden de kitabın bahsettiği gibi gereksiz eşyaları attığım gibi gereksiz kişileri de hayatımdan atmaya karar verdim. Hayatımdaki her şeyin gerçek, yeterli ve
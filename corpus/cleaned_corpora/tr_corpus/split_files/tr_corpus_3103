en büyük tesiri yapmıştır.”. Eğer siz de benim gibi kitap okumaktan çabuk vazgeçebilen bir insansanız, Kürk Mantolu Madonna bunu değiştirebilecek türden bir kitap. Özellikle aralarda kendinizden parçalar buldukça kitaba daha da bağlanacak; kendiniz ve yargılarınız hakkında bol bol düşüneceksiniz. Benimle sessizce konuşan dikdörtgen şeklindeki bu arkadaş; hem hayat, hem aşk, hem de güven hakkında birçok fikir edinmemi sağladı. Bununla beraber hayatıma, hissettiğim duygulara, çevremdeki insanlardan gördüğüm sevgiye ve çevremdeki birçok insana daha farklı ve anlayışlı bir şekilde bakmama neden oldu. Bu yüzden ne yapıp ne edin, siz de Kürk Mantolu Madonna’yı bir an önce okuyun. BU ŞİKAYET NİYE? Sabah annemin yanağıma kondurduğu öpücükle uyandım. Babamın " günaydın benim meleğim" demesiyle güne başladım. Sıcacık yatağımdan oflayarak çıktım. İsteksiz şekilde yüzümü sıcak suyla yıkadım. Dolabımın karşısında ne giysem diye düşünüp durdum. Yine hiçbir şeyim kalmamıştı. Aralarından birkaç tanesini seçip hemen giyindim. Annem kahvaltı yapmamı söylese de hemen evden çıktım. Dışarısı soğuk. İyi ki atkımı da almışım yanıma dedim kendime. Arabama bindim ve okula doğru yola çıktım. Yine çok trafik vardı, ofladım pufladım. Müzik eşliğinde okula doğru yavaş yavaş gidiyordum. Kırmızı ışıklarda dakikalarca bekleyişler... Tam geçecekken kırmızı ışık yandı ve durmak zorunda kaldım. Sol tarafıma baktım ve bir çocuğun bana doğru baktığını gördüm. Çaresiz bakıyordu. Yalvarmak istiyor ama yalvarmaya hali kalmamış gibi görünüyordu. Sanki "Gözlerimden anlatamıyor muyum çaresizliğimi" der gibi bakıyordu. 5-6 yaşlarında, esmer ve küçük bir çocuktu. Kıyafetleri yıpranmıştı ve üşüyordu da. Küçücük bedeni titriyordu. Birden aklıma sabah yüzlerce kıyafet olan dolabıma bakarak "giyecek hiçbir şeyim kalmamış" demem geldi. Neyin şikâyetiydi bu? Sımsıcak evimde ailemin sevgisiyle büyürken, bu bollukta neye dayanarak şikâyet ediyordum hayatımdan? Neredeyse her gün akşam haberlerinde Suriye’de yaşananlar gösteriliyor. Mültecilerin kamplarda nasıl yaşadıkları anlatılıyor. Avrupa’ya göç ederken yaşadıkları sorunlar anlatılıyor. Bazı haberler de insanlığımızdan şüphe ettirecek nitelikte: “Suriyeliler ne zaman gidecekler? Çocuklarımız korkuyorlar artık” gibi haber başlıkları gördükçe insanlığın bittiğini bir kez daha anlıyorum. Haberlerde izlediklerimiz ya da gazetelerde çıkan haberler sanki bize bir aksiyon filmi gibi geliyor. Atılan bombalarla yüzlerce insanın ölmesi… Yaşananların gerçek olduğunu idrak etmek istemiyoruz belki de. Yanı başımızdaki ülkede masum sivil halkın öldürülmesi gerçek değilmiş gibi geliyor. Halbuki biz canını kurtarmak için kaçan çaresiz insanlardan şikâyetediyoruz. Suriyeli mülteciler için açılan kampları araştırmak için internete giriyorum. Benim ne yardımım dokunabilir diye araştırma yapmak istiyorum. İnternette gezinirken birden bir fotoğraf çarpıyor gözüme. Dakikalarca fotoğrafa bakıyorum. Fotoğraftaki kızın gözleri esir alıyor beni. Küçüklüğüme çok benziyor. Aynı benim de böyle uzun ve kahverengi saçlarım vardı. Gözlerimiz de çok benziyor fakat onunkiler korkuyla bakıyorlar. Endişeyle bakıyorlar, geleceği belli olmayan hayata. 7 belki 8 yaşında. Kendimi düşünüyorum o yaşlarda. Ailemin sürekli aldığı oyuncaklarla oynardım. Hep yeni oyuncak isterdim. Annemin ve babamın sevgisiyle büyüdüm o yaşlarda. Yarın yaşayabilecek miyim acaba diye kaygılarım olmadı hiç. Annem hep yanımdaydı. Babam çatışmada kalbine kurşun yiyerek hayata gözlerini yummamıştı. Geç büyüdüm ben. Bu masum kızın yaşadıklarını yaşamadım. Onu anlıyorum ya da yaşadıklarını anlıyorum diyemem. Hiç kimse diyemez. Fakat bir nebze de olsa anlamaya çalışıp, olaylara tarafsız ya da tepkisiz kalmamamız lazım. Bu küçük kızın bizim desteğimize ihtiyacı var. İstemeyerek okuduğum Hukuk Fakültesini bazen iyi ki tercih etmişim diyorum. Özellikle bu fotoğraftan sonra iyi ki hukuk okuyorum diyorum. Masum canlar hayatını kaybederken onları kimsenin savunmaması beni deliye çeviriyor. Bir sürü uluslararası derneğin, yardım kuruluşunun boşuna çalıştığını düşünenlerdenim. Dünya barışı için birçok kuruluş varken niye hala insanlar, özellikle çocuklar, öldürülüyor? Hani insan hakları? Hani yaşama hakkı? Onların haklarını kimler savunuyor? Sadece televizyona çıkıp konuşmakla ya da kınamakla insan hayatları kurtulmuyor. Hayatını yitirmiş çocuklar, hayata dönüp huzur ve barış içinde okullarına gitmiyorlar. Bazı insanların buna dur demesi gerektiğini düşünenlerdenim. Tek bir insanın bile bir şeyler başaracağına inananlardanım. Tıpkı Nelson Mandela gibi, tıpkı Mahatma Gandhi gibi. Bu masum kızın gözlerine baktıkça hukuk eğitimini tamamlayıp o kız gibi olanların yanında olmak istiyorum. Bir şeyleri değiştirmek istiyorum bu dünyada. Beyza Nur Ercoşkun Kaynakça “5-6 Milyon Suriyeli Çocuk”. 9 Mart 2016 tarihinde erişildi. www.akademikperspektif.com. Samed Alperen Tavşancı HÜZÜNDÜ GÜN BATIMININ ADI Sadece bana mı öyle geliyor bilmiyorum ama güneşin batmasına az bir zaman kala günün son ışıkları gökyüzünü maviden pembeye, turuncudan kırmızıya kadar bin bir farklı tonda renge boyarken, içimde uyandırdığı derin duygularla birlikte kendimi bu harikulade tabloyu izlemekten alamıyorum. Sanki insanlar daha derin düşünebilsin, hissettiklerinin aslında ne kadar etkileyici olduğunun farkına varabilsinler diye güneş ve gökyüzü bu muhteşem görüntüyü inşa ediyor. Frederic Edwin Church tarafından resmedilen "Twilight in the Wilderness" tablosu, tam olarak anlatmak istediklerimi somutlaştırmak için yapılmış. Yüzyıllar önce benim gibi gün batımına hayran olanların derdine derman olmak istercesine vurmuş fırça darbelerini. Altı üstü bir resim deyip geçmeyin sakın. Çünkü, insan bazen öyle duygular içerisindedir ki hissettiklerini anlatamaz, anlatmak istese de dili dönmez. O yüzden ya kendisinden hiç beklenmeyen davranışlar sergiler ya da derdini anlatabilmek için bir müzikle veya benim gibi bir tabloyla cevap verir karşısındakine. Aynı şekilde gün batımı ve tablosu da benim anlatamadıklarımı, kelimelerin sebep olduğu anlam karmaşasından uzak bir şekilde yansıtıyor. Benim hakkımda bir şeyler arayanların bulabileceği ipuçlarıyla birlikte her gün görebiliyoruz gökyüzünde gün batımını. İşte bu yüzden günün en güzel saatlerini dört gözle bekliyorum ve o an geldiğinde anılarımla birlikte hayallerimin arasında kaybolmak için sabırsızlanıyorum. Gün batımını sevmemin bir diğer sebebi ise, gökyüzünün en sevdiğim renklerle yani turuncunun tonlarıyla bezenmesi. Yalnızca gökyüzü de değil aslında beni büyüleyen. Her gün güneşin doğuşuyla birlikte filizlenen gün, akşam saatlerinde adeta son kez insanı rüya aleminde gezdirmek istermiş gibi ne kadar güzelliği varsa hepsini ortaya seriyor. Gökyüzü ile birlikte sanki bütün tabiat, geceye varmadan önce kalan az bir zamanı en güzel şekilde değerlendirmek için ahenk içinde kusursuz bir şekilde akışına devam ediyor. Ancak tüm bu işleyişe rağmen insanlar dışındaki diğer varlıklar kaçırdığı şölenden habersiz. Çünkü gündüzün sona ermesi, diğer canlılar için yalnızca biyolojik saatlerini ayarlamak, yaşamsal döngülerini bir düzen içerisinde devam ettirebilmek için var. Yani onlar için gün batımından çok, ışığın miktarının değişmesi söz konusu. Renk cümbüşünün oluşturduğu binlerce harikulade sahneyi durup izlemek, bu gösteriye birden çok anlam yüklemek onlara göre değil. Fakat onlarla aynı ortamı paylaşan, bakıp gören ve gördüğünden birden çok anlam çıkartabilen insanlar, yani bizler, aslında gün batımını anlamlı kılarız. Bizi diğer canlılardan farklı kılan özelliklerimizle, gerçekten şahane bir tablo karşısında mest oluruz. Fakat şunu da kabul etmek gerekir ki, herkes için aynı anlamı taşımaz gün batımı. Kimisi sevmez bile, ölümü hatırlattığı için veya unutmak istediği fakat aklından çıkaramadığı bir olayı anımsattığı için. Ya da gerçekten neleri sevip neleri sevmediğini bilmediği için. Fakat benim için öyle değil. Gün batımı 'hayatımın en güzel anı' dediğim zamanları, uzun süren bekleyişlerin sona erdiği vakitleri, aynı şekilde yaşanan acıları, haksızlıklar karşısındaki çaresizliğimi, en çok da kimselere anlatmadığım hüzünlerimi en derin şekilde yaşadığım zamanlar. Kısaca kim olduğumu daha iyi kavradığım dakikalar diyebilirim gün batımı için. Ayrıca bir insan kendisi hakkında ne kadar çok bilgiye sahipse, hayatta yaşayacağı olaylar karşısında nasıl durması gerektiğini daha iyi belirler. Onu hangi sonuçların beklediğini de daha iyi bilir. Bu yüzden gün batımları benim için ayrı bir yere sahip. Güneşin son kırıntılarını neredeyse her gün görebiliyor olmam ise bıktırmıyor beni. Aksine her seferinde daha farklı şekilde seviyorum akşama yarım saat kala vakitlerini. Çünkü ışığın turuncu ile pembe arasında görünen o rengi dünyadan ağır ağır çekilirken, hiç bitmesini istemediğim bir masalın son sayfalarında hissettiğim tarif edilemez anları hatırlatıyor bana. Küçük Prens'in de dediği gibi "Biliyor musun, insan üzgün olunca günbatımının tadına daha iyi varıyor." (de Saint-Exupéry 31) Belki de ben de gerçekten çok üzgün olduğum için seviyorumdur gün batımlarını, kim bilir? KAYNAKÇA Church, Frederic Edwin. Twilight in the Wilderness. 1860. Yağlıboya. Cleveland Museum of Art. Cleveland de Saint-Exupéry, Antonie. Küçük Prens. Çev.Tomris Uyar. İstanbul: Can Yayınları, 1990 Cem Harputoğlu 21502183 TURK102-21 13.11.2019 KİŞİLİĞİN ÖNEMİ İnsanın yaşamda bir amacı olmadan günleri, ayları, yıllarını geçirmesi bence bir insan için çok sıkıntılı bir süreçtir. İnsanın hayatındaki bu amacın oluşmasında da kişiliğinin önemi insanın kendi gölgesi gibidir. Değiştirilmiş Karbon adlı eserde geçen evrende ölüm denen durum artık söz konusu bile olmadığı için karakterler kişilik bunalımları ve varoluşlar problemler yaşamaktadırlar. İnsanları bilinçleri aynı cd gibi depolanabilmektedir ve bu durum insanları rahatlıkla beden değiştirmelerine yol açmaktadır. Bu insanlar böylece yüzyıllarca yaşayabilmektedir. Değiştirilmiş Karbon adlı eserdeki insanların çanta değiştirir gibi beden değiştirmesi aklıma şu soruyu getirdi; İnsanı insan yapan şey nedir? Şahsi görüşüm insanı insan yapan şey onun kişiliğidir çünkü kişilik, insanın davranış, alışkanlıklar ve olaylara verdiği tepkiler gibi birçok şeyin bir bütünüdür. Bunlara sahip olmayan bir insanı, insan olarak tanımlamak dalları olmayan bir ağaca benzer. Bir insanın kişiliği olmadan açıkçası hiçbir şeyi anlamı yoktur, örnek vermek gerekirse dış görünüş özelliklerimizi hiçbir önemi yoktur çünkü bizi biz yapan şeyler genlerimizden gelen birtakım özellikler (siyah saç, yeşil göz) değildir, hayata bakış açımızdır yani kişiliğimizdir. Peki bir insanın kişiliği nasıl oluşur ya da kişiliği oluşurken ne gibi faktörler önemlidir. Bir insanın kişiliğinin oluşması ve şekillenmesi aslında doğumundan ölümüne kadar süren bir süreçtir ama büyük oranda 20 ve 30 arasında yaşlarda genel şeklini alır ve bu oluşum büyük oranda çevresel faktörlere bağlıdır. İnsanın hayatında yaşadığı çeşitli olaylar, başka insanlarla olan ilişkileri, yaşadığı travmalar kişiliğin oluşumunda büyük bir rol oynar. Bu oluşumda genellikle 20’li yaşlarda oluşur ve kişi bu çevresel faktörlerden ders çıkararak gelecekte karşılaşacağı durumlarda da geçmişteki tecrübelerinden faydalanır. Kendi adıma konuşacak olursam çeşitli olaylar (yüksek not beklediğim sınavdan düşük almak, gitmek istediğim bir konsere bilet bulamamak) karşısında soğukkanlılığımı koruyabilmeyi geçmişte yaşadığım tecrübe büyük faydası oluyor. Mesela yüksek not beklediğimiz sınavdan düşük not belki hayatta birçok kez başıma gelmiştir ama bu duruma karşı tecrübe kazandığım için artık herhangi bir hayal kırıklığı veya üzüntü duymuyorum çünkü kişiliğin olgunlaşması ile beraber bunun hayatta insanın başına gelebilecek doğal şeyler olduğunu insan zamanla kavrıyor. İşte bu tecrübe kazanma durumunda kişinin kişiliğinin gelişimi üzerinde çok büyük önem arz etmektedir. Kitap da dikkatimi çeken şeylerden biri de bu olmuştu. Ölüm denen durum söz konusu olmadığı için kişilikleri sürekli değişim halinde ve refah düzeyi yüksek seviyede olanlar sıklıkla beden değiştirdikleri için bir süre sonra kişilik bunalımı yaşamaları da söz konusu olabilir çünkü 500 yıl yaşadığımızı düşünelim mesela birçok beden ve hayat yaşadıktan sonra insan kim olduğu konusunda bir kişilik bunalımına rahatlıkla düşebilir. İnsanların eğer çok uzun süre yaşam ömrüne sahip olurlarsa kişilik bunalımına düşebileceğini bahsettim çünkü insanoğlu yapısı gereği kendine bazı varoluşsal sorular sormaya müsaittir (örneğin: neden yaşıyorum? Yaşam amacım ne?). İnsanın yaşam ömrü arttıkça bu varoluşsal sorulardan aldığı cevaplar kişiyi tatmin etmeyebilir bu durumda kişinin akıl sağlığını önemli derece etkiler. Günlük hayatımızda da az çok böyle değil midir, bir eylemi niçin veya neden yaptığımızı tatmin edecek bir cevap alamazsak o eylemi yapmak bizim bir eziyet haline gelir. Romandaki uzun yıllar boyunca yaşayan karakterlerde bende bu izlenimi uyandırdı. Yüzlerce yıl yaşamanın vermiş olduğu varoluşsal boşluk onlar için yaşamayı bir eziyet haline getirmiş. Bu yüzden çok uzun yaşamanın çok da önem arz eden bir şey olduğunu düşünmüyorum önemli olan var olan ömrümüzü ne kadar sağlıklı geçirdiğimiz. Günlük hayattan örnek vermek gerekirse bazı arkadaşlarımın babaları emekli olduktan sonra hayatlarında bir amaç eksikliği hissederler çünkü iş yaşamı hayatlarında uzun yıllar boyunca yer kaplamış bu durum onları bu onları amaçsızlık probleminden korumuş. Bu yüzden çoğu emekli olduktan sonra kendilerine yeni hobiler ve uğraşlar içine girmekteler. Sonuç olarak insanın duygu ve düşüncelerini oluşturan kişiliği hayatta ayrılmaz bir parçasıdır. İnsanın kişiliği onu hayatta karşılaşacağı çeşitli durumlar karşısında nasıl tavır alması gerektiği konusunda büyük önem arz eder. İnsan kendi kişiliğinin gelişimini geç yaşlarına bırakırsa hayatta çeşitli yerlerde (iş yaşamı, sosyal yaşam) zorluk çeker. Ayrıca çok uzun ömür sürmekte çok matah bir şey değildir önemli olan nasıl bir ömür geçirdiğimizdir. Kaynakça: Morgan, Richard. Değiştirilmiş Karbon. İthaki, 2018. CANSU KÖMEÇ ORTANCA DÜĞME İLİKLEMESİ (Heinrich Bünting: Mitolojik kanatlı at şeklinde Asya haritası. 1581.) “Dörtnala gelip Uzak Asya'dan, Akdeniz'e bir kısrak başı gibi uzanan, bu memleket, bizim.” (Nazım Hikmet, Davet, 1929) Dün Şinasi Sahnesi’nde Sunay Akın; küçük hikayelerini anlatırken “Yaşadığımız topraklarla ilgili gerçekten de ne kadar az şey biliyorum.” diye düşünmekten alıkoyamadım kendimi. Anlattıklarıyla bizi hem güldüren hem de şaşkına çeviren Sunay Akın; bir kez daha bilgiyi öğrenme konusunda kırk fırın ekmek yememiz gerektiğini ilginç tesadüflerle ispat etti bizlere. Haritada gözünüze çarpan ilk şey kanatlı at oldu, öyle değil mi? Resmin altında da belirttiğim gibi o aslında bir harita, daha da önemlisi eski Asya’yı gösteren bir harita. Ama şimdilik konumuz bu değil. İlk dikkatinizi çeken kanatlı atın ismi Pegasus ve bizimle iki alakası var: Birincisi Pegasus; Yunan mitolojisinde ilham götüren varlık olarak bilinir. Ama sadece şairlere. Bir diğeri de Pegasus’un başının olduğu yer Anadolu… İki farklı insan, iki farklı zamanda birbirlerinden habersiz; biri dizelerine dökmüş Anadolu’yu, biri de beyaz tuvaline. Olur ya, belki Nazım gördü bu haritayı ondan ilham aldı, belki de Pegasus bu olanları biliyormuşçasına aktardı ilhamını Nazım’a… İşte dörtnala başlıyor insanoğlunun Anadolu’ya göç yolculuğu. Başlıyor da hemencecik bitiyor mu? Hak getire! Her gün yeni bir sayfa açılıyor bazıları için. Yaşadığın şehri terk edip de başka toprakları vatan bellemek zor. Beynin patlamak üzere olur. Hal bu ya, gelecek kaygısı taşırken, geride bıraktıklarının ardından uzaklaşmak her baba yiğidin harcı değildir. Öte yandan, sen gidiyorsun da arkandakiler bakıyor mu sadece? Kalanların ciğeri paramparça, helak olurlar ağlamaktan. Nice evlilikler de bitiyor bu ayrılık uğruna ya da aşkından ölse de Andaylar geri dönüyor ruhunun ait olduğu yere; yüreği kor ateş, yarım kalmış bir sevgili ardında. Kimisi de yine aşık; ama vatana ve işte tam da bu yüzden dönemiyor. Bedeni sürgün edilse de nafile; bitmiyor aşkı. Bitmez. Doğup büyüdüğün toprakları çeker kan. Yaşıyorum da oradan biliyorum. Tamam belki sürgün edilmedim ama içimdeki his en az sürgün kadar güçlü. Geri dönülemez bir yola girdim tabiri caizse ve uzak kaldım sevdiğim şehrimden. Yılda iki kere görmek en sevdiğim sokaklarını ya da koklamak havasını dokunuyor bana. Normalde mesafeler önemli değildir seven insana. Ancak bazen o iş öyle olmuyor. Ne zaman ki memleket yıldızlardan daha uzakta olur, işte o zaman kalbin sıkışır. Nefes alıyorsun, karnın tok ama buna nasıl yaşamak denir? Her sabah kalktığında, güneş daha henüz vururken evin damlarına, burnuna gelen o yeni çekilmiş acı kahvenin kokusuna alışmış bu bünye bir kere. Nasıl unutur? Nasıl özlemez? “Can çıkar, huy çıkmaz.” demişler. Haklılar ve bunu anlamak için bir elli yıla ihtiyacım da yok. Özlem her şeyi değiştiriyor. Anlamlaştırıyor, değerli kılıyor. “Kaybedince anlarsın.” dedikleri işte tam da bu. Büyüdük ama bitmedi sorular. Çocukken “Büyüyünce ne olmak istiyorsun?” diye sorulurdu, şimdi “İleride ne olacaksın?” diye. Ben ilerde İstanbul olmak istiyorum sevgili okur. İçimde onca insanı, onca yaşanmışlığı barındırmak istiyorum. Her köşe bucağım tarih koksun, dilimden milyonlarca yıllık hikayeler dökülsün istiyorum. Yüreğimi görenler Galata’dan Boğaz’a bakarmışçasına ferahlasın… Ben; İstanbul kadar İstanbul olmak istiyorum. Her gözlerimi kapatıp hayale daldığımda, Üsküdar’dan Dolmabahçe’ye bakan bir kıyıda, sandalyede oturmuşken buluyorum kendimi, ruhumun ait olduğu yerde… KAYNAKÇA GÖRÇEK. Oy. Sunay Akın. Şinasi Sahnesi. Ankara. 5 Aralık 2016. Gösteri. Fotoğraf: https://www.google.com.tr/search?q=ancient+as%C4%B1a+map+and+pegasus&biw=1229&bih=568&noj=1&tbm=isch&imgil=oIwp5fbeZJIaJM%253A%253B0e_197eDB8OVWM%253Bhttps%25253A%25252F%25252Fwww.pinterest.com%25252Fpin%25252F509610514055298284%25252F&source=iu&pf=m&fir=oIwp5fbeZJIaJM%253A%252C0e_197eDB8OVWM%252C_&usg=__5ZQO1DS00OfDtU1qFeQ-U9x4D6k%3D&ved=0ahUKEwix36iDh-DQAhUJLZoKHbxlCc0QyjcIJg&ei=UPBGWLH3JYna6AS8y6XoDA#imgrc=oIwp5fbeZJIaJM%3A Hüseyin Yenilmez Kuşağımızın En Büyük Hastalığı Hızla akıp giden ve bu hızlı akışa bir türlü müdahale edemediğimiz, istediğimiz şekilde yön veremediğimiz hayatlarımız karşısında, biz “y kuşağı” olarak isimlendirilen bireyler, bu durumun nasıl gerçekleştiğini anlayamadan bir bakıyoruz ki çoktan yaşlanmış olarak görüyoruz kendimizi aynada. Hayatı yaşama şeklimiz, bizlere her gün bir yenisi sunulan, sürekli olarak takip etmemiz gereken, kendi irademizden bizleri soyutlayan bir yaşam beklentisi ve bu beklentiyi karşılamak için çalıştığımız şekillerimiz bunun en büyük müsebbibi. Bizlerin ömürleri, bir başkasının bizler için uygun gördüğü şekildeki yaşama ayak uydurmaya çalışarak geçiyor. Bizleri günden güne yıpratmaktan başka işe yaramıyor bu şekilde sürdürülen yaşam ne yazık ki. En çok da insanların, çalışmaya başladıklarında yani meslek hayatlarına atıldıklarında bu gibi hisleri yoğunlaşıyor. İnsanlar en fazla, bu zaman diliminde kendilerini yıpratıyorlar ya da yıpratılıyorlar. Günümüzde, insanlar hep en çok kazancı elde edecekleri işlerde çalışmanın peşindeler. Okul hayatı da bu nedenle oldukça stresli bir zaman dilimi olmaya başladı. Hâlbuki insan hayatında, en güzel yılları olarak hatırlamalı öğrencilik yıllarını. Hemen hemen bütün insanlar artık, maddi anlamda en çok hangi işte tatmin olacaklarsa o yöne rotalarını çeviriyorlar. Hayatta ne yapmak istiyorum, bana hangi meslek uygun, başkalarının fikirlerinden bağımsız şekilde ben nerede ne yapıyorken mutlu olacağım gibi soruları kimse düşünmüyor. Düşünseler bile bu sorulara isteklerini karşılayacak şekilde değil, yine maddi kaygılarla cevap veriyorlar. Bunun nedeni, günümüzün sistemi kuşkusuz. Bir kimse eğer işini yapıyor ve çalıştığı yere maddi katkı sağlanmasını kolaylaştırıyorsa onun manevi açıdan da tatmin olması gerekliliği düşünülmüyor bile. Bundan dolayı da insanlar, henüz öğrenciyken yalnızca maddi tatmin odaklı düşünüyorlar. Çalışma hayatında çok kazanma isteği, meslek seçimi öncesinde tercih edilen okulların da bu amaca uygun şekilde belirlenmesine sebep oluyor. Bu şekilde sürdürülen yaşam şekli, Philip Roscoe’nun Harcıyorum Öyleyse Varım adlı kitabında bahsettiği üzere, insanların etik açıdan insani özelliklerinden feragat edip kendi kişiliklerine aykırı davranabilecekleri durumları meydana getirebiliyor. Örneğin bir kimseden patronu bir işte kazanç sağlamak uğruna ondan çıkarlarına uygun olacağı için kötülük yapmasını istese ve bu çalışanın kişiliğine aykırı bir durum olsa dahi onun bunu kabul etmesi böyle bir durumdur. Bu gibi durumlar da toplum hayatında yozlaşmalara neden olmakta. İnsanlığa dair iyi özellikleri harcamadan zenginleşmek mümkün değil midir? Bugün yaşadığımız dünya, maalesef, insanların ne kadar kazanıp, ne kadar harcadıklarına bakılıp o kadar insan olarak düşünüldükleri bir dünya. Maddi kaygılardan meydana çıkan bu sorunlar yüzünden var olan düzene inkâr edemiyoruz. Daha da kötüsü öyle bir ruh haline büründürülüyoruz ki, sanki karşı koysak bile hiçbir işe yaramayacağını tüm benliğimizle hissediyoruz. Böyle hissetmemizi sağlamak için çabalayanların karşımıza çıkardığı bir problem bu. Ne yapılırsa yapılsın sonuç değişmiyor ne yazık ki. İnsanlar her geçen gün daha da tepkisiz hale geliyorlar ya da getiriliyorlar. Asıl sorun ise, bu durumun normalmiş gibi düşündürülmesi. Zamanla insanlar, kelimenin tam anlamıyla sindiriliyorlar. Ekonomik endişelerle meydana gelen sorunlar, insanların hayatlarını onlardan bağımsızmış gibi yaşamalarına sebep oluyor. Bir diğer deyişle, insanların hayatlarının merkezinden onları dışarı atıyor ve zamanla kendi yaşayışlarına müdahale edemeyecekleri bir hale gelmelerine neden oluyor. Bu sebeple de birtakım problem insanların yaşamlarının tam merkezine oturuyor ve yaşam gün geçtikçe içinden çıkılmaz, tat alınmaz bir soruna belki de bir işkenceye dönüşüyor ne yazık ki. Çağatay İskender 21300769 TURK 101-27 Final Kara Kitap Tahsin Yücel edebiyat dünyamızın çok sayıda ödül toplamış önemli yazarlarından biridir. Yazdığı öykülerle edebiyat dünyasına giriş yapan Yücel, uzun bir süre öykücülüğe devam edip farklı alanlarda da çalışmaya başladı. Öykü anlamında yazdığı “Düşlerin Ölümü” adlı eser on bir öyküden oluşmaktadır. İçerisinde bulunan öyküler oldukça karamsar bir tarzda yazılmıştır. Okurken okuyucuyu umutsuzluğa ve hüzne sürüklemektedir. Yazılan öykülerde çocukluk dönemi ağırlıkla işlenmiştir. Öykülerde çocukluğa duyulan özlem de kendini hissettiriyor. Yazılan öykülerde yazarın kendine ait ögelerin bulundurulması, yazar hakkında okuyucu meraklandıran bir unsur oluyor. Bir insanın eserlerine kendi çocukluğundan ögeler katması benim düşünceme göre heyecan ve merak vericidir. Öyküler okundukça okuyucunun kafasında yazarın çocukluk dönemine ait sorular belirmesi bir başka güzel unsurdur. Eserin genel temasının karamsar olmasında dönemin getirdiği akımların etkisi olmakla birlikte bunun nedeninin sadece dönem koşulları ve akımlar olduğunu düşünmüyorum. Yazarın kendi içinde bulunan hüzün ve özlem duygularını eserlerine işlediği çok açıktır. Aynı zamanda bu duyguları okuyucuya aktarmakta da oldukça başarılıdır. “Gene Ağlatmışlar Kara Gözünden” bu eserin en çarpıcı ve beni en çok hüzünlendiren öykülerinden biridir. Ekonomik zorlukların yarattığı acı ve derin yaralardan bahseden öykü, bir çocuğun okulda başına gelen bir olayı anlatır. Çocuğun gömleğinden bit çıkmıştır ve öğretmeni aşağılamış, arkadaşları alay etmişlerdir. Olaydan sonra sefalet içinde yaşayan ailede duygusal krizler başlamıştır. Para olmadığı için ikinci bir gömleğin olmaması, kefenden dikilen gömleğin sorumluluk ve baskı yaratması aile içinde derin yaralara neden olmuştur. Büyük bir gerçeklik payı bulunan öykünün okuyucuda hüzün ve karamsarlık yaratması kaçınılmazdır. Sonunda çıkartılacak bir ders olan yazıyı okuduğumda, şanslı biri olduğumu fark ettim ve buna şükür ettim. Belki de çoğu insanın yaşamadığı ve büyük ihtimalle yaşamayacağı bu derin acıları empati yoluyla düşünmek bile insanı kederlendiriyor. Bir başka etkileyici öykü ise “Akça Gölge” öyküsüdür. Olayda geçen kişi aşık olduğu, sevdiği insanı ölmüş olmasına rağmen onu geri hayata döndürmek istemektedir. Ölen karısını ölümsüzleştirmeye çalışan Avşaroğlu, cesedin yanında dört gün beklemiştir. Eşinin saçlarını kesip yanından bir saniye bile ayırmak istemeyen Avşaroğlu bir çok zorluktan geçmiştir ve askere gidince eşinin saçları kendisinden alınmıştır. Bunun üzerine Avşaroğlu’nun hayatı tam bir zindana dönüşmüş ve onu acı içinde yaşamaya mahkum etmiştir. Öyküde anlatılan ölüm-aşk savaşı derin bir şekilde işlenmiştir. Bir gün herkes bu acıyı yaşayacağından, sevdiklerinden fiziki olarak ayrılacağından, benim gözümde çok çarpıcı bir kurgudur. Saçların saklanması ve kaybetme korkusu aşkın ne denli yoğun ve büyük olduğunu göstermektedir. Okurken hüzünleneceğimiz ve karşılaşacağımız bu kaçınılmaz duyguyu düşünmemek elde değildir. Her canlı bir gün fiziki olarak bu dünyadan ayrılacaktır ama kalbimizden asla kopmayacaktır. Kitap adeta bir hüzün ve keder kaynağıdır. Hayata dair çarpıcı ve gerçekçi olayları ele alması kitabın oluşturduğu duyguyu kat ve kat fazlalaştırmaktadır. Yazar Tahsin Yücel, kullandığı gerçekçilik ve işlediği karamsar temayı okuyuculara iyi bir şekilde aktarabilmiştir. Kitabı okurken durmak ve okumamak istememizin nedeni de öykülere işlenen gerçekçi hüzünlü temalardır. Bireyler kötü bir olayın kendi başlarına gelmesini asla istemezler ve başkasının başına gelince de kötü olaylar önemsizleşir. Maalesef kendimizi başkalarının yerine koymakta çok başarılı değiliz. İnsanın içini açan ve ferahlatan bir eser olduğu söylenemez ama okunmasının bazı derin acıları empati yaparak çok az da olsa anlamamızı sağladığı söylenebilir. Tuğçe İrem Keşli Kalıplarda Yaşamak ‘’Ayağımıza uymayan ve rahat yürümemizi engelleyen pabuçlar gibi, içinde yaşamakta olduğumuz toplumsal düzen ruhumuzu daraltmakta ve yaşam yolunda insanca yürümemizi engellemektedir.’’ (Leyla Navaro) ‘’Kızım, yine nasıl becerdin bunları?’’ Neredeyse her gün yeni bir yarayla dönüyorum eve, annem haklı olarak isyan ediyor. Dizlerim kan içinde, ağlamamak için dudağımı ısırıyorum. ‘’Birazcık akıllı uslu olsana, ortalıkta koşturup duruyorsun, oğlan çocuğu musun sen?’’ diye devam ediyor. Artık gözyaşlarım yanağımı ıslatıyor, dizimin acısı çok da mühim değil ama annemin azarlarına dayanamıyorum. Sonra beni öpüp başımı okşuyor, barışıyoruz. Aradan birkaç yıl geçiyor, oyuncakçıda gezerken kılıç ve kalkan almalarını istiyorum çünkü kuzenimle hep savaş oyunları oynarız, hatta ondan bir yaş büyük olduğum için komutan hep ben olurum. Ne gerek var, gel seninle bebeklere bakalım, diyorlar. Bu sefer gözüme bir kovboy silahı kestirip onu istiyorum, yine kabul etmiyorlar. Silahı olmayan komutan mı olur diye düşünüp üzülüyorum ama daha fazla ısrar etmiyorum. Şimdi aradan en az on yıl geçmiş olmasına rağmen hala ara sıra sitem ederim o silahları almadıkları için, daha doğrusu almama sebepleri için. Silahlar erkek çocuklar içindi ve ‘’prenses’’ gibi büyütülen naif kız çocuklarına uygun değildi. Aslında prenses olmayı da dilerdim küçükken ama tek görevi güzel giyinip güzel görünmek olan o kalıplaştırılmış prenseslerden değil, kılıç kullanıp dörtnala at koşturan o çok cesur prenseslerden. Mesela başrolünde güçlü, savaşçı kadınların olduğu filmleri çok severdim, onlar gibi olmayı hayal ederdim. Karıncayı bile incitemeyen ben çok iyi bir dövüşçü olmak isterdim. Bunları söyleyemeyecek kadar utangaç olsam da annem anlamıştı. ‘’Bence sen çok sağlam tekme atarsın, gel seni tekvandocu yapalım.’’ dediği zaman dünyalar benim olmuştu. Arkadaşlarımın neredeyse hepsi baleye ya da jimnastiğe giderken ben dövüş sporu öğrenmek istemiştim. ‘’Kıza yakışır mı hiç?’’, ‘’Kız sporu yap.’’ gibi cümleler beni hırslandırmaktan başka hiçbir işe yaramamıştı. Aradan yine yıllar geçiyor, bu sefer lisedeyim. Edebiyat hocam arkamdan sesleniyor, ‘’Bağcıkların çözülmüş yine hiç umursamadan geziyorsun, sen tam erkek çocuğusun valla.’’ Birbirimizi çok severdik, sürekli takılırdı bana alınmadığımı bildiği için. Ama yine de görünüşümdeki en küçük dağınıklık bile şaka yollu da olsa beni kendi cinsiyetimden başka bir kalıba sokmaya yeterdi. Hayat, senaryosu hazır bir oyun gibi aslında, doğduğumuz andan itibaren istesek de istemesek de o oyunun oyuncusu olmaya mecbur kalıyoruz. Özenle çizilmiş ve hata kabul etmeyen kalıplar içinde başlıyoruz yaşamaya, bu kalıplar öyle bir benimsenmiş ki nefes aldığımız ilk saniyeden başlayıp ölünceye değin peşimizi bırakmıyor, az da olsa dışına çıkmaya kalktığımızda yargılayan ve sorgulayan fısıltıların ardı arkası kesilmiyor. Erkek olarak doğduysan senin rengin mavidir, pembeyi tercih etme şansı verilmez. Kızsan Barbie bebeklerle büyürsün, renk renk çeşit çeşit takıların olur, pembe seversin ve giyersin. Futbol oynamayı ve koşuşturmayı seven, dizleri dirsekleri yara bere içinde bir kızsan ya da dans etmeyi mahalle maçı yapmaya tercih eden bir erkek çocuğuysan ortada bir sorun vardır. Olur mu hiç öyle şey, denir, el âlem ne der sonra? Kız dediğin ‘’hanım hanımcık’’ olur, bir dediğini iki etmez, uysaldır, sakindir. Erkek kısmı haylazdır, yeri geldi mi kırıp döker ama alttan alınır; kendini ezdirmez, gerekirse ezer bile. Nice nesiller bunları görerek, işiterek, yaşayarak geçirdi çocukluğunu, sonra o kızlar ve oğlanlar büyüdüler ve bu sefer kadın ve erkek olarak sahnedeki yerlerini aldılar. Kadının görevi anneliktir dediler, kadınlar çalışmaz. Yıllarca süregelen uğraşlar sonucu bu kalıbın yıkıldığına şahit olduk, kadınlar çalıştı ve kazandı fakat bu sefer yeni kalıplar çıktı; kadın mühendis olmaz, pilot olmaz. Erkek evin direğidir dediler, güçlüdür, görevi güçsüz olanı yani kadını korumaktır. Bu kalıp da sarsıldı, kadının kendisi için belirlenen kalıbın dışına çıkıp eşit derecede birey olma çabası başarılı oldu. Kadın hem anne oldu, hem mesleğinin parmakla gösterilen örneklerinden oldu. Erkekler ağladı, bunun adına güçsüzlük değil ‘’insan olmak’’ dendi, onları teselli eden kadınlar oldu. Bana kalırsa kendi önümüzdeki tek engel yine bizleriz; biz insanların yapabileceklerinin, başarabileceklerinin sınırı yok aslında, o sınır sandıklarımızı kendi kendimize çizmişiz ve buna uymayı kendimize borç bilmişiz sanki. Standartların olmadığı bir dünya hayal edelim, milyarlarca insanın kendilerini bir avuç kalıba sığdırmaya uğraşmadığı, kendi diledikleri şekli aldığı bir dünya. Mesela sadece kırmızı güllerle bezeli bir bahçe değil, her renkten, her türden çiçeğin olduğu bir bahçe olsun bu dünya. Farklılıkları yok etmek yerine onları kucaklamayı, onların varlığıyla mutlu olmayı seçtiğimiz an zincirlerimiz kırılacak ve yeniden özgür olacağız. Top peşinde koşan kız çocuklarına, pembe tişörtler giyen erkek çocuklarına akıllarda herhangi bir soru işareti belirmeden saf bir gülümsemeyle baktığımız zaman bir kalıp daha yok olmuş olacak ve yavaş yavaş hepsinin üstesinden geleceğiz. Koral Korkmaz 21201575 Ahmet Özer TURK101-32 Aziz Nesin’den Beş Kısa Oyun Okulumuzun yeni kulüplerinden mizah topluluğunun ilk kez gerçekleştirdiği tiyatro etkinliği konu olarak Aziz Nesin’in beş kısa yapıtını ele aldı. Bir İnsan Başı Üzerine Üç Sesli Üzünç, Bir Kadın İçin Düet, Sen Gara Değilsin, Yaşasın Kavuniçi. Aziz Nesin’in ülkemizdeki acınası olayları nasıl mizah ile ele aldığı tartışılacak bir konu değildir. Bu oyunları izlerken Aziz Nesin’in seneler önce yazdığı şeylerin şu an bizzat içinde olmamız beni en çok etkileyen durumdu. Eser seneler önce yazılmasına rağmen günümüzü o kadar güzel anlatıyor ki, tiyatrocu arkadaşların belki de en keyifli ve kolay oyunları olmuş olabilir. Tüm oyunlar birbirinden güzel olsa da beni en çok etkileyen ve düşündüren eserleri, Sen Gara Değilsin ve Yaşasın Kavuniçi idi. Oyunların beni hangi yönlerden düşüncelere daldırdığından bahsetmeden önce oyunlar hakkında kısa bir bilgi vermeyi gerekli görüyorum. Sen Gara Değilsin, Gara isimli karakterin köyünde en korkak çocuk olması, hırsızlık yapması, bir baltaya sap olamamasından dolayı gönüllü olarak askerliğe gitmesinden bahsedilmektedir. Gara’nın askerlikte yaptığı durumların medya ve Gara’nın şansından dolayı köylülere bir savaş kahramanı olarak söylenmesi köyün isminin Gara olarak değişip bir de büstünün yapılmasından bahsedilmektedir. Günümüzde ülkemizde bu durumlar var mıdır diye düşündüğümde aklıma belirli olayların gelmemesi ancak ülkemizin davranışına ne kadar yakın olduğunu gördükçe kesinlikle oyundaki olayların benzerlerinin ülkemizde yaşandığı kanısına vardım. Gerçekte farklı olan olayların kulaktan kulağa dolaşarak farklılaşması ve en son gelinecek noktada biz halkın olayı nasıl anlamak istersek öyle olduğu kesin bir yargı olmuştur. Belki de bizim ülkemizde bu kadar dedikodunun olması gayet normaldir. Gerçekte olan olayları insanlar kendi anladıkları gibi veya anlamak istedikleri gibi başkalarına aktardığı zaman, olayın gerçekliğiyle alakasının kalmaması ne yazıktır ki ülkemizin trajikomik olaylarının başında gelebilir . Peki neden biz istediğimiz gibi anlamaya meyilliyiz ve ya neden gerçekleşen olayların bizim işimize gelmemesi çok derin bir soru olsa gerek. Hepimizin içinde sanırım bir edebiyatçı var ki olayları kurgulamakta üzerimize yoktur. Bu çok üzücü bir durum, herkes bunun farkında ve yapılmasının yanlış olduğu herkes tarafından bilindiği halde her olayda aynı döngünün yaşanması kaçınılmaz oluyor. Benim düşüncem ülkemizde herkesin her konu hakkında üstün bir bilgi birikimi olduğunu düşünmesi bu davranışın temelidir. Bunun kanıtıdır gerçek olaydan türemiş iki farklı olay başkaları tarafından ortaya tezler, kanıtlar konularak birbirlerini ikna etmeye çalışmasındandır. Sizin hakkınızda olmayan şeylerin konuşulduğunu düşünsek belki Gara’yı biraz daha iyi anlamış oluruz. Savaştan önce yok diyecek kadar halk tarafından sevilmeme köyünüzden uzun bir süre uzaklaşmanıza neden oluyor. Daha sonra köyünüze tekrar döndüğünüzde herkes size bir hayaletmişsiniz gibi bakıyor ve gelişinize bir türlü inanamıyorlar. Arkanızdan konuşulan hikayelerin kendi anlattıkları gibi doğru çıkması için sizi köyden kovuyorlar. Sizin gerçekte olanları anlatmak isteğiniz ise canınızın alınması için güzel bir sebep oluyor. Yaşasın Kavuniçi, bir milletvekilinin kız isterken kızın verilme sürecinde bürokratın geleceğine göre şekillenmesi beni güldürmenin yanı sıra hüzünlendirdi de. Artık bizim ülkemizde insanlar evlendirilirken bile kocasının geleceğine, durumu iyiyse bile daha da iyi olup olamayacağına göre evlendirilmektedir. Kızlarını veren babalar kendi eşlerini isterlerken aynı duruma düşselerdi nasıl hissederlerdi acaba. Konuşmasına, eğitimine, aile yapısına göre değil de nerde çalıştığına, cebindeki kabarıklığa, gelecekte nerelerde olabileceği düşüncesine göre eş verilseydi kızlarını bu şekilde evlendirmeye çalışan babalar nasıl hissederdi acaba. Ülkemizde eğitimin ne kadar küçümsendiği de bu tarz olaylar sayesinde tüm gerçekliğiyle gözümüzün önüne serilmiş oluyor. Veya farklı açıdan bakacak olursak aklı başında kızlarımızın sevdikleri, mutlu olacakları adam yerine sırf cebinde çok parası var diye ailesinin evlendirmeye zorladığı ve kızlarımızın hayat boyu mutsuz kaldıklarını hiç düşünmüyor muyuz? Aziz Nesin’de görmesek bu olayları farkına varır mıydık acaba ya da durumun farkındayız da elimiz kolumuz mu bağlı. Konuşmaya gelince herkes doğrucu, özgür, çağdaş ama olayın gerçekleşmesi sürecinde bu hislerimiz bir anda kayboluyor. Oturup çocuklarımıza eğitim önemli diye başlarında nöbet tutmamız kolay ancak bu tarz olaylarda asıl eğitime çocukların asıl eğitimcilerinin: annelerinin, babalarının ihtiyaç duyduğu gün gibi ortada maalesef. Ne zaman bu durumun farkına varacağımızı benim gibi kaç kişi merak ediyordur acaba. Abidin Dedekargınoğlu 21302505 22.12.14 Başak Berna Cordan Section:020 Yüzyıllık Yalnızlık Zamanın Anda İzleri 1982 Nobel Edebiyat Ödüllü, Kolombiyalı yazar Gabriel García Márquez' in 1967 yılında Meksika'ya ilk gidişinde yazdığı başyapıtı. Yazar çocukluğunun geçtiği Aracataca'yı Macondo adıyla fantastik bir kurguyla sunmuştur ve amacını "çocukluk günlerini sanatsal bir dille ardında bırakmak" olarak açıklamıştır. Kitap büyülü gerçekliğin en önemli eserlerindendir Zamanımız giderek daralıyor, zaman belirli bir döngüde kaybolarak geçiyor, asla bir gerçeği yansıtmayarak. Varlığın temeline dayandırdığımızda birçok değişken görürüz, temellendirmek yanlış bir durumdur, çünkü bir olguyu temellendirmek, onu kökleştirmek demektir, bu da zamanın değişme kuralına aykırıdır. Canlılar ve özellikle insan, bir kuş misali Cordan 2 yaşar hayatı, geldiği ve gittiği hep dar zamanda kısılır. Zaman döngüsel bir formdan çok, bence daha üst bir metadır. Tüm yaşananları, yaşanmışlıkları, varı ve yok olanı sadece zaman kavramına sıkıştırmak, imkânsız bir döngü gibi geliyor bana… Edebi anlamda da bu kavram üzerinde durulmuştur, felsefi anlamda da… Fakat belki de hiçbiri aslında istenilen ya da istedikleri betimlemeyi yapamamış, zamanı somutlaştıramamıştır. Akıp giderken zaman, sıradanlaşan, kalıplara sıkışan hayatlarımızın ne kadar farkına varabildiğimizi düşündükçe zamanın zihnimizde hatırlanmayan bir kavram olduğunu düşünüyorum, belki de zaman, bize akıp gittiğini fark ettirmeyecek kadar hızlı ve kavramsaldır. Dönüp duran, geçip giden, akan fakat bizim ya da herhangi hiçbir varlığın ilerlemesine engel olamadığı, çok boyutlu bir kavram olan zaman aslında varlığı bizlere sunan, gerektiğinde bizlere en kötüyü ve en iyiyi yaşatan andır. Zaman, aslında bir andan ibarettir, çünkü her şey zamanın içinde tek bir ana dayalı olarak, hızlı hızlı, kontrol etme yetisinden uzak olarak gerçekleşir. Düşündüğümüz zaman, bunu hayatımıza uyarlayalım. İnsanlar, hayatlarını kontrol edebilme konusunda çok yönlüdürler, etkide kaldıkça bunu beceremezler, kendin olmak, kararı verebilmek bir insan için olmazsa olmazdı eğer amaç zamanın içinde kaybolan hayatları kontrol edebilmekse. İnsanlar her geçen gün kendilerini tarihin tozlu sayfalarına eklerken, icraatlarıyla ya da söylemeleriyle, gerçeklerde kaybolurlar. Kurulan zaman ve ona karşı üretilen tez ve antitezler, insanlığın çoğu sözüne konu olmuş, nice yazısında yer bulmuştur. Hayatlarını yaşarken, bir yandan da sorgulayarak zamanı anlamaya çalışmış, boyutları olduğunu anlamış ve hayatın sadece görünen yüzenden arınabilmişler. Niceleri, en büyükleri anlamlandırmaya çalışmış, romantizm, sevgi ve nefret gibi duygularla harmanlayarak bir anlam bulmaya çalıştı fakat hikâyenin sonu hiç gelmedi. Dönüp baktığımda, anlam aramıyorum sadece davranış arıyorum zamanda. Sevgiyi zaman içinde düşündüğümüzde, şahsi kanaatim en güzel sevgi hissettiğiniz zamandır, o his zamanın bütün boyutlarına, anlarına sıkıştırılabilmelidir benim için… Hiçbir şey, çok değer verdiğiniz birine, sarılırken ama gerçekten tüm benliğinizle ve sevginizle sarılırken hissettiğiniz mutluluğu veremez, en azından bu his değerlerle ölçülemez. Sevginin zamanda anlık en saf, en güzel olduğu biçimdir o an. Anın kötülükleri de vardır elbette; sevgi verdiği kadar üzüntü de verir, bu durumda zamana sıkışıp kalmak isteği çok fazlalaşabilir, duygular zamanın içindedir, bizde değil. Yaşayan bizizdir fakat bize onları an getirir, an şekillendirir. Zaman düşünüldüğü kadar basit değildir, kimi zaman hayatın kendisidir, çünkü çok zaman zamanın durması dilenir. Hissiyatta zaman an temellidir, geniş değil dar bir açıdan temellenmiştir, hissiyat ana dayanır, olaylar anlıktır ve anlık hareket gerektirir. Kararlarda ve davranışlarda zaman kısa bir süreçtir, kuş gibidir yani; uçar, bir oraya, bir diğer tarafa, özgürce… Bağlı olduğu sınırların farkında değildir sadece, sınırlar soyuttur ve görünmez oturtulmuştur, aslında zaman özgürlüğümüzü alan yegâne olgudur. Zaman kısıtlar çünkü zaman insanlığa yaranamaz, insan daima şikâyet eder zamandan ya da zamanın içini doldurduğu olgudan. Küçükken büyümeye özenen insan, büyüyünce geçmişini özler, zaman asla yaranamaz ve zamandan sürekli yakınıldığı için zaman asla insanları özgür bırakmaz. Zaman aslında andır, zamanın içindeymiş gibi gözüken an zamanın temelini oluşturur, zaman uzun vadede vardır, an tek bir saniye, anlar birikerek zamana gider, geldiğinde sonuç oluşur. Yani, ortaya bir tez çıkar, çok anlamlı, çok boyutlu ama fark etmeden ve istemeden bizi içine alıp, sıkıştıran ve özgürlüğümüzü yok sayan bir zaman kavramı. Cordan 3 Kaynak: http://tr.wikipedia.org/wiki/Y%C3%BCzy%C4%B1ll%C4%B1k_Yaln%C4%B1zl%C4%B1k Sele n KÜRKÇÜOĞLU 1 1 Hep Beraber Daha İyiye, Daha Güzele Sanatı her zaman çok sevmişimdir. Her bir sanatçıda, her bir renkte, her bir sözde ya da her bir notada kendimden bir parça bulmuşumdur. Geçtiğimiz hafta sonu kendi istediklerinin bu olmadığını bildiğimi bile bile, sadece etraftaki gözlerin taciz edici ve kınayıcı bakışlarına maruz kalmayayım diye eteğimin boyunu uzattı anne ve babam. Sonrasında arkadaşlarının çay partisine giderken elime aldığım sanat dergisinde gördüm Frido Kahlo’nun “Kırık Sütun” tablosunu. Tam da o anki duygularımı özetliyordu, vücuduma saplanmış yüzlerce çivi, vücudumu çepeçevre sarmış kemerler ve vücudumun tam da ortasından geçen taş bir sütun... Bedenen ve ruhen verdiğim, verdiğimiz mücadeleyi anlatıyordu bu kare, tüm kadınlar olarak. Düşündüm, kültürel ve ekonomik açıdan oldukça rahat ve refah seviyesi yüksek bir hayatım olmuştu. Ailem çoğu zaman hiçbir şeyime karışmamış, sorumluluklarımın bilincinde ve olup biteni farkında olan bir birey olarak bana güvenmişlerdi. Ama o gün eteğimi uzatmışlardı. O gün “O etek çok kısa.” diyen ses babamın sesi miydi, yoksa toplumun onlara zorla söylettiği bir cümle miydi? Bu soruya cevap ararken düşündüm, belki toplum 1 Kahlo, Frido. Kırık Sütun. 1944 Sele n KÜRKÇÜOĞLU benim anne ve babama bile söyletmişti bu cümleyi, ama bunu duyanların söylenenleri olduğu gibi yapmasına daha fazla sessiz kalmayacaktım. Nereden başlasam bilemiyorum. Kadının toplumda bir eşya gibi görülmesinden mi, her özgürlüğünün sınırlandırılmasından mı, yoksa yaşamdan soyutlanmaya çalışılmasından mı? Ergenliğe girdiğimiz andan beri şekillenen kalçalarımızı, büyüyen göğüslerimizi “Ayıptır.” diye kapatmaya çalışmamız bir yana dursun, sünnetini dünya aleme duyuran erkeklerin yanında yine “Ayıptır.” diye köşe bucak saklanıyor regl sancımız. On beşimizde evlendirilip, evlenmeyince başımıza kaldı olarak nitelendirilen biz, tecavüz edenden hamile kalınca bebeğini doğurmaya zorlanan ya da daha kötüsü onunla birlikte öldürülen kadınlarız. Bir başka bedene izinsiz el sürme hakkını kendinde görenlerle dolu bu memlekette, dekolte giymeyi, dövme yaptırmayı, dudaklarını kırmızıya boyamayı ya da gece geç saatte tek başına dışarıda olmayı tecavüzü kaçınılmaz kılmak olarak görenler, kadınların da suçlu olduğunu söylerler. Çünkü bir erkek aynılarını istediği gibi yaparken kimse ona nereye gittiğini bile sormaz. E hâliyle kadın da susar tabii. Susmasa, haykırışını hangi yozlaşmamış kafa, hangi vicdanlı insan duyardı peki? Dünyaya yanlış cinsiyetle geldiğimizi düşünür bazılarımız, her güne, her uzvuna lanet eder. Oysaki lanet edilmesi gereken şey kötü kader değil, sığ insanlardır. Bir de koca bulursak vay halimize. Gelinlikle çıkan bir daha ancak kefenle dönebilir baba evine. Değer bilmez ellerde hırpalanır, bir busenin ışıldatması gereken yanaklarımızda tokat izleriyle dolaşırız. Fiziksel acıdan çok yürekten aldığımız acıları çoğu zaman toplumdan dışlanmamak adına ifade bile edemeyiz. Çoğumuzun gün boyu sırtı koltuk yüzü görmez, saçları süpürge yine de akşam işten gelen kocası kadar yorgun olmayı hak etmez. Kadının işi budur çünkü, yorulmak, ölene kadar çalışmak, evi çekip çevirmek, belki işe gitmek, çocuklara bakmak ama en önemlisi de bunu asla karşısındakine yansıtmamak. Bir de dayak yersek üstüne, üstelik yemek tuzsuz olmuş diye, kim sesini çıkarabilir ki buna? Çünkü aile içine karışmaz kimse, kutsaldır aile. Dayak yemezsek de azar yer, laf işitir, aşağılanırız ama ne önemi var. Ama olur da bir gün sesimizi çıkarır, “Bu ay az para kazandın.” ya da “Dolap kapağı kaç gündür kırık.” dersek yüzümüz gözümüz dağılır. Erkeklerimizin kendine yediremediği bu lafların cezası da susturulmamızdır. Sele n KÜRKÇÜOĞLU Kadın ve erkek eşit yaratılmıştır ancak toplum buna izin vermemiştir yüzyıllardır. Erkeğe ‘evin reisi’ gibi görevler yüklenirken kadına bir sıfat bile yakıştırılmamıştır. Erkek eve para getirince satın alabilir kadını tabii; çünkü kadın mutfakta aşçı, evde temizlikçi, dışarıda da hanımefendidir. Toplumsal duyarlılığın birden nüksettiği bir elin parmağını geçmeyecek zamanlar dışında kadın cinayetlerini, tecavüzlerini, kadına şiddeti azaltmak için ne kadar mücadele edildi peki? “O saatte eve tek başına dönemezsin” demek yerine bu durumu değiştirmek için kim harekete geçti? Kadınlar güçlüdür aslında, zeki yaratılmışlardır, sezgileri kuvvetlidir. Kadınlar hoşgörülüdür, kararlıdır, fırsat ve destek verilse dünyayı değiştirebilirler. Maviden uçsuz bucaksız bir gökyüzü, yeşilden içinde kaybolacağınız bir orman yaratabilirler. Yüreğinden geçen her şeyi sunabilecek canlılıktadır çünkü kadınlar. Ancak baskılanmışlardır erkekler ve bazen de hemcinsleri tarafından. Şimdi ise yapmamız gereken bıkmadan, usanmadan, cesurca yürümektir sokaklarda, medeniyet yolunda. Tüm çarpık düşüncelere ve kara zihinlere rağmen savaşmalıyız özgürlüğümüz için, kızlarımızın gelecekleri için, yıllarca ezilmiş tüm kadınlar için, kadınlık için. Sırf cinsiyetimiz yüzünden hayata 1-0 yenik başlamaya göz yummamalıyız asla. Kendi potansiyelimizi keşfetmeli, gücümüzün, benliğimizin farkına varmalıyız. Eğitmeliyiz birbirimizi bu yolda; hep beraber daha iyiye, daha güzele yürümek için. Emeğimize, bedenimize, kimliğimize sağlık! Sina Kıratlı21603406Büyük Arayamayışİnsanoğlunun daima bir arayışta olması şaşırılacak bir gerçek değil. Doğamız gereği bunu yapıyoruz ancak bu arayışlarda artık belirli bir noktayı geçtiğimizi kabul etmemiz gerekiyor. İlgimizi çeken dünyada kimse su ve yemek aramıyor ancak ölümsüzlük gibi çılgın hayallerin de unutulduğunu görüyoruz. Yinede yöneldiğimiz şeyler bizi birbirimizden oldukça ayrıştırıyor. Klişelerden haz etmeyen bir insan olmama karşın insanların günümüzdeki arayışlarını genel olarak gruplamak isterim. Bu arayışları yaşlara göre gruplandırırken klişelere çalım atmak en doğrusu olacaktır.Dünya Başkentleri olarak gruplandırabileceğimiz birkaç şehir, insanları gruplamak için turnusol görevi görmektedir. Geçtiğimiz günlerde ziyaret etme imkanı bulduğum Roma kenti de buna örnek olabilir. Şehir oldukça eski öte yandan geçmişe ilgi duymamanız durumunda geçirdiğiniz zaman sizin için zul gelebilir. Ancak aradığınız hissiyat Sezar ile aynı bağın şarabını içip aynı meydanda yürümek ise tam yerindesiniz. İnsanların arayışlarındaki farklılığı burada hissettim çünkü genç insan sayısı oldukça azdı. Acaba insanlar medeniyetin kaynağını ya da nereden geldiğimizi geç yaşta mı merak ediyor? Bu yaş duruma getirilebilecek en ilginç örnek de muhtemelen bulunduğum yerin binlerce kilometre ötesinde yer alan ülkemizin yaşlıları olacaktır. Yine belki bir klişe olacak ama ülkemiz yaşlılarının, geçmişe bir sünger çekip son yıllarını dini ibadetlere ayırdığı iddia edilir. Henüz rastlamadım ama yılların çapkınının bir günde değiştiğini görmek oldukça ilginç olacaktır. İlginç ya da değil bu durum gözümüzün önünde yaşanıyor ve adeta bir yaşlı kültürü olmuş durumda. Zaten alışılageldik düzende yalnızca yaşını almış insanların Hacı sıfatına sahip olduğunu görüyorum. Öte yandan yaş almanın insanın arzularını değiştireceğini tabiki kabul ediyorum ancak bunun büyük bir grupta olduğunu görmek beni şaşırtıyor. Hele bu daima arayışta olma dünyasının bir de pazarlama boyutu var ki sormayın! Hayatımıza ilmek ilmek dokunan bu detayları görmek için gazetelere bakmak yeterli. Orta yaş grubuna hitap eden sayfalar, emlak ilanları ve araba görselleri ile dolu. Gençlerin ilgisini çekmek ise malumunuz zor. Onlar için sayfalarca spor ve alımlı insanların fotograﬂarı var. Toplumumuzun ve okuyucuların son baharında olan gruba geldiğimizde ise onlar için büyük puntolarla yazılmış, kaçınılmazın ilanı yer alıyor. Basını ve eğlenceyi takip ederken birileri hayattaki arayışımızı yönlendiriyormuş gibi gelmiyor değil. Otuz beş yaşındaki illa araba mı almak zorunda ? Hadi Avrupalıları geçtim, beğenmediğimiz Acem bile seksen yaşında doktorluk yapabiliyorken bizim mahalledeki dede niçin yaşadığı her anı son günü gibi yaşamak zorundaymış gibi hissetmeli?Biraz da gençlerden bahsetmek gerekirse oldukça içimiz kararabilir. Sınav temposu gibi klişeleşmiş bahaneleri çıkardığımızda dahi ne aradığını bilmeyen bir güruh kalıyor. Bizden iki önceki nesil yıkıcı bir Dünya Savaşı geçirdi. Dünyayı tamir ettiler. Anne babalarımız ise gezegeni daha yaşanabilir hale getirdi. Peki biz ne yapacağız? Rahata alışan nesil olarak bizden beklenen nihai hedef medeniyeti evrene taşımak. E bunu yapacak teknoloji yok ve üretmemiz mümkün durmuyor. İsviçre’de yaşayan bir arkadaşımın dediğine göre bu durum oradaki gençler için en büyük problemmiş. Herkes hedefsiz olduğundan kimse özellikle öğretmen, doktor ya da eğitimi uzun süren bir meslek edinmek istemiyormuş. Demekki yerinde sayan ve tembel olan tek millet biz değilmişiz. Amaçsız ve arayışsız yaşayan insanlar ve toplumlar hakkında söylenmiş oldukça fazla sayıda söz var ama elden bir şey gelmez çünkü bahsettiğim gibi imkanlarımız yok. Bu gidişle bizim arayışımız da boş adamlığı keşfetmek olacaktır.Hayatın bir döngü olduğunu hiçbir zaman kabullenmek istemedim ancak bu yazıda da detaylandırdığım gibi bazı unsurlar gerçekten kaçınılmaz oluyor. Bu unsurları kültürel ve çevresel unsurlar tabiki etkiliyor etkilemesine ancak bozulmayan mükemmel bir düzen olduğunu görüyoruz. Daima kaçınmak istiyoruz ama aslında hayat ya da kader dediğimiz süre baştan aşağı bir klişe.Kaynaklar:"Roma Forumu (Foro Romano)." Gezip Gördüm. N.p., 23 Feb. 2017. Web. 11 Mar. 2017.Sabah Neşesi! / Berkay BİÇERNehir'in gözkapakları güneşle olan kavgasında bir kez daha mağlup düşmüştü. Doğruldu aniden , tüm vucudunu titreten bir esneme yardımıyla. Uykusu tamamen dağılmıştı artık fakat gördüğü kabusun etkisinin bir süre daha devam edeceğini hissedebiliyordu. Elleriyle gözlerini ovuşturdu, azıcık da olsa inandırabilmek için kendini, gördüklerinin yalnızca bir kabus olduğuna. Geçmiş bir gölge gibi peşimde diye inledi içinde bir ses fakat Nehir'den başka ne duyan vardı onu ne de bilen. Karşısındaki duvarın beyazlığı gözlerini yakmaya başlamıştı artık, kalkmanın vakti geldi diye düşündü. Bir süre ayaklarıyla terliklerini aradıktan sonra nihayet ayağa kalkmıştı. Üstündeki paçavralara bir göz gezdirdi ama bunun üzerine düşünmek dahi istemiyordu. Yavaş adımlarla banyo kapısına kadar gelmişti bile. Kapı kolunun soğukluğu tüm bedenini titretti, bu en sevdiği duygulardan biriydi. Çünkü, soğuğun bedeninden çok ruhunu titrettiğini biliyordu. Kapı kolunu kavrayan elini aşağı doğru ittirdi ve banyoya doğru bir adım attı. Bu ne çirkin bir banyo diye düşündü istemsizce. Baktığı aynanın çirkinliği kendini iyi hissetmesine sebep oldu bir an için. Fakat bu duygu yerine acımaya bırakmaya çoktan hazırdı. Neyseki bu ani duygu değişimleri artık canını acıtmıyordu Nehir'den. Tüm hayatına küçük bir kız çocuğunun yön verdiğini kabulleneli epey olmuştu. Musluğu açtı ve suyun hareketini izledi bir süre, döne döne gidere doğru usulca yaklaşıyordu akan su, adeta dans ediyordu. Parmaklarını ovuşturdu, bir kez daha vucudunda soğuğu hissedeceği için heyecanlandı. Sağ elinin parmak ucuyla lavaboda dans eden suya katıldı, yuvarlaklar çizerek bir aşağüı bir yukarı hareket ettirdi parmağını. Bu kadarı hevesini almasına yetmişti, iki avcunu birleştirip suyla doldurdu ve tereddütsüz bir şekilde çelimsiz yüzüne çarptı avcundaki tüm suyu. Kalbinin hızlandığını hissedebiliyordu. Çökmüş yanaklarından süzülen damlalar göğsünün üzerine düşüyordu. Bir süre daha bekledi damlaları hissedebilmek için ve sonra yanındaki eskimiş havlu ile yüzüne sıkıca bastırdı, kendini boğmak istercesine. Alnını ve boynunu da iyice kuruladıktan sonra havluyu buruşmuş bir şekilde aldığı yere bıraktı. Tüm bu hazırlıklara rağmen yeni bir güne hazır olmadığını biliyordu, ne gücü ne de hevesi vardı dünün aynısı olan bir başka gün yaşamaya. Yorgun adımlarla çıktı banyodan, yatağına yaklaşırken aniden tüm vucudu kasıldı, arkasını dönüp koşar adımlarla banyoya girdi ve kapısını dahi kapatmadan bedenini klozetin üzerine bıraktı. Nefes nefese işinin bitmesini beklerken, yüzünde yersiz bir gülümseme belirmişti. Böyle bir şeyin aklından nasıl çıktığını düşünüyor, kendine gülüyordu, ve tabi ki yaşadığı rahatlamanın da bu gülüş de payı vardı. İşi bitince, indirdiği paçavraları toparladı ve sifona bastı. Aniden boşalan su gök gürlemesine benzer bir ses çıkararak odayı inletti, Nehir çoktan ellerini yıkayıp yatağını toplamaya koyulmuştu. Çarşafı bir kenarından tutup havalandırarak yatağın üzerine örttü düzgünce. Eliyle kırışmış yerleri düzledi, ardından yorganı da aynı şekilde yatağın üzerine serdi ve son olarak yastığı yerleştirdi. Gurur duyması gereken bir iş becermiş gibi hissediyordu yatağını toplayınca, fakat hemen sonra bu düşüncenin ne kadar zavallıca olduğunu düşünüp kendini cezalandırıyordu. Yatağın kenarındaki pencereye doğru bir adım atıp, pencerenin önündeki tülü çekti. Odasının manzarası midesini kaldırsa da her sabah buradan dışarı bakmayı alışkanlık haline getirmişti bile. Meraklı gözlerle dışarıyı süzdü bir süre fakat Nehir'i heyecanlandıracak en ufak bir değişim bile yoktu yine. Bu lanet hastanede, başka bir gezegende gibi hissediyordu. İnsanlardan umudunu keseli çok olmuştu ama artık kuşlar bile uğramaz olmuştu bu lanetli yere. Nehir'in içi yeniden karamsarlıkla dolmuştu. Dokunduğu her şey parçalanacak, baktığı her şey dağılacak gibi hissetti. Gözlerini kapadı, geçmişine dönmeyi ölesiye diledi. BİZİ NELER BEKLİYOR? An itibariyle yeryüzünde 8 milyara yakın insan yaşıyor. Bu sayı önümüzdeki 10 yıl içinde 10 milyara yaklaşacak. Bugün içinde bulunduğumuz şartlarda bile alarm veren Dünya nüfusumuz daha da arttığında bununla nasıl baş edecek tahmin etmek kolay değil. Şimdiden az hammaddeyle daha fazla besin üretmek, kolay yoldan enerjiye ulaşmak ve dayanıklı tohumlar üretmek için araştırmalar yürütülüyor. Endişelendirici olan şu ki bu çalışmaların gezegenimizdeki yaşamı sürdürmek için yeterli olup olmayacağı kesin değil. Peki size pek de etik olmayan ama bu nüfus sorununu kökünden çözecek alternatif ve kesin bir yol olduğunu söylesem? İçinizden “Etik olması ya da olmaması önemli mi milyonlarca belki milyarlarca insan kurtulacak.” diyorsunuzdur belki. Evet, kurtarılacak insan miktarı terazide etiklik tartışmalarına karşı ağırlığını ortaya koyabilir. Peki size bu kesin çözümün zekice bir bilimsel plan değil de, insan ırkının yarısını katletmek olduğunu söylesem? Dan Brown’un son kitaplarından olan Cehennem’ de bu konu ele alınıyor.2013 yazımı Cehennem’ de Dan Brown kitaplarında ismini duymaya alıştığımız Robert Langdon’ın, bir bilim adamının insan ırkını kurtarmak için nüfusun yarısını zehirleyerek vahşice öldürmek üzerine kurduğu planı engellemesi ve bu yolda yaşadıkları anlatılıyor. Bir anlığına bu senaryonun gerçek dünyada geçtiğini düşünün ve sonra da Robert Langdon’ ın başarısız olduğunu düşünün. İlk başta düşüncesi bile korkunç geliyor, farkındayım. Televizyonda ülkelerini koruyup, halklarının güvenliği sağlarken şehit düşen askerler için üzülürken 4 milyar masum insanın ölmesine nasıl göz yumabiliriz ki. Protestolar, gösteriler hatta olası savaşlar. Dünya içinden çıkması çok ama çok zor bir kaosa sürüklenirdi. Peki ya bu kaos gerekliyse? Ya bu katliam Dünya’nın ilerlediği hazin sona tek çözümse? Şu anda yeryüzünde milyarlarca insan açlık sınırının altında yaşıyor. Açlık sınırının üzerinde saydığımız milyonlarca insan ise doğru düzgün beslenemiyor bile. Çin’de milyonlarca insan 6-7 metrekarelik teneke evlerde hayatlarını sürdürmeye çalışıyor. Bazı koşullarda bu teneke evler lüks sayılabiliyor. Sadece Çin’de değil dünyanın her yerinde milyonlarca insan sokaklarda hayatta kalmaya çalışıyor. Nüfusumuz sadece 8 milyarken bu kadar sorunumuz varken bu kadar sorunumuz varken bir de 16 milyar olduğunu düşünsenize. Bildiğiniz üzere Dünya genişlemiyor, 16 milyar insan metrekareye düşen insan sayısının iki katına çıkması bu da hava kirliliğinin ve karbondioksit konsantrasyonunun zirvelere çıkması demek. Yemek, su veya temiz kıyafeti bırakın; oksijen bile bulamadığımızda ne yapacağız? Gördüğünüz gibi bu senaryolar iyileşmiyor aksine düşündükçe daha da kötüleşiyor. Bu veriler varken, kulağa korkunç gelen bu katliam fikri gittikçe daha akla yatmaya başlıyor, bazı insanların kafalarında gerçekleşiyor bile. Peki ya bu fikir gerçekten hayata geçerse ne olurdu? İnsan ırkı bu gidişle kaçınılmaz gibi gözüken sonundan kurtulmuş olabilirdi. Dünya üzerindeki 8 milyarın insanın yarısı zehirlenip ölmüş, ama kalan 4 milyar insanı ve onların çocuklarını, torunlarını ve hatta torunlarının çocuklarını bekleyen çok büyük bir tehlikeyi atlatmış olurdu. Bugünün ve yakın geleceğin şartlarında mümkün olmayan çözümler için zaman kazanılmış olur, 4 milyar insan feda edilerek 20-30 milyar insana bir gelecek hazırlanabilirdi. Bir an için bu planın tüm dünya devletleri ve halkları tarafından kabul edildiğini, planın her aşamasının detaylı bir şekilde düşünülüp en son aşamaya, seçim aşamasına gelindiğini düşünelim. Evet bir şey hariç her şey tamamdı, geriye kalan tek şey “kurban edilecek” 4 milyar insanı seçmekti. 8 milyar insan, yarısı yaşayacak yarısı insanlığın geleceği için feda edilecek; ama bu 4 milyar insandan oluşan grup nasıl belirlenecek? Genetik özellikler mi, yoksa zeka mı, belki kariyer, belki de zenginlik. Evet çok mantıklı, kapitalist düzenin üst tabakaları hayatta kalacak bu düzenin efendileri de iyice güçlenecek; Dünya’nın geleceği için takip edilebilecek daha parlak bir yol olamaz(!) Ne olursa olsun, seçim hiçbir şekilde adil olmayacak, yerin üstünde 4 milyar bırakırken ne yazık ki bir o kadarda yerin altında bırakılacak Farkındayım üzerinde düşünmesi bile çok zor. Suçlu, masum; siyahi, beyaz; zengin veya fakir. Ne olursa olsun bir insanın hayatını elinden almak gibi bir düşünce kafamızdan geçmemişken bile belki de buna boyun eğmek zorunda kalabileceğimiz düşüncesi hiç de normal değil. Ama ne yazık ki bu senaryo hiç de imkansız gelmiyor bana. Belki okurken benim sorunlu bir birey olduğumu da düşüneceksiniz ama emin olun biraz etraflıca düşününce bana hak verebilirsiniz. Ne yazık ki insanlık iyi bir yolda ilerlemiyor ve gelecekte neler olacağını bilmek çok zor. Sanırım elimizden gelen tek şey beklemek ve görmek. Kağan Gökçe 21702485 MİSAFİR Yerden metrelerce yüksekteyim, güneş gözümü alıyor daha önce hiç alışık olmadığım gibi. Adeta bir tüy gibi süzülüyoruz Londra’nın semalarında. Çok geçmeden içerisinde bulunduğum devasa ve bir o kadar da zarif metal kuşun piste ayaklarını koymasıyla başlıyor bir zamanlar üzerinde hiç güneş batmayan birleşik krallıktaki hikâyem… Uçaktan indiğim andan itibaren değişik bir atmosfer karşılıyor beni. İçime çekiyorum her seferinde daha önce hiç ayak basmadığım bu toprakların kokusunu. İndikten sonra vakit kaybetmeden ayrılıyorum hava alanından tren istasyonuna doğru. İki ay sürecek ve daha önce hiç cesaret edemediğim bir seyahate başlıyorum. Bu sefer farklı duygular hissediyorum tabi kendi içimde, tek başıma gelmiş olmamın verdiği heyecan ve merakla olması gerekenden belki de biraz daha yüksek bir sesle söylüyorum: -Bristol’e tek bir bilet lütfen! Her gezinin, tatilin veya başımızdan geçen uzun süreli bir olayın kendine özgü bir hikâyesi vardır aslında. Kimi zaman sıkıcı, kimi zamanda sizi peşine takıp götürebilecek kadar sürükleyici olan hayatımızdaki bu küçük kesitler oluşturur bizim hikâyemizi. Buralarda karşılaştığımız ve gördüğümüz her olay sayesinde adeta bir film şeridi gibi geçer yaşam öykümüz gözlerimizin önünden. Acısıyla veya tatlısıyla bir resim daha eklenir bu uzun film rulosuna. Ancak insanın yaşamında karşılaştığı ve yaşadığı bazı anlar vardır ki anlatmaya kelimeler, fotoğraflar veya film ruloları bile yetmez. Hayata dair artık daha emin adımlar atabileceğimiz veya tam bir U dönüşü yapabileceğimiz bir kilometre taşı gibidir bazı olaylar. Daha önce hiç görmediği bir yaşantıya, var olduğundan bile haberi olmadığı bir topluma birden bire alışmaya çalıştırır insanı… Bana göre de ancak böyle tarif edilebilirdi Bristol adındaki bir tarafında tarihin ve medeniyetin ayak izlerini bulunduran, diğer tarafında ise modern dünyanın en iyi yansımalarından birini sakinlerine yaşatan bu şehirdeki hikâyem. Yanlarına konuk olduğum aileden, tüm sakinlerine kadar bana adeta bir kültür şoku yaşamama neden olan, insanları oldukları gibi kabul etmeme ve biraz da onlara alışma duygusunu bana ilk kez yaşatabilen bir şehri nasıl hayatımda sıradan bir yere koyabilirdim ki? Dört tarafı yemyeşil bir bitki örtüsüyle sarılmış bu sevimli şehirde hayatımda ilk defa farklı bir kültürü ve medeniyeti tek başına yaşayarak deneyimleme fırsatım olmuştu. Farklı kültür ve medeniyet demişken, kendi içlerinde bile onlarca aksana ayrılıyordu kullandıkları o meşhur dil. İlk defa otobüse binerken bilet almak için dört kere aynı cümleyi tekrar ettiğimi hiç unutamıyorum. Bize okullarımızda öğretilen ingilizce çok uzaklardaydı orada. Daha önceki fanus misali yaşadığım dünya birkaç aylık da olsa artık çok uzaklardaydı. Daha önce hiç olmadığı gibi önyargılarımı yenmiş ve kendim olmayı öğrenmiştim geçirdiğim bu süre zarfında. Yaşadığım bu deneyim aslında dünyanın kendisinin etrafında dönmediğini anlatıyor insana. Daha önce hiç görmediği, bilmediği ve belki de bir daha ömrü boyunca yolunun düşmeyeceği bir yerde bile adeta sıfırdan bir serüven yaratıyor kişi tek başına. Bristol`ü keşfederken yanlış otobüse binip şehrin belkide en belalı mahallerinden birinde kayboluşum çok yerinde bir örnek olarak verilebilir bu yargıya. Hepsi şeker gibi pembe, mavi ve beyaza boyanmış olan sevimli iki katlı otobüslerin olduğu bir şehirde inanın bu hiç de zor değil... Önce oto-stop çekip sonrasında ise taksiciye haritayı gösterip ancak kaldığım evi tarif etmek hayatım boyunca kesinlikle güzel bir anı olarak kalacak aklımda. İşte böylece yılların verdiği yıpranmışlıktan ve rutin hayat biçiminden uzakta, insanların size uygun gördüğü yerde değil, kendi olmak istediğiniz yerde buluyorsunuz kendinizi. Misafirin daha önceden beri olduğunu değil, istediğini veya o anda birden başına geleni yaşadığı bir hayata dönüşüyor Dünya. Tek başına yetebilmenin verdiği özgürlük ve özgüven ile yepyeni bir karakter doğuyor bireyin içerisinde. Sanki en başındaymış ve hiç bitmeyecek gibi yeni bir sayfa açılıyor insanın hayatında Ancak her güzel şeyin de bir sonu olduğu gibi bu kendime vermiş olduğum uzun aranın da bir sonu olmak zorundaydı tabi ki… Bristol’den ayrılırken, Londra`ya olan trenimi sadece birkaç dakika ile yakalamam ile birlikte içimde bir burulmadı değil ama artık bende geldiğim gibi dönmediğime dair çok kuvvetli bir his vardı. Artık hayata daha farklı bir pencereden bakabiliyor, içerisinde bulunduğum düzene daha olumlu bir şekilde bakabiliyordum. Bir yabancı olarak gittiğim bu eşsiz şehirden geldiğim yere bir ‘ Dünya Misafiri’ olarak emin ve güçlü bir şekilde dönüyorum diyordum kendi kendime… Tolga Tamuroğlu Kaynakça: Tüm olay örgüsü ve gezi içeriği kendime aittir 1.Resim: http://bestofbristol.co/wp-content/uploads/2015/04/22.png 2.Resim: http://freeimagez.com/man-sitting-in-high-place-and-watching-city-view/ Hasan Furkan Dursun Tutku Nedir? Bu hayatta hepimizin bazı tutkuları yani hayatta başarmak istedikleri şeyler vardır. Kimimiz kariyerine tutkuyla bağlı olur kimimiz ise sevdiği insanlara tutkuyla bağlı olarak onların menfaatleri doğrultusunda çaba harcar, bu şekilde tutku duyulan pek çok şey vardır hayatımızda... Ama bazılarımız bu tutkularına kendilerini çok fazla kaptırarak etik ve ahlaki değerlerin hepsini bir kenara bırakır ve tutkularının peşinden koşar. İşte yönetmenliğini Lexi Alexander’ın üstlendiği İngiliz yapımı Yeşil Sokak Holiganları filminde tuttukları takıma çok büyük bir tutkuyla bağlı olan bir taraftar grubunun içine giren bir gencin yaşadıkları anlatılıyor. Bu filmde; Amerika’nın en iyi üniversitelerinden biri olan Harvard’dan atılan Matt isimli bir genç, kocasıyla birlikte yaşayan ablasının yanına yerleşmek üzere İngiltere’ye geliyor. İngiltere’ye gelir gelmez kendini bir taraftar kavgası içinde bulan Matt daha sonra ortama ayak uydurmaya başlıyor ve o bölgenin futbol takımlarından birinin çok sıkı bir taraftarı oluyor. Aslında bu noktada taraftar kelimesi biraz yumuşak kalıyor, Matt için holigan tabiri biraz daha uyuyor. Her maç öncesi rakip takım taraftarlarıyla şiddetli kavgalar içine giren bu taraftar grubunun hareketleri bizlere çok vahşice ve çağ dışı gelebilir ama o insanlara bu konu sorulduğu zaman cevapları şu şekilde oluyor; tutkuyla bağlandığımız ve hayatımızı adadığımız takımımız için kavga etmeyeceksek ne için kavga edeceğiz? Filmde bu repliği duyduğum zaman aklıma şu soru takıldı: “Sadece taraftarlık meselesinde değil hayatın tüm alanlarında insanları harekete geçiren tutku nedir?” Bana göre tutku, istemenin bir sonraki aşamasıdır çünkü günlük hayatta istediğimiz bir şey olmayınca ondan çok kolay bir şekilde vazgeçebiliriz ama tutku öyle değildir. Bir şeye tutkuyla bağlandığınızda veya istediğinizde ondan kopamazsınız ve asla vazgeçemezsiniz. Yeşil Sokak Holiganları filminde de görüldüğü gibi bir şeye tutkuyla bağlandığınız zaman kendinizce o şeyin iyiliği için elinizden gelen her şeyi yaparsınız, buna ahlak dışı davranışlar da dâhil olabilir. Peki, tutkuyla bağlandığı bir şey için ahlak kurallarının dışında çıkan bir insanı suçlayabilir miyiz? Pek çoğumuzun cevabı: “Kanun ne derse odur olacaktır”. Ama ben insan içgüdülerinin olduğu yerde kanundur uygulanır geçilir denilmesini savunmuyorum, tabii ki bir kişiye veya mala verilen zararın cezasız kalmaması gerekir. Ama tutkuları doğrultusunda suç işlemeyi bile göze alan insanlara karşı gizliden bir hayranlık duyduğumu itiraf etmek gerekir ve bu insanların tutkularıyla alakalı davranışlarının pek çok açıdan incelenmesi gerektiğini düşünüyorum. Örneklerle konuyu zenginleştirmek gerekirse; ailesine tutkuyla bağlı olan bir insan onları korumak için bir suç işleyebilir hatta kendi hayatını dahi tehlikeye atabilir. Bence bu olay öyle üstünde durulmadan geçilecek bir konu değildir çünkü bu şekilde sınırları aşmayı göze alan bir insan bizlere inandığı ve tutkuyla bağlı olduğu şeyin kendince ne kadar yüce olduğunu gösteriyor. Madalyonun diğer yüzünde ise saçma sapan tutkuları yüzünden çevresindeki insanları düşüncesizce tehlikeye atan ve bu konuda sınır taşımayan insanlar da vardır. Bu şekilde hareketlerde bulunan insanlar kendi tutkularını kutsal olarak kabul edebilir ama bunların yaptığı aşırılıktan başka bir şey değildir. Mesela dini inancını alet ederek insanlara karşı rastgele terör eylemleri düzenleyen insanların yaptıkları hareketler sadece toplumun zararı için yapılan şeylerdir. Şimdi elimizde iki örnek var: Bir yanda ailesi için çizgiyi aşan bir insan, diğer yanda ise dini için pek çok insanın canına kıyan alçak bir terör zanlısı. Bazılarımız bu iki örneği birbiriyle eş göstererek terör saldırılarını haklı çıkarmaya çalışabilir. Benim bu konuda ise görüşüm şöyledir; ailesini savunan adam ailesinin güvenliği için hak eden bir insanın canını almıştır veya başka bir hukuksuz iş yapmıştır, ama diğer taraftaki terörist diğer insanlar için bir şey ifade etmeyen dinini savunmak amacıyla insanların canını almıştır ve bir anlamda tutkularının kölesi olmuştur. İşte tutkularımız doğrultusunda hareket etmek bizim için çok önemlidir ama tutkularımızın kölesi olarak aptalca sebeplerden dolayı çevremize ve kendimize zarar vermemeliyiz. Bütün bu örnekler ve ayrıntılar arasında bana göre tutku, insanın kendisini kaybetmeden bir amaç için uğraşması demektir. Sonuç olarak ben tutkunun hayatımızın vazgeçilmez bir parçası olduğunu, bize yaşadığımız hissettiren bir kavram olduğunu düşünüyorum. Ama tutkularımızın peşinden koşarken o tutkuların bizlere neler kazandırdığınız sorgulayıcı bir şekilde gözden geçirmeliyiz ve ona göre hareket etmeliyiz, aksi halde tutkularımız bizi yaşama bağlamaktan çok bizleri yaşadığımız hayattan koparırlar. Sena Beril Toprak 21502931 MODERN İNSANIN ÇIRPINIŞLARI Bazen her şeyi bırakıp gitmek istediniz mi? Ya da birileri tarafından elinizin kolunuzun bağlanmış olduğunu hissettiğiniz oldu mu? Fark ettiniz mi hiç kaçamadığınızı ne kadar çırpınsanız da bu sizi çevreleyen ve aslında bir parçası olduğunuz düzenden? Başarıyla okulunu tamamla, yüksek maaş alabileceğin bir iş bul, evlen, ev al, araba al, çocuk yap… Fark ettiyseniz bu durum modern dünyada yaşayan herkesin problemi. Aslında bazılarımız için problem değil çünkü sorgulamıyoruz, bize ne verildiyse kabul ediyoruz. Bazılarımız bilse bile kabul ediyor bu döngüyü. Neden mi? Çünkü para kazanıyor ya sonucunda, ya da güzel bir arabası var. Bunlar güç göstergesi maalesef. Paran varsa güçlüsün. Güçlü olmak için kendini bile kaybedebilirsin çünkü dünya bir yarış. Monotonlaştığının, kendini kaybettiğinin farkında bile değilsin. ‘Siz’ öznesiyle konuştuğuma bakmayın, ben de bu yarışa girmek üzere olanlardan biriydim. Ne mi benim fikrimi değiştirdi? Uslubuyla seyirciyi rahatsız eden Michael Haneke’nin, izledikten sonra suratınızda tokat yemişsiniz etkisi bırakan Yedinci Kıta adlı filmi. Filmin ilk kısmında karakterler yukarıda bahsettiğim gibi sistemin kölesi olmuşlar. Bu beni o kadar çok etkiledi ki, hepimizin yavaş yavaş dönüşmeye başladığı o duyarsız insanı gördüm. Sabah işe ya da okula gidiyoruz, akşam oturup televizyon izliyoruz. Kazandığımız parayla ise yiyecek, mobilya ya da giysi alıyoruz. Kullanıp yenilerini alıyoruz. Tek derdimiz para kazanmak ve tüketmek. Sistem yüzünden mutsuzuz ama bir şeyler satın alarak mutlu olabileceğimizi düşünüyoruz. Sosyal ilişkilerden yoksunuz, çünkü mahkum olduğumuz o aptal kutumuz var düşünmemizi engelleyen. Düşünmemizi istemiyorlar, düşünürsek farkına varacağız çünkü bu lanet düzenin… Sıradan, sıradan ve sıradan. Filmde dikkatimi çeken bir nokta ise çocuklarına karşı bakış açıları ve tutumları. Çocuklarının sadece temel ihtiyaçlarını karşılıyorlar. Anne bazen kızına onu çok sevdiğini söylüyor ama bunu gösterme biçimi sadece kızına kahvaltılık mısır gevreği hazırlamaktan ibaret... Kötü zamanlarda bile insanı neşelendiren çocuklar bile insanı bu sistemde mutlu edemez hale gelir olmuş. Ama bunu sorumlusu biziz. Aslında beni en çok etkileyen kısım ise filmin ikinci yarısı oldu. Her şeyi ama her şeyi yok ediyorlar, kendileri de dahil olmak üzere. O sırada siz de rahatsız oluyorsunuz ama bir bakıma hafifliyorsunuz. Aslında düşündüm de ben de sahip olduğum şeyleri yok edemesem bile -o kadar cesur değilim- azaltsam, o kadar mutlu olurum ki… Eşyalarımın yükünden kendimi kaybetmişim de farkında değilmişim. Bir şekilde elde ettiğim şeylerin kölesi olmuşum aslında. Ve bu böyle süregelip gidecekmiş farkında olmasam. Üzerime başkaları tarafından yüklenen başarı ve iş sahibi olma beklentisi yavaş yavaş çürütmeye başlamış beni. Maddi şeylere bağlanmaya başlamış hayatım. Mutluluğu yanlış yerlerde aramak derler ya, işte ben onu ileride meslek sahibi olarak, para kazanarak, beğendiğim ev ve arabayı alarak gerçekleştireceğimi sanmışım. Kendimi güçlü ve özgür zannedişimin parayla doğru oranlı olduğunu düşünüyormuşum. Halbuki o kadar büyük bir yanılgı içerisindeymişim ki Haneke bana bunları gösterene kadar, kendi küçük monoton dünyamda kendimi kandırmaya devam edecekmişim. Belki ben de filmdeki karakterler gibi dayanamayacaktım bu yüke bir süre ilerki hayatımda. Aslında o kadar zor ki karşı gelmek tek başına böyle bir şeye. Güç aslında para değil, bu duruma karşı gelebilmek. Kısacası bize bahşedilen bu küçük dünyada insanın uğruna kötülükler işlediği kağıt parçasından ve üzerime binmiş olan beklentilerden çok daha değerli ve önemli olduğumu fark ettim. Şu saatten sonra kimse beni o sistemin bir parçası yapamayacak çünkü izin vermeyeceğim buna. Özgür olacağım ben, yıkıp dökmeye gerek kalmadan hiçbir şeyi. Tek tip olmayacağım, her gün 8.00 - 17.00 çalışmayacağım ben. Paraya sahip olmak için her şeyi gözardı etmekse eğer güçlü olmak, ben güçlü biri olmayacağım. Tek yapacağım şey ise kendimi gerçekleştirmek olacak. KARDEŞLİK VE BENCİLLİK ARASINDAKİ İLİŞKİ Kardeş nedir? Senden küçük ise evde sürekli senden yardım isteyen bir minik, senden büyük ise sürekli işlerini görmek zorunda olduğun senden bir parça. Karındaş, aynı rahmi farklı zamanlarda paylaştığın bir yoldaş, aynı genleri (farklı kodlar halinde yazılmış olsa da) taşıdığın kişi. Evde her zaman canın sıkıldığında uğraşabileceğin biri. Annenden ilgi beklediğinde onu şikayet edip kendini acındırabileceğin bir küçük sen. Yukarıda tanımlamaya çalıştığım kardeş kelimesi herkes için farklı bir şey ifade edebilir. Tüm insanlık kardeşi ile iyi anlaşamayabilir ama bu yazı tüm insanlığa yazılmadığı için ben size birazcık kendi kardeşimden bahsetmek istiyorum. Kendisinin adı Özgün ve bu sene 13 yaşına girecek. Sürekli evde bir kapışma içinde olsak da bu kapışmanın bize neler kazandırdığını yazımın ilerleyen kısımlarında anlatacağım. Tüm kapışmalarınıza rağmen kardeşinin olmasını kendin mi istedin diye soracak olursanız cevabım: evet. Henüz 5 yaşında iken anaokulu sınıfımdaki herkesin bir kardeşi olduğu için her gün eve gelip kardeş istiyorum diye ağlıyormuşum. Tabi bu olay daha sonraları aile içinde bir dalga konusu olmuştu. Tüm aile, “Madem kıskanacaktın neden bu kadar çok istedin onu?”, diye başıma üşüşüyordu oysaki tabi ki kıskanacaktım çünkü ben de çocuktum. Yetişkinler bazen çocuklardan çok şey bekliyor, öyle değil mi? Yetişkinlerin çocuklardan beklentilerinin arasında sosyal yetenek de bulunuyor. Bana sorarsanız, bir veya birden çok kardeşe sahip olanların sosyal yeteneklerinin kardeşi olmayanlara göre daha yüksek olduğunu söyleyebilirim. Bunun nedeni kardeşlerin genelde aynı ortamda oldukları için çekişme içinde olmalarıdır (tıpkı Özgün ve benim sürekli kapışmamız gibi). Bu çekişme onlardaki kıskançlık duygusunu tetikler ancak bir süre sonra bu duygudan vazgeçip “paylaşmayı” öğrenirler. Kendi hayatımdan bir örnek vermek gerekirse, eğer kardeşim olmasaydı annemi, babamı, oyuncaklarımı, bilgisayarımı ve daha birçok şeyi paylaşmam gerekmeyecekti. Her şeye sadece ben sahip olacağım için etrafıma yeni insanlar geldiğinde, doğal olarak her şeyin yine sadece bana ait olmasını isteyecektim ve bu durum benim bencil olmama neden olacaktı. Paylaşım, insani ilişkilerin temel kavramlarından biridir. Günlük hayatta sürekli somut veya soyut paylaşımlar içinde oluruz. Paylaşmayı sevmeyen yani bencil insanlarla arkadaşlık ettiğimizde ise bu paylaşımlar çekilmez ve zor bir hal alabilir. Bu insanların kardeşi olmama olasılığı daha yüksektir.
almışken nasıl korkabilirdim ki? Sonra buna da bir bahane bulmaya çalışırken, bir anda durdurdum kendimi. Hemen ardından yepyeni bir soru geldi aklıma: “Acaba sadece ben mi otomatik yaşamaya başlamıştım hayatımı?” diye. Çevremde gördüğüm herkes de en az benim kadar otomatik olarak yaşıyordu sanki hayatını. Hayretle fark ettiğim asıl şey ise insanların bunu çoktan fark etmiş olması ve bunu kendilerince değiştirme çabası içinde olmalarıdır. İnsanlar, kendilerinin tanımıyla monoton bir hayatın parçasıdılar ve hayatlarının ne kadar mükemmel olduğu bu düşüncelerini değiştirmeye yetmez. Başkalarının imrendiği hayattan sıkılan binlerce insan var ve hepsi hayatlarında daha önce risk bile almadan belki de mutlu bir hayatın içindeler aslında. Aynı zamanda insanlar hayatlarında farklı bir şey olması için risk almaktan korkmuyor ve çekinmiyorlardı. İnsanlar sonucun ne olacağını hiç düşünmeden canları ne istiyorsa onu yapıyorlardı. Bu durum toplum tarafından kınanan davranışların yapılma nedenini de açıklıyordu aslında. İnsanlar bu davranışları eğlenmek için yapıyorlardı ve o anı yaşarken de sonucunda kınalıcak bir davranış yapmış olabileceğini düşünmüyordu. Mesela herkesin kınadığı bir davranış olan aldatma aslında sadece farklı bir şey yapmak istemenin sonucunda yaşanıyordu; ve sonucunun ne olacağı düşünülmeden yapılan bu davranış, insanların sıkıcı olarak adlandırdıkları hayatlarının yıkılmasına neden oluyordu. Aldatmak, başka bir deneyim yaşama isteği aslında. Her zaman bir insanı aldatmayız bazen kendimizi aldatırız. Bu da bana, Aldatmak ismine sahip olan heyecanla okuduğum bir kitabı hatırlattı. Paulo Caelho, bu kitabında kusursuz bir hayata sahip olan bir kadının farklılıklar peşinden koşuşunu ustaca anlatmıştı. Aklımda bu düşüncelerin var olması, kitabın bana gerçek bir yaşam hikayesi olabilme potansiyelini gösterdi. Çünkü insanlar, kitaptaki kadın gibi her şeyi sadece farklı bir an yaşamak için feda edebiliyor ve ediyor. Aynı o kadın gibi insanlar duydukları her sözün hayatlarını etkilemesine ve değiştirmesine izin veriyor. Bunlar yazarın hayatı aslında ne kadar ustaca kavrayıp yazdığının bir göstergesiydi; kitabın sonunda kadının kendini mutlu etmek için çıkardığı sonucu aslında hepimiz çıkarmalıyız. Aklıma gelmiş olan her şeyi ve kitabı da düşününce farklı şeyler yaşamanın önemli olan asıl nokta olmadığını anlıyorum. İnsanların hayatlarından sıkılmalarının, mutlu olanların bile farklı bir şeyler peşinde olmalarının sebebi aslında sevgisizliktir. Bence sevgi insanların düşüncelerini değiştiren, bizim büyümemizi sağlayan en temel unsurdur. En önemlisi de aslında herkesin bunu içinde bir yerlerde biliyor olmasıdır. İnsanlar sıkıcı buldukları hayatlarında heyecan aradıklarını düşünürken aslında sevgiyi arıyorlardır. Yaşamak da sevgi duygusunu hissetmektir. Aynı zamanda bu duygunun hayatımıza etki etmesine izin vererek mutluluğu yaşamaktır. Anlaşılan ben de hayatımı sıkıcı bulduğum için bu duyguyu gerçek anlamda hissetmemişim. Kamil Kaan Erkan DUYGULAR ÜZERİNE Genellikle yürüyüş yapmayı seven birisiyim. Bu yüzden eğer gitmek istediğim yer yürüyüş mesafesindeyse yürümeyi tercih ederim. Sağlıklı olması bir yana, gün içindeki koşuşturmadan biraz olsun sıyrılıp kendimle baş başa kalmamı sağlaması asıl güzel yanı. Bu yürüyüşlerim sırasında genellikle gün içindeki olayların kritiğini yaparım. Daha sonra da laf lafı açar. En sonunda da kendimi üzerine düşündüğüm konuya nasıl geldiğimi düşünürken bulurum. Geçen yine böyle kendi kendime düşünürken bir önceki gün izlediğim yapay zekayla alakalı filmin de etkisiyle içinde bulunduğumuz hayatın gerçekçiliğini ve insanı insan yapan şeyin ne olduğu hakkında düşünmeye başladım ve biraz bunun üstüne kafa yorduktan sonra gerçekçiliğin ve bizi biz yapan şeyin aslında duygularımız olduğunu fark ettim. Nasıl bir filmi gerçekçi kılan şey oyuncuların karakterlerine bürünmesi ve o karakterlerin duygularını yansıtabilmesiyse, bizim hayatımızı da gerçekçi kılan şey bu duygularımızdı. Bir nevi herkes kendi hayatının başrol oyuncusuydu ancak tek fark, önceden yazılmış bir senaryo yoktu. --- Duyguların hayatımızı gerçekçi kılmasının yanında hayatımızı daha yaşanabilir hale getirmek ve bizi tehlikelere karşı koruyup hayatta kalmamızı sağlamak gibi başka özellikleri de var. Elimizi sıcak bir bardağa değdirdiğimiz zaman canımızın yanmasından dolayı elimizi hemen çekerek tehlikeden korunmamız gibi. Her ne kadar her zaman hissettiğimiz duygular olumlu olmasa da, gelecekte yaşayacağımız mutlu ve huzurlu günlerin umudu bile hayatı yaşanabilir kılmaya yetebilir. Sınavların iyice yaklaştığı, ödevlerin üst üste biriktiği ve belki de hayatımızda hiç olmadığı kadar çaresiz hissettiğimiz zamanlarda, gelecekte bütün bunların birer tatlı anıya dönüşeceğini düşünerek kendimizi rahatlatmaya çalışmamız, duygularımızın hayatımızı yaşanabilir hale getirdiğinin bir örneğidir. Ancak her ne kadar duygularımız bizi yönlendirmeye çalışsa da, insan diğer canlıların aksine duygularına ve içgüdülerine karşı gelerek bunun yerine akıl ve mantığıyla hareket edebilir. Bu yüzden bazı sorunlarını değiştiremeyeceğinin ve bu sorunlardan dolayı mutlu olamayacağının farkına varan insanlar kendi yaşamlarına bile son verebilir. Bu insanın bilinçli olmasından kaynaklanan bir durumdur. Bu örnekten de anlaşılabileceği gibi bilinç, insanın kendisini ve etrafında olup bitenleri anlayabilmesini ve algılayabilmesini sağlayan yetidir. İnsan binlerce yıl bu yetiyi kullanarak etrafını gözlemiş ve bunun sonucunda edindiği bilgi ve birikimleri kullanarak hayatımızı kolaylaştıracak teknolojileri geliştirmiş. Bunlardan birisi de yapay zeka teknolojisi. Bu her ne kadar sadece zeka ile ilgili gibi görünse de, aslında insan davranışlarını taklit etmeye çalışan bir teknoloji. Kamil Kaan Erkan Bu izlediğim film de yapay zekaya sahip bir robotun, diğer insanlar gibi duygu hissetme potansiyelinin olup olmadığını anlamak için yapılan bir deneyi anlatıyor. Ancak bu deneyin sonucunda her ne kadar belli başlı duyguları hissedebilse de yapay zekanın tam olarak insanları taklit edebilmesinin mümkün olmadığı anlaşılıyor. Bence bunun nedeni aslında her ne kadar bazı duyguların ardında bir mantık olsa da, bir durum karşısında nasıl tepki verebileceğini tahmin ettiğimiz birisinin genelde neden o şekilde davrandığını anlayabilmemizin pek mümkün olmaması. İnsan tarih boyunca kendisine ve geleceğine zararlı, üreme ve hayatını devam ettirme içgüdüsüne dahi karşı gelen birçok mantıksız hareket yapmıştır. Bu yüzden her ne kadar evrime, hormonlara bakıp da her duyguya anlamlı bir sebep bulmaya çalışsak da maalesef bu pek mümkün değil. Duygularımızın ardındaki mantığı kesin olarak anlayamadan da yapay zekanın tam olarak insanları taklit edebilmesi pek gerçekçi gözükmüyor. Bilim adamları her ne kadar alıngan, kıskanç, neşeli vs. yapay zekalar tasarlayabilseler de, insanda görebileceğimiz dengesizliği taklit edebilen ve hala hesabını veremeyeceği binbir türlü harekete imza atan insan kadar tutarsız bir yapay zeka üretmek sanırsam mümkün değil. DERİN SUYA BİR ÇAPA Yüzünüzü güldüren bir olay, bir anı veyahut... Size yaşama hissi veren, bu soğuk şartlara sahip dünyada yüreğinizi ısıtan yaşadığınız birtakım güzellikler... Hayal ettiniz mi? Aman, hiç ajitasyon yapmaya kalkışmayın “Bu dünyada sanki mutlu olduğumuz mu var?” diyerek. Bilirim az çok, böyleyizdir biz. Hayatımızdaki olumsuzlukları hep ön plana çıkarırız. Halbuki vardır mutlaka bizi bu dünyaya bağlayan mutluluklar. Ama büyük, ama küçük... Öncelikle bir bulmak lazım bu yaşama sevincimizi, keşfe çıkarak içimizi, ruhumuzun en derinlerini. Peki, bu mutluluğa ulaşmamız, nihayet o yıllardır farkında olmadan gücümüze güç katan bu harika duygunun kaynağında buluvermemiz kendimizi, bütün eski hisleri hafızamızda tekrar canlandırmamız yeterli midir? Cem Mumcu, Başladıysa Biter, O Yüzden Güzel’de hem bu soru hakkında düşündürüyor hem de gerçek mutluluğu bulmamızı sağlayacak gerçekleri su yüzüne çıkarıyor. Her sayfada birbirinden etkili, bizi bizden alan hikâyeler, arka sayfalarında ise hikâyeleri gözümüzde canlandıran, soğuk bir kış gecesinde okunduğunda dahi içimizi ısıtacak fotoğraflar ve bir de gönlümüzün derinlerindeki anıları canlandırarak kalp atışlarımızı hızlandıracak müzik önerileri... Hepsi uyum içinde, bitsin istemiyorsunuz okurken ama sonra anlıyoruz ki bitmeli, bitsin. Çünkü güzeli güzel yapan da bu... Sorduğum sorunun cevabına gelirsek, fikrimce cevap hayır. Mutluluğun kaynağını bulmamız, eski güzel günlerimizi sadece hafızamızda canlandırmamız yetmez. Çünkü bu sefer de o eski günlere özlemle bakmaya başlarız, keşke hiç bitmeseydi diye içimizden geçirir dururuz. İşte asıl hatayı da burada yaparız kanımca. Yelken açmak varken yeni mutluluklara ve keşfetmek varken daha nice harikaları, bir nevi çapa atmış oluruz bir okyanusa anlamsızca. Neden mi anlamsızca? Çünkü attığımız çapa okyanusun tabanına ulaşamaz, asılı kalır suda ve sonsuza kadar kalmak istediğimiz mutlu anımızda kalamaz, sürükleniriz yaşam akıntısında. Her iki türlü de ilerleriz yolumuzda. Ancak yelkenleri açarak ve güzellikleri keşfederek yol almak ile bir akıntıda karamsarlıkla sürüklenmek arasında bir hayli fark vardır. İşte, mutluluğun ta kendisi de bu farktır. Nasıl olsa ayrılacaksınız o mutlu diyarınızdan, başladıysa bitecek nasıl olsa. Güzel olanı yakalamak da burada başlıyor. Bir şeyler son bulmalı ki yenileri var olabilsin. Bir mutluluk, bir heyecan sona ersin ki yeni mutluluklar tadabilelim. Bir ağaç düşleyin misalen dört mevsimde. Önce ilkbaharın can veren yeşillikleri arasında, sonra yazın rengarenk çiçekleri arasında. Veyahut sonbaharda düşleyin, gün batımında hafif serpiştiren yağmurun altında, gökyüzündeki renklerle uyum içerisinde dökmüş yerlere turuncu, sarı yapraklarını. Ya kış mevsiminde? Dallarının üstünde biriktirdiği karlar ile geceyi aydınlatan büyüleyici bir manzara... Her birinin ayrı güzellikleri ve birbiriyle bir ilişkisi var: birinin başlaması için, ötekinin bitmesi gerekli... Doğa da böyle, insan da. Her yaşın ayrı bir güzelliği var ve bu güzellikler sona erdikçe ekleniyor daha niceleri. Eğitim hayatı da böyledir ya, ister orta okul olsun ister üniversite, bütün o katlanılan ve bir daha hatırlanmak istenmediği söylenilen zorluklara rağmen, bir bitse serzenişlerine rağmen o günler geride kalınca özlem duyar insan, burnunda tüter o güzel zorluklar ve tekrar başlar yeni maceralar... Sözüm o ki, sürüklenip gidiyoruz zaten dalgalı bir okyanusta, anlamı yok boşa ters yöne kürek çekmenin, anlamı yok derin suya bir çapa atmanın. Evet, inkar edilemezdir ki bazen bitsin istemez insan, hiç gelmesin ister sonu yaşadıklarının, hiç konmasın ister o nokta, dökmesin ister şu ağaçlar yapraklarını... Halbuki noktaların ardından yeni bir cümle başlar, yokluğun ardından daha büyük bir güzellikle açar başta yok olduğunu sandığın çiçekler. Şems-i Tebrizi’nin de dediği gibi, “Hayat bu, bir bakarsın her şey bir anda son bulur; hayat bu, son dediğin anda her şey yeniden can bulur.” ALPEREN CAN Busenur Başaran YOKSULLUĞUN HİSSETTİRDİKLERİ Yoksulluk nedir? Kime yoksul denir? Paris ve Londra’da Beş Parasız’ı okurken, aklımı kurcalayan en önemli sorulardı bunlar, öyleydi çünkü tek bir cevabının olması nasıl da anlamsız, sığ kılardı bu iki soruyu. Orwell’a göre parasızlık olan yoksulluk benim için öyle değildi maalesef. İsterdim ki onun için de öyle olsun, isterdim ki yoksulluğu sadece maddiyata dayandırmasın ve yine isterdim ki benliğindeki o güzel duyguları hiç kaybetmesin. Anne özlemi mesela, bir insanın deneyimleyebileceği, en fazla mutsuz hissettiren yoksulluklardan biridir. Hem de öylesine sıradan bir yoksulluk değildir bu, hayatının her döneminde insanın karşısına çıkar, kelimelere dökülemeyen boşluklar yaratır ta derinliklerinde. Çocukluğunda yere düşünce anne diye ağlayamamaktır bu yoksulluk; seni yerden kaldıracak, yaranı temizleyecek ve oraya küçücük bir buse kondurup yaranın iyileşeceğini söyleyecek bir annenin olmadığını kabullenmeye çalışmaktır içten içe. Sokakta oyun oynarken arkadaşının, “Anneeee balkondan su atsana!” diye seslenmesini işitip, senin eve gidip suyunu içmendir yoksulluk. Okulun ilk günü elinden tutup “Anne beni bırakma!” diyebileceğin kimsenin olmadığını bilmektir yoksulluk. Annesi olan herkese, her zaman imrenerek bakmak, geceleri yatmadan önce, annem geri gelsin diye dua etmektir bu yoksulluk. Kısacası her zaman seninle olan, her zaman neden ben diye düşüneceğin bir yoksulluktur bu, Orwell’ın yaşadıklarının aksine anne özlemi, yerini hiçbir yemeğin dolduramayacağı bir yoksulluktur. Hayvan sevgisizliği de insanlarda yoksulluğun oluşmasına neden olan duygulardan biridir benim için. Nasıl ki bu dünyada insanlar yaşıyorsa hayvanların da en az bizim kadar yaşama hakkı olduğunu ve saygı görmesi gerektiğini unutanların yoksulluğudur bu. Öyle ki önünde yürüyen köpeğe “eğlenmek” amacıyla taş atıp hiçbir şey olmamış gibi yürüyebilme hissizliğini sergileyebilmek, tatil yaparken yazlıklarında canı sıkılan çocukları için köpek veya kedi alıp eve dönerken onu sokağa terk edebilme merhametsizliğini gösterebilmek, bir zincirle bu masum canlıları arabanın arkasına bağlayıp yine “eğlenmek” amacıyla onu koşturabilecek kadar ürkütücü örneklere sahip bir yoksulluk türüdür bu. Sadece evcil hayvanlara verdikleri zararlarla da sınırlı kalmaz bu insanlar ki bu da başka bir canlının yaralanması ve daha da kötüsü ölmesiyle sonuçlanır çoğu zaman. Sırf zevk uğruna avlanan vahşi hayvanları sayabilirim bu merhametsizlikten nasibini alan canlılar olarak. Öyle kör bir yoksulluktur ki bu, bir anlık duygunun, seni ele geçirip bir canlıya kıyabilecek kadar vicdansız yapmasına izin vermek ve bundan pişmanlık dahi duyamamaktır. Yani aslında kan pompalayan bir kalbinin değil, taştan bir yüreğinin olmasıdır bu yoksulluk; en ufak bir anlamlı açıklamaya sahip olamamaktır tüm bunları yaparken. Bilhassa, Orwell’ın bahsettiği kadar masum bir yoksulluk değildir bu, berduşlar barınağında da olsa yatacak yer bulmak kadar kolay da değildir bu yoksulluğu görmezden gelebilmek. Değil midir ki bu iki örnek bile cevap olan insanoğlunun yoksulluklarına? Öyle derin yoksulluklardır ki bunlar, insan kolayca kabullenemez bu sahip olamadıklarını. Umutsuzluk, sevgisizlik, vicdansızlık, merhametsizlik ve daha birçok duygu vardır insana böyle hissettiren, insanlığından bir parça eksilten. Kimisi anne özlemi gibi masumdur ama ya hayvan sevgisizliğinin ileri safhasındaki hayvan eziyetleri gibi olanlarına ne demeli, nasıl yok edebilmeli, nasıl değiştirebilmeli bu insanları? İşte aslında bizim yoksulluğumuz da burada başlıyor. Çünkü insan yoksulluğunu bilse bile vazgeçemiyor bazen bencilliğinden, kibrinden. Belki de bir bırakabilse şu inadını, bir tadabilse hayvan sevgisini, merhameti, iyiliği… Yoksulluk... Neler sığdırmıyor ki dokuz harflik benliğine, neler çağrıştırmıyor ki aynı kelime farklı kişilere. Umarım yoksulluklarımız herkes için Orwell’ın deneyimlediği gibi aç karnına ama insanca olur, yatacak yer bulamamış ama bir insanı da yerinden etmemiş gibi huzurlu bir vicdanla olur. Umarım daha güzel hissettiren yoksulluklarımız olur… Afife Yasemin Yorulmaz Yasemin’in Dünyası Neyin imkânsız olup olmadığına kim karar veriyor? Bana neyi yapabileceğimi veyahut neyi yapamayacağımı kim söylüyor? Sınırlarımı çizen kim? Burası benim dünyam sevgili okurlarım ve burada sınırları sadece ben çizerim. Bir şeyin imkânsız olup olmadığına ancak ve ancak ben karar verebilirim. Etrafımdaki o anlamsız sesler ancak ben “yeter” dersem susarlar. İşte benim dünyamın bu kadar renkli ve başarı dolu olmasının başlıca sebebi budur. Çünkü imkânsız sanılan şeyleri başarmanın tek yolu onların mümkün olduğuna inanmaktır ve kendi hayal dünyamızda imkânsız diye bir şey yoktur. Küçüklüğümden beri hep farklı düşünmek ve imkânsız sanılan şeyleri hayal etmek benim en büyük eğlencemdi. Bu renkli düşüncelerimi hep rüyalarımda gerçekleştirdim. Kâh dünyaları uçan bir halıyla gezdim bir prenses oldum kâh hayali arkadaşlarımla dünyayı kurtardım, kötülere karşı savaştım. Hep içimde hissediyordum. Ben özel bir insandım. Çünkü her gün Alice gibi tavşan deliğinden yuvarlanıyordum ve bin bir macera dolu hayaller âleminde farklı farklı serüvenlere atılıyordum. İşte bu zamanlarda bütün güç bendeydi. Çünkü ben hayal edersem bir tırtıl nargile içebilir, bir kedi smokin giyebilirdi. Hatta bir balık dişlerini fırçalayabilirdi. İşte bütün bunlara ben karar verebilirdim. Çünkü bu Yasemin’in dünyasıydı ve ben ne hayal edersem o gerçekleşirdi. Hayallerimi insanlara anlatsam belki de benim deli olduğumu düşünürlerdi. Ama o yaşlarımda kimin umurundaydı ki? Hayallerimi delicesine bağıra bağıra rahatça dile getirebilirdim. Büyüdükçe bazı şeyler değişmeye başladı. Yirmili yaşlarıma geldikçe fark ettim ki kalıpların içine sıkışıp kalmışım. İçimdeki çocuk çığlık çığlığa ve ben ona kulaklarımı tamamen tıkamışım. Kısacası aman bizim belirlediğimiz kalıbın dışına sakın çıkma ha yoksa mutsuz olursun bak diyenlerin esiri olmuşum. Ben de duvardaki sıradan bir tuğla olma yolunda ilerliyorum. Büyüdükçe artık ağzımı açmaya bile korkar olmuştum. Kendi içimde bile hayal kurarken utanıp kendimi engeller olmuştum. Çünkü insanlar benimle alay edebilir ve düşüncelerimin ne kadar da komik ve çocukça olduğunu düşünebilirlerdi. Alice tam da bu noktada beni kendime getirdi. Bu benim hayatım dedim ve silkelendim kendime geldim. Alice ile işte bu en zor zamanlarımda bir film gecesinde tanıştım. Beni o eski özgür günlerime, hayal gücümün sınırlarını hep biraz daha zorladığım o mükemmel rüyalarıma götürdü. Her zaman benim fikirlerimi dinledi ve onların harika olduğunu söyledi. Başkaları kendi fikirlerini bana dayatmaya kalktığında hep kendimi bulmamda bana yardım etti. Onun en sevdiğim cümlesi “neyin münasip olduğuna kim karar veriyor. Eğer birileri kafana balık takıp gezmek münasip dese yapar mıydın?” (Burton, Alice Harikalar Diyarında) Her zaman beni kahkahalara boğuyordu bu sözleriyle. Ama aynı zamanda düşündürüyordu da. Onun bu cesurluğuna ve kendini ortaya koyuşuna gerçekten hayran kalmıştım. Başkalarını mutlu ederek yaşayamayacağımı ve her zaman kendim olmam gerektiğini, hayallerimden asla vazgeçmemem gerektiğini bana tekrar hatırlattı. Yaşımız ilerledikçe hayal gücümüzü yani içimizdeki çocuğu yavaş yavaş öldürüyoruz. Onu bir kenara atıyoruz sanki ona hiç ihtiyacımız kalmamış gibi. Aslında bizi biz yapan o küçük çocuktur. Bu hayatta imza attığımız en büyük başarılar o çocuğun hayal gücünün eserleridir. Sayın okurlar ben süper kahramanım Alice’i buldum. Çok büyük hayallerimiz var ve bunları beraber başaracağımıza eminim. Umarım sizde size yol gösterecek, sizi arkanızdan tavşan deliğine itekleyecek, bütün hayatınızı değiştirecek bir süper kahraman bulursunuz. Kaynakça Burton, Tim. Alice Harikalar Diyarında. 2010. Walt Disney Pictures. Doğan, 1 Çalışırken Mutlu Olmak Tutkularınızın peşinden gitmek herkes tarafından tavsiye edilir. Hayat boyu kopmayacağınız bir bağ bulundurmak istenen de bir şeydir tutkularımıza karşı. Tutkularınızın, hobilerinizin mesleğiniz olduğunda da sizden daha mutlusu olmaz. Hem çok severek sıkı sıkıya bağlı olduğunuz bir işi tüm gün boyunca icra ediyorsunuz bunun üstüne de bu işten ekmek kazanıyorsunuz. Paranız buradan geliyor ve keyifli bir şekilde işinizi yapıyorsunuz. Kişisel olarak benim fikrim işleri aslında hobileri olan bu insanlar dünyanın en şanslı insanlarıdır. Bu yüzdendir ki ben de hep imrendim sporun içinde bulduğu bir mesleği icra etmeye. Özellikle basketbol ve futbol… Kitabevinde gezerken rafta gözüme çarpan Sir Alex Ferguson’un Hayat ​Hikâyem kitabı da benim bu merakımı yenebilecek bilgiler barındırdığından dolayı ilgimi çekti, ​aldım elime hemen orada. En büyük merakım bu üst düzey insanların birbirini nasıl yönettiği ve durumlarından sıkılıp sıkılmadıklarıydı. Bu soruların cevabını almak için tam 27 boyunca dünya çapında bilinen bir insan olarak antrenörlük yapmış, 49 tane kupa kazanmış Ferguson’un bu kitabı benim için biçilmiş kaftandı. Benim için ilk amaç; zamanında futbolculuk da yapmış başarılı bir teknik direktörünün anılarını okuyup o anları yaşamaktı. En başında da anlattığı hikâyeleri, oyuncularla arasında geçen diyaloglar veya toplu konuşmaları okudukça kendimi onun yerine koyuyordum. Aldığım haz gitgide artmaktaydı. Benim için ne kadar büyük bir hayal olduğunu bilemezsiniz. Coğrafi bölgeleri, ülkelerin önemli şehirlerini o ülkenin ünlü futbol takımlarından öğrenmiştim. Çocukluğumdan beri her yıl en az üç dört tane forma alıp onları sık sık giyer ve kendi kendime futbol oynardım. Oyuncu kartları biriktirip kendime göre en iyi kadroyu kurmaya çalışırdım. Kitap ivmelenmeye başladıkça benim de kitabı okuma hevesim artıyordu. Doğan, 2 Anılar akıp gitmeye başladı. Tabii nerede görülmüş bir kitabın başladığı gibi gittiği? En başta ilgimi çeken ve bende merak uyandıran hobinin işe dönüşmesi mevzusu artık ikinci plana geldi. İçselleştirdiğim konular biraz biraz değişmişti. O’nun ikili ilişkileri ve liderlik özelliği gözüme çarpmıştı. Hiçbir zaman pes etmemesi ve aza tamah etmeyen yapısı bende iz bırakmıştı. Benim ve benim gibi olaya dışarıdan bakanların gözünde “Oh ya! Valla çok güzel. Hem sevdiğin işi günde üç saat çalışarak yap hem de tonlarca para kazan.” algısı değişmekteydi. Liderlik özelliklerinin, hitabet gücünün, baskı altında başa çıkabilmenin, ayrı ayrı kişilikleri yönetebilmenin çok zor olduğunu düşündüm o sırada. Eğer çok iyi bir yönetici olmak istiyorsanız, teknik direktörlükteki bu zor özellikleri de barındırmanız gerekliliğini fark ettim. En nihayetinde spor içinde olan insanların yaptıkları meslekler hobileri olsa bile onlar da profesyonel insanlardı. Bu noktada gözümü açtım. Her ne yaparsam yapayım tutkuyla ve işimin gerekliliklerini yerine getirerek yapmalıydım. Değişen zamana ayak uydurmakla beraber her türlü kriz anını hem kendimi hem de çevremi çok iyi yönetebilmeliydim. Kitap aslında bitmemişti ama ben gerekli dersleri almıştım. Evet, belki benim için o tren kaçtı. Sporcu veya sporun içinde olduğu bir mesleği yapma ihtimalim yok denecek kadar az artık. Fakat hedefime giden patikadan birkaç yol gösterici ayak izi bıraktı Sir Alex Ferguson. Fazla abartmak istemesem de kişisel gelişim kitapları gibi bir iz bıraktı bu otobiyografi. Her ne olursa olsun, ne iş yaparsam yapayım belli gereklilikleri istikrarlı bir şekilde sürdürmem gerektiğini anladım. Aynı zamanda insanlar ile güzel bir iletişim kurmak, bağ oluşturmak ve üstlerinde saygı duyulacak bir etki bırakmak her zaman mümkün. İster hobin olsun ya da istemediğin bir iş, en önemlisi tutkuyla sıkı sıkıya o işe bağlı kalmak olduğunu Doğan, 3 düşündürdü bu kitap. Davulun sesi uzaktan çok hoş geliyordu fakat derine indikçe çok da farklı olmadığı gözler önüne serilmiş oldu. Doğan, 4 Kaynakça Ferguson, Alex. Hayat Hikâyem. İstanbul: Pegasus Yayınları, 2017. Baskı. ​ ​BİR ADIM KADAR UZAK/BEKİR YILMAZ Reşat Nuri Güntekin’in Çalıkuşu adlı romanı 20.yüzyıl’ın başlarında,İstanbul’da başlayıp Anadolu’da devam eden iki gencin yaşadığı aşkı anlatmaktadır. Klasik bir roman olan çalıkuşu aşk,ihtiras ve kızgınlıklarla başlayan ama dile getirilmeyen duygular içlerinde yaşamaları; öyle ki dile gelene kadar.Son derece masum ve temiz duygularla günümüzde yaşanan aşklara çok da benzemeyen yönüyle ihanetle sarsılıyor.Burada Feride’nin teyze ve eniştesinin Feride’yi sahiplenmesi,evlatlarından ayırmaması,tahsilini tamamlatmaları;yaşadıkları dönem göz önünde bulundurulursa yani kız çocuklarının sadece bir evin hanımı ve çocukların annesi gözüyle bakıldığı bir dönemde takdire değer bir davranıştır.Feride’nin eniştesi onu adeta bir baba gibi sahipleniyor ve sevgi gösteriyor.Feride ise onlara karşı çok büyük bir minnet ve sevgi duyuyor.Ayrıca sevdiği gencin annesi ve babası olarak saygı duyuyor.Oysa ki kahramanımız çok hareketli,yaramaz bir çocuk olmasına rağmen tam bir hoşgörü ve anlayışla karşılarlar.Buradaki hoşgörü ve anlayış şimdilerde kendi çocuklarına tahammül edemeyenlere örnek olmalıdır.Annesi ve babasının ölümü üzerine yaşadığı yalnızlığı teyzesi ve eniştesi ile gideren Feride kuzeni olan Kmuran’duyduğu sevgiyle mutlu bir çocukluk ve gençlik yaşar;aldığı eğitimle kendine güvenen,ayakları üstünde duran bir genç kız olur. Bu romanda işlenen ihanet kavramı oldukça farklıdırİkinci ve üçüncü şahıslar vasıtasıyla belki de gerçek olmayan bir olay Feride’ye aktarılıyor.Hayalleri ve yaşamları alt üst oluyor.Burada sorgulanması gereken olay aşk her şeyi affeder mi?Feride affetmedi.Kaderini yaşamak üzere aşkını yaşadığı evi terk edip gitti. Yaşadığı rahat ortamdan Anadolu’nun ücra köylerinden birine öğretmen olarak gitmesi,şartların ağırlığı onu yıldırmadı.Onun verdiği mücadele bugün de kendi ayakları üstünde kadınlara örnek olmalıdır.Günümüzde erkek,kadın ayrımı olmaksızın her alanda kadınlarımız kendini kanıtlamıştır.Buna rağmen maddi özgürlüğü olmayan,eşine bağımlı yaşayan kadınlarımızda çoğunluktadır.Dayak yiyen ve ihanete uğrayan kadınlar mecburiyetten her şeye katlanmak zorunda kalıyor.Son yıllarda yaşanan kadın cinayetleri bu mecburiyetin varabileceği son noktadır.Ayrılmak isteyen kadınlar hunharca öldürülüyor.Kendine güvenen, maddi özgürlüğü olan kadınlar kendilerine yapılan kötü muamelelere göz yummayacaklardır. Bu kitapta beni etkileyen başka bir olayda kahramanımızın gittiği köylerden birinde yetim kalan küçük bir kızı sahiplenmesidir.Bu yettim çocuğa sıcak bir yuva ve sevgi vererek son derece vicdan sahibi bir şekilde davranmıştır.Böyle bir hareket yufka bir yürek gerektirir.Keşke günümüzde de herkes böyle davranabilseydi kimsesiz çocuyklar sahipsiz kalmazdı.Üstelik kısıtlı imkanlarla böyle bir şeye cesaret etmesi aklıma günümüzde her imkana sahip olduğu halde etrafına duyarsız olan insanları getiriyor. Kitapta öne çıkan başka bir olay da Feride’nin zor şartlar altındayken tanıştığı yaşlı bir askeri doktor olan kişiyle etrafındaki dedikoducu ve kötü niyetli insanları susturmak için evlenmesidir.O insan bir baba edasıyla onu sahipleniyor ve hikayesini öğrenip bu ayrılğa son vermeye karar veriyor.Bunda da başarılı oluyor.Böyle bir insana vefa gösterilmesi de insanlığımızın bir gereğidir.Amansız bir hastalığa yakalanan Dr. Hayrullah Bey ölmeden önce Feride ile Kamuran’ın konuşması için elinden geleni yapıyor.Hatta söz vermiş olmasına rağmen onların aralarındaki yanlış anlaşılmaları da çözüyor.Burada verilen sözler her zaman tutulmalı mı?Sorusunu akla getiriyor.Verilen söler tutulmalıdır.Ancak söz verdiği için iki insan da mutsuz olarak hayatını devam ettiriyorsa bana göre sözünü tutmamakla doğru yapmış demektir.İnsanlar yaşamlarını kaderleri doğrultusundadevam ettirirler.Ancak her insan kaderini kendi avucunda tutar.Bu yüzden hayat denen yolda güçlü olursak her türlü zorlukla başa çıkabiliriz. Buraya kadar olanlardan anladığım kadarıyla hayat denen bu yolda zorlukta var güzellikte ancak önemli olan zorlukları aşıp mutlu olabilmektir. ÇİZGİ FİLMDEN GÜNLÜK GEREKSİNİME “ANİME” Anime, animasyon anlamına gelen Japonca bir kelimedir ve genelde mangaların televizyon ya da sinemaya uyarlanmış halini ifade eder. Anime dendiği zaman toplumumuzda ilk akla gelen düşünce çizgi dizi olmaktadır. Anime izlediğini söyleyen bir kişi, toplumumuzda “Hala çizgi film mi izliyorsun, çocuk musun sen?” diye özetleyebileceğimiz bir şekilde alay edilir ya da eleştiri oklarının hedefi olur. Hatırlıyorum da kısa bir zaman önce B binasındaki bilgisayarların birinde oturmuş anime izliyorken iki kızın bana bakıp “Aaa, bak! Çizgi film izliyor!” şeklinde alay etmelerine maruz kalmıştım. Tabiki, bunu onların cahilliğine vurup kafama takmamıştım ama bir zamanlar benim düşüncelerimin de aynı olduğu gerçeği aklıma gelmişti. Animelerle ilk karşılaşmam onuncu sınıfa giderken olmuştu. Yurtta oda arkadaşım tam bir anime hayranıydı. İlk defa o izlerken görmüştüm animeleri ve ilk başlarda benim de tepkim o kızlarınki kadar cahilce olmuştu. “Güzel olabilir ama ben çizgi film izlemem!”. Ne kadar gururlu bir ifade değil mi? Böylece bir yılım o arkadaşımla animeler hakkında tartışarak geçmişti. Böyle deyince sanki o bir yılın sonunda ilk animemi izlemişim gibi bir his uyandırdım ama ilk animemi izlemem o anime hayranı arkadaşımla yaptığımız tartışmalardan bir buçuk yıl sonraya rastlar. Lisenin son yılı herkesin bildiği gibi insan hayatının en yoğun yıllarından biridir. Çünkü yılın sonunda hangi üniversite ve bölüme gideceğini belirleyecek olan YGS-LYS sınavları vardır ve tüm yıl bu sınavlara çalışmakla geçer. İşte benim de bu yoğunluğum ilk animemi izlememe vesile olmuştur. O yıl ders çalışmaktan dolayı hayattan o kadar bıkmıştım ki ne çalışmak ne film izlemek ne de uyumak istiyordum. Hayatımda yeni bir aksiyon gereksinimi doğmuştu. İşte tam bu sırada ablam ve arkadaşlarının bir anime serisi hakkında konuştuklarını duydum. Öve öve bitirememişlerdi seriyi ama ben de gidip hangi seri olduğunu sormaya utanıyordum çünkü hala “Ben çizgi film izlemem!” görüşündeydim. Hayatımdaki macera ihtiyacı o kadar tavan yapmıştı ki görüşüme (!) ancak yirmi dakika bağlı kalabildim... Ablama ve arkadaşlarına serinin adını sorduğumda bana serinin adını [Death Note (Ölüm Defteri)] söylemekle kalmayıp ayrıca bana serinin ellerinde olan yirmi beş bölümünü de verdiler. İlk bölümü izledikten sonra elim bilgisayar faresini istemsiz olarak ikinci bölümün üzerine götürmüştü. Bu böyle kaç bölüm devam etti hatırlamıyorum. Sanki biri tarafndan büyü yoluyla bilgisayar ekranına bağlanmıştım ve yine aynı kişi tarafından sıradaki bölümü açmaya zorlanıyordum. On bölüm sonra kendime gelmiştim ki bu sürede yaklaşık iki yüz dakika başka bir deyişe yaklaşık üç buçuk saat demektir. Şok içerisindeydim böyle bir Şekil 1 Death Note Tanıtım Afişi şeyi yapanlar normal bir insan olamazdılar. Böyle bir şey çizgi film olamazdı. Böyle mükemmel bir şeydi izlediğim. Kendimden utanıyor ve kendime soruyordum: “Ben bunca zamandır animelere çizgi film diyerek animeyi yapanları nasıl aşağılayabilmiştim!” Bu düşünceler eşliğinde elimdeki yirmi beş bölümü bitirmem iki gün sürmemiş dahası kalan on bölümü de bulup izlemem toplamda üç günü bulmamıştı. İşte böylece hayatımda yeni bir macera başlamış ve bakış açıma yeni bir renk gelmişti. Daha sonraları ise artık anime izlemek, hayatımda uyumak, kitap okumak, yemek yemek gibi vazgeçilmez bir unsur oldu. Yukarıda bilerek izlediğim ilk animenin konusunu anlatmadım. Bunun sebebi bu yazıyı okuyan insanın konuyu araştırarak anime dünyasına adımını atabileceğini düşünmemdir ve burada sorulabilecek şu soruya da cevap vermek isterim: “Nasıl olur da gerçek dünyada olmayan bir şey insanı bu kadar etkileyebilir.” İşte bu soruya cevabım, “Animeyi çekici kılan kendi dünyasındaki gerçekliktir” şeklinde olur. Bu yazımla sizlerin ilgisini çekebilmişsem ne mutlu bana. Ayrıca anime izlemek isteyen okuyuculara anime dünyasına girilebilecek en güzel iki seriyi söylemek istiyorum: “Death Note, Full Metal Alchemist” Biliyorum laf kalabalığı yaptım ama bitirirken şunu söylemek istiyorum: “Bir otaku olmaktan gurur duyuyorum.” Şekil 2 Otakuların dünya çapınta Şekil 3 Fullmetal Alchemist Brotherhood kullanılan sloganı Tanıtım Afişi İbrahim BULUT NOT: Otaku, animeye hayatını adamış, animeye karşı aşırı derecede hayranlık duyan kimse anlamında kullanılan argo bir deyimdir. KAYNAKÇA: http://www.animeevim.com/forum/death-note/635-death-note-tanitimi.html http://www.keepcalmandposters.com/poster/keep-calm-and-be-proud-to-be-an-otaku http://fma.wikia.com/wiki/Fullmetal_Alchemist:_Brotherhood Selin Sarısu Hayalleri Anlamak Büyükler küçüklerin hayatlarına neden bu denli karışır? Bu soru sorulduğunda alacağınız cevap çok basit ve muhtemelen şöyledir: 'iyiliğinizi düşündüğümüz için'. Peki, ama gerçekten öyle mi? Şefkatli ve sevecen bir tutum içinde de olsa "Onunla görüşme, şunu yapma, önce okulunu bitir, sonra iş bul, evlen, çocuk yap..." gibi cümleler kız olsun veya erkek, hiç fark etmez hemen hemen hepimizin günlük hayatta en az bir kez duyduğu cümlelerdir. Peki bu tarz cümleler bize bir iyilik getiriyor mu gerçekten? Bence hayır. Her ne kadar aile bireylerinin sözleri bir çocuğun gelişiminde büyük rol oynasa da davranışların çok daha büyük rolü vardır. Bu yüzden aile büyükleri yaptıklarına ve söylediklerine çok dikkat etmelidir. Ailelerin çocuğa karşı tutumu, çocuğun gelecekte nasıl bir kişilik sahibi olacağını belirler. Ebeveynlerin çocuklarına, kendilerinin ve çocuklarının bile farkında olmadan, öğrettiği şeyler çocuklar için okulda öğrenilecek tüm derslerden daha önemlidir. Fakat doğru bilinçlendirilmeyen çocukların özgürlük korkusu, yalnızlık korkusu ve yaşamına anlam verememe korkusu gibi bazı korkuları olabileceğini de düşünüp ona göre davransa aileler hem kendileri hem de çocukları açısından daha başarılı olmazlar mı? Yukarıda bahsettiğim "iş bul, evlen..." gibi cümleler mutlu ve özgüvenli bir insan olma yolundaki bir çocuğun hayallerini kısıtlamaktan başka ne işe yarar ki? Bana kalırsa küçüklüklerinden beri onlar için çok önceden planlanmış, tasarlanmış, önerilmiş bir hayatı yaşamak, hayal güçlerini, yaratıcılıklarını sınırlandırmaktan, kısıtlamaktan başka hiçbir işe yaramaz. Kendisini tanımaya ve hayallerini geliştirmeye çalışan çocuğun hayat yolculuğunda önüne çıkan veya çıkabilecek olan engelleri kendi başına aşmasına izin vermek, hata yapmasına müsaade etmemekten çok daha doğru. Kendimden biliyorum. Annem olsun anneannem olsun bana hep söylenip dururlar; "Onu yapma, onunla görüşme..." gibi cümleler duyduğum zaman genelde tam tersi neyse onu yaparım. Annemlerle de bu konuda çok tartışırım. Bırakın hata yapacaksam da ben yapayım. İnsan hata yapa yapa doğrusunu öğreniyor. "Bir musibet bin nasihatten iyidir." misali. Başka birinin söylemesiyle veya planlamasıyla yaşanan hayatlar bir nevi gölgede kalmış hayatlardır bana göre. O yüzden bir çocuğa sürekli ne yapması gerektiğini söylemek bir süre sonra çocukta alışkanlığa sebep olur. Kendi hayatını istediği gibi yaşayamaz, hep başkaları bir şey dese de onu yapsam diye düşünür, kısacası ot gibi yaşamaya devam eder. “Hayatta iki tane doğru vardır. Kâğıt üzerinde doğru olanlar ve doğru olduklarını hissettiklerimiz.” diyor Esra Baran, kitabında. Kâğıt üzerinde doğru olanları ailelerimizin bizim yerimize, geleceğimiz hakkında karar verdiği bir hayat olarak yorumluyorum ben. Hâlbuki bir çocuğun hayalleri kâğıt üzerindekilerden çok daha ileride olabilir ve çok farklı doğruluklar içerebilir. Bir çocuğun aile kurmaktan başka bir hayali olamaz mı? İş bulup evlenmek yerine dünyayı gezmek isteyemez mi? Her aile özel olduğu gibi her çocuk da özeldir. Lütfen çocuklara baskıcı ve otoriter davranılmasın ama ilgisiz ve kayıtsız da kalınmasın. Hem dengesiz ve kararsız olunmasın hem de aşırı müdahaleci ve aşırı korumacı olunmasın. Ve lütfen mükemmeliyetçi de davranılmasın, hiç ama hiç kimsenin mükemmel olmadığı da unutulmasın. Çocuklara nitelikli zaman ayrılsın. Konuşmak istediklerinde dinlensin, anlaşılmak istediklerinde anlamaya çalışılsın. Fikirlerine önem verilsin, konuşurken gözlerinin içine bakılsın. Başkalarının yanında küçük düşürülmesinler. Koşulsuzca sevildiklerini hissetmeleri sağlansın. Başarmak istedikleri konularda destek olunsun. Daha iyiye ulaşmaları için gayret edilsin, destek verilsin. Gelecek ile ilgili planlar yapmak yerine çocuklar dinlenilsin, hayalleri sorulsun ve gerçekleştirme çabalarına değer verilsin. Hayattaki yolları aydınlatılsın ama sadece aydınlatılsın. Çocuklar, kendi hayatlarında direksiyonda oldukları zaman kendi yollarını daha başarılı çizebilirler. Sizce de öyle değil mi? Yalnızlık ve Mutluluk Üzerine Robinson Crusoe romanı, çocukluğumdan bu yana denize ve özellikle adalara duyduğum ilginin başlıca nedenidir. Dört tarafımın da denizle çevrili olduğunu bilmek, uçsuz bucaksız maviliğin ortasındaki küçücük bir kara parçasındayken evrenin içinde aslında ne kadar küçük bir etkiye ve değere sahip olduğumu fark etmek beni gereceğine oldukça rahatlatır. Ayrıca, ada yaşantısının sakinliği, telaşsızlığı, günlük hayatın gürültülerinden uzak olması ve insana doğayla yalnız kalabilme imkanını sunması gibi özellikleri; tek başıma bir adada yaşama hayalimin temelini oluşturur. Bu hayalimin gerçekte ne kadar uygulanabilir olduğunun cevabı ise Robinson Crusoe’da fazlasıyla mevcuttur; hatta deyim yerindeyse Robinson Crusoe, hayalimin bir planlaması niteliğindedir ve bu yönüyle benim için bir başucu kitabı olmuştur. İnsanın doğayla, yalnızlıkla ve kendisiyle mücadelesini konu edinen bu eserde okuyucuyu düşünmeye iten birçok sahne mevcut; ayrıca kahramanın iç dünyasında yaşadığı çatışma halleri okuyucuya gayet başarılı ve sade biçimde yansıtılmış. Bu yüzden salt bir serüven romanı da değil Robinson Crusoe, Batı’nın sömürge düzeni ve din olgusu da çarpıcı bir biçimde işlenmiş. Örneğin Robinson, gemi kazasından kurtulup karaya ayak bastığında ilk düşüncesi böyle bir kaza yaşadığı için Tanrı’ya sitem etmek oluyor, ancak kıyıya vuran cesetleri gördükçe fikrini değiştiriyor ve Tanrı’ya şükrediyor. Romanın ilerleyen bölümlerinde de haliyle bu konu üzerinde çok düşünüyor Robinson ve yalnızlığının aslında Tanrı’yı bulmak için harika bir fırsat olduğunun farkına varıyor. Defoe, bu örneği vererek olumsuz gibi görünen olaylardan, hatta yalnız kalmaktan aslında ne kadar faydalı kazanımlar elde edebileceğimizi bize göstermek istiyor. Örneğin bir adada 25 yıl yalnız yaşamak, birçok insan tarafından düşünülmesi bile korkunç bir durum iken bana kalırsa bu deneyimin insana katacağı değerler paha biçilemezdir. Sadece yalnız kalıp iç sesimizi dinleme imkanı bile, günümüzde bizler için de bir fırsat, hatta ihtiyaçtır. Zira insanın, başkalarını dinlemekten ve iletişim kurmaktan daha çok kendisiyle iletişim kurmaya ihtiyacı vardır. Kendisini tanımayan insan, bana kalırsa mutlu olamaz; çünkü gerçekte onu nelerin mutlu ettiğini keşfetmemiştir. Bu yönden bakınca ada hayatındaki yalnızlığın insana sunduğu doğayla başbaşa kalma ve her türlü kötülükten, açgözlülükten uzak olabilme gibi fırsatlar; kolay kolay elde edilemeyecek, büyük değerlerdir. Zaten Robinson da bir süre sonra bu değerlerin farkına varıp yaşamından keyif almaya başlıyor. Adayı bir malikane, kendisini ise oranın sahibi, hatta hükümdarı olarak görüyor ve mutluluğu bu sayede buluyor. Günümüzde ise haliyle durum bu kadar kolay değil, mutluluğun bulunması uğruna gösterilen çabayı düşününce insan, Defoe’nun okuyucuya vermek istediği ana fikirlerden biriyle karşı karşıya kalıyor: Mutluluğa ulaşmak için çok uzağa gitmeye gerek yok, aslında gerçek mutluluk doğada, hatta içimizde. Etrafımıza biraz dikkatli bakarsak aynı Robinson’un adaya düşmeden önceki hayatında farkına bile varmadığı doğa nimetlerinin aslında insana bahşedilmiş birer armağan olduğunu görmesi ve bir yengeci izlemekten bile büyük keyif almaya başlaması gibi biz de gözümüzün önündeki mutluluğu keşfedebiliriz, yeter ki aramaktan vazgeçmeyelim ve pes etmeyelim. Her zaman bardağın dolu tarafından bakabilmek kolay değil tabii ki ancak Robinson Crusoe bu yönden o kadar iham verici örnekler barındırıyor ki insan bunlardan çıkarımlar yaparak bile mutluluğa ulaşabilir. Örneğin, kahramanımızın adaya düştüğü ilk günlerde bir uçurumun tepesine çıkıp hayatının sonuna kadar yalnız başına adada kalacağını düşündüğü için ağladığı bölümde okuyucu bile gerçekten umutsuzluğa kapılıyor; ama Robinson o andan sonra bile toparlanıp kendinde yaşama devam etme gücünü buluyor. Şu halde, günümüzde bize düşen görev Robinson’un büyüleyici hikayesinden gerekli dersleri çıkarmak ve mutluluğumuza giden yolda birer araç olarak kullanmaktır diye düşünüyorum. ONUR ŞANDA KAYNAKÇA Daniel Defoe, Robinson Crusoe, Çev:Akşit Göktürk, 2002. Yapı Kredi Yayınları, 503 s. IŞIKLARIN ŞEHRİ İzlediğim filmlerden, okuduğum dergilerden gördüğüm kadarıyla bildiğim Las Vegas şehri her zaman gidip görmek istediğim bir yerdi. Çoğu kişinin aklına Las Vegas denilince kumar oynamak gelse bile oraya gittikten sonra Las Vegas’ın kumara yönelik bir şehirden çok eğlenceye yönelik bir şehir olduğunu anladım. Yolda giderken şehre varana kadar uzun bir süre etrafta hiçbir şey yoktu. Her yer uçsuz bucaksız bir çölden ibaretti. Şehre iyice yaklaşınca etrafta kocaman kocaman güneş panelleri inşa edilmiş olduğunu gördüm. Abartısız şehre varana kadar kilometrelerce devasa güneş panelleri vardı. Las Vegas’ın gece gündüz ışıl ışıl parlayan bir şehir olduğu düşünülürse bu çölün ortasına inşa edilmiş güneş panelleri gayet mantıklıydı. Las Vegas’a vardığımızda şehrin dış bölümlerinde evlerin olduğunu ancak merkezinin tamamen otellerden oluştuğunu gördüm. Las Vegas’ın şehir merkezindeki en geniş ve işlek yolun her tarafı dünyaca ünlü devasa otellerle çevriliydi. En güzel şeyse aynı hizada bulunan oteller arasında raylı sistem ve yürümek için tünel bulunmasıydı. Las Vegas denilince akla kumar oynama konusunun gelmesini düşününce, insanlara hak vermeden edemiyorum çünkü bütün otellerde zemin kat kocaman kumarhaneler halindeydi ve otellere adımınızı atar atmaz kendinizi bu kumarhanelerin içerisinde buluyordunuz. Ve alan o kadar genişti ki bazen gitmek istediğiniz yere giderken yönümü kaybediyordum. Her yerde ışıklar, değişik etkinlikler vardı ve etrafta hiç cam yoktu. Anlayacağınız insandaki zaman kavramını yok etmeye çalışıyorlardı. Otellerin içindeyken zaman kavramı biraz bulanıklaşsa da Las Vegas’a gidip de gece dışarıda dolaşmadan olmayacağını düşünüyorum çünkü asıl o bütün ışıklar ve tema olayı gece çıkıyordu. Örneğin otellerin bazılarının temaları bunlar üzerineydi: New York, Paris, Jül Sezar, Mısır… Paris temalı otelin önünde Eiffel Kulesi varken, New York temalı otel New York’un binalarından oluşuyordu ve metrelerce yukarıdan bu binaların arasında ilerleyen bir hız treni vardı ve mısır temalı otel kocaman bir piramit şeklindeydi ve tepesinden geceleri ışık çıkıyordu. Bir yerde okuduğuma göre bu ışık geceleri uzaydan bile görünebiliyormuş. Otellerin dışı gibi içlerinde de bu temalara uygun etkinlikler mevcuttu. Her gece dünyaca ünlü sirkler, sihirbazlar, şarkıcılar, müzikaller farklı farklı otellerde sahne alıyorlardı. Şehirde aklınıza gelebilecek her türlü eğlenme yolu mevcuttu. Las Vegas’a gidip eğlenmemek imkansız gibi bir şeydi. Daha önce birçok yer gezmeme rağmen Las Vegas o zamana kadar gittiğim en hareketli yerdi. Gece sokakta yürürken her yerden müzik sesleri, su ve ışık gösterileri ve insanların kahkahaları ortama çok güzel bir hava katmıştı. Benim en çok dikkatimi çeken Las Vegas’ta aynı anda eğlenen, kumar oynayan, içki içen çok fazla insan olmasına rağmen hiç olay çıkmaması oldu. Sonradan öğrendim ki etrafta birçok sivil polis geziyormuş ve bir olay olmadan hemen müdahale ediyorlarmış. Bu kadar çok insan olan hareketli bir yerde bunu başarmaları beni çok büyülemişti. Bir diğer beni çok etkileyen şey ise orada gittiğim dünyaca ünlü bir sirk olan Cirque de Soleil’in Ka isimli gösterisiydi. Ka uzak doğu ülkelerinden birinin dövüş sanatını anlatan bir gösteriydi. Dövüş sanatları çok da ilgimi çekmiyor olsa bile gösteriyi hayranlıkla izledim. Hem gösteriyi yapanlar çok başarılıydı hem de gösterinin yapıldığı sahne müthişti. Sahne aşağı yukarı iniyor çıkıyor, sağa sola dönüyor, dikleşip düzleşiyordu. Neredeyse 360 derece hareket edebilen bir sahneydi ve gösteri boyunca sahne sürekli hareket halindeydi. Gittiğim en hayran bırakıcı gösterilerden biriydi Genel olarak Las Vegas çok güzel bir şehirdi. Yani insan şehrin içine girdiği an kendini kaybediyordu. Her yerde o kadar cezbedici şeyler vardı ki insan ne tarafa gideceğini şaşırıyordu. Rahatlıkla söyleyebilirim ki Las Vegas gezmekten en çok keyif aldığım yerlerden birisi ve bence ölmeden önce herkesin mutlaka bu şehri gezmesi gerekiyor. Z. Pelin CAN İMKÂNSIZLIĞIN SINIRINDA DOLAŞMAK: MUTLULUK MAZHAR ÖZEL Hiç mutlu biri olamadım ben. Her zaman topluma bir yanından tutunmaya çalışıp, onlardan biri gibi davranmaya uğraşsam da tutunduğum dalların hepsi kopmaya mahkûmdu âdeta. Bir yandan da mutlu olacak olursam, normal bir insan olmaktan vazgeçecekmişim gibi hissettim hep. Mutluluğun bir gerileyiş olduğu ve insanın düzenini bozmaktan başka bir işe yaramayan, hastalıklı bir duygu olduğunu düşünmekten alıkoyamadım kendimi. Jeanette Winterson’un da ‘Normal Olmak Varken Neden Mutlu Olasın’ adlı kitabında genel olarak belirttiği gibi: “Mutlu sonlar yalnızca bir duraklamadır”1. ‘Mutlu bir çaresizlik içinde olmak’ diye bir şey tanımlıyorum ben. Mutlu insanlar her zaman çaresiz gelmiştir bana çünkü. Benim de çoğu zaman yaşadığım gibi... İçinde bulunduğum duygu durumunun mükemmel olduğunu düşünerek, küçük bir değişimde bu mutluluk durumunun bozulacağını hissetmek, sürekli kaygı duymak, bana çaresizlikten başka bir şey anımsatmıyor. Dünyaya öylesine fırlatıldığımı düşündüğüm ilk günden beri, yaşamımın şu ana kadar olan bölümünde, ne zaman bulutların üstünde uçuyormuş gibi hissettiysem, ansızın çakan bir şimşek beni her seferinde o bulutların üzerinden indirmeyi başardı. Kendime neredeyse hayat felsefesi edindiğim ‘Tekrar dene, tekrar yenil, daha iyi yenil!’ sözünün gücünü her daim kalbimde hissettiğimden, hiçbir zorluk beni o bulutların üstüne tekrar çıkmaya çalışmaktan alıkoyamaz gibi hissetmiştim. Fakat işler hiç de istediğim gibi gitmedi. Üst üste yaşadığım başarısızlıklar ve talihsizlikler yaşama enerjimi ve bir şeyi tam anlamıyla yapabileceğim inancımı neredeyse sıfıra indirdi. Hâl böyle olunca da tüm umutların yerini koca bir ümitsizlik aldı. “Bir gemi kazasıydı, dalgalar beni uygar insanoğlunun kumsalına fırlatmıştı, bense orada insanoğlunu bulamadığım gibi uygarlığa da pek rastlamamıştım.”2 Biraz da bu topluma öylesine bırakılmış gibi hissetmek ve toplumdan umduklarını bulamamak itti beni bu ümitsizliğe ve yalnızlığa. Toplum bir makine gibiydi âdeta; her ne istediysem, bana tam tersini sunmaktan zevk alan. Dünya barışı istediğimde yeni bir savaşın patlak vermesi, aşkı ve sevgiyi delirircesine istediğim anda elinde hiçlikten farklı bir şey olmaması daha başka nasıl açıklanabilir ki? Hayatta tutunacak kimsem olmayınca kitaplara sarıldım ben de. Toplumun ve mutlu sonların benden eksilttiklerini kitaplarla tamamlamaya çalıştım. Peki insanların yerini tuttu mu kitaplar ve sözcükler? Bu gizemli ve biraz da klişe olan sorunun cevabı, kesinlikle ‘Evet’ olacaktır. Hayatın akışında karşılaştığım olaylardaki ve insanların yalancı yüzlerinde bulamadığım samimiyeti, kitaplardaki sözcüklerde fazlasıyla bulabildim. Toplumdaki her bireyin dibine kadar hissettiğini söyleyip, aslında büyük bir yanılgı içine 1 Jeanette Winterson, Normal Olmak Varken Neden Mutlu Olasın? (İstanbul: Sel Yayınları,2015) 2 Jeanette Winterson, Normal Olmak Varken Neden Mutlu Olasın? (İstanbul: Sel Yayınları,2015),14 düştükleri mutluluk duygusunun imkânsızlığını kitaplar öğretti bana. Ben de normal olmayı, mutluluğa tercih etmem gerektiğinin farkına vardım böylece. Normal olmak derken... Öyle kolay bir şey değildir bu. Her gün o kadar çok çaba sarf ediyorum ki normal olabilmek için. Aykırı davranmamak, ses çıkarmanın neredeyse ayıplanacağı bir yerde avazım çıktığı kadar bağırmamak için, karşımdakine onun hakkında tam olarak neler hissettiğimi söylememek için o kadar uğraşıyorum ki... Bu sonu bitmek tükenmek bilmeyen gayret, öylesine yoruyor ki beni. Kasvet dolu bir gecede, rakı şişesinin hızlıca bitmesi, paketteki sigaranın birer birer azalması gibi gün geçtikçe eksildiğimi, bedenimin en ücra köşesinde bile hissedebiliyorum. Varsın olsun; imkânsızlığın sınırlarında gezinip sahte bir mutluluk yaşamaktansa yaşadıklarımın farkında olup, eksilerek ölmeyi tercih ederim. KAYNAKÇA 1) Winterson, Jeanette. Normal Olmak Varken Neden Mutlu Olasın? İstanbul: Sel Yayınları, 2015. Etel Devidas 21400555 24 Yıl Öncesinde, 24 Saatlik Bir Anı Stefan Zweig’ın eseri Bir Kadının Yaşamından 24 Saat Bayan C’nin yirmi dört yıl önce yaşadığı yirmi dört saati anlatıyor. Öykü genel olarak takıntılar, mecburiyetler ve kalbinden geçenler arasında gidip geliyor. Yazarın yaptığı psikolojik analizler bizi içine alırken aynı zamanda da korkutuyor. Korkuyoruz çünkü yazar, sıradan olduğunu düşündüğümüz, günlük hayatımızda her an karşılaşabileceğimiz insanların hayatlarına ve içlerine iki farklı pencere açıyor. Hayatları rengârenk, cıvıl cıvıl, tıpkı bir bahar ayı gibiyken; içleri kasvetli, karanlık ve ölüm sessizliğinde olabiliyor. ‘Takıntılar’ öykünün tamamında gizlenmiş bir şekilde ve biz de onları ararken kimi yerlere takılıyoruz. Mesela Bayan C; eşinin ölümü, oğullarının ayrılışı sonrasında tüm vaktini gezmeye ayırıyor ve kaldığı yerlerin kumarhanelerine gidip oyuncuların ve kurpiyerlerin sadece ellerini izliyor. Ellerinden oyunun gidişatını, oyuncunun hislerini kimi zaman titreyen, kimi zamansa kaskatı kesilip birbirine kenetlenen bir çift elden anlıyor. O kadar takıntılı ki elleri izlemeye, insanların yüzlerine hiç bakmıyor ve gerçek oyunu izlemekten çok daha heyecanlı olduğunu düşünüyor. Hemen hemen tüm karakterler, oldukları şehirlerden ayrılmaya, tekrar başlamaya mecbur hissediyorlar. Adını bilmediğimiz anlatıcı, sebepsiz yere kaldığı Fransız otelini terk etmeye karar veriyor; Bayan C ise artık başka bir yere gitmenin vakti olduğunu hissediyor. Biz de kendimizi bir anlamda sorgularken buluyoruz, acaba olduğumuz yerden memnun muyuz? Acaba kalmaya mı gitmeye mi mecburuz? Öykü ilk olarak da Madam Henriette’in kalbinin sesini dinleyip, eşini ve iki kızını bırakıp, âşık olduğu genç adamla kaçmasını anlatıyor. Bayan C’nin de aynısını yapmak isteyip, mecburiyetlerinden dolayı yapamadığını, üzerinden 24 yıl geçmiş olmasına rağmen bu olayı unutamadığını anlıyoruz. Ardından ben de düşünüyorum, benim de pişmanlıklarım var mı diye, önceliği mecburiyetlerime verip kalbimin sesini dinlemekten hiç vazgeçtim mi diye. Beni en çok etkileyen şey, Bayan C’nin şokunu atlatamadığı olayın sadece yirmi dört saat içinde yaşanmış olması. Her günümüzü sıradan geçiriyoruz, üzerinden bir hafta geçince tamamen unutuyoruz. Hatta evvelsi gün ne yediğimizi, ne giydiğimizi bile unutabiliyoruz. Bayan C üzerinden yirmi dört yıl geçmesine rağmen, hiçbir ayrıntıyı unutmuyor. Bu yüzden ben de merak etmeye başladım, acaba benim de böylesine, üzerinden geçen yıllara rağmen unutamayacağım, yükünü üstümden atamayacağım, iyi veya kötü anılarım olacak mı diye. Hayatımı ve içimi merak etmeye başladım, acaba benim de Bayan C gibi mal, mülk ve seyahat dolu bir yaşamım olup, içim atamadığım anıların ağırlığı ve hissettiğim yalnızlık ile mi dolacak diye. Kitap bizi mutlaka düşündürüyor, bu yüzden Stefan Zweig’ın eserlerini çok seviyorum. Karakterle bütünleşiyoruz, öyle ki şu durumda Bayan C ne yapardı deseler, eminim söyleyebilirdim. Kendimizi yerine koyuyoruz, acaba hayatın bizden beklentilerini mi karşılamalıyız yoksa her şeyi, herkesi unutup içimizden gelenleri mi yapmalıyız diye düşünüyoruz. Belki de bir insanın en güzel becerisini kullanıyoruz: sorguluyoruz. Sorgularken kendi içimizde de bir keşfe çıkıyoruz aslında. Kendimizi daha iyi tanıyoruz ve bu bence bir kitabın bir okuyucuya katabileceği en güzel şey. Kendimizi hayata hazırlıyoruz, iyisiyle kötüsüyle; hem de hiçbir şey yaşamadan, sadece okuyarak. Ben bu satırları okurken sanki kendimi okudum, benzer bir olay yaşamamış olmama rağmen. Yazar karakterlere pencereler açtığında ise kendimi gördüm, hem de hiçbir benzerliğimiz olmamasına rağmen. Bu öyküden işte bu yüzden bu kadar etkilendim, çünkü kurgu olmasına rağmen bir o kadar da gerçek. Batuhan F. Karabacak Bilerek Gidenler Yekta Kopan’ın Sakın Oraya Gitme kitabını okudum. Yekta Kopan yumuşaklığında yazılmış öykülerden oluşan... Onu hep televizyondan ve internetten bilirdim, buradan şık gözüküyor, naif gözüküyor ama edebiyat hassas terazidir, bakalım gerçekten nasıl bir adam diye aldım kitabını heyecanla. “Samodey” diye bir öykü var kitapta. Aldı götürdü beni. Neden mi? Çünkü bir tek ‘anne’ kelimesi beni bir yerden alıp bir yere götürebilir. Öykü, Yekta Kopan’ın alzaymır olan annesine yaptığı edebi bir dertleşmeden oluşuyor. Aslında hepimizin annelerimiz ile yaptığı bir dertleşme bu, kelimeler farklı olsa da o en derin his aynı. Çünkü bütün anneler birbirine benzer ama en çok da bu dünyayı terk eden anneler. Ben annemi on yedi yaşımda kaybettim. Böylesine büyük bir darbe için çok tehlikeli bir yaştı on yedi. Çünkü ne “Çocuktum çok anlayamadım ne olup bittiğini.” diyecek kadar küçüktüm ne de “Kocaman adam oldum onca şey yaşadık annemle.” diyecek kadar büyük. Öyle olunca aklıma düşen her cümle ayrı ayrı vurmuştu beni. Hem ona çok acıkıyordum küçüktüm hem de hemen yarın kocaman adam olmam gerekiyordu biliyordum. Anneler hep karar alırlar, doğumumuz bir karardır. Kaçta yatacağımız, ne yiyeceğimiz, ne giyeceğimiz, kiminle arkadaş olacağımız, ilk öğretmenimizin kim olacağı... Bütün bu kararlar zincirini mükemmel işleyen canlıya denir anne. Öylesine iyi yaparlar ki bu işi, bir süre sonra düşünmezsin anne her ne yaptıysa bilerek yapmıştır, iyisi budur, doğrusu budur yoksa asla yapmaz! Ölüm meselesi de böyledir anneler için, bir anne gittiyse bu dünyadan, gitmesi doğru olduğu içindir. Bir karardır bu. Her zaman olduğu gibi tartmıştır aklında milyon kez, hesaplamıştır tıpkı yüksek ateşli hasta şekilde girdiğin sana soluk veren duşun derecesi gibi. Yani demek istiyorum ki ne hayat ne başka bir şey anneyi çekip alamaz. Anne giderse kendi gider. Bu da ayrı bir yük, metafizik enerjilere sövemezsin, mecbursun hiç yapmadığın bir şeyi ilk defa yapmak sokağına gelirsin. “Anne neden bana yaptın bunu? Çok erken değil miydi anne, fark etmiyor musun bak yalnız kaldım ben. Anne istesen gitmezdin bulurdun bir yolunu, beni kandırma anne. Sahi anne bu neden yaptın?” Boştur bu soruların tamamı çünkü en net en çarpıcı soruları bile sorsan annenin gülümsemesi gelir aklına, yürüyüşü gelir, cüzdanına koyduğu bozuk paralar, pazardan eve doğru taşıdığı içi sebze dolu naylon torbalar, telefonundaki kocaman yazı puntoları, komşudan getirdiği patates salatası. Bütün bunlar hala zihninin tam ortasındayken nasıl emin olabilirdim annemin bir yanlışlık yaparak gittiğine. Bilmiyorum sebebini, dört koca yıl geçti, bir çocukluğum geçti, bir ilk gençliğim. Hala bilmiyorum neden gittiğini, bildiğim tek şey yine her şeyi hesaplayarak gittiği. Yekta Kopan’ın biricik annesi gibi milyonlarca evladın milyonlarca biricik annesi gibi... Anneler, hayata gelmenin birinci kuralı... Hayat hakkındaki diğer kural ise onlarsız yaşayabilmek. Hepsi ayrı ayrı özel ayrı ayrı muhteşem. Onlar öğretmen, en ince detayına kadar bizlere her şeyi öğreten ve en sonunda en ağır sınavı önümüze bırakarak sınavı terk eden. Enfes bir cümle var kitapta, Yekta Kopan’ın kaleminden “Annelerin hayattaki ağırlığı evlatlarının hafızası kadarmış.” (Kopan) Bütün annelerin benzediği gibi bütün anne özlemli oğlanlar da birbirine benziyor demek ki. Çünkü ben de annemin aklıma bir saniye olsun gelmediği bir günü bomboş bir gün sayarım. Onlar hep yaşamalı, hep onlara dair bir şeyler olmalı, bildiğimiz bütün doğruların; inandığımız, savunduğumuz her şeyin yazarı-şairi onlar ve biz bir roman olarak her gün yazarımızı anarsak ne iyi ederiz. Bu dünyaya gelmiş, anne olmuş, evladını sarıp sarmalamış bütün kadınlara dualı selamlar olsun. Bilerek gelenlere, bilerek gidenlere, annelere... Kaynakça Kopan, Yekta. Sakın Oraya Gitme. Can Yayınları, 2016. Elif Hamurcu ACI VARSA KAZANÇ YOK “Çok çalış” ve “Asla pes etme” benzeri sözleri günlük hayatta çok sık duyuyor musunuz? Sizi bilmem ama ben duyuyorum. Hedeflerim uğruna sonuna dek mücadele etmem ve çok çalışmam gerektiğini bana tembihleyen bir ailem ve öğretmenlerim oldu kendimi bildim bileli. Mücadele bırakılarak veya tembellik edilerek bir hedefe ulaşılamayacağını bana söylediler. Rocky filminde de Rocky Balboa’nın, boks kariyeri ile ilgili hedeflerine karşı tutumu bu şekilde. Rocky aralıksız antrenman yaparak ve ringde yediği yumruklara rağmen pes etmeyerek hedefine ulaşıyor (Rocky, 1976). Rocky çok sevdiğim bir filmdir ama ben yine de ne filmin verdiği mesajı, ne de bunun üzerine bana çalışıp pes etmeme tavsiyesi verenleri doğru buluyorum. Hedeflere karşı bu tarz bir tutum sergilemek çok da yararlı gelmiyor bana. Neden yararlı gelmediğini de gelin size anlatayım. Benim okumak istediğim yüzlerce kitap, dinlemek istediğim yüzlerce şarkı, öğrenmek istediğim onlarca dil ve kendimi geliştirmek istediğim onlarca alan var. Bunların hepsini 70 yıla sığdırmak zaten çok zor gözüküyor. Beni mutlu eden bu aktiviteleri bile yaşamıma zor sığdıracağımı düşünüyorken, neden hayatımın çoğunu bir şeylere çalışarak ve ne kadar bıkarsam bıkayım çalışmaya devam ederek geçireyim ki? Hedeflerime ulaşmak mutluluk veriyor olsa da hedefe giden yol son derece ızdıraplı olabiliyor. Bir hedefe ulaşabileyim diye yaşamımın önemli bir oranını mutluluktan uzak bir şekilde geçirmek istemem açıkçası. Üstelik hayatımın çoğunu çalışarak geçirirsem sevdiğim aktivitelerin birçoğunu yapamadan da ölebilirim. Çevremdekiler bana doktor olmamı söylediklerinde bu yüzden onları dinlememiştim. Doktorluk için çok uzun süre eğitim görüp çok fazla çalışmam lazımdı. Doktorluğa ilgi duymadığım için doktorluk eğitimi beni mutsuz edecekti. Doktor olana kadar gençliğim mutsuz bir şekilde geçip gidecekti. Peki hedefim için çalışmazsam ve hedefime ulaşamazsam ne yapıyorum? Aslında bu sorunun cevabı çok basit. Yaptığım tek şey bu hedefi unutup daha basit bir hedef belirlemek oluyor. Gerçekleştirmekte güçlük çekeceksem neden ilk hedefime bağlı kalayım ki? Ölüm kalım meselesi değil ya sonuçta bir hedefe ulaşıp ulaşamamak. Bu hedefe benzeyen ama çok daha basit olan başka hedefler bulmak mümkün değil mi? Mesela 4 top çevirmeyi bir türlü öğrenemeyen bir kişi 3 topu öğrenmeye çalışsa ne kaybeder ki? Sonuçta 3 topu çevirmek de onu mutlu edecektir 4 topu çevirmek kadar olmasa da. Üstelik çok daha uzun ve daha zorlu antrenmanlardan kurtulacaktır. Bence Rocky de dünya şampiyonuna 15 raund dayanmak gibi zor bir hedef yerine 3 raund dayanmak gibi daha kolay bir hedef koyabilirdi kendisine. Böylece o zor ve yorucu antrenmanlardan daha az yapabilirdi. Daha da önemlisi belki de ringde daha az direneceği için sağ gözünü kör edecek düzeyde yaralanmayabilirdi (Rocky, 1976). Bence Rocky bu yeni hedefle de mutlu olurdu. Çok çalışıp pes etmemek bana göre değil. Kısa bulduğum hayatımı çalışarak harcamak bana çok da doğru bir davranış gibi gelmiyor. Tabii bunu Bilkent gibi zorlayan bir üniversitede okuyan biri olarak söylemem de tuhaf duruyor. Ama ben bölümümü sevdiğim için buradayım. Ben hedefim için beni mutsuz edecek şekilde çalışmak zorunda değilim, çünkü kendi alanımda çalışmak zaten hobilerimden biri. Bu yüzden Bilkent’te okuyarak ulaşacağım bir hedef benim için basit bir hedef. Hayat planım da bana sadece basit gelen hedeflerle doya doya yaşamak., Elif Hamurcu Elif Hamurcu KAYNAKÇA Rocky. Yön. John Guilbert Avildsen. 1976. Philadelphia, Chartoff-Winkler Productions. TERCİH MESELESİ Hırs… Bağımlılık… Konu bağımlılıktan açılınca aklınıza uyuşturucu, alkol ve sigara gibi kötü alışkanlıkların geldiğini biliyorum ama durumu böyle sınırlandırmayın. İnsan o kadar karışık bir canlı türü ki, her şeye bağımlı olabilir. Bana göre en ilginci insanoğlunun başarıya da bağımlı olabilmesi. Başarılı olma durumunun yarattığı tatmin duygusuna bağımlılık yani demek istediğim. Belki de türümüzün sahip olduğu en kötü alışkanlık olan hırsın tetiklemesiyle kazanılan bir bağımlılık bu. İnsanı nerelere götürebileceğini tahmin etmek imkansız. Kader –kim tarafından yazıldığı önemli değil- insanı önce en hassas yerinden vuruyor. Başarılı bir doktor da, kendi sorumsuzluğu yüzünden, geçirdiği trafik kazasından sonra ellerinin kontrolünü kaybediyor. Belki ellerini kaybetmiyor ama hayatının merkezine koyduğu doktorluk kariyerini bitiren bir darbe alıyor. İşte buradan sonra hırsın ve beraberinde getirdiği bağımlılığın insanı nereye götüreceğini kestirmek güç. İnsan ne yapacağını şaşırıyor çünkü! Çaresizlik de işin içinde olunca, insan kendini hiç beklemediği yerlerde bulabiliyor. Herkes kendisine dönüp sormalı “Ben hayattaki amacımı kaybetseydim, yeniden kazanmak için her şeyi yapabilir miydim?” diye. Çünkü bir seçenek daha var, o da yeni bir yaşama amacı bulmak. Eğer Doktor Bey gibi her yolu denemeyi seçerseniz kendinizi sınırlarınızı zorlamaya hazırlamalısınız. Hayata bakışınızı değiştirecek şeyleri kabul edebileceğiniz gibi –ki bunlar doğaüstü şeyler olmayacaktır yüksek ihtimalle- birden daha büyük bir olayın içinde –bu olay da, yine, dünya dışı tehditleri kapsamayacaktır- bulabilirsiniz de kendinizi. İnsanın sınırlarını zorlayan da aptalca bulduğu şeyleri çaresizlikten denemek olsa gerek. Geri dönüşü olmayan bir yol çünkü bu artık. Kaybedecek hiçbir şeyiniz kalmamış. Her şeyi denemeye mecbursunuz. Fikri bile insanı ürkütüyor. Birileri sizi ruhun varlığına ikna edebilir örneğin bu yolda. Belki de zaten inandığınız için size ruhunuzun gücünü kullanmayı öğretmek isteyebilir. Hatta bu konuda başarılı da olabilir. Tabi ki, ruhunuzu bedeninizden ayırıp bir şekilde aydınlanmanızı ya da kendinizi tedavi etmenizi beklemiyorum. Absürt örneklerle aslında sahip olduğumuz sihirsiz dünyayı anlamaya çalışıyorum sadece. Fiziğin evreni ve atomları birbirine benzeterek modellemesi ve anlamlandırması da bunun gibi. Ama elbette arada anlaşılabilirliği zorlayan ufak bir fark var: zaman kavramı. İnsanın daha büyük bir olayın içine düşmesi de burada devreye giriyor işte. Biz kesinlikle fark etmiyoruz ama zaman sürekli akıp gidiyor, göreceli olsa da sürekli hareket halinde bir şey zaman. Kontrolümüzün dışında olan bir şey ve bence kontrol edemediğimiz her şey gibi korkunç bir kavram. Ama insan zekası birçok zorlu ve korkunç durumun üstesinden gelebiliyor. Evet, yine size zaman kavramı dışında yaşayan bir yaratığa diz çöktürmek için sınırsız döngüyü kullanın demiyorum, sınırları zorlamaya çalışmanın ilham alınabilir bir yöntem olduğunu söylüyorum. Sonuçta, her yolu denemeyi göze almıştınız. Ne yazık ki, elbette, bunun bir başarı garantisi yok. Eğer yeni bir arayışın içinde sürüklenmek isterseniz, sizi tebrik etmek isterim, çünkü bu arayış da sizi bir bilinmezliğin içine sürükleyebilir. Ama kaybetmenin dünyanın sonu olmadığını anladığınız için tebrik edilmeye ihtiyacınız var. Her ne kadar birilerini alkol almıyor diye tebrik etmesek de, başarıya bağımlı olmadığınız için ben sizi tebrik etmek istiyorum. Hak ediyorsunuz. İnsan yaptığı tercihlere göre çiziyor hayatını aslında. İsterseniz kendi kaderimizi yazdığımızı söyleyin, isterseniz zaten yazılı olduğunu ve bizim sadece birer oyuncu olduğumuzu ya da başka bir şekilde açıklayın fark etmez sizin için önemli bir şeyi kaybettiğinizde seçtiğiniz yol tamamen size bağlı. İsterseniz onu tekrar elde etmek için uğraşırsınız. Hayatınız bir film olmadığı için o ana kadar başarılardan başarılara koşan biri olsanız bile kazanamayabilirsiniz. Ya da peşini bırakır ve yeni bir tane –ya da birkaç tane- bulmak için harekete geçersiniz. Hayat sizin, karar sizin çünkü bu bir tercih meselesi. Algı Sağlam İyileşmeyen Yaralar “Zamanla alışacağımı umuyorum…” diyerek başlıyorum cümlelerime, ilk bakışta pek çoğu birbirinin aynıymış gibi görünen sorulara ben de. Kolay değil elbette, biraz eskimiş ancak asla vazgeçilemeyecek bir kol saati gibi tıkır tıkır işleyen düzeninden bir anda vazgeçmek. Öyle ya, en nihayetinde “şehirli” insanlarız, günlük rutinlerimizin değil değişmesi, sekteye uğraması dahi söz konusu olamaz. Aksi, hayatımızda yeri doldurulamayacak boşluklar oluşması demek. Ne var ki bir ömür boyu hangi “sıfat” yahut “ünvan” ile anılacağımızın belirlendiği o çetin yıllar tüm bunlara sünger çekmeye yetiyor da artıyor. Hem “deniz kenarındaki okul” için geride bırakılmamaya değer hiçbir şey; arkadaşlıklar, dostluklar, evler, caddeler, sokaklar yani hiçbir şey kalmıyor. Bir tek, sen nereye gidersen istesen dahi peşini asla ama asla bırakmayacak olan anılarının senden alınmasına kimsenin gücü yetmiyor, o da çoğu kez direnebilmek için yeterli kuvveti sana bahşediyor. Hâliyle aksini ihtimal dahilinde düşünmek pek akıl kârı görünmüyor. Zaten tüm bu koşuşturmaca, uğraş, çaba da bunun için verilmiyor mu? Adına büyümek dedikleri, her on iki ayın ardından biraz daha başabildiğini söyledikleri, oysa ki güzel olan her şeyin gerçekliğinden biraz daha uzaklaşmak mecburiyetinde bırakıldığın o tuhaf durumdan ötürü. “Büyümek” denilen şeyin; alınan yaş ile değil de yaşanılan acılarla eş zamanlı ilerlediğini bu memlekette sonu hiç gelmeyen, sanki bomboş taş bir avluda duvarlara peşi sıra çarparak yükselen, sessiz çığlığı bir kez olsun işiten herkes tecrübe ediyor bir şekilde. Ne acıdır ki “şanslı” olanlar buna yalnızca tanıklık ederek yüzeysel bir temasla sırasını savabilse de birileri bu durumun öznesi olmaktan kaçamıyor. O zaman da belki de elde edilinecek ünvanlardan ya da kazanılacak sıfatlardan daha kıymetli olanın durduğu yer olduğu gerçeğiyle yüzleşiyor insan. Fark edip ayırdına varabilene bahşedilmiş büyük nimet o yaşlarda, anlaşılacağı üzere. Söylenenlerden ziyade söylenmeyenlerin ağırlığının daha ezici bir yük olabileceği, mezun olduğun okulun, çalıştığın şirketin ya da işgal ettiğin mevkinin gerektiği zaman ağızdan çıkmayan tek bir sözcükle bile nasıl yitip gidebildiğinin farkına varmak sözünü ettiğim. Kim olacağın yahut hayat boyu kim olarak anılacağın sorunun cevabını aramakta daha işlevsel bir pusula vazifesi görüyor. Zaten hali hazırda payına düşen ve çoğunlukla elinden gelebilen yegâne şeyin sesini biraz olsun yükseltebilmek olduğu gerçeği yeterince ağır geliyorken bunun bile kimi bedelleri göze almak olduğunu fark ediyorsun. Yaraların gittikçe neden derinleştiğini anlıyor, utancından başını kaldıramaz hale geliyorsun. O utanç gün geçtikçe yerini öfkeye bırakıyor. O öfkenin gücüyse insanın ancak kendine söz geçirmesine yetiyor. Henüz yüzünü dahi görmeden, yalnızca listedeki adını okuduğum anda güçlü biriyle karşılaşacağımı biliyordum. “Arat”. İleri “dostum Arat” olarak adını zikredeceğim Arat. Öyle ya, adı gibi olmalıydı. Fiziksel olarak değil belki ama rüzgar ne kadar şiddetli eserse essin gücü onu durduğu yerden oynatmaya yetmemeliydi. Ki rüzgar da hayat boyu onun için hep var gücüyle esmişti. Bir kırgınlık vardı sesinde. Yalansız bir sesti. Tereddüt etmeden, ağzından çıkmaya hazırlanan kelimeler yıllar öncesinden belirlenmişçesine çıkıp hayat buluyordu ama bir kırgınlık vardı sesinde. Kendinden, geçmişinden, anılarından ne kadar emin olursa olsun ömrü sanki birilerini ikna etmeye çabalamakla geçmişti. Ne var ki derdi birilerini söylediklerine inandırmak değil, yalnızca görmezden gelinmemekti. Yorgunluğu da kırgınlığı da bundandı. Bir 19 Ocak sabahı bana“Varlığımızı değil yokluğumuzu ispat etmeye çalışmak ağırıma gidiyor, bazı yaralar bu sebeple iyileşmiyor.” diyerek açtığı yarada olduğu gibi; kimi kesikler tek elle bastırılarak değil, ancak bir dost elinin de bastırmasıyla iyileşebiliyordu. Michael Haneke’nin bizleri “huzursuz” eden Caché’si; geçmişimize, toplumsal belleğimize, suçlamalarımıza yakın gözlüğümüzü burnumuzun ucuna iterek tekrardan gözden geçirebilmemiz için bir fırsat sunuyor, bunun hatırlatmasını yapıyor. Georges’un ﬁlmde uyku hapları yutarak daldığı uykunun yerine, başımızı yastığa huzurla koyabilme seçeneğinin bazı yaraların iyileşmesini saklayarak ya da zamanla geçeceğini umarak değil ancak diyalog ile mümkün olabileceğinin altını çiziyor. Dostum Arat için, elinde mikrofon Halaskargazi Caddesi’nde var gücüyle derdini haykırmaya çabalayan bir diğer Arat için, benim için, annem için, babam için, bizim için. Belki de en çok bizim için, bizden sonrakiler için. Kaynakça - Caché. Yön. Michael Haneke. 2005Hayal Ettiğimiz Hayatlar Gerçek midir? Çoğu insan kitapları sadece kapağına bakıp alabilir. Ben de o insanlardanım. Kitapların kapak tasarımlarının her zaman çok önemli olduğunu düşünmüşümdür. Kitap ile ilgili ilk izleniminizi oluşturmanızda size çok yardımcı olur. Hatta bazen arka kapak yazılarından bile daha önemlidir benim için. Paula Hawkings’in Trendeki Kız adlı romanına başlama sebeplerimden biri de buydu. Kitabın kapağı oldukça güzel ve yaratıcı bir şekilde tasarlanmış. Bir bakışınızla ilgiyi kendine çekiyor diyebiliriz. Ayrıca kitabı okumaya başlayınca anlıyorsunuz ki kitabın kapağındaki detay size ana karakterin bakış açısını sunuyor. Cilde baktıkça siz de ana karakterle birlikte her gün trene biniyor ve dışarıdaki yaşamları gözlemliyormuş gibi hissediyorsunuz. Dışarıda birçok insan görürüz. Kimisi işe yetişmeye çalışıyordur, kimisi çocuğunu kreşe bırakıyordur, kimisi spora gidiyordur. Onlar bizim için birer figürandır. Onların hayatlarına dair çok bir şey bilmeyiz. Sadece onları gözlemleyebiliriz. O anda yaptıkları davranışlardan onların hayatlarına dair bazı tahminlerde bulunabiliriz. Ama bu gerçekten onların hayatı mıdır? Yoksa sadece bizim hayal gücümüz mü? Günümüzün modern dünyasında çoğu kişi için yabancılar figüran olarak kalır. Onların hayatlarını umursamıyoruz ya da bunun için çok meşgulüz. Otobüste yanımızda oturan bir kişinin telefonda yaptığı bir tartışmaya dikkat etmiyoruz. Evde ne gibi sorunları olduğunu umursamıyoruz. Hatta aynı apartmanda yaşadığımız kişiler hakkında bile yeterince bilgi sahibi değiliz. Bizim hayatımıza karışmadıkları sürece biz de onlarınkine karışmıyoruz. Ama Rachel günümüzdeki çoğu insanın aksine daha ilgili ve hayal gücü yüksek bir karakter. Rachel her gün yaptığı tren yolculuğunda net olarak görebildiği evlerden biri olan 15 numarada yaşayan çifte kendi kafasında hayat veren birisi. Onlara takma isimler takıyor, hayali işler veriyor. Kendisi, eski kocasıyla yaşadığı problemler sonucu alkolik olan ve kocasının onu aldattığını öğrendiği zamandan itibaren hayatı altüst olan, geçmişle bağını koparamayan bir kadın. Bu da onun eski evlerine oldukça yakın yaşayan bu çifte olan takıntısını açıklıyor. Bir süre sonra Rachel’ın sarhoş geçirdiği bir gece, ertesi gün gelişen olaylar ve Rachel’ın tanık olduğu bir sahne onu bu çiftin yaşantısına girmeye teşvik ediyor. Rachel zaten yaşadığı sıkıntılardan kaçmak ve kendini başka insanların hayatlarıyla meşgul etmek için buna dünden razı. Roman diğer polisiye romanlardan farklı olarak olay gelişimiyle değil karakter gelişimi ile sizi kendine bağlıyor. Polisiye romanları okurken aşina olduğum “Bundan sonra ne olacak?” sorusundan ziyade kendime “Neden?” sorusunu sordum. Şaşırtıcı kısmı suçu kimin işlediğinden çok olayların nasıl geliştiği ve arkasında yatan sebeplerdi. Bu romanı okurken özellikle ana karakterle yani Rachel ile aramda bir bağ kurabilmek beni çok etkiledi. Demek istediğim bu karakterle aramda neredeyse hiçbir benzerlik olamamasına rağmen kendimi onun yerine koyabilip yaşadığı tüm duyguları ben de onunla birlikte yaşadım. Ve her defasında yaptığı şeyler ne kadar utanç verici olursa olsun, bunların ne kadar haksız sebepleri olursa olsun onun suçu olmadığına kendimi ikna ettim. Ve beklediğim gibi kitabın sonlarına doğru Rachel’ın davranışlarının altında başka karakterlerin ve geçmişin izlerini gördüm. Rachel çoğu insan gibi sadece yanlış yönlendirilmiş ve kendisini tam olarak tanımayan bir karakter. Bu durumu sadece Rachel karakterinde değil, kitapta yer alan diğer karakterlerde de görebiliriz. Aslında biz de öyle değil miyiz? Çevremizin üzerimizde oldukça etkisi var. Çoğu zaman bu etki bizi yanlış yönlendiriyor ve aslında olmadığımız biri olduğumuza inandırıyor. İşlediğimiz suçların tek sorumlusu olduğumuza ve bunların altından tek başımıza kalkmamız gerektiğine inanıyoruz. Hâlbuki insanlar bu yükü az da olsa biriyle paylaşabilse bunların üstesinden daha rahat geldiğini ve daha hızlı bir şekilde normal hayatlarına dönebildiklerini görecekler. Ayrıca yakın bir zamanda kitabın filmi de çıkıyormuş. Genellikle okuduğum bir kitabın filmini izlemeyi sevmem. Çünkü genellikle kafamda oluşturduğum karakterler filmdekiyle uyuşmaz ve kitaptaki atlanan bazı kısımlar filmde bana eksikliğini çok hissettirir. Ancak filmin fragmanını izledikten sonra güzel bir gerilim filmi olabileceğini düşündüğümden dolayı filmine de bir şans vermeye karar verdim. Umarım filmi de romanı gibi beni oldukça etkiler. Zeynep Ayça Çam KAYNAKÇA Paula, Hawkins. Trendeki Kız. Görsel, 2015. http://kitap.yazarokur.com/trendeki-kiz SAİTAKTÜRK21501734İÇİMİZDEKİ BOŞLUKHiçiçinizde dolmayan, tatminolmayanbirboşluk hissettiğiniz oldumu? Sanki gittikçebüyüyen karanlık birkaradelik gibikaçınılmaz, gözardı edilemez …Günümüzde birçoğumuz içinbusorununcevabı evet.Neden?Bilmiyorum; amabiliyorum kibuboşluğun varlığını birçoğumuzhissediyor. Bizigüçsüzvezayıfbırakıyorkimizamanlar için,karabirvebagibiyavaş yavaşveölümcül birbiçimde birinsandandiğerine bulaşıyor. Doğrusöylemek gerekirse bendebugrupiçine dâhilim.İçimdeki boşluk; benliğimin veaklımınköşelerinde sızıp, küçükbirfaregibikemiriyor. Boşluğuaklımda tasviretmeyeçalıştığımda, nedense, simsiyah vesonsuzluğa doğruuzanan birtünel gibihayal ediyorum.Butünelingirişinde kimizamandüşünüyorum; nasıl aydınlatabilirim yadanebulabilirimtüneliniçinde diye.Böylezamanlarda, varlığımın gereğini yerine getirmevedünyadan aldığımşeyleriçin, anlamlı birşeyleryaratma hevesi benliğimin herköşesinde ışıkları yakıyor.Örneğin,insanlara vedoğaya yardım etmek, daha anlamlı birbütünün farkyaratabilecek küçükbirparçasıolmak.Ozamanboşluk tüneli ilkadımımı atmışgibihissediyorum. Ancak birsüresonra, daimolankorkumuyenidenhissedip, tüneldenkaçıyorum, herşeyanlamını yenidenyitiriyor. Herbaşarısız teşebbüste tünel gittikçe büyüyor. Karanlığı, tümışıklarısöndürüp, hafiftenbirkahkahaatıyor.“Benseniniçindeki kanserim, gittikçe büyüyen.”Işıklarlabileaydınlatılamayan birkaranlık; nasıl aydınlatılabilir?Cevapoldukçabasitaydınlatılamaz. Çünküsorunışıklarda değil, sorungözlerimizin sımsıkı kapalı olmasından. Hergünyapmamız gereken işler ve sorumluluklar, uymamız gerekenkurallar, uymamızgerekenölçütler venormlar var.Tümbunlara uyabilmek içinsahtekimlikler oluşturuyoruz,kendimizi kandırmaya çalışıyoruz,mutlu olduğumuzu sanıyoruz. İdeal toplum vemedeniyet,tekdüzeleşmiş benlikler, öncedenoluşturulan kırılmaz kimlikler; büyük biryalnız yaşıyoruz,istesekdeistemesek de,kendimizi,benliğimizi, düşüncelerimizi veduygularımızı boşluğa atıp,yavaşçaboşluktasüzülüşünüseyrediyoruz. Amabizibizyapandan kaçamayız, içimizde gizlenir; enzayıfzamanımıza kadar.Ozamangeldiğinde, depresyonlarla, çaresizliklerle boğuşmak zorunda kalırız.Buyüzden, nekadarçabasarfedersek edelim, istersekGüneşi dolduralım o karanlığı aydınlatmaya yetmeyecektir.Tekçözümcesaret; gözümüzü aralayıp, karanlığın ardında derinlikte yatanı görebilmekiçin.Sadece cesurbiradım, baskıladığımız vekorktuğumuz tüm duygularımızı vedüşüncelerimizikaranlık tünelde bulmak için. Yarattığımız sahte dünyaları yıkmak, kendimizi bulmak veiçimizdeki boşluğukendimizle doldurmak, temelden yıkmak içintüneli. Böylecesahtemutluluklarımız veacılarımız yokolur, asılbenliğimizi buluruz. Kanserimiz yokolurasılbenliğimizle.Korkmadan,maskelerimizin ardından bakmadan; belki huzurbuluruz varlığımız vehayatımızla.Böylece, tiksinmeyiz kendi varlığımızdan, kukla olmaktanöteyegeçebiliriz. Enönemlisibu kısa hayattapişman olmayız; kendimiz olarak yaşamadığımız için, kederledolmazyüreklerimizbelkidüşününce ölümü,yaşama sımsıkı sarılır, ne yapmak istediğimizi ya dadünyaya neler katabileceğimizidüşünebiliriz;yalancı mutluluklaryerine.İçimizdeki boşluklarıbizler yaratırız, besler vebaskılarızama ne yazık ki göz ardı edemeyiz;üstüne kalın bir perdeçektiğimiz gerçekleri. Gerçekler her zaman var olur o boşluğun içinde; günü geldiğindedoldurulmak için.Bugüncesurbiradım atın,kendiniz ileilgili gerçeği bulmak için.Uzunvekaranlık tünelekorkusuz biradım,bulduğunuz herşeyi kabullenerek, benlikserüveninize başlamak için,yaşadımvevaroldum diyebilmek için.Bununiçinönceyarattığımız tüneli vesahte dünyalarıyıkmalıyız.Enderinimize, boşluğun kalbine bakmalıyız, kendimizi bulmak veboşluğudoldurabilmek için.MODERN DÜNYANIN YOKSUL İNSANLARI İnsanlar nedense hep herkesin eşit şartlar altında yaşadığı bir dünyanın hayalini kurar. Tarih, bu hayalin uğruna düzeni değiştirmeyi amaçlayan sayısız denemeye tanıklık etmiştir. Fakat bugün yaşadığımız sözde modern toplumlar içinde bile dünyanın hangi köşesine gidersek gidelim, eşitsizlik
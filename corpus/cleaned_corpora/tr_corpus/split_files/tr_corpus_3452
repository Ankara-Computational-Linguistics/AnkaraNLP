bir cinsiyeti belirliyor? Neden baskın, dominant bir cinsiyet var? Neden Nurgünler okuyamıyor? Bilgi edinmek önemli ve gerekliyken kızlara DUR deniliyor. Bu “DUR”u söylemeye hakları var mı? Hele okula gidip, bilgilenip dünyayı geliştirebilecekken… Neden Elifler aşağılanıyor? Seçtiği mesleğe göre yargılanıyor kadınlar ve en önemli amaçlarının hayatlarında koca bulmak olması bekleniyor onlardan. Okumak yerine okumuş koca aranıyor, çalışmak yerine eve bakan oluyor kadın. Tabi ev hanımı olmak isteyenler evde kalıyor ve bu onları mutlu ediyorsa bir sıkıntı yok demektir. Ancak birçok yerde “Otursun evde yemek pişirsin, ne çalışacak.” gibi sözler duyuyoruz. Bu hem heves kırıcı hem de aşağılayıcı oluyor bizler için. Neden Zehralar gerçekten sevdiğiyle evlenemiyor? Neden ilişkilerine karışılıyor? Aşk ve sevgi gibi konularda çok söyleyeceği oluyor insanların kadınlara. Farkında değiller ki bu konular çok özel. Önemli olan duygular değil ekonomik durum, aileye yakınlığı, “düzgün delikanlı” modeli olması. E peki sevmezse onu? Sevgi bu kadar mı değersiz? Bir başka yapılan haksızlık ise ilişki sayısına, niteliğine göre yargılamak, aşağılamak. Ne zaman bir erkek bu konulardan bahsediyorsa çoğunlukla kutlanıyor. Ancak konu kadına gelince kutlayan ve gülümseyen yüzler kızgın ve eleştirel bakışlı yüzlere dönüyor. Neden Melikeler bir obje gibi kullanılıyor? Neden kadınlar erkeklerin ihtiyacını gidermek için nesne olarak görülüyor? Kadınların da insan olduğunu unutanlar ne yazık ki kadınları kullanıyor. Taciz ve tecavüzlerde kurbana suç atılıyor. Suçu işleyen erkekken faturası hep kadına kesiliyor…”Kısa etek giymişti!”, ”Dikkat çekici görünüyordu!”, “Salına salına yürüyordu!”, “Zaten hak etmişti!” gibi suçlamalarla kadın aşağılanıyor. “Tecavüze uğrama” yerine “Tecavüz etme” öğretilmesi gerekmiyor mu? Aynurlar ve anneleri neden güvenli olması gereken evlerde dövülüyor, harcanıyor? Ev bir insanın en güvenli ve huzurlu hissetmesi gereken yerdir. Ancak evde şiddet bu huzuru alıp cehenneme dönüştürüyor. Sırf kuvvetleri var diye bunu şiddete kullanmanın ve bu şekilde kadınları “eğitmenin” doğru olduğunu düşünenlere nasıl hak verebilir insanlar? Evet, yıl 2014. Evet, küçük adımlarla ilerliyoruz. Hayır, eşitlik hâlâ yok. Her şey eğitime bağlı. İnsanlara kadınların da insan olduğunu ve cinsiyetler arasında hiçbir farkın olmadığını gösterirsek adımlarımız büyür. Feministim çünkü küçükken kızlara güzel olunmasının en önemli amaçlardan olduğu öğretiliyor. Feministim çünkü günümüzdeki güzellik standartları kızların ve kadınların kendilerine güvenlerini sarsıyor. Feministim çünkü “Kız gibi ağlama!” gibi uyarılar veriliyor küçük oğlanlara ve kız olmak aşağılama şekli gibi görülüyor. Feministim çünkü Dünya’nın birçok yerinde kadınlara çok ama çok az hak veriliyor. Feministim çünkü kız çocuk doğunca bazı aileler hayal kırıklığına uğruyor. Feministim çünkü cinsellik kadınlarda suç gibi görünüyor. Feministim çünkü taciz ve tecavüz durumunda kadınlar suçlanıyor. Feministim çünkü ben kendi evimin önündeyken “seni yerim” gibi sözlere maruz kaldım ve birçok insan bunun hâlâ iltifat olduğunu düşünüyor. Feministim çünkü kadınlar nesne olarak görülüyor. Feministim çünkü medya ve çevrem bana sürekli diğer kadınlarla yarışmayı söylüyor. Feministim çünkü erkekler maskülen olmanın bir zorunluluk olduğunu düşünüyor ve “erkek olma” baskısıyla yaşıyor. Feministim çünkü erkekler kadınlara şiddet uygulamaya devam ediyor. Feministim çünkü artık eşitlik sağlanmalı. Geçmişe Uzanan Yolculuk / Giray Atabey KırtızHayatımda ilk defa Memduh Şevket Esendal'ın yazarlığını yaptığı bir kitap okudum. Yaşıtım olançoğu kişinin sıkıcı bulduğu Mendil Altında, benim için çok da sıkıcı değildi. Ama kitap boyunca hiçsıkılmadım da dersem yalan söylemiş olurum. Peki kitabı okuduğum için pişman mıyım ? Hayır.Kitap yirmi beş farklı hikâyeden oluşuyor. Memduh Şevket Esendal, bu yirmi beş hikâyenin herbirinde farklı konular işlemiş. Hikâyelerin konuları, aslında o kadar uzak olduğumuz şeyler değil.Memduh Şevket Esendal, hikâyelerinde günlük hayattan basit konuları işliyor. Kısaca MemduhŞevket Esendal bizi bize anlatıyor diyebilirim. Örneğin “Hayat Ne Tatlı” isimli hikâyesinde HafızNuri Efendi'nin akşamüstü yaptığı bir yürüyüşü konu alıyor. Memduh Şevket Esendal, için birhikâyeye konu bulmak işte bu kadar kolay. Konunun bu kadar sıradan olması belki de sizidüşündürmüş olabilir. Hikâyenin sıkıcı olduğunu düşünebilirsiniz. Ama dikkat ederseniz sadecekonunun sıradanlığından bahsettim. Esendal'ın bu hikâyesi kitaptaki okumaktan zevk aldığımhikâyelerden bir tanesi. Hikâyedeki betimlemeler sayesinde âdeta siz de Hafız Nuri Efendi'ninyürüyüşüne eşlik ediyorsunuz. Sizde bu sakin adamla beraber hayattaki basit şeylerden mutluolmayı öğreniyorsunuz. Adeta Hafız Nuri Efendi'nin duyduğu yemek kokusunu duyup, sonra“Hayat, ne tatlı şey.” diyebiliyorsunuz. Memduh Şevket Esendal'ın hikâyelerinde ilgimi çeken ayrıbir durum daha var. Esendal'ın hikâyelerini okumaya yeni başladığınızda bir anda kendinizi birolayın içinde buluyorsunuz. Hikâyelerde giriş bölümü bulunmuyor. Önceden bu tarzda hikâyelerokumadıysanız benim gibi bu durum size de garip gelebilir. İlgimi çeken diğer bir durum iseMemduh Şevket Esendal'ın bazı hikâyelerinin belli bir sonu olmaması. Esendal'ın bazı hikâyeleriniokuduktan sonra âdeta kitaptan sayfa kopup kopmadığını inceliyorsunuz. Bu durum üzerindedüşünüp, Esendal'ın neden hikâyelerini bu şekilde sonlandırdığına dair bir kaç varsayım geliştirdim.Bu varsayımlardan bana göre en mantıklısını sizinle paylaşayım. Benim görüşüm; Esendal, sadeceokurlarından hikâyelerini okuyup ders çıkarmalarını istemiyor. Okurlarından, hayal güçlerinikullanıp bu hikâyeleri kendilerinin sonlandırmasını istiyor olabilir. Kitabın ayrı bir ilginç noktasıdaha var. Aslında bundan farkında olmadan birkaç cümle önce bahsettim. Esendal'ın herhikâyesinde bir kıssadan hisse bulunmakta. Esendal, hikâyelerinin konularınıda bu doğrultudabelirlemiş. Örneğin yazının başında bahsettiğim “Hayat Ne Tatlı” isimli hikâyesinde küçükşeylerden de mutlu olunması gerektiğini öğütlemiş. Esandal'ın hemen hemen her hikâyesinden butip öğütler çıkarmak mümkün.Yazının bu kısmı da kitaptaki beğendiğim bazı hikâyeler hakkında bilgi vermek istiyorum.Öncelikle kitaba ismini veren “Mendil Altında” hikâyesi hakkında bilgi vereceğim. Hikâyede sicilmüdürlüğü yapan Cavit Bey'in yediği yemekten sonra uyumaya çalışması konu alınıyor. Yazının ilkkısımında belirttiğim gibi Memduh Şevket Esendal için bir hikâyenin konusu bu kadar basit vesıradan olabiliyor. Cavit Bey, köylülerin yüzlerine mendil sererek uyuduğunu hatırlıyor ve o dacebinden bir mendil çıkarıp uyumuya çalışıyor. Mendilin altında uyurken bütün derdinden,tasasından kurtulacağını düşünüyor. Ancak umduğunun tam tersi bir durumla karşılaşıyor. Mendilinaltında uyumaya çalışırken âdeta sorunlarından dolayı boğuluyor. Uyuyamayacağını anlayınca birkahve söylüyor ve masasına oturuyor. Esendal'ın neredeyse her hikâyesinde bir kıssadan hisseolduğunu belirtmiştim. Benim görüşüm; Esendal, bu hikâyesinde günlük hayat sıkıntılarından birinsanın asla kurtulamayacağından bahsediyor. Kitapta okurken zevk aldığım diğer bir hikâye ise “Hasta” isimli hikâye. Esendal, bu hikâyesindeTevfik Efendi'nin at arabasından inerken bileğini burkmasını konu alıyor. Tevfik Efendi küçük birkaza geçirmesine rağmen geçirdiği bu kazayı herkese abartarak anlatıyor. Geçirdiği bu kazasebebiyle kendisine gösterilen özen ve alâka Tevfik Efendi'nin hoşuna gidiyor. O da bu durumdanyararlanıyor ve 10 gün boyunca hasta numarası yapıyor. Ancak süre ilerledikçe ziyaretçi sayısıazalıyor, karısı ise Tevfik Efendi'den şikayet etmeye başlıyor. Bu yüzden Tevfik Efendi de işine geridönüyor. “Hasta” isimli hikâye kitaptaki en beğendiğim hikâye. Çünkü hikâyeyi okurkenyüzünüzden gülümseme eksik olmuyor. Tevfik Efendi'nin kazasını ballandıra ballandıra anlatmasıise kahkahalara boğulmanıza sebep olabilir. Esendal, bu hikâyesinde hastayken bize bakan kişilereçok yük olmamamız gerektiğini öğütlüyor. Yazının bu kısmını çok da uzatmak istemiyorum. Ancakbeğendiğim diğer hikâyelerin isimlerini de sizinle paylaşayım. Eğer kitabı okuyacak olursanız“Rüya Nasıl Çıktı” ve “Feminist” isimli hikâyelere de özellikle göz atmalısınız.Memduh Şevket Esendal, dönemin insanını her yönüyle çok başarılı bir şekilde işliyor. Esendal'ınhikâyelerinde bulunan karakterlerinin genelinde belli başlı ortak özellikler bulunuyor. Esendal'ınçoğu karakteri bir devlet dairesinde çalışıyor. Çoğu karakterinin de politika ile alâkalı görüşleriolduğunu fark edebiliyorsunuz. Bu karakterlerin geneli hayatın hızına ayak uydurmaya çalışıyor.Esendal'ın anlattığı dönem insanı ile günümüz arasında bir karşılaştırma yapacak olursanız, banagöre çoğu şeyin aynı kaldığını farkediyorsunuz. Günümüzde de çoğu insan hayatın hızına uyumsağlamaya çalışıyor. Günümüzde de sokakta gördüğünüz neredeyse herkesin politika hakkındagörüşleri olduğunu söyleyebiliriz. Değişen hiçbir şeyin olmadığını söylemek ise yanlış olur.Özellikle sosyal yaşamda farklılıklar olduğunu söyleyebiliriz. Örneğin arkadaşlık ilişkilerinin odöneme göre biraz zayıfladığını farkediyorsunuz.Mendil Altında' yı okumadan önce bu kadar sıradan ve basit konuların işlendiğini hikâyeleriokumanın bu kadar eğlenceli olacağını düşünmüyordum Memduh Şevket Esendal, bu eseriylebenim bakış açımı değiştirmeyi başardı. Esendal, özellikle yaptığı başarılı betimlemelerle âdeta sizioturduğunuz koltuktan alıp götürüyor. Sanki siz de Tevfik Efendi'nin kazasını dinliyor, onunlabirlikte karşılıklı kahve içiyorsunuz. Memduh Şevket Esendal'ın bu kültleşmiş eseri mutlakaokunmalı. 21400475 Saliha TIĞLIOĞLU BENZERSİZ HİS Diyelim ki parmağınız kesiliyor ve acı duymuyorsunuz, limonu kestikten sonra dilimleyip dilinizi en sulu kısmına sürtüyorsunuz ama yüzünüzde tek bir ekşime belirtisi yok. Birisini kaybettiğiniz haberini alıyorsunuz ve tepkiniz abartısız, soğuk, ürkütücü bir “tamam”. Burada böylesine fark edilen eksikliğin sizce adı nedir? Hissetmek. Stefan Zweig Olağanüstü Bir Gece adlı romanında bu duygu üzerinde benzersiz bir yol izliyor. Çizdiği yolu mükemmel bir kurgu, eşsiz kelime haznesi ve düşündürücü sonuyla noktalıyor. Hepimiz hislerimizin doğrultusuyla hayatlarımıza şekil veriyoruz. Kimi daha duygusal davranıyor, öteki daha mantıksal. Her ne şekilde yön verirsek verelim. Özünde herkes bir şeyler hissediyor. Hissettiklerini kovalamaktan asla vazgeçmiyor. Bazen her şey o kadar üst üste gelir ve imkânsızlaşır ki “yeter” dersin ve kapatırsın kendini. Ara verirsin ve sadece düşünmek istersin. Hislerine yön veren şeyleri dinlendirmek ve belki de nefes almak istersin. Geri döndüğünde ise verdiğin aranın gereksiz olduğunu ve hatta her şeyin bir tık daha zorlaştığını düşünürsün. Neden mi? İnsan âşık olur, nefret eder, mutluluktan deliye döner kısacası eninde sonunda hisseder. Her ne hissederse hissetsin hepsi anlamlı ve özeldir. Önemli olan tüm yoğunluğuyla bizi ele geçirmesine izin vermemiz. Verdiğimiz ara bir şeylerin daha iyi yönde gitmesi için bir adım gibi gözükse de, aslında bir şeylerin ucundan tutmanın daha zor olduğu anlamına da gelebilir. Hissetmek benzersiz, eşsiz bir değer, insanın nefes almasını sağlayan, ona güç veren, onu farklı kılan bir şeydir. Bazı insanlar hissetmek için ellerinden geleni yapıyorlar. Bu değerli duyguyu kaybetmeyi düşünmekten ziyade, tekrar ve tekrar yaşamak için her çılgın yolu deniyorlar. Lunaparkta çılgınca oyuncaklara binmek, çikolatanın dibini görmek, sigaranın verdiği nefese hapsolmak, bir kavgaya karışmak, şiir okumak, hastane koridorlarında gezmek ve dahası… İyisiyle, kötüsüyle bir şeyler bizde şekersiz Türk kahvesi etkisi yapıyor. İnsanı hapsolduğu karanlıktan kurtaran, geldiğinde belki de ruhunu 10 yaş gençleştirebilecek tesirli bir iksir “hissetmek”. Donuklaştığımız, tepkisizleştiğimiz her an aslında duyumsayamıyoruz, özümseyemiyoruz ve bunun çözümünü doktora gidip vitamin almakta arıyoruz. Anlamsızca boşluğa bakarak bekliyoruz çözümü. Sadece duygularımızı açığa çıkaracak, farkındalığımızı bu yönde artıracak doğru yer ve zamanı kovalamak önemli olan. Belki de açığa çıkması için yeteri kadar zorlamıyoruz sınırlarımızı? Korkuyoruz; kırılmaktan, savrulmaktan, düzelememekten… Eğer kendi adıma konuşursam, hislerimin patlamasını yaşadığım en güzel yer sanırım zihnim. En pratik, en ucuz ve belki de en değerlisi ‘kitap okumak’. Kitap okuduğum sırada zihnimin en ücra köşelerine gidiyor, duygularımın en zirvede olduğu noktaları buluyorum. Bir bakmışım, kalbim delicesine çarpıyor, kulaklarımda yutkunma sesim, tenimde belirsiz bir ürperme… Sözcüklerin arasında kayboluşum, hislerimin bulunuşuyla beni yerimden sarsıyor. “Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendi içindeki insanı anlamış olan bütün insanları anlar.” (Zweig 69). Kendimizi bulmak demek hislerimizi kontrol etmek ve kimseye ihtiyaç duymamak demek değil mi? Ruhunun en derinlerine yol almış bir insan düşünün. Tüm zenginliklerini keşfetmiş ve ona neyin iyi geldiğini bilen birisi. Aslında insanlar huzursuzluklarına, dertlerine öylesine takılmış durumda ki, bize iyi gelebilecek şeyleri kaçırıyoruz. Duyarsızlıklarımız aslında hislerimizin kontrolünü elimize alamamaktan yöne... Aramızda bu duyguyu şans eseri tadan veya da müptelası olup asla kovalamaktan bıkmayanlar var. Bu onlar için iyi bir kitap, leziz bir yemek, sohbeti tatmin edici bir arkadaş, kimisi için de olağanüstü bir gece… KAYNAKÇA: Zweig, Stefan. Olağanüstü Bir Gece. İstanbul: Türkiye İş Bankası Kültür Yayınları, 2016. 4. Baskı Zehranaz DÖNMEZ 21301276 Şube:17 Başak Berna Cordan 09.12.14 Bütün hayvanlar eşittir, ama domuzlar daha eşittir! George Orwell, Hayvan Çiftliği adlı eserinde sembolizmi kullanarak, hak ve özgürlüklerde eşitlik vadeden fakat önceki rejimden farklı olmayan komünizmi eleştirmiştir. Çiftlik sahibi, diğer çiftlikler ve hayvanlar bazı ideolojileri temsil etmektedir. Çiftlik sahibinin egemenliği altında yaşayan hayvanlar bir gün iki domuzun önderliğinde ayaklanır. Sömürücü düzenden bıkmış hayvanlar, artık eşit bir düzen kurulacağından emin olarak çiftlik yönetimini bu iki domuza verir. Eşitliği temel alan kurallar belirlenir; bu kurallardan sonuncusu bütün hayvanların eşit olduğudur. Ne var ki ellerine güç geçen domuzların devrimi yolundan saptırması çok uzun zaman almaz. Diğer hayvanlara kötü davranmaya, kendilerini üstün görmeye başlarlar. Söz verilen eşitlik hiçbir zaman gerçekleşemez. Dönmez,2 Genelde yazarlar, bir ideolojiyi eleştiren bir kitap yazarken, o ideolojiyi yermekten daha çok diğer bir ideolojinin propagandasını yaparlar. Böyle bir tutum da gerçekçiliklerini ve inandırıcılıklarını azaltır. Kitabı okurken, size aşılanmaya çalışılan fikirleri sezer ve kitabının amacının eleştirmekten çok reklam yapmak olduğunu anlarsınız. George Orwell’in bu eserinde böyle bir durum söz konusu değil. Hatta yazarın desteklediği görüşün ne olduğunu bile anlamıyorsunuz. O dönemki ideolojilerin eksikliklerini, kendi fikrini savunmaya çalışmadan oldukça realist bir biçimde anlatıyor. Yazarla alakalı bir diğer altı çizilmesi gereken şey ise cesaretidir. Sanıyorum ki, bir ideolojiyi bu şekilde sert ve objektif şekilde eleştirmek bir yazar için çok büyük cesaret gerektirir. Eşit olmaması yüzünden devrilen bir sistemin yerine gelen yeni düzen eskisinden nasıl daha kötü ve baskıcı olabilir? Bu gibi durumların sebebinin insanca hırslarımız olduğunu düşünmüşümdür hep. Her ideolojinin ve yönetim şeklinin eksik kalan tarafıdır ‘eline güç geçen insan’ sorunsalı. Teoride, herkesin eşit haklara ve fırsatlara Dönmez,3 sahip olması istenilen bir durum ve sorunlara yeterli bir çözüm olsa da gerçek hayatta bunu uygulamak imkânsızdır. Herkes eşit olabilir, ama bazıları her zaman daha eşittir. Bunun sebebi ise güç ve kontrol duygusunun beraberinde getirdiği hırstır. Eşitliği savunan bir insan, eline yönetme gücü geçtiği takdirde iktidar ve güç hırsı yüzünden fikrinden vazgeçecektir ya da durumu kötüyken eşitlik isteyen biri, durumu diğerlerinden daha iyi olursa eşitlik istemeyecektir. Bu her zaman böyle değil midir zaten? Herhangi bir konuda ortalamanın altındaki grup eşitlik isterken; ortalamanın üstü eşitliğin haksızlık olacağına inanır. Bu tabloda yeri değişen birinin, Hayvan Çiftliği’nde olduğu gibi, normal olarak fikri de değişecektir. Yukarı doğru çıktıkça arkasında bıraktıklarını ve eşitlik söylemlerini unutacak, hatta bunları gereksiz ya da yanlış bulmaya başlayacaktır. Kitapta da bu değişimden bahsedilmektedir: Kitabın sonunda hayvanlar, domuzların insana dönüştüğünü görür ve onlardaki bu değişimi o zamana kadar anlayamamış olmalarına şaşırır. Hatta eşitlik söylemleriyle hayvanları ayaklandıran domuzlar, ellerine fırsat geçtiğinde onlara insanlardan Dönmez,4 daha kötü davranmış; iktidar ve güç hevesleri yüzünden bütün sözlerini, ideolojilerini unutmuştur. (Orwell,152) Bütün bunları insan doğasının bir gereği sayabiliriz. Örneğin çoğu fizik problemini ideal bir ortam için çözeriz. Ama gerçek koşullarda hesaplarımız bazı pürüzler yüzünden tutmaz. Eşitlik, haklar ve özgürlükler söz konusu olduğunda ise bu pürüzler insan doğasının bir gereği olarak ortaya çıkan zaaflarımız ve hırslarımızdır. İdeal bir toplum için eşitlik uygulanabilirdir; gerçek bir toplum içinse eşitlik, ne yazık ki bir ütopyadan öteye geçemez. Kaynakça 1. ORWELL, George, Hayvan Çiftliği, Çev.: Celal Üster, Can Yayınları, İstanbul 2014. Benliğin Ölümü Göstergebilimcisi Lacan’a göre, insan beyni, gördüğü varlıkları sınıﬂandırmaya meyillidir. Algıladıklarını, önceden gördüğü benzer kalıplara oturtur ve böylece gördüğü varlığı algı seviyesine çekmiş olur. Her ne kadar her ağaç birbirinden tamamen farklı olsa da ve ağaçların binlerce farklı türü olsa da, gövdesi, dalları ve yaprakları olan şeylerin hepsine ağaç diyerek onu algılamaktaki işini kolaylaştırır. Bazı zamanlarda, beyin, bu tanımlamayı yapmaya çalışırken zorlanır ya da hata yapar. Hepimiz yaşamışızdır, gece gördüğümüz, duvarda oluşan bir lamba veya sandalye gölgesini, insan suratı olarak görürüz ve bu da bizi korku hissine sürükler. İnsan beyninin temel öğrenme ve algılama prosedürü bu şekildedir. İnsan beyni, büyüyüp gelişmeye başladıkça, bu algılama şekline yeni özellikler eklenır. Gruplaştırdığı varlıkları, duyguları ve diğer soyut konseptler ile harmanlar. Bu da, varlıklara güç bahşeder. Bu kazandırılan güç, varlığa olan ﬁkrimizi önemli boyutta etkiler. Geçenlerde bir sosyal deney izlemiştim, ucuza, çok kaliteli kıyafetleri satışa sunuyorlar. Kıyafetleri beğenen insanlara da önce kıyafetler hakkındaki ﬁkirlerini alıp, sonra bu kıyafetlerin katillere, tecavüzcülere ait olduğunu söylüyorlar, bunu duyduktan sonra, insanların büyük bir çoğunluğu, kıyafetleri almaktan vazgeçiyor. Katil ve tecavüzcü gibi kötü etiketler, bu kıyafetlerle birleşince, cansız kıyafetlere, adeta kişilik katıyor ve gördüğümüz ceketin, diğer ceketlerden ayrılmasına neden oluyor. Grubundan onu, bir nebze de olsa, ayırıyor. Saramago’nun kitabı, Ölümlü Nesneler’deki, kısa hikayelerden iki tanesi beni çok etkiledi. Bunlardan biri, bir diktatörün sandalyesinin kırılarak onun ölümüne yol açmasını, diğeri de sahibini rehin alan bir arabayı anlatıyordu. ‘’Peki, başta anlattıkların ile, bu hikayelerin ne alakası var?’’ dediğinizi duyar gibiyim. Şöyle ki, neo-liberalizmin hüküm sürdüğü, ferdiyetçiliğin ve sözde, kişisel kimliğin ön planda olduğu toplumlarda, bu kimliği oluşturan şeyler, cansız objelerden oluşur. Bizi biz yapan, giydiklerimiz, bindiğimiz araç, kullandığımız cihazlardır. Bu kimliği yaşatmak için de, kullandığımız eşyalara olduklarından farklı anlamlar yüklüyoruz ve onlar tarafından ‘rehin alınıyoruz’. Bu psikolojiyi en iyi kullanan marka, hiç şüphesiz ki, Apple. Her ürününün önüne ‘’I’’ (Ben) getirerek, sattığı aygıtları, içselleştirmemize, bizim bir parçamızmış gibi görmemize yol açıyor. Bu da toplumda, insanlar arasında, ‘’Bu ceket tam sen ya!’’, gibi diyaloglara yol açar ve insanları daha da tüketmeye teşvik eder. Bunun en büyük zararı da, karakterimizin, düşüncelerimizin ve duygularımızın, kimliğimiz üzerindeki etkisinin minimuma indirgenmesi ve insanları, daha onlarla konuşmadan önce, içtikleri kahve markası, kullandıkları kalem, telefon, çanta, hatta kullandıkları sigara markasına bakarak, onları daha tanınmadan yargılamamıza sebep olur. Peki, sonunda ne olur? Aldığımız, bizi çok iyi tanımlayan, ten rengimize çok uyan, rengine bayıldığımız, o çok sevdiğimiz, kişiliğimizi tanımlayan, sandalye, ‘’Çatırt!’’ diye kırılır ve biz de yere yapışırız. Ne de olsa, normal, seri üretim bir sandalyeye, tonlarca anlam yüklemişizdir ve bunun farkındalığına varmamız, suratımıza çarpan zemin gibi can acıtıcı olur. Biliyorum, bütün yazı boyunca bir anti-kapitalist gibi algılandım. Ancak kesinlikle öyle bir imaj çizmek istemem. Kesinlikle, kazanılan para ile, alınmak istenilen eşyaların alınmasına karşı değilim. Karşı olduğum, alınan objelerin, insanların karakterlerini yansıtmadığının bilincine varılması. Yani, etkileşime geçtiğimiz kişilerin, ‘kişi’ olduklarını hatırlamamız ve sahip oldukları objeler ile benliklerini ayrı tutmamız gerekiyor. Ancak bu şekilde, günümüzün en büyük problemlerinden biri olan, vasıfsız ve gereksiz, ama parası ile belirli objeler edinerek, kendilerine yalandan bir kimlik ve imaj yaratan insanlara karşı duyulan saygı ve imrenme duygusu yok edilebilir ve onun yerine, imrenilecek insanlar, bilim insanları, yazarlar gibi yetenekli ve topluma katkıda bulunan, önemli insanlar olmaya başlar. A. Toprak Fırat “HER ŞEY” “Aç kalan bir sincapla aynı evde yaşasanız bir gün sizi kemirmeyeceğini kim garanti edebilir; bunu hiç kurgulamadığımız için güzeldir sincap.” (Küçük İskender, 166). “İnsan, hayatta olduğu için mutsuz olan tek canlıdır.” (Küçük İskender, 134). Her Şey Ayrı Yazılır kitabında bu cümlelere yer vermiş Küçük İskender. Bu cümleler, insanların bencilliğini anlatan o kadar doğru cümleler ki… Benim her şeye, bütün olaylara bakış açımı işte bu cümle değiştirdi. Düşünsenize, bir sincap ve bir fare; ikisi de aynı aileden canlılar… İnsanlar o kadar tuhaf ki sincabı sevimli buldukları hâlde fareden tiksinirler çünkü en önem verdikleri şey dış görünüş ve ön yargılardır. Fareler hastalık taşır, pis yerlerde olur; sincaplar ise temizdir, sevimlidir. İşte bu yüzden insanlar en başta hayatlarına giren “sincapların” tehlikelerini fark etmezler. O “sincapların” aslında birer “fare” olduğunu öngöremezler. Ama o “sincaplar”, kendilerini tehlikede hissettikleri anda yavaş yavaş “fare” yüzlerini ortaya çıkarırlar. Çünkü herkes, kendini tehlikede hissettiğinde harekete geçer. Kendini kurtarma içgüdüsü ile insanların yapmayacağı şey yoktur. Ölüm bile çaresizliklerden kaçmak için bir kurtuluş yoludur onlar için. İnsanlar çok bencildir. En bencil değilmiş gibi gözüken insan bile bencildir. Çoğu insan gözümüze iyi biri gibi gözükebilir tâ ki kendilerini tehlikede ve çaresiz hissettiği zamana kadar. En iyi olan insanın bile böyle durumlarda gözünü hırs kaplar ve çevresindekileri düşünmez. Çoğu insan hayatta olduğu için mutsuzdur ve bu da bir nevi bencilliktir. Bazıları hiç doğmamış olmak, bazıları ise ölmek ister sırf bu hayata devam etmek zorunda kalmamak, sıkıntılarından kaçmak için. Tabii ki kimin hangi şartlarda yaşadığını bilemeyiz ama yaşamak her şeye rağmen çok güzeldir. Ne kadar kötü şartlarda yaşarsak yaşayalım, ne kadar zor durumda kalırsak kalalım, hayatta her zaman iyi tarafından bakabileceğimiz şeyler vardır. Bu pozitif yönleri bir an önce fark etmemiz lazım çünkü hayattan şikâyet ederek ve hayata hiç gelmemiş olmayı dileyerek yaşanmaz bu hayatta. Düşünsenize, bu hayatta henüz gençliğinin baharında ölümcül bir hastalığa yakalanan, daha yaşayacak tonlarca şeyi olmasına rağmen ölümcül bir hastalığın pençesine takılıp geri kalan hayatını umutsuzluk içinde geçiren insanları. Mesela benim üç ay önce kaybettiğim ve torunu olmaktan gurur duyduğum babaannem… Şimdi “Babaannen mi?” diye soracaksınız. Evet, babaanneler zaten ölür, normaldir fakat benim babaannemi farklı kılan şey, kırk yaşındayken ölümcül bir hastalığa yakalanması. Hastalığın ismi “penfigüs vulgaris”. Öyle bir hastalık ki, bu hastalıkta insanın kendi bağışıklık sistemi, kendi hücrelerini yabancı madde gibi algılıyor ve kendi hücrelerini yok etmeye başlıyor. Vücudun her yerinde yaralar oluşmaya başlıyor ve bu yaralar vücudun her yerine ve iç organlara yayılıyor. Bir süreden sonra bu hastalığa yakalanan kişi hiçbir şey yapamamaya başlıyor ve yavaş yavaş ölüyor. Doktorlar babaanneme bu hastalığın tehşisini koyduklarında babaannemin uzun süre dayanamayacağından ve öleceğinden eminlermiş. Ama babaannem bu hastalığa kortizon tedavisiyle otuz altı yıl dayandı. İçindeki umutla, yaşama isteğiyle dayandı. Hayatında böyle bir tâlihsizlik olmasına rağmen, bir sürü yardıma muhtaç olan insana yardım etti, köy çocuklarına okul yaptırdı, bir sürü başarıya imza attı ve tüm Niğde’nin sevgisini kazandı. Yaptığı şeyler sadece o hayattayken değil, öldükten sonra da konuşuldu, Niğde’nin Özgür Abla’sı oldu ve herkes onunla gurur duydu. Yaptığı bu iyilikler, içindeki yaşama sevinci ve umut yaşattı Özgür Bilen’i. Benim anlatmak istediğim şey, bu hayatta umutsuzluğa kapıldığımız zaman ölmek istemek çok kolay. Asıl kolay olmayan şey ise hayattaki bütün olumsuzluklara rağmen mutlu olacak bir şeyler bulmak ve bu hayatı yaşanmaya değer kılmaktır. Bir çaresizlik anında hemen hayattan vazgeçmek kadar korkak bir davranış yoktur bu dünyada. Bana göre, bu hayatta insanı yaşatan şey umut, insanı ölüme sürükleyen şey ise umutsuzluktur. Bu yüzden, hayatın olumsuz yönlerini değil, olumlu yönlerini görmeye çalışın ve umudunuzu asla yitimeyin. Özgür Bilen anısına… Ece BİLEN Kaynak: Küçük İskender. “Her Şey” Ayrı Yazılır. İstanbul: Can Yayınları, 2016. Murat Burç SEVGİ Yaşasın Özgürlük Ne güzel bir kelime bu “özgürlük”. Sanki üstümden bir yük kalkmış da bir rahatlığa erişmişim hissettiriyor gibi hâlbuki ne kadar özgür olduğumuzu nasıl ölçebiliriz ki? Bana göre ne zaman bizden bir şey beklenmediği zaman yani bir nevi sorumluluklarımız kalmadığında veya hiç olmadığında kelimenin tam anlamıyla özgür olduğumuzu düşünüyorum gerçi bu kişiden kişiye değişir orası kesin. Bahsi açılmışken neden özgür olmak isteriz ki? Üstümüzde çok büyük bir baskı mı var ki bunu böylesine arzuluyoruz yoksa sorumluluklardan kaçmak için mi pek kesin bir cevabı yok sanırım, sonuçta istediğimiz tek şey rahat bir hayata sahip olmak ama belli ki bunu hak etmek gerekiyor yani bir nevi sorumluluk almak lazım. Bir nevi sonsuz bir döngüye benziyor düşünsenize. Özgürlük konusunda Halldor laxness’in Özgür İnsanlar romanında özgürlük kelimesinin tam anlamını köy insanlarının günlük hayatından temel alarak özgürlük kelimesini güzelce anlatmaktadır. Nitekim bana uyandırdığı hisler kelimelerle anlatılamayacak kadar saf ve içten ki okurken sanki orada ki köylülerden biriymişim gibiydi; sabah erkenden kalkıp ineklerimin yanına gelip süt sağdım, ardından elime baltamı alıp odun kestim, peşinden tarlama gidip ekinlerimi biçtim, o sıra da eşim kahvaltıyı hazırlamış, havada yeni demlenmiş çay kokusu, kızarmış ekmekler, tarlandan alınmış taze domates, biber, salatalık, kümesten alınmış taze yumurta… Kulağa ne kadar huzurlu gelse de gerçek hayat o kadar huzurlu olamıyor. Günümüzde emekli olan insanlarımız bile hâlen çalışmakta, üniversite okuma zamanı gelmesine rağmen gidemeyen bir sürü genç insan; hepsi bir şekilde hayata tutunmaya çalışıyor, kimisi taksici olmuş kimisi kâğıt topluyor, kimisi bulaşık yıkamaktan zamanın nasıl akıp gittiğinin farkına varamıyor. Özgür olmak için ille de zengin olmak mı lazım bu durumda? Hayallerimizi gerçekleştirmek için o kadar çok çalışmamıza gerek var mı cidden ve yahut kendimizi mutlu hissetmek için ille de bir şeylerimizden feda etmek mi lazım zamanımız gibi gençliğimiz gibi? Maalesef çoğu kimse benim gibi şanslı olamıyor özgür olabilmek için. Ben özgürlüğü hatta kendimi en mutlu hissettiğim anı bir kanepeye oturmuş etrafta zerre ses yokken elime aldığım bir kitabı okurken elde ediyorum. Evet, benim özgürlük tanımım bu çünkü ne zaman kitap okuyorsam bilin ki o an kendimi en mutlu ve en özgür hissettiğim andır. Aynı durumu seyahat etmek için de söyleyebilirim. İstediğim yere gidebiliyorsam, hayallerimde ki mekânları gezebiliyorsam bu benim için bir nevi özgürlük demektir. Bir diğer husus da şu ki özgürlük bazen istenmeyen sonuçlar doğurabiliyor. Mesela yalnız başıma kaldığımı, evlenmediğimi ve yaşımın da geçtiğini düşünürsem benim içimi burkan, o amaçladığım mutluluğu elde etmeme engel olan bir şey var gibi hissederim ve o da kesinlikle bir başkasıyla mutluluğumu paylaşamamamdır. Tamam, hiçbir şekilde hiçbir şeye bağlı değilim ve istediğim herhangi bir isteği yerine getirebilirim. Ancak yine de bu isteğimi yerime getirmemde ki en büyük engel mutluluğumun paylaşacak birisini bulamadığımdır. Bu durumda doğal olarak birisini bulmam gerekecek ve yine bu durumda sorumluluk almam gerekecek. Sonuç olarak mutlu olmak için, özgür olabilmek için yine sorumluluk almam gerekiyor. Ne kadar özgür olursak olalım sorumluluklarımız yakamızı bırakmıyor ne yazık ki. En büyük isteğim sorumlulukların olmadığı bir dünya da yaşamak ama yine de bu oldukça imkânsız gözüküyor. İstesek de o kadar özgür olamayız; birisinin özgürlük arayışı bir başkası için bir tehdit olarak algılanabilir ki tarih böyle örneklerle dolu, o yüzden benim özgürlük adına düşüncem şu ki, sorumluluklarımızı aldığımız sürece özgürüz. Hatta bir başkasına engel olmadığımız sürece istediğimizi yapabiliyorsak bana sorarsanız kelimenin tam anlamıyla özgürüz demektir. Elif YURDDAŞ KELEBEK ETKİSİ İnsan merak etmeden duramıyor bazen, yaşadığımız ve de yaşayacağımız her şey planlı mı acaba diye. Her şey olacağına varır deriz mesela. Sanki ne yaparsak yapalım, olacaklardan kaçamazmışız gibi. Olması gerekenler ne olursa olsun olacakmış gibi. Değiştirmeye gücümüz yetmez diye düşünürüz, kimi zaman. Bu durum, bizim kadere olan inancımızla alakalı sanırım. Kültürümüze ve toplumumuza işlemiş, kadere bağlılık. Yaratıcının bizim için bir planı olduğuna inanmak sanırım, kader. Olacaklardan kaçış olmadığını simgeliyor. Eminim hepiniz, hayatınızda en az bir kere sorgulamışsınızdır bu durumu. Acaba kader var mıdır gerçekten, diye merak etmişsinizdir. Oldukça normal bu. Çünkü kader kavramına biraz detaylıca baktığımızda, insan kendisini deney hayvanı gibi hissetmeden duramıyor. Sanki bir labirente kapatılmış laboratuvar fareleriymişiz de, yaratıcı da bizi şartlandırdığı şeyleri yapmamızı izliyormuş gibi geliyor bana, kader üzerine düşününce. Hatırlarım mesela, İvana Bodrozic'in Hiçbir Yer Oteli diye bir kitabı vardı. Hristiyan mitolojisi üzerine bir şeyler zırvalıyordu. Orada kitabın ana karakteri, “Tanrı, karınca çiftliği olan küçük bir çocuk, hiçbir şey planladığı yok.”(87) demişti. Sanırım yazar karakterin sözlerini kaleme alırken, kadere biraz benim baktığım gibi yaklaşmış. Sinir bozucu bir kısır döngü olarak yani... Haliyle insan, kader diye bir şeyin olmadığı, daha doğrusu olmaması gerektiği sonucuna varıyor. Yanlış geliyor çünkü, kader diye bir şeyin olması. Seçme hakkımızın elimizden alınması anlamına geliyor, benim için. Ben, hayatın kişinin kendi kararlarının sonucu olduğuna inanırım. Yani öyle olması gerekir. Eğer zamanda yolculuk diye bir şey olsa ve ben geriye gidip bazı şeyleri değiştirsem, şimdiki olduğum kişi olmam. Olamam. Bugünkü ben, yanlış ya da doğru olsun, tüm o kararların bir toplamı. En azından olması gereken bu. Diğer türlüsüne inanmak, Tanrı adını taktığımız kavramın oyuncağı olduğumuz anlamına geliyor. O, bizim için bir hikaye yazmış ve biz, bu hikayenin gönüllü ya da gönülsüz oyuncularıyız sanki. Ne hissettiğimizin, ne karar verdiğimizin ve ne istediğimizin bir önemi yok. Yazılmış olan senaryoya uymaya mecburuz. Uymasak da bir şey değişmiyor zaten. Hikaye biz olmasak da, kendini oynamaya devam ediyor. Böylesi sinir bozucu bir gücü elinde tutuyor Tanrı yani. Üstelik bu kadar güçlü bir varlık olarak Tanrı, tamamen de iyi sayılmaz. Daha çok dengesiz bir sosyopatı andırıyor. Kafası yerindeyse o an, güzel bir hikaye yazıyor. Şans ve mutluluk içeren, güzel bir sonu olan sevimli bir hikaye... Yok sinirlendiyse, kafası yerinde değilse ya da canı sıkılmışsa, sefalet ve sürünceme dolu bir yolun ortasına atıveriyor deneğini... İçinden çıkamayacağı bir kısır döngünün içinde verdiği sefil mücadelesini izliyor yukarıdan. Bizim şikayet etmeye hakkımız yok. Zaten şikayetimizi muhatap alacak kimse de yok. Melekler, Tanrı'yı şikayet kürsüsü açmış değiller yeryüzünde. Dilek ve istek kutusu tarzı bir şey de yok ortalıkta. Hakimiyet altında olmaktan başka bir şey değil kader. Çaresiz ve sıkışmış hayatlarımızı değersizce savuran bir rüzgar adeta. Çıkış yok. Kadere inanmak, tüm bu serzenişleri de beraberinde getiriyor benim için. O yüzden ben, kaderi reddediyorum. Kader yerine, kelebek etkisi dedikleri karar mekanizmasını tercih ederim. İsterse kanat çırpışım bir fırtınaya sebep olsun dünyanın bir ucunda. Hiç değilse, istediğim yöne doğru uçtuğumdan emin olurum. Çırptığım kanadın arkasında, irademden başka bir gücün olmadığını, istersem kanat çırpmayı bırakabileceğimi, bu kararla fırtınayı daha çıkmadan önleyebileceğimi bilirim. Zira kaçınılmazdan kaçmaya çalışmak kadar sinir bozucu bir şey daha yok. Kaynakça Bodrozic, İvana. Hiçbir Yer Oteli. Aylak Adam Yayınları, İstanbul: 2015. Elif Başak Güven Trenle Beş Haftalık Avrupa Biriktirdiği para ile Avrupa’yı trenle, tek başına gezen bir kadının kitabı Bir Bilet Al. Yaşadıklarını, gittiği yerlerle ilgili bilgileri ve bulunduğu yerlerle ilgili yorumlarını anlatan Gizem Altın’ın bu kitabı benim gibi yapıyor yani herhalde kimse bu kadar güzel gezemezdi. Avrupa’yı tren ile gezmek ve keşfetmek isteyenler için tam bir rehber niteliğinde. Kitabı okurken hem kıskandım hem takdir ettim yazarı çünkü ben daha bu yaşımda akşam arkadaşlarımla dışarı çıkmak için izin alamazken o benden beş yaş büyük olduğu için Avrupalara gidip beş ay geçiriyor ve bunu gerçekten hakkıyla yapıyor. Gerek ders yükünden gerekse aile içinde yaşadığım sorunlardan dolayı Ankara’dan bir süre uzaklaşmak için fırsat arayışı içerisindeyim, onların tanıdığı insanların yanında kalacak olmama rağmen ailem İstanbul’a dört gün için gitmeme izin vermediler. Yok daha yaşım küçükmüş yok efendim tek başıma gidemezmişim. Nerden biliyorsunuz ya? Sanki hep izin veriyorlar da benim başıma hep sorunlar geliyor, bırakın da azıcık kendimi tanıyayım; göreyim neyi yapabiliyorum neyi yapamıyorum. Ama yok hâlâ küçüğüm ben. İşte ben bu koşullar altında okuluma düzgünce gidip gelirken ve derslerime çalışırken Türkçe 102 ödevim için bir gezi kitabı okumaya karar verdim ve okuduğum bu kitap ilaç gibi geldi, yazarla gezmiş kadar oldum. Yazarın da yaptığı gibi Avrupa’ya hem yalnız gidilmesinin hem de bir arkadaş grubu ile gidilmesinin insan üzerinde farklı etkileri olabileceğini düşünüyorum. Yazardan gördüğüm kadarıyla tek başına böyle bir işe kalkışmak insana büyük bir öz güven veriyor, “ her şeyi başarabilirim ” duygusu oluşuyor insanın içinde ve tabi biraz bol parayla gitmek lazım ki gittiğin yerlerden orayı anımsatan eşyalar alabilinsin. Ben olsam nasıl müthiş kafa tutardım bizimkilere “ bana bak baba ben tek başıma Avrupalara gittim, istediğim her şeyi de yaparım ” diye o da bana “ marifet sanki yaptığın ” derdi sonra ben de boynumu büküp otururdum yerime. ” Bir arkadaş grubu ile gitsem ne olurdu?” diye de düşündüm açıkçası. Bir grupla gidecek olsam erkek arkadaşımla giderdim açıkçası – çünkü kendisi hem erkek arkadaşım hem de başlı başına arkadaş grubum- ve doğruyu söylemek gerekirse yalnız gitmeyeceksem ondan başka kimseyle gitmem. Onunla gitsem kesinlikle yaptığımız geziden daha memnun kalacağıma eminim hem duygusal hem de finansal açıdan – hani harcamalar ikiye bölünüyor ya ondan- ama şu var ki babam yine izin vermez çünkü ona kıl oluyor. Ama bir gün gideceğiz yemin olsun. Ve gittiğimizde bu kitabı dolayısıyla şu an yazdığım yazıyı ve yazarken kafamdan geçenleri hatırlayıp güleceğim. Yazar gezerken birçok insanla karşılaşıyor kimiyle ahbap olup posta adresini alıyor kimiyleyse de kafası uyuşmadığı için sadece tanışıyor fakat arkadaş ortamlarında yazara sorulan bazı sorular ve imalarla karşılaşıyor, evet sebebini doğru tahmin ettiniz, Türk olduğu için. Genel olarak sorular şu şekilde “ Eğer Türk isen nasıl başın açık ve şortla gezebiliyorsun? , ülkenizde Arapça mı konuşuyorsunuz? ” gibi sorular. İnsan bunları duyunca üzülüyor elbet, içinden bunların doğru olmadığını ispatlamak için düşünceler geçiyor ama sonra kime, neyi, niye kanıtlayayım ki diye düşünceler geçiyor. Bazı politik açılardan yardımı dokunabilir ( Avrupa Birliği falan) fakat “insanlardaki önyargıyı parçalamak atomu parçalamaktan daha zor” demiş Einstein. Yine de bir Türk olarak – ne için olduğu fark etmeksizin- Avrupa’ya gidip ülkemi temsil etmeyi, onlara pasif bir sömürge ülkesi olmadığımızı, okuma oranımız düşük olsa da başarılı, zeki ve dünyaca tanınmış yazarlarımızın ve bilim adamlarımızın olduğunu söylemek isterim. Bir Bilet Al, okurken interrail biletlerinin tarihlerine, fiyatlarına ve kapsamına bakmama sebep olan, Avrupa’da trenle gezi konusunda fikirler tasarlamaya iten ve bolca da gaz veren bir kitaptı benim için. Doğan Mert Yenal Charles Dickens’ın sosyal eleştiri ve roman niteliğinde yazdığı bu kitapta Oliver Twist’in bir bakım evinde doğmuş olması onun ne kadar yardıma muhtaç olduğunun bir kanıtıdır. Bakım evindeki görevliler de onu yetimhane ye bırakmıştır ki bence yapılacak başka bir şeyde yoktur o anda. İnsanın içinden birinin onu evlatlık edinmesi geçiyor ancak buda zaten o kadar kolay bir durum değildir. Oliver Twist’in yetimhanede başına gelen bir olayda yetimhanede yetişen çocuklar kendi aralarından birini seçip onu sözcü yapıp o kişinin yemeklerin doyurmadığını ve aç kaldıklarını iletmesini ister, tabi aralarında ki bu kuradan Oliver çıkar ve o da bu durumdan hiç rahatsız olmaz ancak bu durumun suçlusu Oliver düşünülür ve onu yetimhaneden uzaklaştırma kararı alırlar. Bu olayda görüldüğü üzere bence Oliver idealist, dürüst, iyi kalpli, saf ve bir çocuktur. Bunun devamında Oliveri fabrika bacası temizleyicisi yapmak isterler ki bu bir çocuk için çok tehlikeli bir meslektir ve bir sürü çocuğun temizlerken zehirlenip öldüğü bilinmektedir.Bu durumda Oliver’ın şansı yaver gider ve cenaze levazımatçısı yanında çırak olur. Bu onun hayatında yine iyiye giden bir olay değildir çünkü orada da bir başka çırakla tartışır ve oradan kaçmak zorunda kalır. Tüm bu yaşananlardan sonra bence Oliver hayatın ne kadar zor olduğunu kimsenin kimseye acımadığını bizzat 19.yy’da sanayileşmiş paragöz Londranın içinde yaşayarak anlar.Londra’nın kenar mahallelerinde aç susuz dolaşırken Dodger ile tanışır ve Dodger ona barınacak bir yer sağlayabileceğini söyler. Tam o anda Oliver’ı yepyeni acı dolu maceralar bekler.Bence yazar bu hikayeyi yazarken asıl vurgulamak istediği konu para ve insanlığın aç gözlülüğüdür. Çünkü yazar tüm konuları paraya bağlamıştır. Yiyecek yemeklerinin olmaması .Oliver sonra bir hırsızlar çetesinin içinde bulur kendini. Burada hiç tanışmaması gereken psikopat ve deli insanlar la tanışır ki bence tüm bu olayların onun dünyayı erken tanımasında büyük bir rolü vardır .Oliver paranın ne kadar değerli olduğunu bizzat bazı onu derinden etkileyen olaylar ile anlar.Oliver onu evlatlık edinmek isteyen Mr.Brownlow’ın sayesinde dünyada hala iyiliğin bitmediğinin farketmiştir.Ancak içine düştüğü hırsazlar çetesi bir yandan da Oliver’in yakasından düşmüyordu. Oliver çok büyük sıkıntılar çekti.Brownlow Oliver’a para verip kitaplarını getirmesini istediğinde Brownlow’un Oliver’a ne kadar güvendiği ortaya çıkıyor.Oliver kaçırılıyor ,Brownlow’un bunu bilmemesine rağmen Olivera olan güveninin hiç sarsılmaması dikkat çekiyor.Sanki Oliver’ı uzun zamandır tanıyormuş gibi davranması çok garip.Fagin Oliveri Brownlow’un evini soymaya ikna etmeye çalışır ancak Oliver’ın rızası olmamasına rağmen zorlanır hatta öldürülmekle tehdit edilince Brownlow’un evinin soymaya yardım etmek zorunda kalır.Evin soyulması için küçük bir çocuğa ihtiyaç vardır ve tabi ki buda Oliver dır.Oliver bu soygun sırasında vurulur . Fagin’in küçük hırsızları Oliver’i Fagin’in yanına getirir.Fagin Oliver’a karşı bir sempati besler.Bill Oliver’i öldürmek istediğinde karşı çıkar ama başka seçeneği de yoktur.Kendisi biraz deli olduğu için neden Oliver’a sempati beslediği tahmin edilemez.Nancy adlı kız Oliver’in öldürüleceğini duyunca Brownlow ile temasa geçer.Fagin de onu takip ettirdiği için bunu öğrenir ve Bill’e iletir.Zaten bence Fagin’in yaptığı en büyük hata bu olayı Bill’e ispiyonlamasıdır.Bill Nancy’i öldürür ve Oliver’ı rehin alır, o sırada polis peşindedir ve çok trajedik bir şekilde kendi köpeğinin havlamasıyla boğazındaki ipten kurtulmaya çalışırken daha çok dolanır ve ölür.Burada yazar genel olarak iyi kalpli insanların bir şekilde kötü durumlardan kurtulacağını okura vurgulamak istemiştir. Şerbetçi 1 Ömer Gökalp Şerbetçi 21502438 Başak Berna Cordan TURK 102/05 SON YARGI Bir çocuk, bir baba, nefret, pişmanlık ve bir cinayet… Bir çocuk babasını öldürmüştür ya da öyle sanılmaktadır. Şahitler dinlenmiş, Amerikan yargı sisteminin hüküm için ihtiyaç duyduğu son parça olan jürinin kararı beklenmektedir. 12 Angry Men(12 Sinirli Adam) burada devreye girer, babasını öldürmekle suçlanan çocuğun yaşamının bağlı olduğu pamuk ipliğini bir çakmakla yakarak mı kopartacaklar yoksa küçük bir cep çakısıyla mı? Odaya giren 11 kişinin aklında sadece bu soru vardır. Kalan bir kişi ise kararsızdır. Bu kararsızlık çocuğu ölüme göndermek veya yaşama bağlamaktan ziyade nasıl olur da ölüm hükmü üzerinde bu kadar kesin olabiliriz sorusu üzerinedir. Ve kamera filmleri dönmeye, insanlar konuşmaya, sorular sormaya başlar; suçlu mu suçsuz mu, ölüm mü yaşam mı, göğe yükseliş mi, yerin dibine giriş mi, bağışlanma mı, cezalandırma mı? Bu soruların tamamı filmde yanıtlanmıyor olabilir; ancak adaletin ve kesin hükümlülüğün karanlık sokaklarına fener olma çabası taşıyor bu on iki sinirli adam. Adalet dediğimiz kavramın temelinde hakkı olanın hakkını alması fikri yatar. Bu fikir doğal ve sorgulanamaz olarak düşünülebilir. Ancak her zaman düşünmeyi unuttuğumuz, bir Şerbetçi 2 şeyin nasıl hak edileceği ve bu hakkın nasıl ve kimler tarafından nitelendirilip verileceğidir. Albert Camus’nun kitaplarında yer verdiği gibi yaşama hakkını ve ölümü değerlendirmek diğer her şeyden çok daha zordur. Sizi anlıyormuş gibi gözüken bir jüri, adil olmakla görevlendirilmiş bir yargıç ve alacağı para, kazanacağı şöhret dışında pek bir fayda gözetmeyen bir avukat. Böyle bakınca aslında adalet, hukuk dediğimiz kavramların çok da saf olmadığı, nedense hayatımızın bütün eylemlerinde reddettiğimiz fayda güdüsünden kaynaklanan bir sistem olduğunu görmek pek zor değil. Belki de en tehlikelisi, ne de olsa verilen karar adildir ne de olsa adalet yüksek insan erdemidir diye düşünerek alınan kararları yüceltmek ve evrensel bir kanun haline getirmektir. Adalet ve hukuk, insanlık değerlerinin hiyerarşisinde öyle üst bir noktaya yerleştirilmiştir ki gerçekte orada ne olup bittiğini görmek için nadir de olsa kullandığımız dürbünümüzü yerinden çıkarmak gerekir. Bu kavramlar insanın ve yüksek insanlık erdemlerinin içine kodlanmıştır; ancak içi doldurulmamıştır. İçini doldurmak toplumların kendine has duygu ve düşüncelerinin bir ürünü olarak ortaya çıkar. Bu ürünü oluşturan bireyleri ve toplumu ayrı ayrı incelemek gerekir. Zira bir kartopu gibidir toplum, herkes aynı gözükmektedir gözümüze, bireylerin ortak noktaları kar tanesi olmalarıdır; bu durumda eşitlik, hakkın elde edilmesi üzerine ortak bir fikir ortaya çıkarılır. Ancak dürbünümüzün ayarlarıyla bilmeden de olsa oynayıp yaklaştıkça aslında adalet ve hukuk fikirlerinin altında birbirinden farklı -kartopunu oluşturan kar taneleri gibi- istek ve arzuların yattığını görürüz. İstek ve arzular, tamamen bireysel fayda amacı güdülerek yontulmuş yaşam araçlarıdır. Bu araçlar kimisi için bir ağır ceza kanununda yer bulur kimisi için ise bir ihale Şerbetçi 3 kanununda. Adaletin ve hukukun temelinde yatan toplumsal uzlaşının aslında ne kadar da bireysel çıkarlara hizmet ettiğini görebilirsiniz bu sayede. En acısı da insan dediğimiz canlının, içgüdüsel olarak diğer hayvanlardan bir farkı olmaması ve daha da acısı ise bu içgüdüden vazgeçip medeniyet yolundaki ilerleyişini, çıkarlarına uygun olmayan suni adalet kavramlarıyla frenlemesidir. Adaletin ve hukukun altında yatan pragmatist düşüncelerimizi aydınlattıktan sonra sıra fikirleri eyleme dönüştürmeye gelir ki bu kısım en zorudur, zira burada insan kendi ikiyüzlülüğüyle karşılaşır. İnsanın kendi ürettiği adaletin, kanunların, hukukun ne kadar sahte olduğunu anlamaya başlamasıyla olur ikiyüzlülükle karşılaşma. Ancak kendimize öyle bir yol çizmişizdir ki bu taşlı yolda, taşların altında ne olduğuna bakmaya fırsat bulamadık ya da bakma cesaretini veren zerreciklerin ruhumuzu terk edişinin farkına varamadık. Bu ikiyüzlülük insanın kibrinin ortaya çıkışıyla sahnede devleşir. Bu kibir öyle tehlikelidir ki bırakın çocuğu ve babayı tanımayı, onların oturdukları mahallenin kilometrelerce yakınından bile geçmemiş on iki insandan elektrikli sandalyenin açma kapama tuşunu yönetmelerini isteme gücünü görür kendinde. Adaletin, hukukun, yasaların altında yatan fayda amacının yani para kazanma, insanlardan saygı görme, sevilme gibi hormonal reaksiyonlar sonucu bizi bunları yapmaya zorlayan etmenlerin, tecrübe sonucunda ortaya çıkışını bir anda unutuveriyoruz adil hükmü vermeye yeltenirken. Bütün hayatını tecrübeler ve bu tecrübelerin getirdiği ön yargılar sonucu yaşayan insandan ön yargısız bir karar vermesi isteniyor. Bir hâkim bunu fark ettiği anda -yani milyonlarca insanın, kesin bir dille önündeki kanun kitapçığına yazdığı metni değerlendirme anında- nasıl bir hataya düştüğünün farkına varmasıdır, onun için bir yağmur tanesi olarak geldiği dünyadan toprağa karışmak yerine yerden sekip gökyüzüne geri dönme isteğini oluşturan. Bu geri dönüşün ve hayal kırıklığının sebebi, her birimizin bir kar tanesi olduğunu her birimizin en ufak ayrıntısına kadar farklı olduğunu ve hiçbir şeyin bu kanunlar Şerbetçi 4 kadar net olamayacağıdır. Hayatı gökkuşaklarının üzerinde yaşarken başkasının hayatını siyah-beyaz resmetme hakkını görebilen bizler korkak, faydacı ve bencil varlıklarız. Bunun en ciddi ve en tipik örneği adalet kavramımızda ortaya çıkmış ve öylece süregelmiştir. Hayatta hiçbir zaman adaletin ve hukukun kucağına düşmemeniz, insanın iki yüzlüğünün tadına bakmamanız, diğer insanlardan farklı olduğunuzu her daim hatırlamanız, hayatınızı ön yargıların değil, son yargıların şekillendirdiğini unutmamanız dileklerimle… ARDA EREN ERDOĞAN BETON AŞKLAR PLASTİK HAYATLAR Her sabah okula giderken önünden geçtiğimiz portakal bahçesi, bir sabah sanki buhar olmuş uçmuştu. Paranın laneti demişti babam. Paranın laneti… Arılar gittiğinde, son arı çiçek bahçelerini terk ettiğinde, biz insanların da yaşamak için çok fazla imkânı kalmayacak diye duymuştum. Sanırım öğretmenim söylemişti. Arıları, solucanları, kuşları sadece geçmişte çekilmiş belgesel filmlerde mi göreceğiz acaba? Peki, o filmleri oynatacak vaktimiz olacak mı? Bu sorunun yanıtını verecek etkili ya da yetkili kimse var mı acaba? Bir gecede yok olan çocukluğumun portakal bahçesi sadece anılarımda. On katlı, on beş katlı bir birine benzer beton yığınları var. Kokladım, portakal çiçeği kokmuyor bu beton kutular. Yan tarafta bir zamanlar üzerine çocukların tırmanıp dut yediği dutluk, iş merkezi olmuş. İş merkezi, karadut yapabilir mi? Beton aşkı… İnsan nasıl bu kadar beton sevici olur? Toprağın, çimenin, gecesefalarının kokusunu almadan nasıl yaşanır, anlamış değilim. Anlamak da istemiyorum. Çocukların oynadığı park bile plastikle dolmuş. Metal kırık dökük kaydırak, tahta salıncak bizi daha çok mutlu ediyordu. Dikkatli bakınca çocukların bakışları bile plastik olmuş gibi. Zaten ellerinde hep plastik oyuncaklar, telefonlar... Plastik hayatlar diyesi geliyor insanın. Kişi başına düşen metrekare yeşil alan ve ağaç sayısından bahseder ya bazı bilimsel çalışmalar, ekolojik araştırmalar. Ama dünya plastiğe kesmiş, aşklar betona. Bana kalırsa kişi başına düşen plastik tonajı, kişi başına düşen beton mikseri sayısı ölçülmeli artık. Hani yağmur yağmıyor ya, ya da aşırı şiddetli yağıyor. Bunun yanıtını plastik yaşamda, beton aşkında aramak gerekir diye düşünüyorum. Tamam, dünyaya geldik, yaşamak hakkımız. Hem de özgür ve doya doya. - Begonvil çiçeklerinin yaşamaya hakkı yok mu? - Limon, portakal, turunç ağaçlarının? - Bir günlük bile olsa kelebek böceklerinin? 1 Göreniniz olmuştur. Karetta yavruları gün ışığını alır almaz telaşla suya doğru koşarlar. Ama koşamıyorlar artık. Kum beton, kum duvar, kum beton aşkların, plastik hayatların mekânı olmuş. Mutlu musun ey insanoğlu? Gün ışığından, sudan mahrum ettiğin kaplumbağa yavrularının hezimete uğramış çabasından mutlu musun? Doğada yalnız değiliz. Olmayacağız da. Zaten arada bir kendini hatırlatıyor doğa. Depremle, selle, yangınla, heyelanla… Yeter diyor, yeter beni çimentoya ve plastiğe boğduğunuz diyor. Bazı apartmanların, teraslarına kocaman saksılar koydukları görülüyor. Hatta ağaç dikenleri bile gördüm. İnsanın bu nasıl aymazlıktır diyesi geliyor. Sen gökkuşağı rengi çiçek bahçesinin üstüne asfalt dök, saksıda bahçe yapmaya kalkış. Ayıp! Tek kelimeyle ayıp! Beton sevicilerin bahanesi hazır. Ülke nüfusu hızla çoğalıyor. Konut yetmiyor. Az doğurun, bire bir üreyin diyecek kimse yok mu? Dediklerini doğru kabul edelim. Meyve ağaçlarını kesmeden, tarım arazilerini yok etmeden konut yapılamaz mı? Başka bir hesapla kaç metrekare konut bir avuç karadutun tadını verebilir? Sanırım bu soruya tek cevap, susmak olurdu. Şimdi bizim yirmili yaşlarımız... Beton kokusu genzimizi yakıyor. Ya çocuklarımızın yirmili yaşlarında nasıl olacak çevre? Çevre, sadece bir kelime olarak kalmasın? Belki de her şey için hala geç değildir. Portakal bahçelerini kaybetmiş olabiliriz. Kayısı, şeftali bahçelerini koruyalım. Buğday tarlalarına sahip çıkalım. Evlerin şekli, lüksü karın doyurmayacak. Bunu anlamak için az da olsa vakit var. Mağarada yaşamak mümkün. Buğdaysız, ekmeksiz, susuz yaşamak mümkün değil. O çok kolay üretilen, kolay tüketilen beton aşklardan, plastik hayatlardan kurtulup doğaya dönmek isteyelim yeter. Dört mevsim dünya, bize cömert kollarını açmış bekliyor. Onu yeniden kucaklamak, bize gerçek aşkı sunacaktır. Gerçek aşk, beton kokusunda değil; çiçek tozlarında gizli. 2 Can Soygür Öteki Benliğimiz Hepimizin iki tane benliği vardır: Biri topluma göre şekillendirdiğimiz, normlara uyan; diğeri ise içimizin derinliklerinde bastırdığımız, varlığından yalnızca kendimizin haberinin olduğu benliğimizdir. İlkini anlatmak kolay, doğduğumuz andan itibaren ailemizin, öğretmenlerimizin ve diğer çeşitli dış etkenlerin yoğurduğu, içinde bulunduğumuz zümreye uyan bir benliktir; çevremizdeki diğer insanlarca kabul görmemizi sağlayan da budur. Anlatmaya gerek bile yok aslında, çünkü etkileştiğimiz her insanı dışardan o karşılar. Diğeri ise bunun tam zıttı: Kelimelerle anlatılması mümkün olmayan… Öyle bir yanımızdır ki bu, çoğumuz belki de farkında bile değilizdir. Misal ben, şu an hakkında yazmama “Böyle bir yönün var mı?” diye sorulsa “Hayır, yok.” derdim herhalde. Öncekinin aksine, herkeste farklıdır bu benlik. Kimilerinin hayalleri, kimilerinin baskılanmış arzuları bu benlikte barınır. Demin dediğim, farkında olmama durumuna gelince… Kendimizin bu derin, belki de karanlık yönünü keşfetmemiz kimilerinde uzun yıllar alır, kimilerinde de bir anda oluverir olağanüstü bir gecede… Kurallar, çevre baskısı, normlar ve beklentiler… Bunlar günlük hayatımızın farkında olmadığımız bağlayıcı unsurlarıdır. Toplumun ve çevremizin bizi kabul etmesi için belirli şekillerde davranırken aslında kendi özümüzü bir yandan baskılamamıza yol açarlar. Baskılanan tarafımız bir yerden sonra aniden patlar, kendini belli eder ve daha önce varlığından haberimizin olmadığı bu diğer yönümüzle adeta bir yabancıyla tanışır gibi tanışırız. İkinci benliğimiz, bize istediklerini hür irademiz dışında yaptırırken bir yandan da öncesinde yaşadığımız yalan hayatı sorgulatır: “… yıllar, yıllar sonra ilk kez o dakikalarda yeniden gerçek anlamda yaşadığımı, duygularımın felçleşmiş, ama henüz ölmemiş olduklarını, tutkunun o sıcak kaynağının her şeye rağmen kayıtsızlığımın pas tutmuş yüzeyinin altında bir yerlerde gizlice akmayı sürdürmüş olduğunu hissettim…” (Zweig 35). O zamana kadar kendimize yakıştıramadığımız görgüsüzlükler yaptırabilir, suç işletebilir. Eskiden sırf kibarlıktan, beyefendilikten sergilediğimiz görgülü davranışlar yerine sahici iyilikler yapmamızı sağlayabilir. En ilginciyse bunların hepsinden tarifsiz -hem iyi hem de kötü anlamda- haz almamızı sağlar. Ancak bize yaşatacağı olağanüstü bir gecenin ardından sabah uyandığımızda bambaşka bir kişi olduğumuzu hissettirir. “Fakat ertesi sabah yeni güne neşeyle uyandım, içime dolup taşan şükran duygusundan hiçbir şey eksilmemişti.” (Zweig 67) Kendime bakıyorum da henüz toplumun beni soktuğu şekle karşı bir başkaldırmışlığım yok. Hatta hoşuma bile gidiyor diyebilirim insanların beni kibar ve saygılı biri olarak nitelemesi, en azından kendi gözlemim öyle. Öte yandan Stefan Zweig’ın Olağanüstü Bir Gece’sinin anlatıcısı da aynen böyle biriydi: Çevresiyle arası iyi, saygı gören ama bir yandan da hep bir şeylerin eksikliğini hisseden biri. “… içimde özlemini çektiğim şey arzulardan ziyade arzulama arzusuydu…” (Zweig 7) derken, aslında adını o an koyamadığı, hep bastırdığı benliğini arıyordu. Olağan bir pazar günü geçirirken kendine hâkim olamadan, biraz da muzip hislerle gerçekleştirdiği ufak hırsızlık onda derin suçluluk hisleri yaratmıştı. Bir yanı hâlâ olanlardan haz alırken diğer yanı tarifsiz bir huzursuzluk içerisindeydi. Nitekim aslında bu zamana kadar derinlerinde sakladığı benliği diğeriyle çarpışıyor, o da bunu bir iç çatışma olarak hissediyordu. O olaydan sonra döneminin burjuvalarının yapmayacağı şeyleri sırasıyla, hep daha aşağılara inerek geceye kadar gerçekleştirdikten sonra sabah başka bir kişi, arzularını ve hayallerini baskılamayı bırakmış birisi olarak uyandığını itiraf ediyordu. Bunları anlatma nedenim, anlatıcıyla kendimi karşılaştırmak istememdi. Farkında bile olmamama rağmen benim de bilinçsizce bastırdığım, derinlerimde bir başka kişiliğim olabilir mi acaba? En başta iddia ettiğim üzere herkeste varsa bende de olmalı… Ama nereye kadar kendini gizleyecek acaba? Hangi olaydan sonra “Ben buradayım!” diye haykıracak, merakla bekliyorum. Oysaki Zweig’ın öyküsünü okuyana kadar böyle bir yönümün, diğer insanların da böyle yönlerinin olabileceği ihtimalini hiç düşünmemiştim. Şimdi ise neredeyse emin gözlerle bakıyorum duruma. Anlatıcının yüz yıl önce yaşamış bir burjuva, seçkin bir elit olması da durumu değiştirmiyor, nitekim anlattığı fikir günümüze uymakta. İçinde olduğum olağanlıktan belki hiç çıkmayacağım, belki de anlatıcının başından geçenden daha beter bir olay ufkumu açacak. Ancak bundan sonra toplumdaki yerime, kim olduğuma ve oldurulmak istendiğime daha sorgulayıcı bir açıdan bakacağıma eminim. Kaynakça: Zweig, Stefan. Olağanüstü Bir Gece. Çev. İlknur İgan. İstanbul: Türkiye İş Bankası Kültür Yayınları, 2017. Evrim Mete ANNELİĞİN FRAGMANI Onu ilk gördüğüm anı hatırlıyorum, eciş bücüş ve pembe ama bir o kadar da güzel ve olağanüstü fakat o herkesin hayran hayran onu seyretmesine rağmen ağlıyor. Ağlamasının sebebi yok ya da sebebini biz bilmiyoruz. Belki de dünyanın ne kadar çirkin bir yer olduğunun farkında ve başına gelecekleri hissediyor ama bilmesi gereken bir şey var, ne yaparsa yapsın onu sevmeye hazırız ve sağlıklı, mutlu bir bebek olmasından başka ondan hiçbir şey beklemiyoruz. Şimdi o hepimiz için en değerli şey, çünkü ona bir şey olmasından çok korkuyoruz. Her gece nefes alıyor mu diye kontrol edecek kadar üzerine titriyoruz. Bu bizim için böyleyken, geri kalan herkes için de geçerli değil midir? Onlarda o minik masum canlıdan sadece mutlu olmasını beklemiyor mudur? Zaten bu kadar savunmasız birinden başka ne beklenebilir ki? Daha poposunu bile temizleyemeyen bir canlıdan hayat kurtarmasını bekleyecek halimiz yok herhâlde, dimi? Beni bu yazıyı yazmaya iten filmi, İkimizin Yerine, birkaç gün önce izledim. Önce ablasının hayatını kurtarmak için dünyaya gelmiş fakat bekleneni yapamayınca onun tesellisi olarak büyütülmüş bir kızı anlatıyordu. En başından sanki ablasıymış gibi büyütülen bir kızı, bir taklidi. Filmde herkesin kıza karşı tutumu anlatılıyordu o ablanınki hariç ve bir kız kardeş ablası olarak aklıma şu takıldı, o ne düşünüyordu? O da değil, ben onun yerinde olsaydım ben ne hissederdim, ben ne düşünürdüm? Benim için doğurulmuş kız kardeşim, hayatımı kurtaramayınca ne hissetmem gerekirdi, onu gene sever miydim? Aile sevgisi bambaşka şey, anneye olan sevgi, babaya olan sevgi ve onlara olan bağlılık. Fakat kendinden küçük bir kardeşe olan ise daha da bambaşka, çünkü asla kabul etmek istemesek de bir yerlerde biliyoruz ki her canlı ölümü tadacak ve bu ölümün zamanlı olmasını istemekten başka bir çaremiz yok. Bizden büyük olanların gidişi belki zamanla kabul edilebilir, ama ya sırası sizden sonra olan biri giderse? Doğduğu andan itibaren sevginin de ötesinde, takıntı derecesinde koruma içgüdüsü hissettiğim insan o. Anneliğin bir fragmanı diyebiliriz. Birlikteyken didiştiğim uzaktayken ise en çok özlediğim kişi. Asla büyümesini kabul edemediğim kişi, kardeşim. Onun yaşlarındayken anneme "Anne ben artık büyüdüm, tek başıma arkadaşlarımla denize gidebilirim, dolaşabilirim" diye isyan ettiğimi hatırlıyorken şu an o aynılarını istediğinde en çok karşı çıkan neden benim ki? Aslında aynı zamanlardan çok değil, yedi sekiz yıl önce, ben de geçmişken; onu en iyi anlayanın ben olması gerekirdi ama en çok kısıtlayan benim. Uzaktan gözleyen biri kesinlikle abarttığımı söyleyecektir; ama o an benim için o kadar normal bir tepki ki. Sevginin de ötesinde bir şey bu, en korktuğum şey belki de onu kaybetmekken daha doğal ne olabilir ki? Tüm bu anlattıklarımı ve anlatamadıklarımı düşünerek, kendimi tekrar o abla yerine koyuyorum. Ben zaten hastayım, kanserim, durumum çok ağır. İnsanın en kolay kabullenebileceği ölüm, kendi ölümü bence. Sessiz bir son, kapanış. Sonrasında acı çekme yok, özlemek yok, sadece hissetmeyeceğin bir karanlıktasın. Aşırı yoğun acı ve ellerinden kayıp gitme duygusu seni esir almayacak ve bu yüzden mantığını en çok kullanabilecek kişi de sensin. Şartlar böyleyken kardeşime, ona bir şey olacağına bana olsun dediğim insana, nasıl kızabilirim nasıl kin duyabilirim ki? Gönül isterdi onu daha çok tanısaydım, ikimiz de yaşasaydık fakat biliyorum ki bu onun suçu değil. Bu benim için zaten kaçınılamaz bir sondu ve oldu. Hep büyük kardeşlerin daha olgun olduğunu söylerler, sanırım bu yüzden. Benim hayatım gitti ama onunki başladı düşüncesini kabul ettirecek kadar olgunlaştım çünkü. KAYNAKÇA Turagay, Umur. İkimizin Yerine. 2016. Taff Pictures. Film. Mert Arar Küçük Sebeplerden Büyük Boşluklara Bazı günler kendimi hayatı sorgularken buluyorum. Amaçsız geliyor o günler de yaşamak bana. Yemek yiyorum tat alamıyorum, komedi filmi izliyorum gülemiyorum, hiçbir şeyden keyif alamıyorum. Boşluğa düşüp ya bomboş bir şekilde duvarı izliyorum ya da asık bir suratla evin içinde boş turlar atıyorum. Sıkıntımın ne olduğunu da çok iyi biliyorum. Bana göre ruhsal bozuklukların en tehlikeli olanını, psikolojik yorgunluğu yaşıyorum. Psikolojik yorgunluk, insanın en tehlikeli ruhsal durumudur. Öyle bir şeydir ki, içinde bulunduğun yaşamaktan nefret ettirici durumu bilmene rağmen o durumdan çıkmana izin vermez. Ne kadar çaba göstersen de çıkamazsın o durumdan. En küçük şeyleri bile dert edersin. Mesela, Ali Lidar’ın Alengirli Şiir’inde dediği gibi “Parliament’i de bozdular tutunacak dalımız mı kaldı?”. İşte böylesine kolaydır, bu kadar küçük bir şeyi kendimize dert ederek psikolojik olarak yorgun hâle gelmek. Peki neden psikolojik olarak yoruluruz, neden işlerimizi tamamlamamız için gereken enerjinin içimizde olmadığını hissederiz. Tam cevabını bende bilemiyorum. Bilseydim belki de kendimi bomboş duvarı izlerken bulmazdım. Ama bolca yaşadığım bir durum olduğu için kendi hayatımdan çıkarım yapabilirim. Her gün ev okul ve ödev, ev okul ve ödev, tekrar ev okul ve ödev. Kendimden çıkarım yaparken bile içimin sıkıldığını hissettim, bu yüzden psikolojik olarak yorulmayı monoton yaşama bağlıyorum. Her gün aynı aktiviteler, aynı tatlar yaşamdan ve içinde bulundukları durumdan nefret ettiriyor insana. Nasıl çıkabiliriz bu durumdan, var mı bir kurtuluşumuz? Ben kurtuluşun kendimize katacağımız yeni şeylerle olacağını inanıyorum. Yeni bir arkadaş grubu, yeni hobiler edinmek ya da bize bizden daha çok değer verecek birini bulmak. Bunların hepsinin bize yeni perspektifler katarak, bizi psikolojik yorgunluktan alıkoyacağına inanıyorum çünkü yeni arkadaş grubu demek yeni insanlar, yeni yüzler, farklı hayatlar ve farklı aktiviteler demek. Yeni hobiler edinmek demek, içinde bulunacağımız yeni bir ortam, yeni uğraşlar ve yeni kafa dağınıklıkları demek. Bize, bizden daha çok değer verecek birini bulmak demek ise bayağı bir yol kat etmek demektir çünkü senin sorununu kendisinin sorunuymuş gibi düşünen biri seni hem rahatlatır hem de senin mutluluğun için uğraşır. Bu uğraş bile, seni rahatlatmak için yeterli olur. Dikkat ettiyseniz genel olarak hayatımıza katmamız gereken yeniliklerden bahsettim. Bu da demek oluyor ki, tekdüzelikten kurtulup kendimize, daha önceden sahip olmadığımız şeyler katmamız gerekiyor. peki, nedir bize psikolojik yorgunluğun zararı, psikolojik yorgunluğa sahip olmak insanın hayatı ertelemesine sebep olur. Bahsettiğim gibi duvara boş boş bakmak yerine bir işimi tamamlayabilir, yeni bir hobi edinebilir ya da yeni şeyler keşfedebilirdim ama o an yapmam gereken ya da yapabileceğim bir çok şeyi ertelemiş oldum. Yani, fırsatlarımı değerlendirmeyip, hayatımı ertelemiş oldum. Yaşayıp hissedebilecekken, yaşamayıp hissetmediğim duygular ve olaylar, pişmanlıklarla dolu yıllar demek. Belirgin zararı ise kendimden nefret edip, psikolojik yorgunluğu doruklarında yaşayıp, içimdeki yaşama sevincinin tükenmesidir. Toparlamak gerekirse konuyu, yaşamayı sevmek istiyorsak, onu ertelemekten vazgeçmeliyiz. Ona dört kola sarılıp, mevcutta olan hayatımızı, daha iyi bir hale getirerek, içinde bulunduğumuz boşluktan kurtulmalıyız, çünkü psikolojik yorgunluk bizi tam anlamıyla ele geçirdiğinde, gözümüzün içindeki yaşam ışığını söndürür. Unutmamalıyız ki bizim psikolojik yorgunluk hissetmemize sebep olan durumlar aslında başkalarının yaşamak istediği, ama ulaşamadıkları monotonlukta olabilir. Bu yüzden hayata değer verirken bu noktadan da bakarak, kendi hayatımıza saygı duymalıyız. AHMET DERELİ KIRK BİR Zamandan ırakta, mekân henüz yaratılmadan önce, dilim hiçlik demeye varmaz zira yalnızca müziğin olduğu zamanlar demeyi tercih ederim. Zamandan azade ilah, evreni yaratmaya notalardan başlamış olmalıydı. Çünkü uğraşıldığında doğuştan kör birine renkleri ancak şarkılarla anlatabilirdiniz. Yaratıcının sonsuz ilmi içerisinde yarattığı sınırlı canlılar, daha gözleri hiç görmemişken başka türlü nasıl anlayabilirlerdi kâinatın renklerini? O, zamanın öncesinden beri verilmiş her sıfatıyla söylemiştir şarkısını ki evreni sonsuza kadar genişleyip dursun kutsal sesinde. Müziğini varoluşsal olarak devam ettirecek tek bir canlı koymuştur dünyaya. Bülbül ilahi müziğin kırk temsilinin yaratıcısı olmuştur. Öyle ki bülbüllerin her biri kırk birinciyi ararken yitirir yaşamını. Yaratıcının en önemli eserini anlatması bülbüle düşmüştür elbette. Söyleyenin bir kuş olduğu, kâinatın sevgilisinin ise yüzyıllar sonra gerçekten yaşadığını iliklerinize kadar hissettiğiniz bir şarkı bu. Dünya üzerinde bülbüllerin yazdığı son şarkıdır bu. Duyup da anlayabilene ne mutlu... Yaşam kendinden önce gelenlerce değiştirilir. Yaşamış olanlar tarihi ve dünyayı şekillendirirler. Bazıları öyle büyüktür ki izleri her köşede görülür. Küçük icatlardan fikirlere kadar kişinin modern dünyasını sararlar. Öyle ki ne kadar kendi olduğunu unuttururlar insana. Özgün olarak düşündüğün bir fikir milyon yılların şarkısı olarak çalınır kulaklara. Kırk şarkı döner durur arz-ı âlemde ferahça. Ve yaşamışların belki de en büyüğüdür Hazreti Muhammed. Dine inanmasan da hatta nefret etsen de etki çapını hesap etmemek yanlış olur. Şu ana kadar yaşamış kaç kişi ölümünden yüzyıllarca sonra peşinden bilinçli bilinçsiz milyarlarca insanı sürüklemiş olabilir. Tek sözüyle ölümü yaşam yapmış olan, dünyanın yaradılış amacının varoluşu olduğu söylenen, Yaradan'ın sevgilisi olan bu zat bülbülün kırkıncı şarkısıdır. Hoşgörü dolu felsefesiyle, her yeni dizede samimiyeti unutmuş insana gözyaşı döktürür. Yaşam ve ölümün arasında Burak ile göğe çıkıp, Yaradan ile bir olmuşken, insanlar hatırına kim geri dönerdi ki? Onu severek büyümek öğretildi bana, onun beni sevdiği söylenerek. Allah'ın sevgisinin sırrının dahi onu sevmekte yattığı söylendi kimi zaman. Ben kırkıncı şarkıyı anlayabilecek nitelikte biri olduğumu düşünmüyorum lakin musikîyi inkâr etmeyi de akla yatkın bulmuyorum. Peşinden gidecek kadar adayamadım kendimi o yola zira bir Bülbül kadar etmez benim yüreğim. Yine de hayranım bu döngüye. İnsanların sevgisini üstlenip, nefretlerinin üzerinden kayarmışçasına geçmesine. Âlemlerin rabbi olan Allah, on sekiz bin âlemin güzelliğini bahşetmiştir ona. İnsan önce kıskanır, sonra bu ayrımı sorgular, ardından da girer çatallı yoluna. Ya isyana gider kalbinin ritmi ya da daha büyük bir sevgiye. Peki ya bu şarkıların geri kalanı? Bülbül ne iştir ki yalnızca sonuncusunu bahşetmiştir mecburiyetlerin sahibine. Sevginin, hasretin ve aşkın efendisidir Hazreti Muhammed. O ki Yunus'a sevmeyi öğretendir. O ki Mevlana'ya hoşgörmeyi anlatandır. Bülbül beceriksizliğinden kutsallaştıramaz bir daha şarkısını zira kırk birinci şarkı da Muhammed'e aittir aslında. Onun sevgisini, Yaradan'ın ona duyduğu sevgiyi anlatamaz kutsal ritim. İşin sırrı da bu ya, kişiyi kurtaracak olan peygamberi sevmek değildir. Allah'ın rızası peygamberini sevmekte yatmaz elbette. Kırk birinci şarkının amacı sevmeyi öğretmektir. Sevmektir insanı en dipten kurtarıp göğe çıkaran. Kendinden çok sevmektir peygamberi, Elohim'in saraylarına çıkaran. Çocuğa duyduğu sevgidir, cenneti annenin ayaklarına seren. Sevmek anlatır kırk bir şarkıyı, evrenin sessizlik dolu korkunç karanlığında korkmadan çalar senfonisi. İşte insanlığa ve tanrıya adanmış bir ömür öğretir bize sevgiyi. Hikayenin anlatıcısı Bülbül'dür elbette. İnsanlar arasında gezen Hazreti Muhammed'dir kitabın kahramanı. Ve İskender Pala'dır onu günümüze getiren. Bendeniz ise birkaç niteliksiz kelam eder huzurlarında. Sevdim ki sev derim. Vesselam. İzel Sarı ÖLÜM TARİFİ Öleceğiniz günü ya da en azından o günün yaklaştığını bilseydiniz yapılacaklar listenizde birinci sırayı ne alırdı? Hep zaman bulamadığınızdan yakınıp yapamadığınız uç sporlar mı ya da gezemediğiniz yerleri keşfetmek mi? Bütün bunları sıralamaktansa hayatınız boyunca sahip olduklarınıza tutunmak mı yoksa? Merhum insanların arkasından söylenen “gözleri açık gitmek” deyiminde arzulatılan yeniliklere kavuşulunca mı kapanır gözler? Yoksa yaşamış olduğu hayat yeterliliğe kavuşunca mı? Eğer yaşanmışlıklarınıza tekrar sarılma yolunu seçiyorsanız mümkün mertebede ölüme hazır olmayı istiyorsunuzdur. Görmediklerinizin değil belki binlerce kez görüp hala aklınızda yer eden şeylerin peşindesinizdir demektir. Bir daha görme isteği mi yoksa bir kalp kırgınlığını giderme midir bunun adı bilinmez. Belki de ölmeden önce ölmeyi sağlayacak bu kalp kırgınlığı size. Bir derecede ölüme hazırlıklı olmak değil de nedir bu? Söyleyeceğiniz son söz ne olur mesela? Yazdığımız vasiyetlerin ortaokulda yazdırılan kompozisyonlardan bir farkı yoktur. Hepsi ölesiye planlı ve diktatör bir yazıdır ki... Oysa söyleyeceğiniz son söz muhtemelen plansız ve bir daha hatırlayamayacağınız o söz ne kadar planlanabilir? Aslında ölümümüzün yaklaştığı günlerde neyi ne kadar planlayabiliriz ki? Bir iş görüşmesi, yakın çevrenin oluşturduğu bir takım kalabalıklar, hangi kıyafetle öleceğimiz ya da en son ne yiyeceğimiz… Sahi hangi yemek iyi gelir ölü hazırlığına? Hangi yemek ölümle benzer tadı bırakabilir damağımızda? Anton Çehov ölmeden hemen önce doktorundan şampanya istemiş. Acaba Çehov şampanya isterken "pinot noir" üzümünden yapılanını mı istemiştir yoksa "chardonnay" üzümünü mü tercih etmiştir? Şampanyası yirmi dakika buzda bekletilip sonra havlu ile kurulanmış mıdır? Daha da önemlisi şampanya patlatılmış mıdır? Peki ya bir Rus için Fransız içkisinin onun en son isteği olması? Belki de Çehov sadece acı bir tat istemiştir damağında. Alışık olduğu bir tat… Bir tadı ölüme yakıştırmaksa amaç, ayrılık yeterince yakın değil midir ölüme? Bedenine bir daha sahip olamamak yeterince ayrılık kokmaz mı? Ya da başlangıçlarda ne almak gerekir, kısık bir gülüşle apartman girişinde günaydınlaşılan insanlar mı? Arkadaşlarla ayrılmak mı gerekir daha sonra, ara sıcak niyetine? Daha sonra aile büyükleri ve daha sonra çekirdek aile belki… Ölümden çok ölümün öncesini düşünür olduk. Yaşadıklarımızı ya da yaşattıklarımızı affettirmek üzerine bir düzen kurduk ölümden öncesine. Adına son arzusu dedik, pişmanlık dedik ama bunlar için hep sonu bekledik. Doyumsuz olan biz insanoğlu öleceğini bilir ama bir vitrinde saklar onu ve sergiler bu bildiklerini doyumsuzluğunu kanıtlamak adına… İnsanoğlu öleceğini bilir ve bunu günlük hayatta hep dile getirir kısmi bir son arzusunu yerine getirtebilmek adına. Bazen tehdit meselesi haline gelir ölüm. Yine son istek kelimesine vurgu yapılır ve istenilen elde edilir çoğu zaman. Ölümü gün be gün düşünürüz aslında. Nasıl öleceğimizi, çevremizin ölümümüze ne kadar üzüleceğini, ne hissedeceğimizi düşünür dururuz da en basitinden en son yemeğimizin ne olacağı hiç gelmez aklımıza. Basittir çünkü… Ölüme bu kadar uzakken düşünmemize gerek kalmayacak kadar basittir. Ölüm döşeğinde ise sıralamadan kaybedecek kadar basittir belki… Bu sıralama kim olduğunuza, nerede yaşadığınıza, nerede doğduğunuza, hobilerinize ve fobilerinize göre değişir. Her ne kadar ölüm ırkçı olmasa da son istekler bir nebze ırkçılık barındırır kendi içinde. Ölmek, ölmeye hazır olmak, ölmeden önceki son istek… Hatırlanır mı bilinmez ama bir furyadır sürer gider hayatımızda… Yaklaşan ölüm kendimizi hiç hissetmediğimiz kadar değerli kılar bizi. Belki bundandır ağızda kalması gereken son tadın önemi… AŞAĞI TAKSİM VE KENTSEL DÖNÜŞÜM Burak Alaydın 21603427 İstiklal Caddesi’ne açılan meşhur meydanı, ünlü alışveriş mağazaları, eğlence yerleri ve tarihi sokakları... Benim için Taksim’i Taksim yapan unsurlar artık bunlardan ibaret değil. Sosyolog Ferhat Kentel ile akademik amaçla yaptığımız Taksim – Beyoğlu – Kasımpaşa gezisi bana semtlerin görünmeyen yüzlerini gösterdi ve onlara bakış açımı değiştirdi. Hatta düşüncelerimdeki bu değişim sadece semtlerle sınırlı kalmadı. Gezi, Taksim Meydanı’nda kısa bir tarih anlatımıyla başlayıp Tarlabaşı denilen yere doğru yürümemizle devam etti. Yukarıdan, o meşhur Taksim’den, ara sokaklara geçerken hocamız bu çevredeki muhitlerin eskiden gayrimüslimlerin, özellikle Ermeni ve Rumların, çoğunlukta olduğu yerler olduğunu söyleyip, onların yaşayışları ve Osmanlı hakkında bilgiler verdi. Tabii ki cumhuriyet sonrası bölgede yaşananları ve gayrimüslümlerin o bölgeden nasıl uzaklaştırıldıklarını da anlattı. Yürümeye devam ederken gayrimüslimlere karşı yapılanları içimden, “Şu yaptıklarımıza bak, gülünç!” diyerek kınasam da yine içimden gelen ve açıkçası gelmesini hiç beklemediğim bir ses “Yahu, onlar da tüm güzel yerleri kapmışlar. Hem bak bizimkiler almış fena mı olmuş?” şeklinde cevapladı. Aslında milliyetçi duygulara uzak bir insan olsam da bu sefer kafamda beliren bu düşüncelerin, yapılanları “yaptıklarımız” olarak görmemden dolayı kaynaklandığını düşünüyorum. Suçluluk duygusunu hissettiğim an ona karşı çıkan ve bahane bulan başka bir duygu daha ortaya çıkıyor. Bu düşünceler içinde yürürken bir yandan da gezinin amacına uygun olarak meraklı gözlerle etrafıma bakınıp detay yakalamaya çalışıyordum. Eski bir sokaktan çıkıp uzunca bir yola girince, tıpkı benim gibi, gezide olan diğer arkadaşların da gözüne yol boyu uzanan koca afişler çarptı. Gezinin benim için en etkileyici kısmı ise buradan sonra başladı. LSECities(2009), Tarlabaşı Eski binalar ya da gecekondular, tarihi eserler ve tarihi sokaklar kimilerini kendilerine aşık etseler de ben bu tarz yerleri hiç sevememişimdir. Hatta öyle ki bunun bir fobiye dönüştüğünü ve bu yerlerde kendimi güvensiz hissetmeme sebep olduğunu söyleyebilirim. Modern ve yüksek binalara karşı ise hep daha sempatik bakmışımdır. Bu da gittikçe betonlaşan ya da meşhur tabiriyle “grileşen” hayatımıza bayağı uyum sağladığımın göstergesi olsa gerek. İşte tam da yolda karşımıza çıkan o koca afişlerin üstünde sempatiyle baktığım yüksek, modern binalar vardı. Tarlabaşı’nda yapılacak kentsel dönüşümden ve ev fırsatlarından bahsediyordu. Afişlerin hemen arkasında ise durduğumuz yerden görebildiğimiz gecekonduların, halı yıkayan kadınların ve koşturan çocukların olması ise oldukça ironikti. O an, oradaki insanlar yaşam mücadelesine devam ederken evlerinin yıkılacağı gerçeğinin gözlerine sokulmasını çok garipsedim. O afişleri astıranlara karşıda küçük bir nefret duygusu belirdi içimde. Yine de kentsel dönüşümün hem Tarlabaşı ve Taksim hem de oranın insanı için iyi olacağı kanısındaydım. Rehberimiz Ferhat Hoca da aslında bu anı bekliyormuş. Bölgenin sosyolojik yapısıyla ilgili bilgi verip kentsel dönüşümün bölgeyi nasıl etkileyeceğinden bahsetti. Bölgenin yerlilerinin evlerinden atılmasının ve şehrin dışına itilmesinin gerek şehirde gerekse bölge insanında nasıl zararlı etkiler bırakacağını anlattı. Yakın geçmişte Paris’te yaşanan isyanları örnek olarak gösterdi. Bana kalırsa o isyanlar ülkemiz için hâlâ daha çok uç örnekler. Yine de bu, yaşanan iki olayın ortak noktalarının önemsenmeyebileceği anlamına gelmiyor. Fakat ne yazık ki önemsenmediği de bir gerçek. En azından ben de o zamana kadar bu konu hakkında sığ düşünenlerden biriydim. Yukarıda da dediğim gibi ülkemizde yapılan kentsel dönüşümün yararlı bir iş olduğuna inanıyordum. Genelde yanıldığını görmek insanı mutlu etmese de şu an olaya daha doğru ve geniş bakabildiğime inanmam beni mutlu ediyor. Kendimi o bölgenin insanlarından ya da oturduğu bölgeden uzaklaştırılımış bir insanın yerine koyduğum zaman dışlanmışlığı, öfkeyi ve yabancıya olan güvensizliği az da olsa hissedebiliyorum. Ayrıca, akılcı bir işin ihmaller zinciriyle sermaye odaklı yürümesinin uyuşturucu ve cinayet suçlarındaki artışa kadar giden potansiyel riskler taşıdığını görmek beni üzüyor. Artık Taksim –
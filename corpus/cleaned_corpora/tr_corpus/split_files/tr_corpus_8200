iken Korn tarafından keşfedilerek bu günlerine gelmiştir. Fred Durst; eşinin kendini aldattığını öğrenince eşinin sevgilisini öldüresiye döver ve bir süre hapiste kalır. Bir dönem Pamela Anderson'la ilişki yaşamıştır. Kliplerinde ve bazı şarkılarında Eminem'le atışmasına karşın, sıkı bir dostlukları bulunmaktadır. 2 tane çocuğu olan Fred, Los Angeles'ta yaşamaktadır. Disturbed Disturbed, Amerikan hard rock grubu. Grup önceleri Brawl ismiyle vokallerde Erich Awalt , gitarda Dan Donegan , bateride Mike Wengren ve bas gitarda Steve "Fuzz" Kmak olmak üzere kurulmuştur. David Draiman gruba katıldı ve grup Disturbed adı ile yeniden isimlendirildi. 2000 yılının Ekim ayında "The Sickness" adlı ilk albüm çalışmaları piyasaya sürülen Disturbed, "Stupify", "Voices" ve "Down with the sickness" çalışmalarıyla adını kısa sürede duyurmayı başardı. 2002 yılının Mart ayında çıkardıkları "Believe" adlı albümleri ve burada yer alan "Prayer", "Remember" ve "Liberate" gibi hitleriyle Disturbed, dünya çapında hayran kitlesini genişletmeyi başardı. 2005 yılının Mart ayında çıkardıkları "Ten Thousand Fists" adlı albümleri ve burada yer alan "Decadence", "Stricken", "Just Stop" ve "Land of confusion" gibi hitleriyle Disturbed büyük beğeni topladı. Transformers filmi için yaptıkları şarkı ise "This Moment"tir. Disturbed resmî sitesinde yer alan habere göre yeni albümleri "Indestructible"ın kayıtları 27 Kasım 2007'de Chicago'da tamamlandı. Grubun vokali David Draiman bir röportajında yeni albüm için 15 şarkı kaydettiklerini ancak bunların 12'sinin albümde bulunacağını belirtti. Adıgeçen albümden ilk single olan "Inside The Fire" 25 Mart (2008?) tarihinde piyasaya çıktı. Albümün kendisi de 3 Haziran 2008'de piyasaya çıktı. Albüm "Inside the Fire", "Indestructible", "The Night" gibi hitleriyle kısa sürede zirveye tırmandı ve grubun en çok satanlar listesinde liderliğe oturan üçüncü albümü oldu. İlerleyen tarihlerde "perfect Insanity" parçası da single olarak yayınlandı. Grup 2008'in Temmuz ve Ağustos aylarında Slipknot, Dragonforce, ve Mastodon gibi gruplarla birlikte Download Festival'e katıldı. Ardından geleneksel "Music as a Weapon IV" kapsamında geniş bir turneye çıktılar. Albümden çıkan üçüncü single albümün isim parçası olan "Indestructible" olmuştur. Albümün yapım aşamasında tamamlanan ilk parça olan aynı zamanda albümün diğer şarkılarında da uygulayacakları müzik stili hakkında gruba yön gösteren "The Night" ise dördüncü single olarak raflarda yerini aldı. Grubun "The Sickness" adlı ilk albümünün onuncu yılına özel olarak bu albümün yeniden mixlenen ve ekstra parçalar barındıran bir versiyonunun 2010'un Mart ayında piyasalarda olacağı duyuruldu. Grubun son on yıldaki gelişimine ışık tutacak olan yeni DVD'si "Decade of Disturbed" de bu tarihte raflarda olacak. Asylum adlı albümü yazın çıktı.İçinde 2 Live 14 Normal şarkı bulunmakta Eski Ãœyeler Atatürk Orman Çiftliği Hayvanat Bahçesi Atatürk Orman Çiftliği Hayvanat Bahçesi, 1933 yılında tarıma ve halka zarar veren hayvanları teşhir amacıyla Atatürk Orman Çiftliği içinde kurulmuştur. Daha sonra halkın aşırı dikkatini çekmesi üzerine Mustafa Kemal Atatürk tarafından zamanın tarım bakanı Muhsin Erkmen’e modern ve düzenli bir hayvanat bahçesi kurma direktifi verilmiştir. O zamanki adıyla Gazi Terbiye Enstitüsü hocalarından Necdet Pençe projesini çizerek inşaatların yapılmasını sağlamıştır. Bugünkü hayvanat bahçesi 29 Ekim 1940 yılında hizmete açılmıştır. Ankara Büyükşehir Belediyesine devredildikten sonra yenilenme nedeniyle 26 Ağustos 2013 tarihinde kapatılmış ve yerine Ankapark adlı büyük bir temapark ve eskisinden daha büyük bir alanda hizmet verecek ve daha fazla tür sayısına sahip olacak yeni Ankara hayvanat bahçesi inşa edilecektir. Yeni hayvanat bahçesi safari alanlarına ve modern kafeslere sahip olacağı söylenmektedir. Hamidiye Hamidiye, Tartus Hamidiye ya da El-hamidiye (), Suriye'de, Tartus ilinin Tartus ilçesine bağlı olan kasaba. Akdeniz sahil şeridinde, Lübnan sınırına yaklaşık 3 km uzaklıkta bulunmaktadır. 2004 yılında yapılan sayıma göre kasaba nüfusu 7.404 kişidir. Osmanlı Padişahı II. Abdülhamid'e atfen adlandırılmıştır. Suriye'deki önemli Türkmen yerleşim birimleri arasındadır. Kasaba, II. Abdülhamid'in doğrudan talimatıyla, 1897 yılında çok kısa bir süre içerisinde kurulmuştur. Girit'in Osmanlı Devleti'nin fiili idaresinden çıkması ve uluslararası diplomasi ile ilişkili şekilde ordunun adadan ayrılmak zorunda bırakılması sonrasında, adadaki etnik temizlikten ve katliamlardan kaçan Türk-Müslüman nüfusun yerleştirilmesi amacıyla 1896-1898 yılları arasında kurulmuştur. Hamidiyeliler günümüzde Türkçeyi ve Giritçeyi konuşmayı sürdürmektedirler. Tapınak Şövalyeleri Tapınak Şövalyeleri veya Mabet Şövalyeleri, Tapınak Tarikatı (Latince: Pauperes commilitones Christi Templique Solomonici / Süleyman Tapınağı ve İsa'nın Fakir Askerleri), tanınmış Hristiyan askerî tarikatlarından biridir. Resmî olarak iki yüzyıl boyunca faaliyette bulunmuşlardır. Fransız Soylusu Hugues de Payens tarafından 1119 civarında Kudüs'te Hristiyan hacıları korumak için 9 şövalyeden oluşan bir grup kuruldu. Katolik Kilisesi tarafından resmî olarak 1129 yılında tanınan tarikat kısa zamanda güçlenmiştir. En güçlü zamanlarında askerî varlıkları 20.000'i bulmuştur, fakat bunların sadece %10'u tarikata bağlı şövalyelerdir. Tarikatın ömrü neredeyse Haçlı Seferleri'yle eş olmuştur. Beyaz renkteki eşyaları üzerindeki kırmızı haçlarıyla Tapınak Şövalyeleri zamanlarının en korkulan savaşçılarından olmuşlardır. Tarikatın askerî kanadı savaşlarda ün kazanırken tarikata bağlı diğer gruplar, Avrupa genelinde ve Kutsal Topraklar'da geniş ölçekte yapılanmışlardır. Kutsal Topraklar'da ve Avrupa'da birçok mevzi inşa eden tarikat bankacılık ve para transferinin ilkel bir formunu bularak Hristiyan hacılara büyük kolaylıklar sağlamıştır. Haçlı Savaşları'nın ardından tarikata büyük borçları olan Fransa Kralı IV. Philippe'in kâfirlik ("Katolik olmayan" anlamında) ve eşcinsellik gibi suçlamalarla, Tapınak Şövalyeleri'nin ortadan kaldırılması için Papa V. Clemens'e yaptığı baskıların neticesinde 1312'de tarikat ortadan kaldırılıp tüm mal varlığına el koyulmuş ve Tapınakçılar cadı avında olduğu gibi yakılarak öldürülmüşlerdir. Son olarak 19 Mart 1314'te Jacques de Molay (ok. "jak dö mole") ve beraberindeki tarikat üyeleri kazığa bağlanarak yakılmak sûretiyle idam edilmişlerdir. Birinci Haçlı Seferi'nin ardından birçok hacı "Kutsal Topraklar"ı ziyaret etmek için Avrupa'dan yola çıktılar. Fakat savaşlardan sonra düzeni bozulan bu topraklarda bir çoğu haydutlar tarafından soyuldu ve katledildi. 1118 yılında Fransız Hugues de Payens ve arkadaşı Godfred Saint-Omer hacıları korumak amacı ile kuracakları tarikata destek sağlamak için Kudüs Kralı II. Baudouin'e başvurdular. Kral onlara Müslümanlarca Zeytin Dağı olarak adlandırılan Tapınak Dağı'nda bir yer verdi. Mescid-i Aksa'nın da burada bulunması ve Süleyman Tapınağı'nın kalıntılarının da burada bulunduğuna inanılması sebebiyle kurulan tarikat, "İsa'nın ve Süleyman Tapınağı'nın Takipçileri" adını aldı. Kuruluşunda dokuz şövalyenin rol oynadığı tarikat, finansal kaynaklardan yoksun olması nedeniyle tamamen bağışlara bel bağlamıştı. Tarikatın amblemi olarak kullanılan aynı ata binmekte olan iki şövalye de bu sadeliği ve fakirliği simgelemekteydi. Tarikatın bu durumu fazla sürmedi. Bernard de Clairvaux, kurucu şövalyelerden birinin yeğeniydi, Troyes kentinde toplanan konseyde tarikatı Papa'ya anlattı ve Papa tarafından resmî olarak onaylandılar. Bundan sonra Papa II. İnnocentius tarafından yayınlanan özel bir fermanla tarikat mensupları bütün ülke sınırlarından serbestçe geçme, vergi ödememe ve Papa dışında hiçbir otoriteye karşı hesap vermeme gibi geniş haklara sahip oldu. Papa'dan gördükleri bu destek sonrasında Avrupa genelinde soylulardan para, arazi ve askerî destek gördüler. Tarikat kazandığı bu güçle kısa zamanda gelişti. Haçlıların Kutsal Topraklar'da kazandıkları savaşlarda büyük etkileri oldu. Ayrıca ellerine geçen mali güçle ilk çek sistemi sayılabilecek sistemi geliştirdiler. Kutsal topraklara gidecek kişi Avrupa'daki bir tarikat mensubuna parasını yatırıp sadece tarikata üye kişilerin çözebileceği kodlama ile yazılmış bir mektup alırdı. Daha sonra gideceği yere vardığında oradaki üyeden yatırdığı parayı alırdı. Böylece soygunlarda can ve mal kaybı önlenmesi amaçlanmıştı. Tarikat bağışlar ve kendi yatırımlarıyla elde ettiği gelirlerle Avrupa'nın ve Orta Doğu'nun birçok yerinde kiliseler ve kaleler kurdu. En güçlü zamanlarında Kıbrıs Adası, tarikatın yönetimi altındaydı. Tarikat hiyerarşik bir yapılanma içerisinde bulunmuştur. Tarikatında başında her zaman Fransız asıllı bir şövalye bulunmuş ve Avrupa'nın belirli şehirlerinde ve ülkelerinde bu başkana bağlı birer temsilci ve temsilcilere bağlı daha küçük gruplar şeklinde örgütlenmişlerdir. Tapınağın temelde yoksulluk, namus ve itaat yemini eden dokuz asker-keşişle başlayıp bugünkü çok uluslu şirketleri andıran bir görüntüye ulaşması gibi birliğin yapısı da haçlı devletlerin işlerindeki artan rolünü yansıtacak ve destekleyecek biçimde gelişmiştir. Büyük Üstât: Birliğin mutlak hâkimidir. 1139 tarihli Omne datum optimum genelgesinin ardından Büyük Üstât yalnızca Papaya karşı sorumlu kılınmıştır. Büyük Üstât sekiz şövalye, dört çavuş ve bir papazdan oluşan 13 kişilik kıdemli bir Tapınakçı seçmen konseyi tarafından seçilirler. Genel olarak seçmen konseyi hali hazırda Doğu’da yerleşmiş birini seçmeye gayret eder. Paris Tapınağı’nın Fransız Sarayı için önemini bilen Fransız kralları 1250 yılında Reginald de Vichiers’in seçiminde olduğu gibi Büyük Üstât seçimini etkilemeye çalışırlar. Birlik genişledikçe makam ayrıcalıkları da arttı: Bertrand de Blancfort zamanında (1156-1169) bir Büyük Üstât’in dört atı ve iki şövalye, bir çavuş, bir papaz, bir kahya, bir nalbant, bir aşçı ve bir Saracenli özel yardımcıdan oluşan maiyete sahip olması beklenirdi. Birlik Batı’dan yeni bir parti at getirttiğinde ilk seçim hakkı yine Büyük Üstât'in olurdu. Büyük Üstât'in hemen altında kıdemli yetkililerden oluşan bir konsey bulunurdu. İhtiyar heyeti: Büyük Üstât’a hem vekillik hem de danışmanlık yapardı. Gerektiğinde, Hugues de Payens’in şövalyelerinden biri olan Andre de Montbard örneğinde olduğu gibi İhtiyar heyeti üyeleri Büyük Üstâtlığa “yükseltilebilirdi”. Montbard dört yıl ihtiyar heyetinde görev yaptıktan sonra 1153 yılında kısa süreliğine görevde kalan Bernard de Tremelay’ın Ascalon’da ani ve kötü sonunun ardından Büyük Üstât olmuştu. Büyük Üstâtlar gibi ihtiyar heyetinin de kendi görevlileri vardı. Mareşal: At ve teçhizat alımı, bölgesel komutanların yönetimi gibi askeri kararların alınmasından sorumluydu. Bölgesel komutanlar: Belli bir bölgeden sorumluydular: Batı’da önemli Tapınakların olduğu her büyük krallıkta da Büyük Üstât’a hesap vermekle yükümlü bir Üstât vardı. Bu krallıkların başlıcaları şunlardı: Fransa, İngiltere, Aragon, Portekiz, Poitou, Apulia ve Macaristan. Kumaşçı: Kıyafetlerden ve yataklardan sorumluydu. Aynı zamanda bireylerin özel mülkiyetten uzak durmalarını denetliyordu. Birliğe verilen hediyelerin dağıtılmasından da sorumluydu. Evler Komutanı: Doğu’daki belli evlerden sorumluydu ve daha yüksek komutanlara hesap veriyordu. Şövalyeler Komutanı: Kudüs Krallığı Komutanı’nın vekilliğini yürütüyordu. Turcopolier: Turkopollar yarı Türk asıllı olan ve belli dönemlerde yerel hafif süvari birlikleri olarak toplanan ve görevlendirilen birliklerden oluşmaktaydı. Bu birliklere başkan olarak atanan şövalye. Ast Mareşal: Piyadelerden ve teçhizatlarından sorumluydu. Genellikle bir çavuş olan standart yetkili acemilerin eğitiminden sorumluydu. Revir sorumlusu: Hasta ve yaşlı kardeşlerin bakımıyla ilgileniyordu. Bunlar genellikle Outremer ve İber Yarımadası dışındaki Batı Tapmakları’nda ikamet ediyordu. Beyaz cübbeli şövalyeler: Bunlar birliğe katılmadan önce sivil kıyafetlerini çıkarıp silah ve teçhizat kuşanmaları, savaş alanında değilken giyecekleri kıyafetleri almaları için hali hazırda savaş sanatında yetenekli olmaları beklenirdi. Temelde şövalyeler herhangi bir toplumsal gruptan olabilse de (Doğu’daki insan gücü ihtiyacına bağlı olarak aforoz edilmişler de dâhil olmak üzere) İkinci Haçlı Seferi sürecinde şövalyelerin yine şövalye soyundan gelmeleri gerektiğine karar verildi. Her bir şövalyeye üç at ve ona yardımcı olacak, teçhizatını kontrol edecek ve savaşa gitmeye hazır olup olmadığına bakacak bir acemi verilirdi. Acemiler: Turkopollar gibi acemiler de sadakat yemini etmiş Tapınakçılar değil, belirli bir süre için tutulmuş yerel kişilerdi. Çavuşlar: Şövalyelere kıyasla daha karmaşık bir toplumsal ve ırksal gruptu. Genellikle Ermenilerden ve Suriyelilerden oluşurdu. Bunlar tek bir atla yetinmek ve kendi acemilerini bulmak zorundaydılar. Tapınakçılar tarih sahnesine çıktıkları ilk dönemlerden itibaren güvenilir bankacılar olarak tanındılar. Tapınak aslında Avrupa’nın ilk bankasıydı. Paranın bir Tapınak evine yatırılıp başka birinden çekilebildiği bir kredi mektupları sistemi geliştirdiler. Böylece yatırılan paralar Tapınakçılar’ın sağlam binalarında güvence altında oluyordu. Avrupa’da, Paris Tapınağı’nın görkemli binası finans merkezleriydi. İkinci Haçlı Seferi sürecinde Birlik ile Fransa kralları arasında uzun soluklu bir iş birliği başladı. II. Philippe’in (1180-1223) hükümdarlığı döneminde Tapınak gerçek anlamda Fransız kraliyet hazinesine dönüştü. Onun hükümdarlığı süresince kraliyet arazilerinden sağlanan gelirler yüzde 120 arttı ve on üçüncü yüzyıl boyunca Tapınağın Paris’teki haznedarı kral tarafından seçildi ve haznedarlar II. Philippe ile onun haleflerinin güvenilir birer danışmanları oldular. Tapınakçılar’ın kendilerini başarılı birer banker olarak kanıtlamalarında tuttukları titiz kayıtların ve müşterileriyle girdikleri tarafsız ilişkilerin büyük rolü vardı. Kayıtlar Paris Tapınağı’nın bir banka olarak ne kadar meşgul olduğunun açık bir kanıtıdır. Kayıtlarda -sekiz sayfalık parşömen- tarih, görevdeki Tapınakçı’nın ismi, yatırılan miktarın yanı sıra, kim tarafından, hangi hesaba yatırıldığı ve paranın nereden geldiği belirtilmiştir. Her günün sonunda, toplanan paralar saklanmak üzere sağlam odalara götürülürler. Bu süreçte Paris Tapınağı’nda aktif 60 hesap vardı ve hesap sahipleri arasında saraylılar, din adamları, önemli soylular ve Tapınak çalışanları bulunuyordu. Noel yortusunda, Paskalya yortusunda, Ascension’da ve ayrıca Birlik için özel önemi olan Vaftizci Yahya gibi aziz yortu günlerinde çalışılmazdı. Bu tarihlerin dışında, Tapınak temelde müşterilerin ihtiyacına bağlı olarak iş yapardı. Papalık da finansal ihtiyaçları için Tapınakçılar’a güvenir hale gelmişti. Tapınakçılar 1163 gibi erken bir tarihte bile Papa III. Alexander’in (1159-1181) bankacılığını yapıyorlardı. Aynı zamanda II. Philippe'in başında olduğu Capet hanedanının finansal işleriyle de ilgileniyorlardı. Birlik öte yandan Papa III. İnnocentius Dördüncü Haçlı Seferi (1202-1204) sırasında sefer harcamalarını yeniden düzenlemek istediğinde de kullanıldı Tapınağın finansal hizmetleri kredi sağlamakla ve saraylılar ya da soylularla sınırlı değildi. Haçlılar ve hacılar birkaç yıl boyunca Avrupa’dan uzaklaştıklarında Tapınakçılar onların değerli belgelerini ve vasiyetleri ile mallarını da kabul ederlerdi. Hugues de Payen’in 1127-1129 arasındaki ziyaretinden bu yana onlara bağışlanan topraklar Birliğin zenginliğinin temelini oluşturdu. Malcolm Barber’in belirttiği gibi, “Batıdaki yaygın destek ağı olmasaydı Tapınakçılar ilk ciddi yenilgilerinde yok olurlardı.” Başlangıçta Hugues de Payen’in gezisi sırasında ve sonrasında beliren ayrıntılı bağış programıyla elde edilen bu geniş ağ sonradan tapınağın Avrupa şubelerine dönüştü. Bir Tapınak evi, sonradan etrafına kardeş evleri de alacak biçimde gelişen bir bina olurdu (bir çiftlik ya da bir malikane). Ana ve kardeş evlerden sağlanan gelirlerin tamamı Doğuya yollanırdı. Responsion adıyla bilinen vergi Batı’daki bir Tapınak evinde elde edilen tüm gelirlerin üçte birine eşitti ve Birliğin Kutsal Topraklar’daki çalışmasını desteklemek üzere gönderilirdi. Bu batılı evler genellikle Avrupa’nın büyük kentlerinde, finans merkezlerinde ve limanlarında bulunurdu. Ticaretin olduğu her yerde Tapınakçılar da vardı. Evler Birliğe yalnızca para değil gıda, giyecek, silah ve at da sağlardı. Tapınağın Doğu’da giderek artan rolü düşünüldüğünde verilen bu destek Batı’daki evlerin işleyişinin Birliğin sürekli desteklenmesi açısından çok önem kazanıyordu. Daha fazla destek bulmak amacıyla Tapınakçılar bir çeşit üyelik sistemi geliştirdiler. Buna göre üye olan bir kişi yaptığı bağışla birlikte bir Tapınak kilisesindeki ayinlere katılabiliyor ya da bir Tapınak mezarlığına gömülme hakkını elde ediyordu. Bazen, bu kişilerin bakacak kimseleri yoksa onlara bir emekli aylığı dahi bağlıyordu. Tapınağın Batı’daki 9.000 malikanesinin çoğunluğu Fransa’daydı. Fransa’nın ardından İtalya geliyordu. Birliğin Almanya’da da mülkleri olsa da bu ülke daha çok Töton Şövalyeleri’nin egemenliği altındaydı. Aynı şekilde, İber Yarımadası’nda Tapınakçılar Calatrava, Santiago ve Alcântara gibi İspanyol ve Portekiz tarikatlarının yanında daha sönük kalıyordu. İngiltere’de Birliğin merkezi Londra Tapınağı’ydı. Penzance ve Bristol Kanalı’ndaki Lundy Adası’ndan Yorkshire ve Lincolnshire’a dek ülkenin dört bir yanına da şubeler yayılmıştı. Daha net ifade etmek gerekirse, bugünkü İngiliz yer adlarından “Tapınak” önekini taşıyan tüm yerlerin bir zamanlar Tapınak’la bir ilişkisi olmuştur. Üçüncü Haçlı Seferinin ardından Doğulu Latinler’in pek çoğunun yaptığı gibi Tapınakçılar da 1180’lerin sonundaki felaketlerin ardından elde kalanları yeniden inşa etmeye giriştiler. Her ne kadar Hristiyan hacıların Kudüs’e girmesine izin verilmiş olsa da onlar kendileri gitmediler ve Akka’de yeni bir merkez kurdular. Akka, sonraki 100 yıl boyunca Latin Doğunun en önemli şehri ve Tapınakçılar’ın üssü haline geldi. Tarikat kentteki varlığını on yıllar boyunca sürdürdü ve Alman keşiş Theoderich 1170’lerde bu duruma tanıklık etti. "Surlu Tapınakçı" olarak tanınan tarihçi on üçüncü yüzyılın ortalarında durumu şöyle tarif ediyordu: “Kentin büyük oranda deniz kıyısına kurulmuş olan en güçlü kısmı bir kale gibiydi. Girişinde 28 feet genişliğinde bir duvardan oluşan yüksek ve sağlam bir kule vardı. Kulenin her iki yanında daha küçük birer kule ve bu kulelerin her birinin üstünde en az bir boğa boyunda altından yürüyen aslanlar vardı. bu dört aslan üzerlerindeki altın ve işçilikleriyle birlikte 1500 Saracen sikkesi değerindeydi ve bakılmaya doyulamaz güzellikteydi. Diğer tarafta Pisans Caddesi’nin yanında başka bir kule vardı ve bu kulenin yanında St. Anne Caddesi’nde Büyük Ustat’ın büyük ve soylu sarayı vardı. St. Anne rahiplerinin evinin önünde kemerleri olan başka bir yüksekçe kule ve çok soylu ve heybetli bir kilise vardı. Deniz kıyısında Selahaddin’in 100 yıl önce inşa ettiği antik bir kule bulunuyordu. Tapınak hâzinesini burada saklıyordu. Kule denize o kadar yakındı ki dalgalar duvarlarına kadar ulaşıyordu. Tapınak bölgesinde şimdi burada tasvir edemeyeceğim başka güzel ve soylu evler de mevcuttu.” Tarikat’ın uzun zamandır aşina olduğu Akka her ne kadar yeni operasyon üssü olarak doğru bir seçim gibi görünse de, Tapınakçılar asıl amacı kendilerinin Doğu’daki ilk tahkimatları arasında olan Amanos’u yeniden kurmaktı. Burası Selahaddinin saldırıları sonucu tanınmaz haldeydi. Tapınağın kalelerinden Gaston ve Darbsaq Eylül 1188’de Selahaddin’in güçlerinin eline geçerek Tarikat’ın bölgedeki gücünü büyük oranda zayıflatmıştı. Gaston kaynak açısından çok zengin bir alandı, ancak Müslümanlar 1191’de bu kaynak akışının önünü kestiler. Kilikya Ermenistanı Prensi Leo burayı ele geçirdi ve yeniden tahkim etti. Tapınakçılar kaleye erişmeyi denediklerinde ise geri çevrildiler ve böylece orayı Leo’nun elinden almak için uzun bir çatışma dönemine girildi. Leo’nun Antakya ile giriştiği savaş, Ermenistan Kilisesi’nin belirsiz konumu ve Leo’nun soyundan gelenlerin ve onun Antakyalı rakibi III. Boemondo’un akrabalarının düşmanca iddiaları nedeniyle durum biraz karmaşık bir hal aldı. 1211 ’e dek Tapınakçılar’la Leo’nun güçleri arasında düzensiz aralıklarla çatışmalar oldu. 1211 yılında Tapınakçılar’a karşı düzenlenen saldırılarda yeni seçilmiş Büyük Ustat Guillame de Chartres yaralandı ve Papa III. Innocentius Leo’yu aforoz etti. Ermeni Kilisesi 1197’den bu yana Roma ile iyi geçinmekteydi. Bu nedenle Leo hakkındaki aforoz kararının kendisini politik olarak güçsüzleştireceğini düşünerek Gaston’u ve diğer Tapınak kalelerini 1213 ve 1216 arasında Tapınağa iade etti. Tarikat’ın ve Hıristiyan aleminin Üçüncü Haçlı Seferi’nin ardından kendini yeniden yapılandırma yönündeki tutumu Papa III. Innocentius’ın (1198-1216) aldığı kararlardan da anlaşılmaktaydı. 1199’da Outremer’deki önderlere hiç kimsenin yeni bir haçlı seferi için yeterince cesarete sahip olmadığından yakınan bir mektup yazdı (Kendisi ise öyle bir sefer için hayli istekliydi). Öte yandan Tapınakçılar’ın özel statülerini pekiştiren bir dizi genelge yayınladı ve din adamlarının Tapınağın haklarına ve ayrıcalıklarına saygı göstermesini istedi. Oldukça net tabirlerle din adamlarına Tapınakçılar’ın kendi mezarlık alanları üzerinde hakları olduğunu ve kendi topraklarında kiliseler yapmakta özgür olduklarını hatırlattı ve onları herhangi bir Tapınakçı’ya ya da Tapınak malına zarar vermemeleri konusunda uyardı. Dahası, din adamlarından, Tapınakçılar’ın vergilerden muaf olduklarını, kendi topraklarından kaynaklanan vergileri toplayabileceklerini ve bu kazançlara asla el konamayacağını unutmamaları istendi. Din adamları Tapınak kiliselerini aforoz edemeyecek ve Tapınak evlerine zarar vermek yasaklanacaktı. Din adamları Tarikat’a belli süreler için hizmet eden kişilerin görevlerinden erken ayrılmalarına izin vermeyecekti. Tapınakçılar’ı başka Hıristiyanlar'la savaşmaya zorlayan (İber Yarımadası ve Doğu Avrupa’da olduğu gibi) piskoposlar kınanacak, din adamları Tapınakçılar’ın mallarını ve ayrıcalıklarını gaspçılara karşı koruyacaklar ve bu kurallara uymayanlar aforoz edilecekti. Kararları tanımayan din adamlarına karşı, III. Innocentius Tapınakçılar’ın ayrıcalıklarını öncelikli kılan Omne datum optimum adlı bir genelge daha yayınladı. Papa Innocentius aynı zamanda Tarikat’ın sıkça kibir günahı işlemekle suçlandığını bildiği için onları ayrıcalıklarını suiistimal etmemeleri konusunda uyardı. Onların, aforoz edilmiş olup olmadıklarına ya da herhangi bir sebeple huzur içinde uyumalarına izin verilip verilmeyeceğine bakmaksızın, parası olan herkesi eksiksiz Hıristiyan cenaze töreni ile gömdüklerinden yakmıyordu. Kehanete benzer sözlerle, III. Innocentius Tarikat’ı, uygulamalarını değiştirmedikleri takdirde Şeytanın elçilerine dönüşecekleri konusunda uyarmıştı. Tapınakçılar’ın savaş alanındaki ünü eşsizdi. Frenkler Hıttin’de bozguna uğradıklarında, Selahaddin tüm esir Tapınakçılar’ın ve Hospitalier Şövalyeleri'nin idam edilmesi emrini vermişti, çünkü askeri tarikatların Frenkler’in İslam’a karşı en temel silahı olduğunu biliyordu. Tapınakçılar -diğer Haçlılar’da olduğu gibi- süvarilere ve piyadelere sahiplerdi. Süvariler arasında atlı şövalyeler ve çavuşlar, piyadeler arasında ise okçular ve balta ve mızrak taşıyan birlikler vardı. Şövalyeler ortaçağın tankları idi. Dev savaş atları ortalama 1,5 metre boyundaydı. Atlara -ki onlara savaş atı denmekteydi- tekme atma, toslama ve ısırma eğitimi verilirdi. Çavuşlar da ata binerdi ancak daha hafif silahlar taşır ve arkadan gelirlerdi. Taktikler basitti, ancak iyi zamanlama ile oldukça etkili olabilirlerdi. Öncelikle piyadeler koruma sağlar, ardından atlılar asıl dörtnala saldırıyı gerçekleştirirlerdi. İyi zamanlanmış bir saldırı yoluna çıkan her şeyi yok ederdi. Yanlış zamanlanmış saldırılar ise Cresson Kaynakları’nda olduğu gibi felaketlere yol açardı. Arbede sırasında Tapınakçılar Tarikat’ın beauseant adıyla bilinen siyah beyaz flaması havada kaldığı sürece savaş alanında kalmak zorundaydılar. Flama gözden kaybolduğu anda Tapınakçılar Hospitalier Şövalyeleri’ne katılırlar, ya da onların flaması da gözden kaybolmuşsa herhangi başka bir Hıristiyan flamasına eşlik ederlerdi. Ettikleri yemine göre savaş alanına daima en önde çıkacaklar ve alanı en son terk edeceklerdi. Latin Doğu’nun ilk yıllarında Tapınakçılar Haçlıların en iyi eğitilmiş askerleri olarak neredeyse intihar boyutlarında cesaret örnekleri sergileyerek üne kavuşmuşlardı. Bu durum Akka’daki amansız bir saldırıda ölen Gérard de Ridefort’un Büyük Ustatlığı esnasında doruk noktaya ulaştı. Ne var ki, on ikinci yüzyıldan on üçüncü yüzyıla geçilirken, Tapınakçılar eski cesaretlerini yitirmeye başladılar ve savaşta daha temkinli davranışlar sergilediler. Haçlı Savaşları'nın başlamasından yaklaşık bir yüzyıl sonra savaşın gidişatı Hıristiyanlar için değişmeye başladı. Müslümanlar Selahattin Eyyubi gibi komutanların kumandasında Haçlılar karşısında zaferler kazanmaya başladılar. Selahaddin Kudüs'ü, 1187 yılında, özellikle Hittin Savaşı'ndan sonra güçleri kırılan Hristiyanlardan geri aldı. Kudüs'ün kaybıyla tarikat karargâhını kuzeydeki Akka'ya taşımak zorunda kaldı. Hristiyanlar 1229 yılında Kudüs'ü geri aldılarsa da 1244 yılında şehri bu kez Memlükler aldı. Akka'ya taşıdıkları karargâhlarını da 1291 yılında kaybeden tarikat, merkezini Kıbrıs'taki Limasol'a taşımak zorunda kaldı. Bundan sonra askerî açıdan zayıflayan tarikata gelen yardımlar da azaldı. Her ne kadar güçlerini kaybetmiş olsalar da iki yüz yıllık bir yapılanma sonunda tarikat Avrupa'da gündelik yaşamın bir parçası olmuştu ve Papalık fermanı sayesinde monarşiler karşısındaki özerklik de tansiyonu yükseltiyordu. Bir ölçüde zayıflamış olmakla beraber hâlâ ordularının bulunması ve Töton Şövalyelerinin Prusya'da, Hospitalier Şövalyelerinin Rodos'ta yaptığı gibi kendilerine ait bir yönetim oluşturma amaçları sonlarını hazırladı. Outremer’nin sözde geçici kaybının ardından büyük askeri tarikatların birleşmek zorunda olduğu söylentileri ayyuka çıkmıştı. Zira Tapınak ile Hospitalier Şövalyeleri arasındaki sonu gelmez didişme Kutsal Topraklar’ı kaybetmenin sebeplerinden biri olarak görülüyordu. Ancak her iki tarikat da bu konuda hevesli değildi. 1291 yılının ardından Tapınakçılar, Hospitalier Şövalyeleri ve Töton Şövalyeleri kendilerine yeni bölgeler keşfetmeye koyuldular. Hatta son iki grup hedeflerini dahi yeniden belirlemeye yöneldi. Hospitalierler Akdeniz’i temel operasyon bölgeleri olarak seçip denizci bir kimliğe büründüler. Önceleri Kıbrıs’ta konuşlanan tarikat 1306 yılında Rodos Adasını işgal ettiler ve üç yıl içinde orayı kendi üssü haline getirdiler. Bu hamle sayesinde kendilerine Roma’nın ve Avrupalı kralların müdahalesinden uzak görece fazla bir özerklik sağlamış oldular. Bu arada Töton Şövalyeler önce Venedik’e ardından da Prusya’da Marienburg’a yerleştiler. Burada kendilerini tamamen Baltık bölgesindeki paganlarla savaşmaya adadılar. Bu sayede Roma’da uzak durmakla kalmıyor aynı zamanda Ordensland adıyla Prusya’nın yaratılmasıyla birlikte konumlarını sağlamlaştırmış oluyorlardı. Burası gerçek anlamda yaratılmış bir ülkeydi ve askeri bir tarikat tarafından yönetiliyordu. Bu, Tapınakçılar’ın uzun zamandır yapmak istedikleri şeydi. Languedoc Akka’nin düşmesinden önce çok uzun zaman boyunca Tapınakçılar’ın en fazla tuttukları bölge olmuştu. Ancak kendilerini kısa vadede Kıbrıs’ta buldular. Her ne kadar adayı 1192 yılında Aslan Yürekli Richard’a satmış olsalar da buradaki topraklarını geri aldılar ve Limasol’u ana karargahları haline getirdiler. Ne var ki, 1190'lı yılların hayaletleri hâlâ tam anlamıyla istirahate çekilmemişlerdi. Bu nedenle Tarikat kendisini yerel politikaların içinde buluverdi. Kıbrıs Kralı Henry dönemin en güçlü ve korkulan askeri aygıtının hemen yanı başına gelmesinden çok da hoşnut değildi. 1298 yılında Tapınakçılar’ın davranışları hakkında, her zamanki kibir ve hırs suçlamalarını yönelten resmi bir şikayette bulundu. 1306’da Henry’nin Tapınakçılar tarafından desteklenen kardeşi Amaury lehine tahttan indirilmesi için bir darbe gerçekleştirildi. Jacques de Molay’ın Büyük Ustat olarak ilk icraatlarından biri 1294-1295 yıllarında Tarikat’a verilen desteği artırmak amacıyla Batıyı ziyaret etmek oldu. Aralık 1294’te Roma’ya vardığında yeni papa VIII. Bonifacius seçiliyordu. Papa Bonifacius, Tapınakçılar’a Outremer’de sahip oldukları ayrıcalıkları Kıbrıs için de tanıdı. Bu durum Kral Henry’yi değilse de Jacques de Molay’ı çok memnun etti. İtalyan yarımadasından daha fazla yardım eli de uzanıyordu. Napoli Kralı II. Charles Tarikat’ı gıda ihracatından alınan vergilerden muaf tuttu. Bu tür yardım tekliflerinin gelmesinin ardından Jacques Avrupa’daki diğer saraylara da yazmakta gecikmedi. Paris ve Londra’ya gitti. I. Edward daha önce Fransızlar ve İskoçlarla anlaştığı bir haçlı ordusu sağlayacağına söz verdi, ayrıca Tapınağı Londra Tapınağından Kıbrıs’a gönderilen paraların vergilerinden muaf tuttu. Daha önceki haçlı seferlerinde olduğu gibi Tapınakçılar 1300’den itibaren Doğu’da askeri bir varlığın oluşturulması konusunda merkezi bir rol üstlendiler. Moğollar’ın Kutsal Topraklar’a döneceklerine ve Kudüs’ü Memlük kontrolünden çıkararak Frenkler’e vereceklerine inanılıyordu. Tapınakçılar, 1300 yazı boyunca Mısır ve Suriye’nin kıyı şehirlerine bir dizi akın düzenleyerek olası bir saldırının önünü açmaya çalıştılar. Kasım ayında anakarayı işgal için hazırlıklara başladılar. Altı yüz şövalye, Gazan Mahmud Han komutasındaki Moğollar ve Kral Hetoum komutasındaki Ermeniler’den oluşan birleşik bir gücün gelmesini beklemek üzere Ruad’a gönderildi. Moğollar ve Ermeniler nihayet Şubat 1301’de Tortosa’ya vardıklarında orada kendilerini hiç kimse karşılamadı; herhangi bir takviye güç belirtisi yoktu, Tapınakçılar vazgeçip Kıbrıs’a geri dönmüşlerdi. Daha kötüsü, bu başarısız girişim için Ruad’ın kullanılması Mısır’daki Memluklar’ı harekete geçirdi ve 1302’de garnizon bir Memluk saldırısı sonucu yerle bir edildi. Bu, Outremer’deki son Tapınak mevzisinin yitirilişiydi. 1307 yılında tarikatın başındaki isim olan Jacques de Molay, tarikatı Hospitalierlerle birleştirmek istedi fakat bir anlaşmaya varamadılar. Her iki tarikat da konuyu Papa'ya taşıdı. Fakat bu sırada Papa, özellikle son yıllarda tarikat hakkında yapılan suçlamalardan rahatsız olduğu için Fransa Kralı IV. Philippe'in baskısıyla tarikatı aforoz etti ve tarikat üyeleri tutuklanarak işkence altında kabule zorlandıkları suçlamalardan dolayı idam edildiler. 1312 yılında Papa Tarikatı resmî olarak dağıttı ve mülklerinin birçoğunu Hospitalier Şövalyeleri Tarikatı'na geçirdi. Rivayete göre, Molay yakılırken Papa'yı ve Kral'ı lanetleyerek sene sonuna kadar onların da öleceğini söyledi. Hem Kral hem de Papa aynı sene içinde öldüler (1314). Tapınakçılar tarikatının hayatta kalan üyeleri başta İskoçya olmak üzere Papa'nın elinin uzanamayacağı yerlere dağıldılar. Tarikat'ta otuzuncu derece olarak kurulan "Siyah ve Beyaz Kartal Şövalyesi" mertebesinin (İng. "Knight of the Black and White Eagle") öğretisinin ve hedefinin, Jacques de Molay'nin (ok. "jak de mole") intikamını almak için IV. Philippe öldürmek olduğu -daha geniş anlamda Katolik Fransız monarşisini ve bütün Katolik monarşileri yok etmek olduğu- ve IV. Philippe'i onların öldürdüğü söylenir. Tapınak ile Hospitalier Şövalyeleri'nın birleştirilmesi söylentisi Kasım 1305’le V. Clemens’in papa seçilmesiyle yeniden alevlendi. Papa, Jacques de Molay ile Hospitalier Şövalyeleri'ın Büyük Ustadı Fulk de Villaret’i bu konu üzerindeki düşüncelerini yazmaları ve anlatmaları için davet etti. Jacques de Molay’a göre bu fikir savunulabilir değildi. 1306 yılında Papa’ya gönderdiği mektupta birleşme ya da birleşmeme sonucunda olacakları tarttı ve aynı hedeflere sahip olsalar da her iki tarikatın bağımsız iken daha iyi işleyebileceği sonucuna vardı. Papa Clemens de yeni bir haçlı seferi konusunda de Molay’ın düşüncelerini sordu. Büyük Ustat ikinci bir mektupla yanıt verdi, geçmişteki seferler ya Birinci Haçlı Seferi’nde olduğu gibi "passagium generale "yani herkesin katılabileceği şekilde ya da daha sonraki seferlerde olduğu gibi "passagium particulare" yani sınırlı sayıdaki profesyonel askerin belli bir hedefe odaklanacağı şekilde gerçekleşmişti. De Molay dönemin yaygın görüşüne karşı çıktı ve Ruad’ın kaybedilmesi örneğini vererek passagium generale’nin tek çözüm yolu olduğunu savundu. Papa Clemens ikna olmadı ve de Molay ile de Villaret’i sorunu daha fazla tartışmak amacıyla Fransa’da buluşmaya çağırdı. Toplantı -1306 yılı Azizler Günü’ne denk getirilmişti- Papa’nın mide iltihabına yakalanması sebebiyle mecburen ertelendi. De Molay 1306’nın sonlarında ya da 1307 başlarında Batı'ya ulaştı. Hospitalier'lerin Rodos’taki işleriyle meşgul olan Fulk de Villaret ise ertesi yaza kadar gelemedi. De Molay ile Papa Clemens Haospitalier’lerin Büyük Üstadı'nın Fransa’ya gelmesini beklerken üçüncü bir sorun ele alındı. İki yıl önce tarikattan ihraç edilen birkaç şövalye tarafından Tapınakçılar’a ağır biçimde ahlaksızlık suçlamaları yöneltilmişti. De Molay Papa’dan Tarikat’ın saygınlığının kurtarılmasını istedi. 24 Ağustos’ta Papa Fransa Kralı IV. Philippe’e Tarikat’a yönelik suçlamalara inanmakta zorlandığını ancak Tapınakçılar’la ilgili çok fazla tuhaf şey duyduğu için ‘büyük bir keder, endişe ve kalp kırıklığı’ içinde bir soruşturma yapılmasına karar verdiğini yazdı. IV. Philippe’ten bundan daha fazlasını yapmamasını istedi. Ama Fransız kralı onu dinlemedi. 13 Ekim günü şafak vaktinde görevliler içlerinde Paris Tapınağı’ndan alınan Jacques de Molay’ın da olduğu Fransa’daki tüm Tapınakçılar’ı sapkınlık, homoseksüellik, küfür ve İsa’yı inkar etme suçlarından tutukladılar. IV. Philippe’in yaptıkları Avrupalı kraliyet aileleri arasında güvensizliğe yol açtı. Aragonlu II. Jaime Tarikat’a yöneltilen suçlamaların uydurma olduğuna inanan tek kişi değildi. Onlara göre müflis durumda olduğu herkesçe bilinen IV. Philippe Tapınağın büyük varlığına göz dikmişti. Fransız kralının, cüretkarlık ve küstahlık konusunda çağdaşlarını ilk defa hayrete düşürdüğü söylenemezdi. 1303 yılında Papa VIII. Bonifacius’u kaçırarak Fransa’ya getirip Tapınakçılar’a yönelttiklerine benzer suçlamalarla itham etme teşebbüsünde bulunmuş ama çabası sonuçsuz kalmıştı. Ancak bu suçlamalar Bonifacius’un ölümüne neden olmuştu. IV. Philippe öte yandan İtalyan bankacıları Lombardlar’a karşı uzun soluklu bir mücadeleye girişmiş, sonunda onları tutuklayarak 1311 yılında ellerindeki tüm varlıklarına el koymuştu. Temmuz 1306’da Yahudiler tutuklanmış ve krallıktan kovularak tüm mallarına el konmuştu. Yanı sıra, IV. Philippe birçok defa madeni paraların değerini düşürmüştü. 1306’da kızgın bir kalabalıktan kaçarken Paris Tapınağı’na sığınmak zorunda kalmıştı. İşte bu Tapınak yerleşkesinin içindeyken onların varlıklarını görünüşte hiçbir zaman bitmeyen finansal sorunlarına çare bulmak amacıyla kendi üstüne geçirme planları yapmış olabilir. Ağustos 1307’de Papa Clemens, IV. Philippe’e mektup yolladığında Fransız kralının çoktan kararlar verdiği anlaşılıyor. Zira 14 Eylül’de de Tapınakçılar’ın tutuklanması için talimat vermişti. Tapınakçılar’a yöneltilen temel suçlamanın sapkınlık olması, IV. Philippe adına, Tarikat’ı yok etme mücadelesinin kendisini büyükbabası IX. Louis ile aynı konuma yerleştiren kişisel bir haçlı seferi olduğunu gösteriyor. IV. Philippe yalnızca küstah bir zorba değil, aynı zamanda tutuklamaların ardındaki diğer başlıca figür olan Mühürdar Guillame de Nogaret gibi fanatik bir dindardı. De Nogaret her şeyden öte IV. Philippe’ten daha yobaz biriydi ve kimi zaman onun Tarikatçılara yönelik oyunların ardındaki asıl kişi olduğu düşünülüyordu. On dördüncü yüzyılın başlarında sapkınlık ve büyücülük korkusu yaygındı ve kulübelerinde yaşayan köylülerden paranoyak papalar ve krallara dek toplumun her kesimine nüfuz etmişti. Papa Bonifacius’ye yöneltilen sapkınlık suçlamaları IV. Philippe’e ve de Nogaret’ye göre Papa Şeytanın tarafındaydı ve Tapınakçılar’a yönelik benzer suçlamalar bu durumdan kaynaklanıyordu. Genelde Fransız sarayının kuklalığını yapan zayıf bir papa olarak görülen Papa Clemens, IV. Philippe’in öfkesini üzerine çekecek olsa da, Tapınakçılar’a yönelik suçlamaların gereğini yapmadı. Şüphesiz ki, Papa Clement de öfkeliydi. Tarikat yalnızca Roma’ya hesap verdiğinden IV. Philippe’in Tapınakçılar'ı kendi himayesi altındaki topraklarda tutuklamaya kalkışması yasa dışıydı. Üstelik aynı dönemde de Nogaret aforoz edilmiş bir kişiydi. 27 Ekim’de IV. Philippe’e yazdığı bir mektupta Papa Clemens, IV. Philippe’in, Tapınakçılar'ı tutuklayarak “bizlere ve Roma Kilisesine yönelik açık bir saygısızlık” sergilediğini ve “tüm yasaları ihlal ettiğini” yazmıştı. Papa Clemens’in bizzat Kilisenin tehdit altında olduğu fikri artık üzerine gidilmesi gereken gerçek bir sorundu. Papa Clemens’in IV. Philippe’e yazdığı mektuptan iki gün önce 25 Ekim’de Jacques de Molay, Paris Üniversitesi’nden bir heyetin önünde İsa’yı reddettiği ve Haç’a tükürdüğü itirafında bulunmuştu. Tutuklu bulunan diğer önemli Tapınakçılar’dan da benzer itiraflar gelmişti. Bu bir skandaldı ve Paris’te Tarikat’a öfkelerini kusan kalabalıklar sokaklardaydı. Bu durum IV. Philippe’in işine geldi. Böylece Papa Clemens’e Tapınakçılar'ı görüldükleri her yerde tutuklanmalarını sağlayacak bir ferman yazması için baskı uyguladı. Sonunda 22 Kasım’da Papa Clemens boyun eğdi ve "Pastoralis praeeminentiae" adlı bir genelge yayınlayarak Avrupa’daki tüm Tapınakçılar’ın tutuklanmasını emretti. Ancak IV. Philippe diğer yöneticilerin de onu takip edeceğini sanarak çok yanılıyordu. Aragonlu Kral II. Jaime kuşkuluydu, İngiltere Kralı II. Edward olabildiğince uzun zaman olabildiğince az şey yaptı, Almanya’da genel bir güvensizlik hakimdi, Kıbrıs’ta suçlamalara kesinlikle inanılmıyordu. İtalya’da durum eyaletten eyalete farklılık gösteriyordu. Napoli ve Papalık eyaletleri hemen harekete geçtiler, Lombardiya’da Tarikata yaygın bir destek vardı, aslında tüm ülkelerde tutuklamalar gerçekleşti ancak itiraf elde etmekteki başarı, ülkelerin ya da eyaletlerin işkenceye izin verip vermemesine bağlı olarak değişiyordu. Örneğin işkencenin kanunen yasaklandığı ya da yalnızca Papa Clemens’in ısrarı sonucu nadiren uygulandığı İngiltere’de ve İber Yarımadası’nda Tapınakçılar’dan çok az itiraf elde edildi. Napoli ve Papalık eyaletlerinde Engizisyona sözde “dini prosedür” adı altında işkence yapma hakkı verilmişti. Buradaki itirafların sayısı, şaşırtıcı olmayan biçimde, daha fazlaydı. Yine de her bir Tapınakçı’nın işkenceye maruz kaldığı -içlerinde Molay da vardı- Fransa kadar değildi. Tapınakçılar’ın itirafçıları, hiç şüphe yok ki yapılan işkencenin boyutlarına göre çeşitlilik arz etmekteydi. Pek çoğu kabul törenlerinde Haç’ın üzerine tükürdüklerini, bastıklarını ve işediklerini, ayrıca İsa’nın sahte bir peygamber olduğuna inandıklarını itiraf ettiler. Kabul töreni aynı zamanda sırt ve karın bölgelerine kondurulan müstehcen öpücükleri de kapsıyordu. Hatta bazıları kıç ve penis öptüklerini de itiraf ettiler. Takdis töreninin Topluluk haricinde yapıldığı söyleniyordu. Bir çokları Baphomet adlı bir puta taptıklarını da itiraf ettiler. İtiraf edenlere göre değişiklik göstermek üzere bu put ya sivri başlıydı ya da üç yüzlü bir kafaya sahipti. Diğerleri de onun sakallı bir adama, kadına ya da bir kediye ait olduğunu söylediler. Bunların yanı sıra şeytani kadınlarla ilişkiye girdiklerini ve yeni doğan çocukları öldürdüklerini itiraf edenler de vardı. Papa Clemens, itirafların bir Papalık konseyi önünde de duyulması için ısrar etti. 24 Aralık’ta Jacques de Molay ile diğer önemli Tapınakçılar huzura çıkarıldılar. Artık IV. Philippe’in ellerinden görünüşte uzaklaşmış olan Molay itirafını reddetti ve bu itirafları yalnızca işkence altında yaptığını söyledi. Diğer Tapınakçılar da aynı beyanda bulundular. Belirtmek gerekir ki, bu durum IV. Philippe ile de Nogaret’nin Tarikat’ı bir kerede çabucak ortadan kaldırma girişiminin hızla sonuçlanması ve Fransız Sarayını Avrupa’nın de facto lideri ve Tek Gerçek İnancın Savunucusu yapma umutlarını suya düşürdü. Papa Clemens, bir şekilde altta kalmamak için Şubat 1308’de duruşmaları iptal etti. IV. Philippe vakit kaybetmeden soruşturmanın yasal zeminini güçlendirmek amacıyla Paris Üniversitesi akademisyenlerine başvurdu. 25 Mart’ta verilen yanıtta akademisyenler IV. Philippe’in yeterince dayanağa sahip olmadığını bildirdiler. Kral öfkeleniyordu. Mayıs ayında halkın çoğunluğunun desteğini kazanmak amacıyla Meclisi toplantıya çağırdı. Bu da çare olmadı. Tapınakçılar'a yönelik halk desteği artarken Krala dönük güvensizlik baş gösteriyordu. Haziran ayında Papa Clemens’in, olayın kontrolünü Fransız Sarayı’nın elinden Kilise’ye kaydırmak amacıyla Poitiers’e gitmesi bardaktan taşan son damla oldu. IV. Philippe 72 Tapınakçı’yı itiraflarını tekrarlamaları için onun huzuruna gönderdi. 27 Haziran’da Papa Clemens itirafları dinledi ve davayı ele almak için iki soruşturma yapmaya karar verdi, birinde Tarikat’a tümüyle bakılacak diğerinde ise bireysel olarak Tapınakçılar incelenecekti. Papa Clemens’in en sonunda IV. Philippe’in dilediği gibi hareket etmeye başlamasının sebebi Fransız birliklerinin boşalttığı bir kasabada resmen bir ev hapsinde olmasıydı. Yazın geri kalan bölümü bürokratik işlemlerle geçirildi. Her iki komisyon da sürekli çalışma halindeydi. Yalnızca Ağustos ayının bir gününde yaklaşık 500 mektup gönderilmişti. Chinon’da tutulan De Molay ve diğer Tapınak liderleri daha önceki inkârlarını inkâr ettiler. Artık işler IV. Philippe’in istediği gibi gitmeye başlamıştı. Ancak yine de bu kadar kolay olmayacaktı. Kanıtların tamamını düzenlemek umulandan daha uzun sürdü. IV. Philippe sabırsızlanıyordu. Papalık duruşmaları bir yıl sonra 22 Kasım 1309’a kadar başlayamadı. Jacques de Molay 26 Kasım’da mahkeme önüne çıktı ve Tarikat’ı savunma isteği olduğunu ancak kendisi “fakir, ve okuma yazması olmayan bir şövalye” olduğu için bunu yapamayacağını dile getirdi. Dönemin artan legalizmi ile uyumlu çalışır gibi görünen diğer askeri tarikatların aksine de Molay yönetimindeki Tapınakçılar Batı’nın değişen politik iklimiyle ilgisiz gibiydiler ve bunun sonucu olarak yönetimlerinin hiçbir yasal dayanağı yoktu. Bu da onların sonunu hazırladı. De Molay iki gün sonra başka kanıtlar verdi ve Tarikat’ı savunmaya muktedir olmadığını tekrarladı. Bunun üstüne yalnızca hem kendisini hem de Tarikatını kişisel bir iradeyle aklayabileceğine inandığı tek kişi olan Papa Clemens dışında kimseyle konuşmayacağı şeklinde bir gaf yaptı. IV. Philippe’in adamları tutuklu Tapınakçılar’a Büyük Ustat’inin kendilerini savunamadığı haberini ulaştırdılar. Bunun onların moralini bozmasını bekliyorlardı. Plan bir süreliğine işe yarar gibi göründü. Ne var ki, Şubat 1310’da duruşmalar tekrar başladığında Bolognalı Peter ile Provinsli Reginald adlı iki Tapınakçı 1307 yılına dek yasal çalışmalar yapmış olmanın getirdiği avantajla, öne çıktılar ve Tarikatlarını yöneltilen tüm suçlamalara karşı savunmak istediklerini dile getirdiler. IV. Philippe’in Tapınakçılar’a kendilerini savunmalarına izin vermekten başka çaresi yoktu. 1 Nisan günü Tarikat’ın masumiyetine dair ikna edici bir konuşma yaptılar. Özellikle Bolognalı Peter Tapınakçılar’ın tamamen masum olmakla kalmayıp zalim bir tuzağa düşürüldüklerini de dile getirdiği güçlü bir savunma yaptı. Engizisyoncular’ın yalnızca duymak istediklerini almalarını sağlayan işkence kullanımına saldırdı (bir Tapınakçı işkenceyi durdurmak için Tanrıyı öldürdüğünü dahi itiraf etmişti). Halbuki kendilerine IV. Philippe tarafından işkence yapılmayacağına dair söz verilmişti. Haziran 1308’de Poitiers’de Papa Clemens’i sıkıştırmasına benzer biçimde IV. Philippe bir kez daha üste çıktı. 11 Mayıs’ta tutuklu kardeşler arasında savunmalarına dair güven duygusu güçlenmekteyken itiraflarını inkâr eden 54 Tapınakçının sapkınlıkta ısrar suçundan kazığa bağlanarak yakılacağı duyuruldu. Ertesi gün Tarikat’ın 54 üyesi etraflarını saran alevlerin içinden masum olduklarını haykırıyorlardı. Provenceli Reginald hapisten kaçtı, ama tuhaf şekilde geri geldi. Bolognalı Peter ise kayboldu ve bir daha hiç görülmedi. Tarikat’ın kendini savunacak kimsesi kalmamıştı ve Tapınakçılar’ın savunması tamamen çökmüştü. On dokuzuncu yüzyılın tanınmış Katolik teologlarından ve tarihçilerinden biri olan Ignaz Dollinger’e bir defasında tarihin en kötü gününün hangisi olduğu sorulmuştu. Cevap vermekte gecikmedi: O gün, Tapınakçılar’ın Fransa’da tutuklandıkları 13 Ekim 1307 Cuma günü idi. O dönemde, tutuklamalar emsalsiz boyutlardaki bir suç olarak görülmüştü. Dante IV. Philippe’i Pontius Pilate ile kıyaslamış ve Purgatoria’da onu açgözlülükle suçlamıştı. Ardından Tapınakçılar’ı çevreleyen söylenceler hızla gerçekleşmeye başlamıştı: Papa Clemens, Jacques de Molay’ın onu bir yıl içinde Tanrı huzurunda buluşmaya çağırmasından bir ay sonra öldü, IV. Philippe 29 Kasım 1314’te bir av kazasında öldü. Tüm bu ölümler Jacques de Molay’ın lâneti olarak görüldü. Her ne kadar yargılamalar ve baskılar Tapınak Tarikatı’nın yok olmasına yol açtıysa da, başka konularda işlevsiz kaldı. IV. Philippe Tapınakçılar’ın hazinesine ulaşamadı ve Tarikat’ın topraklarının büyük kısmı Hospitalier Şövalyeleri’ne geçti. Ayrıca kaç tane Tapınakçının gerçekte tutuklandığı belirsiz kaldı (rakamlar 2000 ila 15000 arasında değişmektedir) ve aynı şekilde kaçının kaçtığı da bilinmedi. Tarikat’ın bir çeşit tüyo aldığı açıktı: 13 Ekim olaylarından kısa bir süre önce Jacques de Molay Tarikat’ın kural kitaplarını ve hesap defterlerini istedi ve tamamını yaktı. 1307 yılında Tarikat’tan ayrılan bir kardeşin “akıllıca” davrandığı söylendi, zira belirsiz bir tehlike yaklaşmaktaydı. Tüm Fransız karargahlarına uyarılar gönderildi. Tarikat’ın ayinleri ve işleyişi hakkında bilgi vermek yasaklandı. Tarikat’ın IV. Philippe’in planlarının uygulamaya konduğunu biliyor olması Fransız kralının Tarikat’ın hazinesine niçin ulaşamadığını açıklayabilir. Hazinenin tutuklamalardan kısa süre önce Paris Tapınağı’ndan kaçırılarak nehir yoluyla Tapınakçılar’ın ana deniz üssü La Rochelle’e ulaştırıldığı söylenmektedir. 1307 sonbaharında kaç adet Tapınakçı gemisinin La Rochelle’den ayrıldığı bilinmemektedir -elbette ne taşıdıkları da- ancak bilinen bir şey vardır: Tapınak donanması birdenbire ortadan kaybolmuştur. Cavit Orhan TÃ¼tengil Cavit Orhan Tütengil (d. 17 Ocak 1921, Tarsus - ö. 7 Aralık 1979, İstanbul), Türk sosyolog ve akademisyen. İlk ve ortaokulu Tarsus'ta bitirdi. Lise eğitimini 1940 yılında İstanbul Haydarpaşa Lisesi'nde tamamladı. 1944 yılında İstanbul Üniversitesi Edebiyat Fakültesi Felsefe Bölümünden mezun oldu. 1944-53 arasında Antalya ve Diyarbakır Liselerinde Felsefe Grubu Dersleri öğretmenliği yaptı. Kepirtepe ve Aksu Köy Enstitülerinde çalıştı. MEB tarafından iki yıllığına incelemelerde bulunmak üzere İngiltere'ye gönderildi. 1953 yılında Sosyoloji asistanı olarak İstanbul Üniversitesi İktisat Fakültesi'nde akademik yaşamına başladı. Doktorasını ""Montesquieu Siyasi ve İktisadi Düşünceleri"" üzerine yaptı. 1960 yılında doçent oldu. 7 Aralık 1979 tarihinde evinden üniversiteye giderken silahlı saldırıya uğradı ve öldürüldü. Temel ilgi alanı "Gelişme Sosyolojisi" idi. Tütengil'e göre; "Türkiye, bir geçiş ülkesidir. Bu geçişte pusula ise Atatürk'ün düşünceleridir." Atatürk'ün gençlere öğütleri arasında yer alan "benim yapmak istediklerimi tamamlayınız" sözü onun için özel bir yere sahip olmuştur. 10 yıla varan öğretmenliği sırasında, eğitim sorunlarına sadece kuramsal değil, pratik düzeyde de öneriler getirmiştir. Tütengil, yıllarca "Cumhuriyet" gazetesinde denemeler yazmıştır. Alvaiázere Belediyede 7 bucak (Por.: "freguesia") yer almaktadÄ±r. Dengesiz Herifler Türkçe ska ve punk rock yapan Doğa Ürünay, Emre Alptekin, Mustafa Yüksel ve Eren Alkan'dan oluşan Ankaralı grup. 2003 yılında Doğa, Mustafa ve Emrah üçlüsü tarafından kurulan grup aynı yılın sonlarında ilk demoları Adam Ol!'u ardından 2005'te Laayığın Budur! ismindeki ikinci demolarını yayınladılar. Emrah'ın grubun kurulduğu yıl gruptan ayrılması ile uzun süre davulcu sıkıntısı yaşayan grup 2 yıl boyunca çok az sayıda konsere çıkabildi. 2007'de Eren'in gruba katılmasının ardından aynı yıl Nokia Supersound'da ilk ona kaldılar. Gene aynı yılda İzmir, İstanbul ve Ankara'da pek çok konser verdiler. 2011 yılında ilk stüdyo albümleri "Sıfır" piyasaya çıkmıştır. Ansião Belediyede 8 bucak (Por.: "freguesia") yer almaktadÄ±r. Arganil Belediyede 18 bucak (Por.: "freguesia") yer almaktadÄ±r. Castanheira de Pera Belediyede 2 bucak (Por.: "freguesia") yer almaktadÄ±r. Figueiró dos Vinhos Belediyede 5 bucak (Por.: "freguesia") yer almaktadÄ±r. Nedensellik Nedensellik, genel olarak nedensellik ilkesi olarak bilinen; olay ve olguların birbirine belirli bir şekilde bağlı olması, her sonucun bir nedeni olması ya da her sonucun bir nedene bağlanarak açıklanabilir olması ya da belli nedenlerin belirli sonuçları yaratacağı, aynı nedenlerin aynı koşullarda aynı sonuçları vereceği iddiasını içeren felsefe terimi. Aynı neden aynı sonuca yol açtığına göre "neden–sonuç bağlantısı" kesin ve değişmezdir. Bu anlamda evrendeki tüm olay ve oluşlar, kesin, değişmez ve öngörülebilirdir. Diğer bir anlatımla evren, gözlemcinin ya da deney yapanın iradesinden bağımsızdır. Aynı genellik içinde, belli bir olguyu bilmek onun nedenini bilmek olarak anlaşılır ve bu bakımdan "Neden? sorusu" bilimin temel sorusu olarak görülür. 20. yüzyılın başlarına kadar bilimin temel yasası olarak "Nedensellik ilkesi" öne sürülmüştür. Kuantum fiziğiyle birlikte bilimin ilkesi olarak nedensellik tartışmalı bir konuma gelmiştir ve bu tartışma hem bilim kuramcıları hem de felsefeciler tarafından değerlendirilmeye devam edilmektedir. Felsefe tarihi boyunca nedensellik tartışılagelen bir konu olmuştur. Epistemoloji, ontoloji, metafizik alanlarında nedensellik ilkesi üzerine çok geniş bir tartışma tarihi bulunmaktadır. Nedensellik-belirsizlik, nedensellik-özgür irade, nedensellik-olumsallık, nedensellik-belirlenimsizlik, nedensellik- rastlantısallık vb. konu başlıkları felsefe tarihi içindeki bazı tartışılagelen konu başlıklarını göstermektedir. Felsefi bir kavram ve eğilim olarak determinizm nedensellik ilkesi üzerinde temellenir. Gerekircilik, evrendeki tüm olay ve süreçlerin nesnel gerçeklik olduğunu kabul eden bir yaklaşım olarak, "nedensellik ilkesi" üzerine kurulu bir felsefi yaklaşım biçimidir. Buradaki nesnel gerçeklik, tüm olay ve süreçlerin nesnel yasalarca belirlendiği anlamındadır. Son tahlilde nesnel gerçeklik, neden – sonuç ilişkisine dayanır, her sonuç bir nedene dayanır ve her sonuç başka bir sonucun nedenidir. Dünyaya gerekirciliğin bakış açısıyla bakmak, farklı yorumlarla ortaya çıkmıştır. Bu görüş temelinde insan iradesi ve özgürlüğünün yok sayılması da, insan iradesine çok geniş bir özgürlük alanı açılması da söz konusu olabilmektedir. Nedenselik ilkesi ve gerekircilik hem metafiziğin hem de bilimsel düşüncenin içinde temel rol oyanayan kavramlardan başlıcalarıdır. Bilimsel düşünce açısından nedensellik insana, nesnel dünyanın bilinebilir ve olanaklar çerçevesinde değiştirilebilir olduğunu göstermiştir. Herhangi bir olayda neden – sonuç ilişkisi biliniyorsa, nedenin değiştirilmesiyle sonuç da değişecektir. Bilimsel gelişmenin temelinde yatan en önemli öncüllerden biridir bu bakış açısı. İnanç gerekirciliğinde (ilkel şekli ihmal edilirse) dünyadaki her şeyin bir gayesi olduğuna ve ilahi bir kudret dahilinde belirlenen bir sonun mevcut olduğuna inanılır. Bu nedenselliğin ve gerekirciliğin ilkel şeklini Saint-Augustin ile Dante, çağdaş biçimini ise Hegel savunmuştur. Bu çeşit düşüncelerle bir anlamda determinizm temellendirilmiştir. Neden ekseriya iki türe ayrılır: Gerekli ve yeterli Eğer x y’nin bir gerekli nedeni ise, böylece y nin varlığı x’in varlığını ifade eder. Ama, x’in varlığı, y’nin varlığını meydana getirmeyecektir. Eğer "x" "y"’nin yeterli nedeni ise böylece "x"’in yeterli varlığı "y"’nin varlığını ifade eder. Ama, başka bir "z" alternatif olarak "y" nin nedenidir. Böylece "y"’nin varlığı "x"’in varlığını ifade etmez. J. L. Mackie alışırmış konuşmanın nedenini tartışmış, gerçekte, INUS (gereksizin yetersiz ve lüzumundan fazla parçaları ancak yeterli nedenler) şartlarına işaret etmiştir. Örneğin; bir evin yanıp kül olması nedeni gibi kısa bir çevirim düşünün. Olayların toplamını düşünün, kısa bir çevirim, yanıcı malzemelerin yakınlığı, ve itfaiyecilerin yokluğunu gözönüne alın. Düşünülenlerin beraber olması gerekli değildir ancak evin yıkımı için yeterlidir (ondan sonra olayların birçok diğer toplamı kesinlikle evin yıkımına yardımcı olmuştur. Bu toplamın içinde, kısa çevrim yetersizdir ama luzumundan fazla parça değildir ( o zaman kısa çevrimin kendi ateşe neden olmayacaktır ama başka her şey ile eşit olmadan ateş olmayacaktır). Bu nedenle kısa çevrim evin yanıp kül olmasının INUS nedenlerini verir. "Neden?" sorusu bilimsel düşünmenin gelişiminde etkili olmuş ve tarih boyunca ele alınışı değişimlere uğramıştır. Belirli gelişmelerin sonrasında ise "neden sorusundan nedensellik kavramına geçildiği" görülür. Özellikle Newton'un bulguladığı bilimsel gelişmeler ve doğabilimlerinin o dönemdeki ilerlemesi sonucunda nedensellik kavramının öne çıktığı söylenebilir.Nedensellik bir şeyin "nedenini" bilmek, ve bu da, bir şey meydana gelmişse ondan önce başka bir şey meydana gelmiştir düşüncesine sahip olmak anlamına geliyordu ve böylece, buradan da gelecegin kestirilebilir/bilinebilir bir şey olduğu fikrine varılıyordu. Eğer bir olayın "geçmişteki nedeni" biliniyorsa "gelecekteki sonucu" da bilinebilir olarak ele alınıyordu. Newton fiziğinde, belirli bir anda eğer bir sistemin durumu biliniyorsa gelecekteki durumunun da ne olacağı tespit edilebilir olarak alınır. Nedensellik bu anlamda bir neden-sonuç ilişkisi olarak anlaşılmaktadır. Werner Heisenberg ve benzer kuantum fizikcilerinin itirazı tam da bu noktaya ilişkindir; çünkü belirli durumlarda (atom altı dünyada) bir şeyin konumunu ve hızını aynı anda bilmenin olanaklı olmadığı, bunun çeşitli olasılıksal hesaplara bağlı olduğu sonucu ortaya çıkmıştır. Böylece nedensellik ilkesinden giderek belirsizlik, olasılıksallık, rastlantısallık gibi kavramlara yönelim sozkonusu olmuştur. İlk Çağlardan 20. yüzyıl başlarına kadar gelişerek ve derinleşerek gelmiş olan bilim düşüncesinde ve bilim teorisinde geçerli olan "nedensellik" anlayışı ya da nedensellik kavramının kavranılışı, ünlü bilim insanı Albert Einstein'ın popüler sözü ""Tanrı zar atmaz"" değişinde ifadesini bulur. Her şeyin birbirine bağıntılılığı, her gelişmenin ya da sonucun bir önceki olayın ya da etkinin ürünü olduğu düşüncesi, geriye doğru gidildikçe sonsuz bir neden-sonuç ilişkisinin var olduğu düşüncesi bu bağlamda değerlendirilir. Bu düşünceye göre bilimin temel sorusu, "Neden?" sorusudur. Ayrıca, "benzer nedenlerin benzer koşullarda aynı sonucu vereceği önermesi" de nedensellik ilkesinin temel önermelerinden biridir. Francis Bacon, doğa bilimlerindeki gelişmelerle "nedensellik ilkesinin" açık bir şekilde bilimin temeli olarak kanıtlandığını öne sürmüştür. Özellikle fizik bilimi uzun yıllar nedensellik ilkesi altında tanımlanmış ve değerlendirilmiştir. Kuantum fiziğinin gelişiminden itibaren ise, bilimin bütün ilkelerinin yanı sıra en çok tartışılan ilkesi nedensellik ilkesi olmuştur. Bilim felsefesi 20. yüzyılda bilimin niteliği üzerine önemli tartışmalar kaydetmiştir ve bilinen anlamda nedensellik ilkesinin eleştirisi yaygın bir eğilim olarak şekillenmiştir. Bilim kuramcıları ve bilim felsefecileri kaos, olumsallık, belirsizlik, belirlenimsizlik, olasılık, rastlantı gibi kavram ve kategoriler aracılığıyla bilimsel nedensellik fikrini karşılaştırmakta, farklı yollar aramaktadırlar. Belirsizlik ilkesi, nedensellik ilkesi karşısında giderek öne çıkmış ve güçlenmiştir. Özellikle pozitivizmde nedensellik kavramına belirleyici bir önem ve yer verildiği görülür. Bu anlayışta nedensellik ilkesiyle, geçmiş olayları bilerek bugünü görecegimiz ve hatta geleceği bilecegimiz ileri sürülür. Nedensellik ilkesinin geri kalanı ise belirsizlik ilkesine karşı ayakta kalabilmiştir. Her olayın maddi veya manevi birtakım nedenlerin zorunlu sonucu olduğunu kabul eden felsefi görüş determinizm olarak adlandırılır. Determinizm bütün olayların, hiç kimsenin değiştiremeyeceği bir şekilde, doğaüstü bir güç tarafından saptanmış olduğunu kabul eden fatalizmle (sabit kadercilik) karıştırılmamalıdır. Determinizm etrafındaki bir diğer kavram deizmde ise, evreni bir ilk nedenin sonucu olarak evrensel kurallar çerçevesinde yaratan tanrının, sonrasında deterministik olarak gelişen olaylara müdahalede bulunmadığına inanılmaktadır. GÃ³is Belediyede 5 bucak (Portekizce: "freguesia") yer almaktadÄ±r. Lousã Belediyede 6 bucak (Por.: "freguesia") yer almaktadÄ±r. Lousã fotoğrafları Miranda do Corvo Belediyede 5 bucak (Por.: "freguesia") yer almaktadÄ±r. Vicente CalderÃ³n Stadyumu Vicente Calderón Stadyumu, İspanya'nın Madrid kentinde bulunan bir stadyum. Bu stadyumu Madrid şehrinin takımlarından biri olan Atlético Madrid kullanmaktadır. Kapasitesi 54.960 kişiliktir. 2 Ekim 1966 tarihinde hizmete girmiştir. 1982 FIFA Dünya Kupası'nda 3 grup maçına ev sahipliği yapmıştır. Altından bir yol geçmektedir. Bu stadın ismi, Atlético Madrid'in efsanevi başkanlarından Vicente Calderón'dan gelmektedir. 2005 UEFA Şampiyonlar Ligi finali organizasyonu için Atatürk Olimpiyat Stadyumu ile yarışan statlardan biriydi. Justin Timberlake Justin Randall Timberlake (d. 31 Ocak 1981), Amerikalı şarkıcı, şarkı yazarı ve oyuncu. Memphis, Tennessee'de doğan Timberlake, çocukken "Star Search" ve "The All-New Mickey Mouse Club" adlı televizyon programlarına katıldı. 1990'ların sonunda, ileride tüm zamanların en çok satan erkek müzik gruplarından biri olacak olan 'N Sync'nin iki solistinden biri ve en genç üyesi olarak ünlendi. Grup müziğe ara verdiğinde Timberlake, solo stüdyo albümleri "Justified" (2002) ve "FutureSex/LoveSounds"u (2006) yayımladı; ilk albümde "Cry Me a River" ve "Rock Your Body" hitleri bulunurken ikinci albüm ABD'de "Billboard" 200 listesine bir numaradan girdi ve "Billboard" Hot 100 listesinde bir numara olan "SexyBack", "My Love" ve "What Goes Around... Comes Around" single'larına yer verdi. İki albüm de dünya genelinde yedi milyondan fazla satınca Timberlake onyılın ticari olarak en başarılı şarkıcılardan biri oldu. 2007 ile 2012 arasında müzik kariyerine ara vererek oyunculuk kariyerine odaklandı; "Sosyal Ağ", "Kötü Öğretmen", "Zamana Karşı" ve "Arkadaştan Öte" filmlerinde başrolde yer aldı. 2013'te Timberlake, müzik kariyerine üçüncü ve dördüncü stüdyo albümleri "The 20/20 Experience" ve "The 20/20 Experience – 2 of 2" ile devam etti. Bunlardan ilki yılın en çok satan albümü olurken "Suit & Tie", "Mirrors" ve "Tunnel Vision" single'larına yer verdi. İkincisinden önce ise çıkış single'ı "Take Back the Night" yayımlandı ve bunu "TKO" ve "Not a Bad Thing" single'ları takip etti. Şubat 2018'de sanatçının beşinci stüdyo albümü "Man of the Woods" yayımlandı. "Time" dergisi, sanatçıyı 2007 ve 2013'te Dünyadaki En Etkili 100 İnsan listesine ekledi. Timberlake'in çalışmaları kendisine aralarında dokuz Grammy Ödülü ve dört Emmy Ödülü'nün de bulunduğu sayısız ödül kazandırdı. Diğer girişimleri arasında müzik şirketi Tennman Records, moda markası William Rast ve restoranlar Destino ve Southern Hospitality bulunmaktadır. Timberlake 31 Ocak 1981'de Memphis, Tennessee'de Lynn Harless (kızlık soyadı Bomar) ve Randall Timberlake çiftinin çocuğu olarak dünyaya geldi. Memphis ve Millington arasında yer alan Shelby Forest adlı küçük bir yerde büyüdü. Timberlake'in babası'nın Lisa Perry ile yaptığı ikinci evliliğinden Jonathan (d. 1993) ve Steven Robert (d. 14 Ağustos 1998) adlı iki çocuğu bulunmaktadır. Üvey kız kardeşi Laura Katherine doğumundan kısa bir süre sonra 12 Mayıs 1997'de yaşamını yitirdi ve Timberlake "*NSYNC" albümünde kendisinden "My Angel in Heaven" olarak bahsetti. Şarkıcılığı seçmesinde Janet Jackson'ın etkisi olduğunu belirtti ve "Sadece durup şarkısını söylemiyordu. Enerjisi ve coşkusu beni büyüledi." dedi. Timberlake 11 yaşındayken "Star Search" adlı televizyon programına katıldı; "Justin Randall" adıyla country tarzında şarkılar söyledi. 1993 ve 1994'te ileride kız arkadaşı ve pop yıldızı olacak olan Britney Spears, birlikte turneye çıkacağı Christina Aguilera, aynı grupta yer alacağı JC Chasez ve oyuncu olacak olan Ryan Gosling ve Keri Russell ile "The Mickey Mouse Club" adlı programın kadrosunda yer aldı. 1995'te Timberlake ve Chasez, menajer Lou Pearlman tarafından organize edilen tamamı erkeklerden oluşan bir müzik grubuna üye oldular ve ortaya 'N Sync adlı grup çıktı. 1995'te kurulan erkek grubu 'N Sync, kariyerine 1996'da Avrupa'da başladı; Timberlake ve Chasez grubun solisti olarak görev aldılar. Grup 1998'de 11 milyon kopya satan ve "Tearin' Up My Heart" adlı hit şarkıya yer veren kendi adını taşıyan ilk stüdyo albümü çıktıktan sonra ABD'de ünlendi. İkinci albümü "No Strings Attached" (2000) ilk haftasında 2,4 milyon kopya sattı ve listelerde bir numara olan "It's Gonna Be Me" adlı parçaya yer verdi. 'N Sync'in üçüncü albümü "Celebrity" (2001) de ticari bir başarı yakaldı. Celebrity Tour tamamlandıktan sonra, grup 2002'de müziğe ara verdi. Kariyeri boyunca uluslararası bir üne kavuşan 'N Sync, Akademi Ödülleri, Olimpiyatlar ve Super Bowl'da sahne aldı ve dünya genelinde 50 milyondan fazla kopya satarak tüm zamanların en başarılı üçüncü erkek grubu oldu. 1999'un sonunda Timberlake, ilk oyunculuk deneyimini Disney Channel filmi "Kim Kimin Yerinde" ile yaşadı. Filmde kendisi gibi manken olduğunu sandığı bir garsona aşık olan Jason Sharpe karakterini canlandırdı. Film 12 Mart 2000'de yayımlandı. Timberlake'in şöhretinin artması ve grubun popüleritesinin genel olarak azalması, 'N Sync'in dağılmasına yol açtı. Grup üyesi Lance Bass, "Out of Sync" adlı anı kitabında Timberlake'in hareketlerini açıkça eleştirdi. 2002'nin sonunda Timberlake, Ashton Kutcher tarafından yaratılan ve ünlüleri kandırmayı amaçlayan "Punk'd" adlı programda yer alan ilk ünlü oldu. Bölümde ağlayan Timberlake, daha sonra şakalandığı sırada esrar etkisi altında olduğunu belirtti. Üç bölüm sonra Kelly Osbourne'a şaka yapılmasına yardım etti; böylece programa birden fazla kez katılan ilk ünlü oldu. Timberlake daha sonra Ashton Kutcher'ı 2003 yılında NBC'de yayımlanan "Saturday Night Live"ın bir bölümünde işletti. Timberlake Ağustos 2002'de MTV Video Müzik Ödülleri'nde sahne aldı ve solo kariyerinin çıkış single'ı "Like I Love You"yu ilk kez seslendirdi; şarkı "Billboard" Hot 100 listesinde on birinci, UK Singles Chart'ta ise ikinci sıraya kadar yükseldi. Sanatçının ilk solo stüdyo albümü "Justified", Kasım'da yayımlandı ve ilk haftasında 439.000 kopya satarak "Billboard" 200 listesine ikinci sıradan girdi. Daha sonra ABD'de üç milyon, dünya genelinde ise yedi milyondan fazla kopya sattı. Albümdeki R&B etkisi hip-hop yapımcıları The Neptunes ve Timbaland tarafından sağlandı ve müzik eleştirmenlerinin beğenisini kazandı. Albümden çıkan "Cry Me a River" ve "Rock Your Body" single'ları listelerde ilk beşe girdi. 2003 yılının yazında Timberlake ve Christina Aguilera, Justified/Stripped Tour adlı turneye çıktılar. Aynı yıl Timberlake "I'm Lovin' It" adlı bir şarkı kaydetti; şarkı McDonald's'ın "I'm Lovin' It" kampanyasının temasını oluşturdu. McDonald's ile yaptığı anlaşma Timberlake'e yaklaşık $6 milyon kazandırdı. Anlaşmaya Justified World Tour: Lovin' It Live adlı turne de dahil edildi. Timberlake Nelly'nin "Work It" şarkısında yer aldı; daha sonra remiksi yapılan şarkı Nelly'nin 2003 yılında çıkan remiks albümünde yer aldı. Şubat 2004'te CBS'te yayımlanan Super Bowl XXXVIII devre arası gösterisinde Timberlake, Janet Jackson ile birlikte 140 milyondan fazla televizyon seyircisinin önünde sahne aldı. Performansın sonunda şarkı bitmek üzereyken Timberlake, Jackson'ın siyah deri kostümünün bir kısmını, şarkı sözlerinin bir bölümüne eşlik etmesi amacıyla ayırdı. Jackson'ın temsilcisi, "Timberlake kauçuk büstiyeri sıyırıp kırmızı dantel bir sütyeni ortaya çıkaracaktı." açıklamasını yaptı. Kostümün bir kısmı koptu ve Jackson'ın göğsu ortaya çıktı. Timberlake olayın ardından özür diledi ve "Super Bowl devre arası performansı sırasında yaşanan giysi arızasından rencide olanlardan dolayı üzgün olduğunu" belirtti. Medya o günden beri "giysi arızası" ifadesini olaydan bahsederken kullanmaktadır ve bu ifade popüler kültüre girmiştir. Timberlake ve Jackson eğer etkinlik sırasında kameralar önünde özür dilemezlerse 46. Grammy Ödülleri'nden çıkarılmakla tehdit edildiler. Timberlake törene katıldı ve o gece kazandığı iki Grammy Ödülü'nden ilkini alırken yazılı bir özür yayımladı ("Justified" ile En İyi Pop Vokal Albüm ve "Cry Me a River" ile En İyi Erkek Pop Vokal Performansı). Timberlake ayrıca "Justified" ile Yılın Albümü, "Cry Me a River" ile Yılın Kaydı ve The Black Eyed Peas ile söylediği "Where Is the Love?" ile En İyi Rap/Sung İş Birliği dallarında ödüle aday gösterildi. Super Bowl tartışmalarının ardından Timberlake, müziğe ara verdi ve kariyerinin ilk yıllarında başladığı oyunculuğa döndü. Bu sürede aldığı ilk rol 2004'te çekilen ve 18 Temmuz 2006'da yayımlanan "Edison" adlı filmde bir gazeteciyi canlandırmak oldu. Ayrıca "Rehine", "Kara Yılan İnliyor", Richard Kelly'nin yönettiği "Kıyamet Öyküleri" ve Prens Artie Pendragon'ı seslendirdiği 18 Mayıs 2007'de gösterime giren animasyon filmi "Şrek 3"te yer aldı. Elton John'un "This Train Don't Stop There Anymore" şarkısının klibinde John'un gençliğini canlandırdı. Timberlake'in "Rent" adlı rock müzikalinin film versiyonunda Roger Davis rolünü oynaması düşünüldü; ancak yönetmen Chris Columbus sadece orijinal Broadway oyuncularının "Rent"in gerçek anlamını aktarabileceklerinde ısrar etti ve rol Adam Pascal'a verildi. Diğer sanatçılarla çalışmaya devam eden Timberlake, "Where Is the Love?"ın ardından grubun 2005 yılında çıkan "Monkey Business" albümünde yer alan "My Style" şarkısı için yine The Black Eyed Peas ile çalıştı. Aynı yıl Snoop Dogg ile "Signs" şarkısını kaydederken boğazında bir sorun olduğunu fark etti. Ardından sanatçının boğazındaki nodüller 5 Mayıs 2005'te ameliyatla alındı. Timberlake'e birkaç ay yüksek sesle konuşmaması ve şarkı söylememesi önerildi. 2005 yılında Tennman Records adını verdiği kendi kayıt şirketini kurdu. Timberlake ikinci stüdyo albümü "FutureSex/LoveSounds"u 12 Eylül 2006'da yayımladı. Timberlake'in 2005 ile 2006 yıllarında hazırladığı albüm, ilk haftasında 684.000 kopya satarak "Billboard" 200 albüm listesine bir numaradan girdi. Albüm iTunes'taki en büyük ön siparişi yaparak Coldplay'in en büyük bir haftalık dijital albüm satış rekorunu kırdı. Timbaland, Danja, will.i.am, Rick Rubin ve Timberlake'in kendisi tarafından yapılan albümde Snoop Dogg, Three 6 Mafia, T.I. ve will.i.am konuk sanatçı olarak yer aldılar. Bir stüdyo temsilcisi albümü "seksilik hakkında her şey" olarak tanımladı ve albümün "yetişkin hislere" yönelik olduğunu belirtti. Albümün çıkış single'ı "SexyBack", Timberlake tarafından 2006 MTV Video Müzik Ödülleri'nin açılışında seslendirildi ve "Billboard" Hot 100 listesinde art arda yedi hafta bir numarada kaldı. Yapımcılığını Timbaland'ın üstlendiği ve rapçi T.I. ile düet yapılan albümün ikinci single'ı "My Love"', üçüncü single "What Goes Around... Comes Around" gibi Hot 100 listesinde bir numaraya ulaştı. Şarkının Timberlake'in çocukluk arkadaşı ve iş ortağı Trace Ayala'nın oyuncu Elisha Cuthbert ile yaşadığı ayrılıktan esinlendiği belirtildi. Ekim 2006'da Timberlake, oyunculuğun yerine müzik kariyerine odaklanacağını söyledi ve müzik endüstrisini bırakmanın "bu noktada yapılacak aptalca bir şey" olacağını belirtti. Timberlake 2006 yılında konuk sanatçı olarak katıldığı Victoria's Secret defilesinde "SexyBack"i seslendirdi. Ocak 2007'de FutureSex/LoveShow turnesine çıktı. "Summer Love/Set the Mood Prelude" ABD'de albümün dördüncü single'ı olarak yayımlanırken Birleşik Krallık'ta ise "LoveStoned/I Think She Knows Interlude" bir sonraki single olarak seçildi. Timberlake'in Nelly Furtado ile yer aldığı "Give It to Me" adlı Timbaland single'ı Hot 100'da bir numara oldu. Timberlake aralarında 2006 yılındaki MTV Avrupa Müzik Ödülleri'nin de olduğu pek çok müzik etkinliğini sundu. 16 Aralık 2006'da Timberlake, "Saturday Night Live"ı hem sundu hem de programda ikinci kez müzikal konuk oldu. Bölümde Andy Samberg ile "Dick in a Box" adlı skeç için bir R&B şarkısı seslendirdi; bazı radyo istasyonları tarafından Timberlake'in gayriresmî bir single'ı olarak çalınan şarkı, YouTube'da en çok izlenen videolardan biri oldu. Şarkı daha sonra The Lonely Island'ın "Incredibad" adlı çıkış albümünde yer aldı. Şubat 2008'de Timberlake iki Grammy Ödülü aldı. 50. Grammy Ödülleri töreninde "What Goes Around...Comes Around" ile En İyi Erkek Pop Vokal Performansı ve "LoveStoned/I Think She Knows" ile En İyi Dans Kaydı ödüllerini kazandı. "4 Minutes" ilk kez Timbaland tarafından 17 Aralık 2007'de Philadelphia'daki Jingle Ball'da çalındı. 17 Mart 2008'de yayımlandıktan sonra şarkının Timberlake ile Madonna'nın bir düeti olduğu, Timbaland'ın ise arka vokal yaptığı anlaşıldı. Şarkı Madonna'nın on birinci stüdyo albümü "Hard Candy"nin çıkış single'ı oldu; albümde Timberlake'in yazımına katkı sağladığı dört şarkı daha yer aldı. Single uluslararası bir başarı yakaladı ve yirmi birden fazla ülkede liste başı oldu. Timberlake ayrıca şarkının Jonas & François tarafından yönetilen klibinde oynadı. 30 Mart 2008'de Timberlake, şarkıyı Madonna'nın New York'taki Roseland Ballroom'da gerçekleştirilen Hard Candy Promo Show gösterisinde seslendirdi. Timberlake 6 Kasım 2008'de şarkıyı Madonna ile birlikte sanatçının Sticky & Sweet Tour adlı turnesinin Los Angeles konserinde söyledi. Haziran 2007'de Timberlake, Duran Duran'in 13 Kasım 2007'de yayımlanan "Red Carpet Massacre" albümündeki "Nite Runner" ve "Falling Down" şarkılarının yazımına katkı sağladı, şarkıların yapımcılığını üstlendi ve şarkılarda vokal olarak yer aldı. "Falling Down", Birleşik Krallık'ta bir gün önce single olarak yayımlandı. Timberlake 2007'de ayrıca 50 Cent'in üçüncü albümü "Curtis"te yer aldı. Timberlake albümün dördüncü single'ı "Ayo Technology"de Timbaland ile birlikte konuk sanatçı oldu. Ayrıca Lil Wayne ile olası başka bir iş birliği sanatçının "Tha Carter III" adlı albümünde Nelly Furtado ve Timbaland ile gerçekleşecekti. FutureSex/LoveSounds turnesinin Okyanusya ve Orta Doğu ayakları Kasım 2007'de tamamlanınca Timberlake, oyunculuk kariyerine devam etti. 2008'in başlarında Mike Myers yönetmenliğindeki komedi filmi "The Love Guru" (20 Haziran 2008'de yayımlandı) ve Mike Meredith'in dram filmi "Açık Yol"da (28 Ağustos 2009'da yayımlandı) başrolde yer aldı. Mart 2008'de Timberlake'in NBC'deki "My Problem with Women" adlı komedi uyarlamasının yönetici yapımcısı olacağı açıklandı. 20 Kasım 2008'de "TV Guide", Timberlake'in koruması altına aldığı eski YouTube yıldızı Esmée Denters ile düet yaptığı bir sonraki single'ı "Follow My Lead"in Myspace'ten özel olarak indirilebileceğini açıkladı. Tüm gelirin hasta çocukların bakımı için çalışan yardım kurumu Shriners Hospitals for Children'a bağışlanacağı duyuruldu. 2008 yılında Timberlake ile T.I. iş birliği olan "Dead and Gone", T.I.'ın altıncı stüdyo albümü "Paper Trail"da yer aldı ve 2009'un sonunda albümün dördüncü single'ı olarak yayımlandı. Kasım 2008'de Timberlake'in R&B/pop şarkıcısı Ciara'nın 5 Mayıs 2009'da çıkacak olan "Fantasy Ride" albümünde konuk sanatçı olacağı ve bazı şarkıların yapımcılığını üstleneceği doğrulandı. Ciara'nın ikinci single'ı "Love Sex Magic"in klibi 20 Şubat 2009'da çekildi ve klipte Timberlake de yer aldı. Single uluslararası bir başarı yakaladı, pek çok ülkede ilk ona girerken aralarında Hindistan, Tayvan ve Türkiye'nin de olduğu birçok ülkede bir numara oldu. Şarkı 52. Grammy Ödülleri'nde En İyi Pop Vokal İş Birliği dalında ödüle aday gösterildi. Timberlake ve The Y's adlı kendi yapım ekibi, Mike Elizondo ile birlikte, Leona Lewis'in ABD'de 17 Kasım 2009'da yayımlanan ikinci stüdyo albümü "Echo" için "Don't Let Me Down" şarkısının yapımcılığını ve ortak yazımını üstlendiler. Timberlake ayrıca Timbaland'ın "Shock Value II" adlı üçüncü stüdyo albümünün 1 Aralık 2009'da yayımlanan üçüncü single'ı "Carry Out"un yazımına ortak oldu ve şarkıda düet yaptı. Timberlake 2 Mart 2009'da Jimmy Fallon'ın ilk kez sunduğu "Late Night with Jimmy Fallon" adlı programa ve 21 Şubat 2014'te yine Fallon'ın sunduğu "Tonight Show"un beşinci bölümüne konuk oldu. Timberlake MTV'de ilk kez 21 Nisan 2009'da yayımlanan "The Phone" adlı programın yönetici yapımcısıdır. Timberlake "Teen People" ve "Cosmopolitan" dergileri tarafından En Seksi Erkek seçildi. 17 Şubat 2009'da ise "GQ" dergisi tarafından "Amerika'daki En Şık Erkek" ilan edildi. 2011'de "AskMen"in her yıl hazırladığı En Etkili 49 Erkek listesinde kırk altıncı sırada yer aldı. Timberlake 2010'dan itibaren oyunculuk çalışmalarına hız verdi. Eleştirel bir başarı yakalayan "Sosyal Ağ" (2010) filminde Napster adlı şirketin kurucusu Sean Parker'ı canlandırdı. Ayrıca 12 Eylül'de düzenlenen 2010 MTV VMÖ törenine katıldı. 2011'de Cameron Diaz ile birlikte "Kötü Öğretmen", Mila Kunis ile "Arkadaştan Öte" filmlerinde başrolde yer aldı ve Andrew Niccol yönetmenliğindeki bilim kurgu filmi "Zamana Karşı"da Will Salas karakterini canlandırdı. The Lonely Island'ın ikinci albümü "Turtleneck & Chain"de yer alan "Motherlover" şarkısında düet yaptı ve şarkının klibinde oynadı. Ayrıca FreeSol'un Ağustos 2011'de yayımlanan "Hoodies On, Hats Low" klibinin yönetmenliğini yaptı ve klipte küçük bir rolde oynadı. Temmuz 2011'de Amerikalı Denizci Kelsey De Santis, YouTube'a yüklediği bir videoda Timberlake'in Amerika Birleşik Devletleri Deniz Piyade Kolordusu'nun kuruluş balosunda kendisine eşlik etmesini istedi; ikili 13 Kasım 2011'de Richmond, Virginia'da düzenlenen etkinliğe katıldı. Sunucu ve müzikal konuk olarak yer aldığı beşinci "SNL" bölümü, Charles Barkley'nin sunucu ve Kelly Clarkson'ın müzikal konuk olduğu 7 Ocak 2012'deki bölümden beri en çok izlenen bölüm oldu. Haziran 2012'de Timberlake, üçüncü stüdyo albümü "The 20/20 Experience"ın üzerinde "aklında kural ve/veya son amaç olmadan" çalışmaya başladı. Müziğe döneceğini Ocak 2013'te duyurdu ve Jay-Z ile düet yaptığı albümün çıkış single'ı "Suit & Tie"ı yayımladı. Dört yıl boyunca hiçbir konserde performans sergilemeyen Timberlake, 2 Şubat 2013'te New Orleans'de 2013 Super Bowl'dan bir gece önce ve "DirecTV Super Saturday Night"ta sahne aldı. 10 Şubat 2013'te "Suit & Tie"ı kahverengi bir ışıklandırmayla 55. Grammy Ödülleri'nde seslendirdi; Jay-Z seyircilerin arasından kendisine katıldı. 11 Şubat 2013'te "Mirrors", albümün ikinci single'ı olarak yayımlandı. "The 20/20 Experience" 19 Mart 2013'te Jive Records'ın dağılması nedeniyle RCA Records aracılığıyla yayımlandı. Albüm 980.000 kopya satışla listelere bir numaradan girdi. Timberlake ayrıca Jay-Z'nin on ikinci stüdyo albümü "Magna Carta... Holy Grail"daki "Holy Grail", "BBC" (Nas, Swizz Beatz, Timbaland, Pharrell Williams, Niigo ve Beyoncé ile birlikte) ve "Heaven" adlı şarkılarda yer aldı. Timberlake, 25 Ağustos 2013'te 2013 MTV Video Müzik Ödülleri'nde MTV Video Vanguard Ödülü'nü kazandı. Ayrıca "Mirrors" ile kazandığı Yılın Video Klibi dahil üç ödülü evine götürdü. Timberlake'in dördüncü stüdyo albümü "The 20/20 Experience – 2 of 2", 30 Eylül 2013'te yayımlandı ve "Billboard" 200 listesine bir numaradan girdi. Albümün çıkış single'ı "Take Back the Night" 12 Temmuz 2013'te yayımlandı. Albümden daha sonra "TKO" single'ı yayımlandı. Timberlake, Beyoncé'nin 13 Aralık 2013'te sürpriz bir şekilde iTunes üzerinden yayımlanan ve kendi adını taşıyan beşinci stüdyo albümünde yapımcı ve şarkı yazarı olarak görev aldı. 25 Şubat 2014'te "Not a Bad Thing", "The 20/20 Experience – 2 of 2"nun üçüncü single'ı olarak yayımlandı. Şarkı, Hot 100 listesinde ilk ona girdi ve Mainstream Top 40 listesinde zirveye çıktı. Timberlake böylece Mainstream Top 40 listesinde en çok bir numara olmuş ve ilk ona girmiş single'ı bulunan erkek sanatçı oldu. 2014'te Timberlake, Michael Jackson'ın ölümünden sonra yayımlanan ikinci albümü "Xscape"teki "Love Never Felt So Good" şarkısında yer aldı, ayrıca şarkının yapımcılığını Timbaland ve Jerome "J-Roc" Harmon ile birlikte üstlendi. 14 Mayıs 2014'te Jackson, Timberlake ve Jackson'ın bilinen hareketlerini yapan hayranlarının görüntülerinden oluşan ve yönetmenliğini Timberlake ve Rich Lee'nin üstlendiği bir video klip yayımlandı. The 20/20 Experience World Tour'un Las Vegas'taki MGM Grand Garden Arena'da gerçekleşen son konseri, "Justin Timberlake + The Tennessee Kids" adıyla filme aktarıldı ve 13 Eylül'de 2016 Toronto Uluslararası Film Festivali'nde dünya prömiyerini yaptı. Film daha sonra 12 Ekim'de Netflix'te yayımlandı. Timberlake, eşi Jessica Biel'ın da yapımcısı ve oyuncusu olduğu 2017 yapımı "The Book of Love" filminin müziklerini besteledi ve müzik yönetmenliğini üstlendi. Timberlake, DreamWorks Animation'ın müzikal komedi filmi "Troller"de Anna Kendrick ile birlikte ana karakteri seslendirdi. Ayrıca filmin müziklerinin yapımcılığını üstlendi ve filmdeki "Can't Stop the Feeling!" şarkısını seslendirdi. Daha sonra şarkıyı 2016 Eurovision Şarkı Yarışması'nın finalindeki ara gösteride canlı söyledi. Single olarak yayımlanan şarkı, "Billboard" Hot 100 listesine zirveden girdi ve on altı ülkede daha bir numara oldu. Şarkıcının Mainstream Top 40 listesindeki sekizinci
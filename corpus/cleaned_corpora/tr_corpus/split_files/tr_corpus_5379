çalışmaları vardır. İstanbul Üniversitesi İktisat Fakültesi İstatistik Enstitüsü Müdürlüğü, aynı fakültede Ekonometri Bölümü başkanlığı ve Kasım 1974-Mart 1975 tarihleri arasında TBMM dışından Ticaret Bakanlığı görevlerinde bulunmuştur. 22 Ağustos 2017'de vefat etmiştir. Bihać Bihać (), Una Nehri üzerinde kurulu Bosna-Hersek'in kuzeybatı kısmında bulunan Bosna-Hersek Federasyonu Una-Sana Kantonu'nun başkenti olan şehir. Neil John Codling Neil John Codling (d. 5 Aralık 1973, Stratford-upon-Avon, İngiltere), İngiliz şarkıcı, söz yazarı ve popüler İngiliz müzik grubu Suede'in 1996 yılında "Coming Up" adlı üçüncü albümlerinin kayıtları sırasında gruba katılmış eski klavyecisidir. Albümün "The Chemistry Between Us" adlı şarkısında imzası bulunur. 23 Mart 2001'de Suede'den sağlık problemleri nedeniyle ayrılmak zorunda kalmıştır. Dyn Dyne veya Dyn, santimetre-gram-saniye birim sisteminde kullanılan bir kuvvet birimi olup, 1 dyne; 10 newton'a eşittir. Dyne, 1 gramlık bir cismin hızını saniyede 1 cm arttırmak için gereken kuvvet veya 1 gramlık bir cismin ivmesini 1 cm/s² yapmak için gerekli kuvvet miktarı olarak da tanımlanabilir. Yüzey gerilimi değerini ölçme için kullanılan birim dyne/cm dir. Örneğin, 25C'deki suyun yüzey gerilimi değeri 72 dyne/cm dir. Primeira Liga Primeira Liga, Portekiz futbolunun en üst seviye ligidir. Üç büyük takım Benfica, Porto ve Sporting Lizbon'un toplam olarak 79 şampiyonluğu varken; geriye kalan takımların sadece 2 şampiyonluğu vardır. Ligi ilk 2 sırada bitiren takım UEFA Şampiyonlar Ligi'ne grup aşamasından katılırken 3. olan takım UEFA Şampiyonlar Ligi'ne katılabilmek için 1 ön eleme oynar. Lig 4.sü, 5.si ve Taça de Portugal şampiyonu ise UEFA Avrupa Ligi'ne katılır. 2012-13 sezonuna göre ("İtalik" yazılı olan sayı önceki sezondaki sıralaması) Selçuk Üniversitesi 19 Mayıs Spor Salonu Selçuk Üniversitesi 19 Mayıs Spor Salonu Selçuk Üniversitesi Alaaddin Keykubat kampüsünde bulunan spor salonudur. Selçuk Üniversitesi basketbol takımının iç saha maçlarına ev sahipliği yapar. Salon TBL'de kullanılan salonlar içerisinde üniversite sınırları içinde bulunma özelliğiyle tektir. Guinness Dünya Rekorları Guinness Dünya Rekorları (İngilizce: "Guinness World Records"), 1955-2000 yıllarındaki adıyla Guinness Rekorlar Kitabı (İngilizce: "The Guinness Book of Records"), her yıl basılan ve hem insanlar tarafından kırılan hem de doğanın aşırılıklarının neden olduğu dünya rekorlarını barındıran bir referans kitabı. En çok satan kitap serisi dünya rekoruna sahiptir. Ayrıca Amerikan kütüphanelerinden en çok çalınan kitap olma özelliğini taşır. Rekorlar aşağıdaki kategorilere ayrılmıştır: Ahmet Cevat Eren Ahmet Cevat Eren, İstanbul Üniversitesi Edebiyat Fakültesi Tarih Bölümü Yakın Çağ Tarihi Anabilim Dalı öğretim üyeliği yapmış olan Türk tarih profesörüdür. Erzurum'da doğdu. 1930-1938 yılları arasında Almanya’da "Türklerde Millî Hislerin Menşeden Cumhuriyet Devrine Kadar İnkişafı" adlı doktorasını tamamlayarak, 1938’de Yeni Zamanlar ve Yakın Çağ Tarihi asistanlığına atanmıştır. İlk vazifesine Prof. Dr. İsmail Hakkı Uzunçarşılı yanında başlamıştır. 1940 yılında kürsü başkanı Prof. Ongunsu olunca, 500’e yakın talebesi bulunan bölümde bir taraftan öğrencilere seminer çalışmalarında ve mezuniyet tezleri hazırlamalarında yardım ederken, diğer taraftan da ilk sınıflara Rönesans ve Keşifler Tarihi, Japonya’nın Yakın Çağ Tarihi, Reformasyon ve Rönesans derslerini vermiştir. Kendisi, Pomakların Türklüğü üzerine yazdıklarıyla, ilmin politikaya nasıl alet edileceğinin en somut bir örneğini göstermiştir! 1956’da "II. Mahmut zamanında Bosna-Hersek" adlı çalışmasıyla doçent olmuştur. 1965 yılında Sonçağ Tarihi Kürsüsü Profesörü oldu. Prof. Eren, 1976 yılında kürsü başkanı iken vefat etmiştir. Erhan Güleryüz Samim Erhan Güleryüz (d. 13 Ocak 1966; Bostancı, İstanbul), Türk müzisyen ve prodüktör. Erhan Güleryüz, ilkokul ve liseyi Büyükçekmece'de okudu,Büyükçekmece'de yetişti.Müziğe ortaokul yıllarında davul çalarak başlayan sanatçı, Dokuz Eylül Üniversitesi İktisadi ve İdari Bilimler Fakültesi'nde okurken ilk rock grubunu kurdu ve ilk konserlerini verdi. Solist olarak ilk albümü 'Güller Açtı'yı 1992 yılında çıkardı. 1996 yılında 'Meçhul Şarkıcı' olarak arabesk formunda bir albüm hazırladı. Bu albümün geliriyle Cemil Özeren, Can Güney, Alper Çakır, Ayhan Öztoplu ve Murathan Araz ile birlikte kurduğu Ayna grubunun stüdyo masraflarını karşıladı. Erhan Güleryüz'ün solist ve gitaristliğini yaptığı Ayna grubu, çıkardıkları ilk albümleri "Gittiğin Yağmurla Gel" ile büyük ilgi çekerek Kral TV Video Müzik Ödülleri'nde "En İyi Grup" ödülünü kazandı. Sanat hayatına ilk profesyonel adımını Ayna grubuyla birlikte atan müzisyen, 2002 yılında Rüzgar Yapım'ı kurdu. Birçok albümün yapım ve aranjmanını üstlendi. "Kiremit Uçuran" (2000), "Kayıkhane Durgunu" (2004) ve "Pera'da Yağmur" (2010) adlı şiir kitaplarını çıkarttı. Radyo programlarını sunmaya 2007 yılında Dünya Radyo'da "Ayna" adındaki programla başlayan Güleryüz, 2011 yılı boyunca TRT FM'de yayımlanan "Söz-Müzik: Erhan Güleryüz" isimli programı sundu. 2007 senesinden itibaren birçok TRT kanalında yayınlanan "Aynadan Yansıyanlar" adlı televizyon programının sunuculuğunu üstlendi. 2013 yılında yayına başlayan İstanbul’un ilk dijital radyosu Radyo İstanbul’un müziklerini hazırladı. 2015 yılında yönetmenliğini, prodüktörlüğünü, senaristliğini, müzisyenliğini ve baş rolünü üstlendiği İçimde Akan Nehir adlı filmi gösterime girdi. Azeri Imic Servis Azeri Imic Servis, Anar Nağılbaz'ın 2002 yılında çıkan Azerice müzik albümüdür. Kaşık bükme Kaşık bükme paranormal yollarla ve fiziksel güç kullanmaksızın veya normal koşullarda gereken fiziksel gücü kullanmaksızın nesnelerde deformasyon oluşturabilmeyi iddia eden inanca verilen genel addır. Kaşık veya diğer metallerde deformasyon oluşturma telekinezi veya psikokinezi de denilen herhangi bir cismi uzaktan hareket ettirme veya çok az uygulanan bir temas gücüyle etkileme iddiasına verilen addır. Bu fenomenle ilgilenen parapsikologlar ve amatör ilgililer tarihte geçtiğine inanılan olağanüstü öyküler veya mucizelerin bir telekinezi biçimi olduğuna inanmaktadırlar. Ancak fenomene "Telekinesis" adının verilmesi çok yeni bir tarihe rastlar. Tabir Alman-Rus psişik araştırmacı Alexander N. Aksakof tarafından 1890'da kullanılmıştır. Psikokinesis tabiri ise 1914 yılında Amerikalı yazar ve yayımcı Henry Holt tarafından "On the Cosmic Relations" adlı eserinde geçmiş ve Amerikalı ünlü parapsikolog J.B.Rhine tarafından da benzeri fenomenleri tanımlamakta kullanılmıştır. Metalleri hareket ettirdiğini iddia eden ünlü ilk batılı telekinetik Polonya doğumlu Stanislawa Tomczyk'dır. Stanislawa hipnotik haldeyken bazı küçük objeleri havaya kaldırdığını iddia ediyordu. (levitasyon). Stanislawa, 1910'da Varşova'da Fizik laboratuvarında bir grup bilim adamının gözetimi altında telekinetik yeteneklerini sergilemiştir. Bir diğer ünlü telekinetik Rus Nina Kulagina'dır. Kulagina filme de alınan gösterilerinde metal çubuklar, kibrit çöplerini dokunmaksızın hareket ettirebilmekteydi. James Randi ve diğer eleştirenler bunları herhangi bir ilüzyonist tarafından gerçekleştirilebilecek numaralar olduğunu ve Kulagina hazırlıksız iken test edilmesine izin verilmemesini bunu destekliğini söyler. 1970'li yıllarda bu tip olayları yapabildiğini iddia eden bazı insanlar ortaya çıkmıştı. En ünlüleri arasında Uri Geller de bulunan bu kişiler televizyon şovlarında ve bilim adamlarının laboratuvarlarında bu tip yeteneklerini sergilediler ve paranormal yeteneklere dahil bir kanıt gözlemlenemediği gibi sadece el çabukluğu olduğu kanıtlanmıştır. Bazı bilim adamları ve James Randi gibi ünlü ve profesyonel bazı illüzyonistler bu tip yeteneklerin gerçekte bir hile ve el çabukluğundan başka bir şey olmadığını öne sürmüşlerdir. Randi ayrıca pek çok hileli yolun olduğunu iddia ettiği kaşık bükme gösterilerinin hemen hemen hepsini gerçekleştirmiştir. 2001 yılının Nisan ayında Arizona Üniversitesi psikoloji profesörü Gary Schwartz'ın yönetimi altında 60 kadar öğrenci zihin güçlerini kullanarak çatal ve karışları bükmeleri istenmiş ve denemelerde çeşitli derecelerde başarı sağlanmıştır. Deney yöntemini ve deneklerin manipüle edilmesi gibi bilimsel yönteme uymayan,yanıltıcı davranışları yüzünden makale saygıdeğer hiçbir bilim adamı tarafından kaale alınmamıştır. James Randi'nin 1 milyon Dolar'lık ödülü almak için testi tekrarlanması istediğinde de Schwartz bunu reddetmiştir. İllüzyonistlerin kaşık bükme gösterileri diğer illüzyon gösterilerinde olduğu gibi seyircinin dikkatinin başka yöne çevrilmesi sırasında el çabukluğu ile kaşığa ya da metale yapılan fiziksel müdahale ile veya önceden hazırlanan çeşitli tekniklerle gerçekleştirilir. James Randi illüzyonistlerin kaşık bükme numaralarından örneğin kaşığın en zayıf yerinden daha önce kırılma noktasına yakın bir dereceye kadar bükülmesi gibi çeşitli hilelerini televizyonda kamuya açıklamıştır. "İnsanüstülük taslıyanların İçyüzü" adlı eserinde psişik ve doğaüstü kabul edilen bazı fenomenlerin arkasında yattığını iddia ettiği hileleri ortaya koyan Metin And'a göre Geller'in 31 çeşit kaşık bükme numarası veya tekniği bulunmaktadır. Sahne göstereleri ve illüzyonistlerin kullandığı gözboyama yöntemlerinin dışında da kaşık veya herhangi bir metal veya cismin parapsikologların Psi denilen zihinsel veya ruhsal güçle etkilenebileceği öne sürülmektedir. Özellikle ABD'de telekinetik gücün kullanılması üzerine bazı kişiler eğitim ve grup çalışmaları düzenlemekte ve katılımcıların bu güçleri kullanarak kaşık veya çatal bükebilmeleri öğretildiği iddia edilmektedir.. Bir başka kaşık bükme 2004 yılından bu yana Jack Houck tarafından yine onun tarafından düzenlenen "PK Partileri"nde tanıtılmaktadır. Bu partilerde misafirlere bedenlerinden geçen bir enerji akışının kaşığın belirli bir noktasına yöneltildiği hayal edilerek kaşığa bükülme emri verilmesiyle gerçekleştirilir. Daha sonra misafirler dikkatlerini başka bir yöne yönlendirerek kaşık ya da metali unuturlar. Metal bir süre sonra şaşırtıcı bir şekilde ellerinin küçük bir hareketiyle kolayca bükülmeye başlar. Houck ve takipçileri bunun psikokinetik bir fenomen olduğuna inanmakta ancak bazı kişiler bunun sadece gündelik tecrübenin dışında ve fakat sıradan bir fenomen olarak görmektedirler. Houck'un metodunun anlatıldığı bir web sayfasında grup halindeki uygulamaların tek başına yapılanlardan daha hızlı sonuç verici olduğu belirtilmektedir. Katılımcılar bir araya geldikten sonra bir süre yeme içme vs. şeylerle vakit geçirirler daha sonra ortaya konulan metal eşyalardan herkes kendisine iyi hissettiren birini seçip alır ve daire şeklinde oturur, ışıkların gücü azaltılır ve müzik varsa kapatılır. Katılımcılar gözlerini kapatır. Katılımcılara kaşık veya çatalı baş ve işaret parmakları arasında tutmaları gevşeyip zihinlerini temizlemeleri, yavaş ve derinden nefes alıp vermeleri ve kendilerini en rahat, huzurlu hissedecekleri bir yerde -plaj, orman, göl kenarı vs.- bulunduklarını hayal etmeleri söylenir. Tüm sıkıntı ve dertlerden uzaklaşırlar, uykulu değil ancak tamamen gevşemişlerdir, huzurludurlar. Daha sonra katılımcılardan başlarının birkaç adım ötesinde altın bir enerji topunu hayal etmeleri istenir. Ondan yayılan sıcaklık ve enerjiyi hissetmeleri istenir. Bu enerji topundan sıcak bir ışın çıkıp katılımcıların alnına ulaştığını ve onların da bu sınırsız enerjiyi emdikleri hayal edilir. Enerjinin sıcaklığı alından omuz ve kollara yayılır. Güçlü ve canlı fakat yine huzurlu ve gevşemiş olan katılımcının kolunda hissettiği enerji oradan bilek ve eline akar ve dirseği ile eli arasında bu akış devam eder. Enerjinin sıcaklığının baş ve işaret parmağına geldiği ve oradan istenilen yere gidebileceği hayal edilir. Katılımcının üçe kadar sayıp gözlerini açması ve enerjinin elinde tuttuğu çatal ya da kaşığa akması için ona üç kez "Bükül" diye bağırması istenir. Ancak bu noktadan sonra dikkatin dağıtılması ve katılımcıdan dikkatini tümüyle vermeden yoğunlaşması istenir. Hatta dikkatin belirli bir düzeyde dağıtılması için herhangi bir konuda (kaşık bükmek değil) ateşli bir tartışmaya bile girilebilir veya tanıdığınız biriyle metal bükmek dışında bir konuda da konuşabilirsiniz. Konu üzerinde daha yoğun düşündükçe işlerin daha da zorlaştığını göreceksinizdir. Bu yüzden dikkatinizin başka bir yöne kayması gereklidir, daha sonra metali alıp istediğiniz bir noktadan kolayca bükebildiğinizi göreceksiniz. Ancak metalin kolaylıkla bükülebilecek noktaya gelişi birkaç dakika alabildiği gibi saatler de sürebilmektedir. Aynı sayfada deneylerini paylaşan katılımcı on sekiz katılımcıdan sadece ikisinin bükmeyi başaramadığını belirtmekte ancak başarısızlık karşısında yılmayıp denemelere devam edilmesini önermektedir. Dikkat: Yukarıdaki metotta kaşık elle bükülür ancak zihinle öylesine eriyik bir kıvama gelir ki bu çok rahatça yapılır. Ellerinizi yıkayın ve çatal veya benzeri bir metal nesneyi elinize alın. Rahatça oturun, gevşeyin, gözlerinizi kapayın zihninizi her türlü düşünce ve duygudan arındırın. Daha sonra parmak uçlarınızla nesnenin yüzeyini yavaşça ovalayın ve yüzeyin size ne hissettirdiği üzerine yoğunlaşın. Metaldeki moleküler enerji akışını hissetmeye çalışın ve nesnenin büküldüğünü hayal edin ve asla güç uygulamayın. Bu yöntemde kişi hipnotik trans haline sokulur ve gerekli telkinlerle psişik gücünü tam olarak kullanabileceği, kaşığın kendi isteğiyle büküleceği telkini verilir ve bu duruma tam bir inanç duyması sağlanır. Bu yöntemle de eğer kişiye yapılan telkin güçlüyse ve bilinçaltı kısıtlamaları tam olarak kaldırılabilmişse kaşığın büküleceği iddia edilir. Bilim Kurgu sinemasında çığır açan bir film olarak görülen 1999 yapımı Matrix'de Neo bir oğlan çocuğunun güç kullanmaksızın bir kaşığı büküșünü izler. Çocuk Neo'ya kaşığı bükmenin imkânsız olduğunu ancak algısını "büküp" dünyada geri kalan diğer her şey gibi kaşığın da gerçekte olmadığını kavraması gerektiği söyler. İnanç ile gündelik, sıradan hayatta alışkın olmadığımız pek çok şeyin gerçekleşebileceği inancı aslında oldukça kadim zamanlara kadar gitmektedir. Kadim dünyada kişinin inanç ve hayal dünyası ile fiziksel gerçeklik dünyasının, varlığın -birbirleriyle organik ilişki içinde olan- çeşitli katmanları olduğu kabul edilmekteydi, oysa bu anlayış Avrupa'daki felsefi ve bilimsel değişimler neticesinde önce ruh dünyasının yadsınması daha sonra da zihin ile madde arasına derin bir uçurum koyulmasıyla neredeyse kaybolmaya yüz tuttu. Ancak farklı dinlerin peygamberleri, veli ve azizleri inancın muhteşem gücü hakkında sözler, deyişler sunmuşlar ve inananlar veya en azından dindar kimseler de bunun gerçekliğinden asla şüphe etmemişlerdi. Örneğin İsa peygamber denizdeki kasırgayı istekleriyle durduramamalarını havarilerin yetersiz inancına bağlamış ve onları azarlamıştı. İslam tasavvufunda Muhyiddin Arabi hayalin yaratıcı gücü olduğunu apaçık bir şekilde belirtmiştir. Arabi insan-ı kâmil ile ilgili izahlarında onun bütün ruhani enerjisini yoğunlaştırarak (ki buna himmet adını vermektedir) herhangi bir nesneye tesir edebileceğini hatta mevcut olmayan bir nesneyi dahi varlığa büründürebileceğini ifade eder. Arabi'nin varlık görüşünde Varlık alemi beş katmandan oluşmaktadır. Hisler Alemi, Misâl Alemi (hayalin denk düştüğü alem budur), Ruhlar Alemi, Müteal Akıllar Alemi, Zat Alemi. Her insan kendi hayal aleminde bir şeyi var kılabilir ancak İnsan-ı Kâmil veya Arif hayalinde var olan şeyi himmeti yani ruhani gücüyle zihninin dışına yansıtabilir. Ancak arifin gerçekte mevcut olmayan bir şeyi varlığa büründürmesi ile Tanrı'nın bir şeye mevcudiyet vermesi arasındaki derin fark arifin varlık verdiği şeyin onun himmeti sürecinde mevcudiyetini koruması ve sonra kaybolmasıdır. Ayrıca arif himmet kuvvetinin kendisinin kuvveti değil sadece Tanrı'nın kuvveti ve onun Kaviyy isminin tecellisi olduğunu bilir ve bu marifeti onu kendi isteğiyle himmet gücünü kullanmaktan sakındırır. Tibet Budizminde lamaların eğitimlerinde de benzeri şekilde hayaldeki bir varlığa his dünyasında gerçeklik kazandırılmaya çalışılır. Tibet'de lamalar arasında bir süre kalarak çalışmalarını gözlemleyen Alexandra David-Neel de eserinde öğrencilerin inzivaya kapanıp Yidam'ını (koruyucu yarı-tanrı) günde bir öğün yedikleri yemek ve uyku haricinde hayal etmeye devam etmesi ve belirli mistik deyişlerin tekrarlamasıyla fiziksel dünyada varlık kazandırması ve hatta onun ayaklarına temas etmesi istenir. Yaratılan ve tulpa denilen bu varlıkların eğer onları meydana getiren kişinin belirli bir zihinsel ve ruhsal aydınlanma derecesine ulaşmamış olması durumunda tehlikeli olacağı uyarısını yapan Neel'in kendisi de belirli ayin ve konsantrasyonları uygulayarak bir Tulpa gerçekleştirdiğini söyler. Iç Xəbər Anar Nağılbaz ın 2005 yılında çıkan albümü. Bu albümde şu şarkılar vardır: Hüsamettin Gökay Hüsamettin Gökay, (d. 1926 Eskişehir, Türkiye), Türk doktor. İlkokulu Eskişehir İnkılap İlkokulunda okudu. Liseyi Galatasaray Lisesi'nde 1937-1945 yılları arasında okudu. Tıp Eğitimini 1945-1951 yılları arasında İstanbul Üniversitesi Tıp Fakültesi ve İndiana Üniversitesi – ABD’de tamamladı. 1951-1952 yıllarında ABD’de Genel Cerrahi Uzmanı ve 1952-1955 yıllarında yine ABD’de Noröşirürji Uzmanı oldu. 1955 yılında Amerikan Board’ı aldı. 1956 yılında Türkiye’ye dönerek ihtisas sınavına girerek Nöroşirürji Uzmanı belgesini aldı. Askerlik görevine kadar Haydarpaşa Numune Hastanesinde çalıştı. 1956-1958 yıllarında Kasımpaşa Deniz Hastanesinde askerlik görevini Nöroşirürji Uzmanı olarak yaptı. Daha sonra Bakırköy Ruh ve Sinir Hastalıkları Hastanesi Nöroşirürji Klinik şefliğine atandı (1958-1968). 1968 yılında İstanbul Üniversitesi Tıp Fakültesinde Doçent, aynı yerde 1969 yılında Profesör olmuştur. 1993 yılında emekliye ayrılmıştır. İngilizce, Fransızca ve Almanca bilmektedir. Türk Nöroşirürji Derneği, Türk Tıp Derneği, Türk Nöropsikiyatri Derneği CNS ve AANS üyesidir. 60 civarında Türkçe ve yabancı dillerde yayını vardır. Mie saçılması Mie saçılması veya Mie teorisi, düzlem bir elektromanyetik dalganın (ışık) homojen bir küre tarafından saçılmasını ifade eder. Maxwell denklemlerinin Lorenz–Mie–Debye çözümü olarak da bilinmektedir. Denklemlerin çözümü sonsuz bir vektör küresel harmonik serisi şeklinde yazılır. Saçılma ismini fizikçi Gustav Mie'den almaktadır; analitik çözümü ilk kez 1908 yılında yayınlanmıştır. "Mie saçılması" terimi aynı zamanda ışığın dalga boyunun kürenin yarıçapı ile yaklaşık eşit olduğu saçılma durumları için de kullanılmaktadır; bu saçılma özellikle atmosferde görülür. Genel Mie saçılmasının teknik olarak bir boyut limiti yoktur: saçılma sonuçları kürenin dalga boyundan küçük olduğunu durumlarda Rayleigh saçılmasına, büyük olduğu özel durumlarda ise geometrik optiğe yakınsar. Mie saçılması ve tesir kesitinin hesaplanması için birçok kod bulunmaktadır; Mie teorisinin konsentrik küreler, sonsuz silindir ve küre kümelerine uygulandığı kodlar da mevcuttur. Mie saçılmasında çarpan ve saçılan elektrik alanlar vektör küresel harmonikleri olarak yazılır. Helmholtz denkleminin küresel koordinat sisteminde değişkenlerin ayrımı ile çözülmesi ile elde edilir. Kürenin yüzeyinde elektromanyetik sınır koşulları sağlanarak saçılan dalga farklı katsayılarda çok kutuplu harmonikler cinsinden gösterilir. Işık saçılma oranı genellikle optik tesir kesiti ile ifade edilir ve bu katsayı Mie saçılması ile elde edilebilir. Teori kullanarak Mie rezonansları ve saçılma katsayıları da bulunabilmektedir. Işığın dalga boyunun kürenin yarıçapına oranına ve malzeme özelliklerine göre farklı yaklaşım ve tanımlamalarda bulunulabilir. Rayleigh saçılması dalga boyundan çok daha küçük parçacıklardaki ışık saçılmasını belirtir. Bu dalga boyları için yarı-statik yaklaşım kullanılarak Laplace denklemi de çözülebilir. Rayleigh–Gans yaklaşımı ve ayrıksı kırınım teorisi (van de Hulst yaklaşımı) parçacığın kırılma indisinin bulunduğu ortamınkine çok yakın olduğu durumlarda kullanılabilir. Yaklaşımlar her ne kadar birçok uygulamada iş görse de atmosferdeki su damlacıklarındaki, hücrelerdeki ve emülsiyonlardaki saçılmaların hesaplanması için tam teorinin kullanılması esastır. Mie saçılmasının standart analitik çözümü genelde "z"-ekseninde hareket eden ve "x"-ekseninde polarize olmuş bir düzlem dalga için yapılır. Parçacığın yalıtkanlık sabiti ve manyetik geçirgenliği formula_1 ve formula_2 ile gösterilirken, parçacığın bulunduğu ortamdaki değerler formula_3 ve formula_4 ile gösterilir. Saçılma probleminin çözümü için öncelikle vektör Helmholtz denklemi küresel koordinatlarda yazılır. Helmholtz denklemi, elektrik ve manyetik alanlar için şu şekilde gösterilir: Helmholtz denklemi dışında, alanların formula_6, formula_7 ve formula_8 koşullarını sağlaması gerekir. Daha sonra formula_9 ve formula_10 küresel harmoniklerinin "üreten fonksiyonu" olarak kabul edebileceğimiz skalar formula_11 fonksiyonu denkleme eklenir; vektör küresel harmonikler gerekli koşulları sağlamaktadır. Küresel koordinatlarda açılan dalga denklemi şu şekilde ifade edilebilir: Bu denklem değişkenlerin ayrımı yöntemi ile çözülür. Denklemin çözümüne göre üreten fonksiyonunu sağlayan vektör küresel harmonikler şu şekilde ifade edilir: ve formula_17 Asosiye Legendre polinomlarını ve formula_18 ise gösterir. Daha sonrasında küreye çarpan düzlem dalga vektör küresel harmonikler cinsinden açılır: Buradaki formula_21 üst-imi formula_22 fonksiyonun radyal kısmının küresel Bessel fonksiyonu olduğunu belirtir. Açılım katsayıları ise şu integraller ile elde edilir: formula_24'ı sağlayan tüm katsayılar 0'dır. Sonrasında şu koşullar çözümde göz önünde bulundurulur: Saçılan alanlar, daha sonra vektör harmonik açılımla şu şekilde yazılır: Bu denklemlerde formula_27 üst-imi formula_22 fonksiyonun radyal kısmının küresel Hankel fonksiyonu olduğunu belirtir. Kürenin içindeki alanlar ise şu şekilde açılabilir: formula_31 ve formula_32 küre dışındaki ve içindeki dalga vektörünü ifade eder. Kürenin dışı ve içindeki kırılma indisleri formula_33 ve formula_34 ile gösterilir. Sınır koşulları denklemlere uygulandıktan sonra Mie katsayıları elde edilir: Bu katsayılarda formula_41 kürenin yarıçapına, formula_42 ile formula_43 fonksiyonları da sırasıyla birince tip küresel Bessel ve Hankel fonksiyonlarına tekabül eder. Mie saçılması nümerik olarak hesaplanırken sonsuz seri toplamının bir yerden sonra kesilmesi gerekir. Bununla ilgili en yaygın kriterlerden biri Wiscombe'un kriteridir ve formula_44 terimlerin doğruya yakın sonuçlar için yeterli olduğunu belirtir. Bu denklem de "x", formula_45 ile eştir. Mie teorisinde ve saçılmada etkinlik katsayıları sıklıkla kullanılan parametrelerdendir. Bu katsayılar yok olma formula_46, saçılma formula_47 ve soğurma formula_48 için tanımlanabilir. Bu katsayılar ilgili tesir kesitlerinin ışığın saçıldığı kürenin kesit alanına oranıdır. Örnek olarak, bir Mie saçılmasında saçılma etkinlik katsayısı formula_49 formülü ile hesaplanabilir; bu denklemde formula_50 saçılma tesir kesiti ve "a" da parçacık yarıçapıdır. Yok olma kesiti, Mie teorisinde şu şekilde tanımlanır: Gene Mie teorisine göre, saçılma ve yok olma katsayıları sonsuz bir seri ile gösterilebilir: Mie teorisi, atmosfer biliminde bulut ve tozlardaki ışık saçılmasının incelenmesi için sıkça kullanılmaktadır. Teorinin diğer kullanım alanları arasında biyomedikal sistemler ile radarlar bulunmaktadır. Mie saçılımı aynı zamanda bazı metamateryal ve plazmonik yapıların teorisinde yer edinmiştir. Kulaklık Kulaklık, 2 küçük hoparlörün kullanıcının kulağına yakın yerde durmasını sağlayan bir çevre birimidir. Genellikle kullanım amaçları, kullanan kişi dışında başka kişileri rahatsız etmemek, dışarıdaki ortam gürültüsünü önlemek sesi ve basları daha net şekilde algılamak veya kulakları korumaktır. Kulaklıkların yerinde nasıl durduğu, kulağı nasıl örttüğü, ses sinyalini kendisi nasıl aldığı, sesi nasıl ürettiği ve sesi kulak içindeki duyma organlarına nasıl ulaştırdığına göre birçok çeşitleri vardır. Bazen kulaklık, daha karmaşık bir birimin parçası olabilir. Ôrnek: Google Glass da kemik iletimli bir kulaklık, ekran, bilgisayar, kamera, internet bağlantısı ve bir takım çevre algılayıcıları ile birlikte bir gözlük olarak bütünleştirilmiştir. Kafa Üstü kulaklıklar ("İng. Headphones"), genellikle bilgisayarlar için kullanılan kulaklıklardır. Çok yer kapladığından ve taşınabilir olmadığından dolayı mobil cihazlarda pek tercih edilmezler. Kulaklık firmaları bu sorunu çözmek için kulaklıklara katlanabilme-dönebilme özellikleri eklemektedir. Üzerine mikrofon entegre edilmiş modelleri de bulunmaktadır. Kullanım yelpazesi geniştir. Bilgisayar kullanıcıları, oyuncular, radyocular, disk jokeyler vb. bu kulaklık türünü tercih etmektedir. Ense Üstü kulaklıklar şapka ve başlıkla birlikte kullanma bakımından daha rahattır. Kafa Üstü kulaklıklar gibi öne doğru kayma sorunları daha azdır. Spor yaparken tercih edilirler. Hem Ense Üstü kulaklıklar hem de Kafa Üstü kulaklıklar ses kalitesi bakımından kulak içi kulaklıklardan daha kaliteli ses üretirler. İki kulaklık süngerinin içinde 2 hoparlör olabileceği gibi ek olarak bas hoparlörleri ve tiz hoparlörleri de eklenebilir. Kulak İçi kulaklıklar ("İng. Earbuds veya Earphones"), kafa üstü kulaklıkların gündelik kullanıma uyarlanmış modelidir. Dış veya orta kulak içine takılabilen modelleri vardır. Orta kulak içine takılan modellerin baş kısmında şapkamsı, silikon bir yapı mevcuttur. Günümüzde bu kulaklıkların içine de birden çok hoparlör yerleştirilebilmekte, MP3 entegre edilebilmektedir. Bu kulaklık türü mobil cihazların yanında tercih edilmektedir. Bluetooth kulaklıklar da bu kulaklık türüne dahildir. Beats, Sony, Samsung ve Apple, kulak içi kulaklık üreten büyük firmalardan bazılarıdır. Ayrıca bu kulaklıklar, üretici tarafından üretilen cihazların yanında da verilir. Kulaklık ses üretimi gerekmeyen durumlarda da kullanılmaktadır: Bunların bazıları kulak tıkacı, kulak koruma, gibi başka isimlerle de anılır. Mikrofon Mikrofon, ses dalgalarını elektriksel titreşimlere çeviren, elektroakustik bir cihazdır. Mikrofon ses dalgalarına göre sinyal gerilimi verdiğinden hoparlörü tamamlayan bir unsurdur. Bir ses dalgasındaki titreşimlerin elektriksel benzeri olan sinyali üretmeye yarayan birçok fiziksel prensip vardır. Bunlar, bağlantı direncinin değişimi, piezo elektrik, elektromanyetik ve manyetostriksiyon (mıknatıslandığı zaman bir cismin boyunda meydana gelen değişiklik) prensiplerini içine alır. Bütün bu prensipler ve diğerleri yıllarca denenmiş, ancak sonunda piezo-elektrik, elektromanyetik, elektrostatik ve kapasitif prensipleri uygulamaya konmuştur. Bütün mikrofonlar ses dalgalarına tepki gösteren çeşitli şekillerde yapılmış diyafram ya da benzeri bir elemana sahiptir. Mikrofona gelen ses dalgaları diyaframa çarpar ve ses basıncındaki değişikliklere göre diyafram içe veya dışa doğru hareket ederek mekanik titreşim yapar. Bu titreşimler sonucunda mikrofonun çıkış uçlarında bir gerilim meydana gelir. Çıkış uçlarında meydana gelen gerilim, hareket eden parçanın ya hızı ya da titreşimlerinin genliği ile orantılıdır. Genellikle aşağıdaki mikrofon tipleri kullanılmaktadır: Mikrofon seçiminde dikkat edilecek faktörler, mikrofonun kullanıldığı yere ve amaca göre yedi kısma ayrılır. Bu faktörler; Directionality (Yönsel Özellik) Direction İngilizce yön demektir. Directionality mikrofonun hangi yön veya yönlerden gelen seslere duyarlı olduğunu gösterir. Buna ses alma ya da duyma şekli anlamına gelen pick-up pattern denir. Pick-up pattern in grafiÄŸine ise polar pattern denir. Mikrofonlarda üç farklı pickup pattern bulunur Mirkelam Fergan Mirkelam (d. 20 Mayıs 1966, İstanbul), Türk şarkıcı, söz yazarı, besteci. Urfa, Birecik kökenli bir âileye mensup babası Nazım Mirkelam avukattır. Ut ve piyano çalar. ""Gül ağacı değilem, her gelene eğilem"" şarkısının bestecisi İzmir milletvekilliği ve senatörlük yapmış Necip Mirkelamoğlu da Mirkelam ailesindeki müzisyenlerdendir. Nazım Mirkelam, çoğu yayımlanmayan polisiye ve bilimkurgu romanları yazan, adliyede gördüğü bir evrak çantasından etkilenerek eşini, dostunu ve oğlu Fergan'ı oynattığı "Kara Çanta" adında amatör bir soygun filmi çeken maceraperest bir babadır. Anne ve babası küçük yaşta boşanan Fergan Mirkelam, İstanbul'da annesi ve anneannesi ile büyür. İlkokulu İstanbul'da Fındıkzade Çapa İlkokulu'nda, ortaokulu Özel Kalamış Lisesi'nde, liseyi de Fenerbahçe Lisesi'nde okur. Beste yapmaya ortaokulda, şarkı söylemeye Saint Joseph Lisesi'nin orkestrasında başlar. 1984'te Yıldız Teknik Üniversitesi Kocaeli Mühendislik Fakültesi Jeofizik Mühendisliği bölümüne girer ve 1990 yılında mezun olur. 1986 yılında Kayahan Açar'la Eurovision Türkiye elemelerine katıldı. Emel-Erdal ikilisinin albümünde “Alaturka Benim Canım” adlı şarkısıyla, Burak Kut'un albümünde üç şarkısıyla yer aldı. Aralarında Nazan Öncel'in de bulunduğu birkaç sanatçıya geri vokal yaptı. 1990 yılında “"Karşılıksız Çek"” adlı şarkısıyla Kuşadası Altın Güvercin Yarışması'na katıldı, ama dereceye giremedi. 1994 yılında Best FM'de yapımcı ve sunucu olarak çalıştı. 19 Mayıs 1995'te, Kayahan'la birlikte Cem Özer'in programına konuk olur Mirkelam ve "koşan adam" olarak girer gündeme. Umur Turagay'ın klibi, Serra d'Autry'nin yarattığı imaj ve İskender Paydaş'ın düzenlemesiyle "Her Gece", daha albüm çıkmadan bir gecede dillere dolanır. 31 Mayıs 1995 tarihinde çıkardığı albümü ile çok iyi bir satış grafiği yakalar. Kendi adını taşıyan albüm bir günde 200 bin, toplamda 750 bin kopya satar. Ali Kırca, 1995 yılında ""90'lar Türkiye'sinin plastik kahramanlarının sonuncusu... Koşuyor koşuyor bir yere varamıyor"" diye yazmıştır. İkinci albümünü İskender Paydaş'sız yapar. 2001 yılında ikili yeniden bir araya gelir ve yine parlayan şarkılar çıkar ortaya, AB'ye hitaben ""Kokoreç"" dillere dolanır, terk eden sevgililer için ise ""Unutulmaz"". 2004'te en depresif albümünü yapar: ""Kalbimde Parmak İzin Var"". Arada ""Aşkımsın"" gibi kıpırtılı şarkılar vardır ama ""Katilimsin"" daha baskındır. 2006'nın bitmesine birkaç gün kala, Mirkelam DMC - Pasaj Müzik etiketiyle çıkan albümün adı ""Mutlu Olmak İstiyorum"" ile döndü. 2008 yılında Kargo ile bir araya gelen sanatçı 2010 yılında Sony müzik etiketiyke "R.R.D.P (Rakın Rol Disko Parti)" albümünü yayımladı. 2011 yılında Kargo ile yollarını ayırdı. Şarkı Söylemek Lazım adlı şarkı yarışmasına Didem Uzel'in koçu olarak katıldı. Yarışmada favori bir çift olarak görülmemelerine rağmen Didem Uzel - Mirkelam çifti finale kadar geldi ve 3. oldu. 2003 yılında eşi Arzu ile on yıl süren evliliğine nokta koymuştur. 2013'ten bu yana YA-SA Holding'in sahibi Yalçın Sabancı'nın kızı Aysen Sabancı ile beraberdir. Yağış Yağış, hava kütlelerinin soğuk bir hava tabakası ile karşılaşarak, soğuk bir yerden geçerek ya da yükselerek soğuması sonucunda içerisindeki su buharının yoğuşarak sıvı veya katı halde yeryüzüne inmesi olayıdır. Plüvyometre adı verilen bir âletle ölçülür. Yıllık yağış miktarı mm, cm ve m olarak, günlük yağış miktarı ise kg/m² ile ifade edilir. Yıllık toplam yağış miktarının bir alanda oluşturduğu yükseklik baz alındığı için uzunluk birimleriyle ifade edilir. Birçok farklı formda meydana gelebilir, bunlar yağmur, kar, graupel, dolu ve sulusepkendir. Yağışın oluşabilmesinin temel şartı ortamda su buharı (nem) bulunmasıdır. Nemin yanında şu olaylarında gerçekleşmesi gereklidir. Yağmur, kar, dolu, çisenti,sulusepken gökyüzünden düştükleri için yağış (düşen hidrometeor) denir. Kırağı, çiğ, vergla yerde oluşur, "düşmeyen hidrometeor" adı verilir. Yükselim yağışları olarak da bilinirler, ısınan havanın yükselerek soğuması sonucunda; sıcaklık düşer, mutlak nem azalır, bağıl nem yükselir. Hava neme doygun hale gelince yağış bırakır. Alçak basınç alanlarında havanın yükselme hareketinden dolayı sıkça görülür. Ekvator çevresinde yılın her vaktinde, Türkiye'de daha çok ilkbahar mevsiminde bu yağışlara rastlanır. Frontal yağışlar olarak da bilinirler; farklı karakterdeki iki hava kütlesinin karşılaşması sonucu, yeterli neme sahip havanın soğuyarak içerisindeki su buharının yoğuşması sonucu oluşur. Genellikle soğuk ve sıcak hava kütlelerinin karşılaşmasıyla oluşur. İlerleyen soğuk hava, daha ağır olduğundan sıcak havanın yükselmesine neden olur. Yükselen nemli ve sıcak hava kütlesinin soğumasıyla yağış oluşur.Akdeniz kıyılarında kış aylarında görülürler, Orta Avrupa ve Batı Avrupa'da batı rüzgârları ve kutup rüzgârlarının karşılaşması sonucunda yılın her vakti oluşurlar. Yamaç yağışları olarak da bilinirler; bir hava kütlesinin bir yamaç boyunca yükselmesi, giderek soğumasına neden olur. Bu durum maksimum nemi düşürerek havanın neme doygun hale gelmesine neden olur. Yüksek alanlar çevrelerine göre bu yağış türüyle daha fazla yağış alırlar. Dağın uzanış doğrultusu hakim rüzgâr yönüne dik olduğu durumlarda yağış daha da artar. Rize yaklaşık 2500 mm yağışla Türkiye'nin en fazla yağış alan yeridir. Bu olayda Kaçkarların hakim rüzgâr yönüne dik uzanışta olması temel sebeptir. Yağışın çoğunu denize bakan yamaçta bırakan hava kütlesi dağın diğer yamacına kuru olarak geçer. Bu yamaç "yağış gölgesi"nde (yağış duldası) kalır. Yüksek dağların orta kısımları daha çok yağış alır. Yükselen hava kütlesi neminin önemli kısmını alt ve orta yüksekliklerde bıraktıktan sonra, zirvelere daha az nemle ulaşırlar. Yamaç yağışı rüzgâr yıl boyu eserse yıl boyu, dönemli eserse estiği dönemde görülür.. Muson Asyasında yamaç yağışları yaz musonları etkisiyle sadece yazın oluşur. Karadeniz'deki dağların kuzey yamaçları, Toroslar'ın güney yamaçları Türkiye'de yamaç yağışlarının görüldüğü alanlardır. Dünyada yamaç yağışları en fazla Hawaii'de, Madagaskar ve Brezilya'nın doğu kıyılarına düşer. Deniz üzerinden gelen alizeler yağışın temel nedendir. Yaz musonları Himalaya ve Gat dağlarına yamaç yağışlarıyla bol yağmur bırakırlar. Yağış yeryüzüne eşit dağılmaz. Değişik coğrafi şartlara sahip alanlarda yağış miktarı farklılık gösterir. Fazla yağış alan iklim bölgeleri şunlardır: Dünyada bazı alanlar ise oldukça az yağış alan, kurak yerlerdir. Dönence çölleri, kutup bölgeleri ve kıtaların iç kısımları bu alanlardandır. Gökyüzünde bulutun bulunduğu durumlarda uygulanabilir. Yoğunlaşma çekirdekleri bulunmaması nedeniyle yağışın oluşmadığı durumlarda kullanılır. Yoğunlaşma çekirdeği olarak; kuru buz (Karbondioksit buzu), su damlacıkları, nem çeken maddeler veya gümüş iyodür kullanılır. -5C sıcaklığa sahip bulutlara atılabilen CO buzu, CO'nin -90C'de dondurulmasıyla elde edilir. Yağışa uygun şartlardaki bir buluta, 200 gr CO buzu atıldığında 100 ton yağış elde edilmesi mümkündür. Yapay yağmurlar havaalanlarındaki sisi dağıtmak, doluyu azaltmak, orman yangınlarını söndürmek, yağışı artırmak amaçlarıyla kullanılmaktadır. Dünyada 1940'lı yıllarda kullanılmaya başlanan sistem, 1990'lı yıllarda İSKİ tarafından İstanbul'da uygulanmıştır. Daha sonraki yıllarda İzmir ve Ankara'da kullanılmıştır. X inaktivasyonu X inaktivasyonu, dişi memeli hücrelerinde iki adet bulunan X kromozomlarından birinin inaktive edilmesi işlemi. İnaktive edilecek X kromozomu, baskılayıcı heterokromatin ile paketlenerek, bu kromozomun üzerinde bulunan genlerin ifade edilmesi önlenir. Böylece, sadece bir X kromozomuna sahip erkeklerle, iki X kromozomuna sahip dişiler arasındaki X kromozomu dengesi sağlanmış olur. İnsan ve fare gibi gelişmiş memelilerde, inaktive edilecek kromozomun seçimi rastgele yapılır ve inaktive edilmiş X kromozomu, içinde bulunduğu hücrenin yaşamı boyunca inaktif olarak kalır İnsanda dişi bireyler 2 tane X kromozomu taşırlar. Bu durumda her genin iki kopyasını bulundururlar. Erkekte ise bu kromozom 1 adet olduğundan, her genin tek kopyası olacaktır. Bu durumun Y için istisnası mevcuttur: X üzerindeki diğer yüzlerce gen düşünüldüğünde, erkek bireyler dezavantajlı mıdır? Hayır. Çünkü dişiler bulundurdukları X'lerden birisini her hücrede inaktif hale getirirler. Bu kromozomlar interfaz evresinde Barr Cisimciği ya da Davul Tokmağı Kromozomu adı verilen yapılar halinde görülürler. Barr cisimciğinin koyu renkli hali, bu yapının inaktif olduğunun işaretidir. İnaktivasyon, erken embriyonik evrede gerçekleşir. Bir hücrede hangi kromozomun inaktif hale geçeceği birçok organizmada tamamen şansa bağlıdır (Kangurularda bu durum istisnaidir ve daima babadan gelen X inaktive olur). Bir hücrede, X kromozomlarından biri inaktive olduğunda, artık bu hücrenin tüm oğul hücrelerinde de aynı X kromozomu inaktive olur. Bu durumda, farklı etkilere sahip gen içeriği taşıyan klonlar oluşacaktır. Bu da mozaik durumuna imkân verecektir. Kedilerde X inaktivasyonuna katılacak kromozom, dokularda farklılık gösterebilir. Bu durumda bireyin kürk renginde mozaik görünüm ortaya çıkabilir. Çünkü kürk rengi, X'e bağlı olarak kalıtılır. Tekir kedilerin tümü bu durumu sergiler. İnsanda embriyonik evrede; hangi hücrede, hangi X'in (babadan ya da anneden gelen) inaktive olacağı tamamen şansa bağlıdır Kale, Borçka Kale, Artvin ilinin Borçka ilçesine bağlı bir köydür. Eski adı Makreti'dir. Köyün merkezi Artvin kentine 39 km, Borçka kasabasına 7 km uzaklıktadır. Günümüzde Kale adını taşıyan köyün bilinen en eski adı Makreti’dir (მაკრეთი). Bu adın Gürcüce’de düğün alayının toplandığı yer anlamına gelen “makareti”den (მაყარეთი; “maq’areti”) geldiğine dair bir görüş vardır. Ancak bu yazım biçimine eski kaynaklarda rastlanmamaktadır. Makreti Türkçe kaynaklara da Makret biçimde girmiştir. Nitekim Muvahhid Zeki 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün adını Makret (ماكرەت) olarak yazmıştır. 1877-1878 Osmanlı-Rus Savaşı’nda bölgeyi ele geçiren Rus idaresi de köyün adını aynı biçimde Makret (Макрет) olarak kaydetmiştir. Rus idaresi sırasında, 1890’ların başında bölgeyi gezen Gürcü tarihçi Zakaria Çiçinadze de köyün adını Makreti (მაკრეთი) biçiminde yazmıştır. Makreti'nin adı önce Topçular, köyde eski bir kalenin bulunması gerekçesiyle sonra Kale olarak değiştirildi. Mamanati, Pançureti, Kostaneti gibi köylerin yer aldığı Çhala bölgesi de İç Kale olarak adlandırıldı. Günümüzde Borçka ilçesinin bir köyü olan Kale, Borçka kasabasının kuzeybatısında, Hopa-Borçka karayolu kıyısında yer alır. Çhala Deresi vadisindeki yerleşim yerlerinden biridir ve Borçka kasabasına 7 km uzaklıktadır. Tao-Klarceti'in Rusların eline geçmesinden bir süre önce, 1874 yılında bölgeyi gezen Gürcü asker ve coğrafyacı Giorgi Kazbegi, Çoruh Nehrine karışan Çhala Deresinin (Çayırsu) Livana ile Lazistan arasındaki sınırı oluşturduğunu yazar. Kazbegi bu köylerin adlarını tek tek saymasa da Makreti bu sınır bölgesindeki köylerden biridir. Kazbegi’nin verdiği bilgiye göre, yoğun bir yerleşim yeri olan Çhala’da köyler dağ yamaçları dibinde, su kenarlarına kurulmuştu. Borçka’dan Hopa’ya giden en kestirme yol Çhala Deresi’nin sol kıyısından ve Makreti köyünden geçiyordu. Köyün bulunduğu vadideki dağların yamaçlar mor çiçekli ormangülü çalılıklarıyla doluydu. Ağaç türlerinden ise kestanenin yanında kızılağaç ve meşe gibi ağaç türleri bulunuyordu. Giorgi Kazbegi’den yaklaşık 50 yıl sonra Artvin vilayetini dolaşan Muvahhid Zeki’nin verdiği bilgiye göre, Çhala vadisinde (İç Kale) bulunan diğer köyler gibi Balıklı Dağı’nın eteğinde yer alan Makreti köyünde evlerin çoğu iki katlı ve ahşaptı. Bu evleri tarla ve bağ kenarlarından geçen patikalar birbirine bağlıyordu. İyi ve duru sulara sahip olan Makreti köyünün ekonomisi tarıma dayanıyor ve köyde mısır, tütün, buğday, arpa, keten yetiştiriliyordu. Kazbegi de köydeki kestane ağaçlarının ev yapımında kullanıldığını, yolcuların su içmesi için yol kıyılarındaki her pınara oluk yapılmış ve ahşap maşrapa konulmuş olduğunu yazmıştır. Köyde elma, armut, erik ve ceviz gibi meylerin yetiştiği köy “demir elma” adlı elmasıyla ünlüydü. Çhala vadisinde Makreti ile "Kostanet", "Çat", "Pançur", "Mamanat", "Zorköy" ve "Başköy" adlı köyler birbirine yaklaşık yarım saatlik mesafede yer alıyordu. Muvahhid Zeki’nin 1927’de yayımlanan "Artvin Vilayeti Hakkında Malumatı Umumiye" adlı kitabında verdiği bilgiye göre, Çhala bölgesinin, dolayısıyla Makreti köyünün nüfusu Lazlardan oluşuyordu ve köyde Lazca konuşuluyordu. Muvahhid Zeki, köyde yaşayan Lazların eğitimsiz ve son derece mutaassıp olduğunu, bununla birlikte eğitime ve okula büyük ilgi gösterdiklerini yazmıştır. Genel olarak Lazistan ve Çhala vadisindeki Lazlar, yaşadıkları toprakları 16. yüzyılın ikinci yarısında Osmanlıların ele geçirmesinden sonra Müslüman olmuşlardır. Bununla birlikte, Tao-Klarceti’deki pek çok köyün aksine Makreti’de kilise kalıntısı tespit edilmemiştir. Doksanüç Harbi'nde Rusların bölgeyi ele geçirmesinden sonra, 1886 yılında yapılan nüfus sayımında Makreti’de 106 kişi yaşıyordu ve nüfusun tamamı Lazlardan oluşuyordu. Rus idaresi sırasında, 1890’ların başında bölgeyi gezen Gürcü tarihçi Zakaria Çiçinadze ise, Makreti’nin nüfusunu 15 hane olarak verdikten sonra, Osmanlı-Rus savaşının ardından göç edenlerin olduğunu yazmış, ama göç etmiş hane sayısını vermemiştir. Makreti’de 1922 tarihli nüfus cetveline göre 4 hanede 22 Müslüman Laz yaşıyordu.1886 nüfus sayımında 106 kişi barındıran Makreti köyünün nüfusunun bu düzeyde azalması bu tarihten sonraki dönemlerde halkın büyük kısmının göç etmiş olduğunu göstermektedir. Makreti köyünü adının 1925 yılında adı Topçular olarak değiştirilmesinden sonra yapılan 1926 tarihli nüfus sayımına göre köyde 13 hanede 73 kişi yaşıyordu. Bu sayının 38’i erkek, 35’i kadındı. Bu tarihte köyde 8’i erkek ve 7’si kadın olmak üzere 15 yabancı vardı. Hane başına ortalama 5,6 kişinin düşmesi, ailelerin görece kalabalık olmadığını göstermektedir. Bugün Kale köyünde 151’i erkek ve 169'u kadın olmak üzere 320 kişi yaşamaktadır. Tarihsel Tao-Klarceti’nin Lazeti kesiminde yer alan Makreti, antik çağda Kolheti Krallığı sınırları içinde yer alıyordu. Erken ve geç ortaçağda Gürcü krallıkları ve prenslikleri yönetiminde kalan köy, 16. yüzyılın sonlarında Osmanlıların eline geçti. Makreti, uzun süre Osmanlı yönetiminde kaldıktan sonra, 1877-1878 Osmanlı-Rus Savaşı’nda Çarlık Rusyası’nın yönetimine girdi. Bu savaştan yaklaşık sekiz yıl sonra 1886 yılında Rusların yaptığı nüfus sayımında Makreti Rus idaresinde Batum oblastı içinde yer alan Batum sancağının ("okrug") Gonio kazasına ("uçastok") bağlıydı. I. Dünya Savaşı’nın sonlarına doğru Rus ordusunun bölgeden çekilmesinin ardından, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında Türk birlikleri Ardahan, Artvin ve Batum bölgelerini ele geçirdi, ama Batum'da tutunamadı. Ankara Hükümeti'nin 16 Mart 1921'de Sovyet Rusya'yla imzaladığı Moskova Antlaşması’yla Makreti'nin de içinde yer aldığı Artvin ve Ardahan Türkiye’ye bırakıldı. Makreti, Türkiye sınırları içinde kaldıktan hemen sonra, 1922 tarihli nüfus cetveline göre Artvin ilinin Borçka kazasına bağlıydı. 1925’te köyün adı Topçular olarak değiştirildi. 1926 nüfus sayımında, Borçka’nın Artvin vilayetinin merkez kazasına bağlı bir nahiye olduğu dönemde Makreti köyü Borçka nahiyesi sınırları içinde yer alıyordu. 1928 tarihli "Son Teşkilat-i Mülkiyede Köylerimizin Adları" adlı Osmanlıca yayında da adı Topçular olarak geçen Makreti, Borçka kazasına bağlı bir köy olarak kaydedilmiştir. Köyün adı daha sonra Kale olarak değiştirilmiştir. Makreti Kalesi, Çahala vadisinde, Çhala Deresi ile sol tarafından akan bir derenin kavuştuğu noktada, ormanın içindeki bir tepede, 290 metre yükseklikte bulunmaktadır. Bir kulesi bulunan kale kireç harcıyla inşa edilmiştir. Yapı bugün de büyük ölçüde ayaktadır. Kayadibi, Borçka Kayadibi, Artvin ilinin Borçka ilçesine bağlı bir köydür. adı köyde büyük bir kayanın olmasından gelir Artvin iline 55 km, Borçka ilçesine 23 km uzaklıktadır. Kaynarca, Borçka Kaynarca, Artvin ilinin Borçka ilçesine bağlı bir köydür. Eski adı Devskeli'dir. Köyün merkezi Artvin kentine 48 km, Borçka kasabasına 16 km uzaklıktadır. Bugün Kaynarca adını taşıyan köyün bilinen en eski adı Devskeli’dir (დევსქელი). Bu ad Türkçede Deviskel biçimi almıştır. Nitekim Muvahhid Zeki, 1927’de yayımlanan Osmanlıca "Artvin Vilayeti Hakkında Malumatı Umumiye" adlı kitabında, o tarihte adı değişmiş olan köyün eski adını Deviskel (دهويسكل) biçiminde yazmıştır. Ancak köyün özgün adının Devistskali (დევისწყალი) olup sonradan Devskeli ya da Deviskeli’ye dönüşmüş olabileceğine dair görüşler vardır. Gürcüce'de "devi" masalsı yaratığın adı olduğu için Devistskali "dev deresi" ya da "devlerin deresi" anlamına gelir. 1877-1878 Osmanlı-Rus Savaşı’nda bölgeyi ele geçiren Ruslar da köyün adını muhtemelen sehven Devekele (Девекеле) olarak kaydetmişlerdir. Rus idaresi sırasında bölgeyi gezen Gürcü araştırmacı Zakaria Çiçinadze ise köyün adını Deveskeli (დევესქელი) olarak yazmıştır. Tao-Klarceti’nin bir parçası olan Klarceti bölgesinde yer alan Dveskeli’nin kuruluşuna ilişkin yazılı kaynaklarda bilgi yoktur. Bununla birlikte köyde iki kilisenin varlığı Devskeli’nin yeni bir yerleşme olmadığını göstermektedir. Dveskeli’nin bulunduğu bölge itibarıyla erken ortaçağda Gürcü Krallığı, geç ortaçağda Büyük Selçuklu ve Gürcü prensliği Samtshe-Saatabago’nun sınırları içinde yer aldığı bilinmektedir. Köy, 16. yüzyılın sonlarında Samtshe-Saatabago devletini ortadan kaldıran Osmanlıların eline geçti. Uzun süre Osmanlı egemenliği altında kalan Devskeli’yi 1877-1878 Osmanlı-Rus Savaşı'nda Ruslar ele geçirdi. 1886 yılındaki nüfus sayımına göre köyde 73 hanede 511 kişi yaşıyordu ve nüfusun tamamı Gürcülerden oluşuyordu. Bu sırada Batum sancağının ("okrug") Gonio kazasına ("uçastok") bağlı olan Devskeli "Gağmoubani", "Komoubani", "Ukanmere", "Habazidze" ve "Çitauri" mahallerinden oluşuyordu. Savaşın ardından Devskeli’de yaşayan nüfusun bir kısmı Osmanlı ülkesinin batı yörelerine göç etmiştir. Bu göçten sonra bölgeyi gezen Gürcü araştırmacı Zakaria Çiçinadze’nin notlarına göre köyde 80 hane yaşıyordu ve 20 hane göç etmişti. Nitekim 1908 yılında köyün nüfusu 366 kişiye düşmüştü. Devskeli sadece bir köyün adı değil aynı zamanda bu kötün de yer aldığı bir vadinin adıydı. 1890’ların başlarında bu bölgeyi dolaşan Gürcü araştırmacı Zakaria Çiçinadze, Devskeli Deresi vadisinin uzunluğunun 40 kilometre kadar olduğunu yazar. Vadi, Karçhal Dağları'nın kuzeyinde yer alan çok yüksek bir dağın dibinde son buluyordu. Bölgede yaşayan Gürcüler bu dağı “Patsa-Mta” (Küçük Dağ) olarak adlandırıyordu. Zengin bir bitki örtüsüne sahip olan Deveskeli Vadisi armut, ceviz, elma ağaçları ve üzüm bağlarıyla doluydu. “Patsa Mta” yakınında, Otingo köyünde kaplıca vardı. Müslüman Gürcüler sık sık bu kaplıcaya girmek için geliyor ve şifa bulması için hasta insanları getiriyorlardı. Deviskel Vadisi’nde yaşayan Gürcülerin Gürcüceyi Cavaheti şivesiyle konuşuyor olması Çiçinadze’nin dikkatini çekmiştir. Vadide yaşayan Müslüman Gürcüler bu farklılığı, halkın din değiştirmeye direnmesi üzerine Osmanlı Devleti’nin atalarını Ahaltsihe bölgesinden Devskeli Vadisi'ne göç ettirmiş, Devskeli Vadisi sakinlerini de başka yerlere sürmesiyle açıklamışlardır. I. Dünya Savaşı’nın sonlarına doğru Rus ordusunun bölgeden çekilmesinin ardından Devskeli bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti kuvvetleri de Artvin ve Ardahan bölgeleri ile geçici olarak Batum'u fiilen sınırlarına kattı. 16 Mart 1921’de imzalanan Moskova Antlaşması’yla Devskeli'nin de içinde yer aldığı Artvin ve Ardahan bölgeleri Türkiye’ye bırakıldı. 1922 tarihli nüfus cetveline göre, Borçka kazası merkez nahiyesine bağlı olan Devskeli köyünde 64 hanede 302 Müslüman Gürcü yaşıyordu. 1926 tarihli nüfus tahririne göre köyde nüfusu 461 kişiden oluşuyordu ve köyde 9’u kadın, 10’u erkek olmak üzere 19 yabancı vardı. Köyün adı 1925 yılında Kaynarca olarak değiştirilmiştir. Buna rağmen Dahiliye Vekaleti’nin 1933’te yayımladığı "Köylerimiz" adlı kitapta köyün adı Deviskel olarak geçer. Devskeli’de iki kilisenin varlığı bilinmektedir. Bunlardan biri Çitauri mahallesinde bulunuyordu. Diğeri ise, Karşı mahallede yer alıyordu. Her ikisi de köy kilisesi olan bu yapılar tamamen yıkılmıştır. Kaynarca köyü deniz seviyesinden yaklaşık 1.100 metre yükseklikte yer alır. Köyün sarp arazi yüksek dağlar ve derelerle kaplıdır. Köye eski adını veren Deviskel Çayı bu köyden geçer ve Borçka kasabasının güneyinde Çoruh Nehrine karışır. Muratlı, Borçka Muratlı (Lazca ve Gürcüce: მარადიდი; "translit".: "maradidi") Artvin ilinin Borçka ilçesine bağlı bir köydür. Eski adı Maradidi'dir. Köyün merkezi Artvin kentine 49 km, Borçka kasabasına 17 km uzaklıktadır. Bugün Muratlı adını taşıyan köyün bilinen en eski adı Maradidi’dir. Lazca bir ad olan Maradidi (მარადიდი), Türkçeye Maradit olarak girmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün eski adını Maradit (مارادیت) olarak yazmıştır. 93 Harbi’nde (1877-1878) Artvin bölgesini ele geçirmiş olan Ruslar ise, 1886 yılındaki nüfus sayımında bu yer adını Gürcücesine uygun biçimde Maradidi (Марадиди) olarak kaydetmişlerdir. Bu tarihte Maradidi adını taşıyan bir tek yer adı yoktu. Aşağı Maradidi olarak bilinen bir nahiye ve bu nahiyenin içinde Yukarı Maradidi ve Aşağı Maradidi adlarını taşıyan köyler vardı. Maradidi, Lazca "nehir kıyısında düzlük" anlamına gelen "mara" (მარა) ile "büyük" anlamına gelen “didi” (დიდი) kelimelerinden oluşan bir tamlamadır ve "büyük düzlük" anlamına gelir. Başka bir görüşe göre ise, Maradidi adı Gürcüce mahzen anlamına gelen “marani” (მარანი) ile büyük anlamına gelen “didi” (დიდი) kelimelerinden oluşmaktadır. "Büyük mahzen" anlamına gelen Marandidi (მარანდიდი) sonradan Maradidi’ye dönüşmüştür. Bugün Gürcistan sınırları içinde bulunan Aşağı Maradidi ile Türkiye sınırları içinde bulunan Yukarı Maradidi köylerinde kadın ve erkek birlikte ilk nüfus sayımı Rus idaresi sırasında, 1886 yılında yapıldı. Bu sayıma göre Aşağı Maradidi köyünde 56 hanede 218 kişi, Yukarı Maradidi köyünde 90 hanede 480 kişi yaşıyordu. Aşağı Maradidi köyünde hane başına ortalama yaklaşık 3,8 kişi düşerken, bu sayı yukarı Maradidi köyünde yaklaşık 5,3 kişidir. Bu tespitler Yukarı Maradidi’de ailelerin görece daha kalabalık olduğunu göstermektedir. Yukarı Maradidi köyünün yeniden Türkiye sınırları içinde kalmasının ertesi yılında, 1922 nüfus cetveline göre köyde 60 hanede 280 Müslüman Gürcü yaşıyordu. Bu tarihte 16 köyden oluşan Maradidi nahiyesinin nüfusu ise, 276 hanede yaşayan ve tamamı Gürcü olan 1.333 kişiden oluşuyordu. Hem Maradidi köyünde hem de Maradidi nahiyesinde hane başına düşen ortalama kişi sayısı 5’in biraz altında olması, ailelerin kalabalık olmadığını göstermektedir. Bu arada Yukarı Maradidi köyünün 1886 yılındaki 480 kişilik nüfusunun 1922 yılına kadar 280 kişiye gerilemesi 93 Harbi’nin sonrasındaki göçle açıklanabilir. Nitekim Rus idaresinin 1886 tarihli nüfus sayımından yaklaşık altı yıl sonra bölgeyi dolaşan Gürcü tarihçi Zakaria Çiçinadze, Maradidi kasabası olarak adlandırdığı Yukarı Maradidi'den 60 hanenin, Maradidi köyü dediği Aşağı Maradidi'den 40 hanenin göç etmiş olduğunu yazmıştır. Türkiye tarafında kalan Maradidi'nin nüfusunun kısa sürede artmış olduğu görülmektedir. Nitekim 1926 tarihli nüfus sayımına göre Maradidi’de 90 hanede 417 kişi yaşıyordu. Bu nüfusun 225’i erkek, 192’si kadındı. Bu nüfusun 28’i erkek ve 5’i kadın olmak üzere 33’ü yabancıydı. Son dört yılda hane sayısı ile nüfusun aynı oranda arttığı görülmektedir. Muvahhid Zeki 1927’de yayımlanan kitabında Maradit nahiyesindeki köylerin tamamında Gürcüce konuşulduğunu, bu köylerde Gürcüce şarkı söylenip Kafkas halk dansları edildiğini yazmıştır. Son tespite göre Muratlı köyünde 247'si erkek ve 234’ü kadın olmak üzere 481 kişi yaşamaktadır. Maradidi, Borçka kasabasının kuzeydoğusunda, Çoruh Nehri’nin sol kıyısında yer alır. Günümüzde eski adı Yukarı Maradidi olan Muratlı köyü ile Gürcistan'da yer alan Aşağı Maradidi arasından Türkiye-Gürcistan sınırı geçmektedir. 1921 yılında iki ülke arasında sınırın belirlenmesinden sonra Aşağı Maradidi ve Yukarı Maradidi, iki ayrı ülkede kaldığı için her biri Maradidi olarak adlandırılmıştır. Bir dağın eteğinde yer alan Muratlı köyü Borçka kasabasına 17 km uzaklıktadır. Muvahhid Zeki 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında bu yolun dört saatlik bir mesafe olduğunu belirtmiştir. Maradidi, tarihi Batum-Ardahan yolu üzerinde yer alıyordu. "Batum-Ardahan Şosesi" olarak bilinen yol, Borçka üzerinden Artvin kentinin yakınındaki Sveti (Suvet) köyüne ulaşıyordu. Burada ikiye ayrılan yolun bir kolu Artvin kent merkezine giderken, öbür kolu yükselerek devam ediyor ve Berta Köprüsü'den de geçerek Ardahan’a ulaşıyordu. Bol yağmur alan ve ılıman bir iklime sahip olan Maradidi, eskiden çarşısı ve dükkânlarıyla küçük bir kasabayı andırıyordu. Muvahhid Zeki'nin verdiği bilgiye göre köyün merkezinde 15 dükkân, bir fırın ve iki kahvehane vardı. Bir vergi dairesi, polis karakolu, kız ve erkek çocuklar için iki mektebi bulunuyordu. Maradidi’de başta gelen uğraş tarım ve hayvancılıktı. En çok mısır ve tütün ekiliyor, keçi ve koyun yetiştiriliyordu. Halkın bir kısmı ise, Çoruh Nehri’nde kayıkçılık yapıyordu. Tarihsel Tao-Klarceti’nin Klarceti kesiminde bir Gürcü yerleşimi olarak yer alan Maradidi’nin kuruluşuna değin bilgi yoktur. Köy sınırları içinde Maradidi’nin tarihine ışık tutacak tarihsel kalıntı ya da tarihsel yapı da tespit edilmiş değildir. Bununla birlikte, bulunduğu yer itibarıyla Maradidi antik çağda Kolheti Krallığı sınırları içinde yer alıyordu. Erken ve geç ortaçağda Gürcü krallıkları ve prenslikleri yönetiminde kaldı. 16. yüzyılın sonlarında, Gürcü atabegler devleti Samtshe-Saatabago'nun topraklarını ele geçiren Osmanlıların egemenliğine girdi. Maradidi, uzun süre Osmanlı yönetiminde kaldıktan sonra, 1877-1878 Osmanlı-Rus Savaşı’nda Çarlık Rusyası’nın eline geçti. Bu savaştan hemen önce, 1876’da Trabzon vilayeti Lazistan sancağına bağlı Hopa kazasının Gönye nahiyesi içinde yer alıyordu. 1886 yılında Rusların yaptığı nüfus sayımına göre Maradidi, Rus idaresinde Batum oblastı içinde yer alan Batum sancağının ("okrug") Gonio kazasına ("uçastok") bağlıydı. Bu tarihte Maradidi, Aşağı Maradidi ve Yukarı Maradidi olmak üzere iki ayrı köydü. Aşağı Maradidi aynı zamanda Gonio kazasına bağlı bir nahiyeydi ve bugün Türkiye sınırları içinde bulunan Yukarı Maradidi (Muratlı) bu nahiyenin sınırları içinde yer alıyordu. Maradidi, I. Dünya Savaşı’nın sonlarına doğru Rus ordusunun bölgeden çekilmesinin ardından, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında Türk birlikleri Ardahan, Artvin ve Batum bölgelerini ele geçirdi, ama Batum'da tutunamadı. Ankara Hükümeti'nin 16 Mart 1921'de Sovyet Rusya'yla imzaladığı Moskova Antlaşması’yla Yukarı Maradidi’nin de içinde yer aldığı Artvin ve Ardahan Türkiye’ye bırakıldı. Aşağı Maradidi (bugün Maradidi), Mirveti gibi Rus idaresi sırasında Aşağı Maradidi nahiyesine bağlı olan bazı köyler Gürcistan sınırları içinde kaldı. Maradidi (Yukarı Maradidi), Türkiye sınırları içinde kaldıktan hemen sonra, 1922 tarihli nüfus cetveline göre Borçka kazasına bağlıydı. Bu tarihte Maradidi aynı zamanda 16 köyü kapsayan bir nahiyeydi ve Maradidi köyü de bu nahiyenin merkeziydi. Köyün adının 1925’te Muratlı olarak değiştirilmesinden sonra, Borçka Artvin vilayetinin merkez kazasına bağlı bir nahiye olunca, bu tarihte 13 köyü kapsayan Maradidi de nahiye olmaktan çıkarıldı. Muratlı köyü ise Borçka nahiyesine bağlandı. Adı değiştirilmiş olmasına karşın 1933 yılında Dahiliye Vekaleti’nin yayımladığı "Köylerimiz" adlı kitapta Maradit adıyla Çoruh vilayetinin Borçka kazasına bağlı köy olarak kaydedilmiştir. Örücüler, Borçka Örücüler, Artvin ilinin Borçka ilçesine bağlı bir köydür. Eski adı Arçveti'dir. Köyün merkezi Borçka kasabasına 13 km uzaklıktadır. Bugün Örücüler adını taşıyan köyün bilinen en eski adı Arçveti’dir. Gürcüce Arçveti (არჩვეთი) ya da Arçueti (არჩუეთი) olarak yazılan köyün adı Türkçeye Arçivet olarak girmiştir. Nitekim Muvahhid Zeki’nin 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün adı Arçivet (ارچیوەت) olarak geçer. Ne var ki bu kitapta Arçivet Avcılar köyünün eski adı olarak verilmiştir. 1877-1878 Osmanlı-Rus Savaşı’nda bölgeyi ele geçiren Çarlık Rusyası ise 1886 tarihli nüfus sayımında köyün adını Arçuet (Арчует) olarak kaydetmiştir. Bu tarihten yaklaşık yedi yıl sonra bölgeyi gezen Gürcü tarihçi Zakaria Çiçinadze köyün adını Arçueti (არჩუეთი) olarak yazmıştır. Dahiliye Vekaleti’nin 1933’te yayımladığı "Köylerimiz" adlı kitapta ise köyün adı Arçvet yerine sehven Arçvert biçiminde yazılmıştır. Bir görüşe Arçveti Gürcüce bir aile adı olan Arçvadze'den (არჩვაძე) türemiştir ve "Arçvadzelerin toprakları" anlamına gelir. Arçveti köyünün de yer aldığı Tao-Klarceti bölgesinde kadın ve erkeklerin birlikte sayıldığı ilk nüfus sayımı Rus idaresi zamanında yapıldı. 1886 yılı sayımına göre Arçveti’de 4 hanede 17 kişi yaşıyor ve nüfusun tamamı Gürcülerden oluşuyordu. Ne var ki köydeki nüfusun azlığı dikkat çekicidir. Bu durum 93 Harbi’nin ardından köylülerin Osmanlı ülkesine göç etmiş olmasıyla açıklanabilir. Nitekim yaklaşık yedi yıl sonra bölgeyi gezen Gürcü tarihçi Zakaria Çiçinadze Arçveti’den 30 hanenin göç etmiş olduğunu yazmış, ancak 1893 yılındaki hane sayısını da 18 olarak vermiştir. Göç edenlerin dışında köyün nüfusunun artması köye yeni insanların yerleştirilmesi ya da köyün sınırlarının genişletilmesiyle açıklanabilir. Bununla birlikte Çiçinadze'nin aktardığı bilgiler gözleme ve ahaliye dayandığı için tamamen güvenilir nitelik de taşımamaktadır. 1921’de Türkiye’ye bırakılan Arçveti’de 1922 nüfus cetveline göre 1 hanede sadece 1 kişi yaşıyordu. Bu durum Rus idaresi sırasından Osmanlı ülkesine göçten dolayı köyün tamamen boşaldığını göstermektedir. 1925 yılında adı Örücüler olarak değiştirilen köy sonraki yıllarda yeniden canlanmıştır. Son tespitlere göre köyde 134’ü erkek ve 119'u kadın olmak üzere 253 kişi yaşamaktadır. Tarihsel Tao-Klarceti bölgesinin Klarceti kısmında yer alan Arçveti köyünün kuruluşuna dair yazılı kaynaklarda bilgi yoktur. Antik çağda Kolheti Krallığı’nın egemenlik sınırları içindeki bölgede yer alan köy, erken ve geç ortaçağda Gürcü krallıkları ve prenslikleri sınırları içinde kalıyordu. Bir Gürcü yerleşimi olan Arçveti 16. yüzyılın ikinci yarısında Osmanlı egemenliğine girdi. Bu tarihte Çıldır Eyaleti içinde kalan köy, 19. yüzyılın ilk yarısında bu eyaletin topraklarının bir kısmını Rusların ele geçirmesinden sonra Trabzon vilayetine bağlandı. Nitekim Arçveti 1876 yılında Trabzon vilayetinin Lazistan sancağı içinde kalan Hopa kazasının Gönye (Gonio) nahiyesine bağlı bir köydü. Arçveti yaklaşık üç yüzyıl Osmanlı egemenliğinde kaldıktan sonra 1877-1878 Osmanlı-Rus Savaşı’nda Çarlık Rusyası’nın eline geçti ve idari açıdan Batum oblastının Batum sancağına ("okrug") bağlı Gonio kazasının ("uçastok") bir köyü haline geldi. 1886 yılı nüfus sayımında Gonio kazasının Kataphia nahiyesine bağlı köylerden biriydi. Bu nahiyede Arçveti dışında, Başköy (Башкёй), Beğlevan (Беглеван), Gidreveti (Гидревети), Katabhia (Катабхиа), Tsotsheba (Цоцхеба), Murkiveti (Муркивети), Nedzia (Недзиа), Ohordia (Охордиа), Skuruça (Скуруча), Sucuna (Суджуна), Çkadureti (Чкадуэти) ve Enimağla (Энимагла) köyleri yer alıyordu. I. Dünya Savaşı sonlarında Rus ordusunun bölgeden çekilmesinden sonra Arçveti’nin de yer aldığı bölge 1918-1921 arasında bağımsız olan Gürcistan sınırları içinde kaldı. 1921 yılının başlarında Kızıl Ordu’nun Gürcistan’ı işgaliyle eşzamanlı olarak Ankara Hükümeti birlikleri de bağımsız Gürcistan’ın Ardahan, Artvin ve Batum bölgelerini ele geçirdi. 16 Mart 1921’de, Ankara Hükümeti’nin Sovyet Rusya’yla imzaladığı Moskova Antlaşması’yla Arçveti’nin de içinde yer aldığı Artvin ve Ardahan bölgeleri Türkiye’ye bırakıldı. Arçveti, 1922 nüfus cetveline göre Artvin vilayetinin (liva) Borçka kazasının merkez nahiyesine bağlıydı. 1926 yılı nüfus tespitine göre Arçveti, yeni adı Avcılar olarak verilmiş ve Borçka nahiyesinin bir köyü olarak gösterilmiştir. 1928 tarihli "Son Teşkilat-i Mülkiyede Köylerimizin Adları" adlı Osmanlıca yayında ise köyün adı Örücüler adıyla Borçka nahiyesinin bir olarak geçer. Köy halkı köye sonradan yerleştikleri için gelenekleri pek yoktur. Köyde hayvancılık başta geldiğinden hayvansal ürünler bolca üretilir, peynir tereyağı ,kavurma ve arıcılık basta gelir köyde 2 çeşit bal üretilir. kestane balı (kaçkar balı), çiçek balı gibi şıfalı balı mevcüttür , Kara lahana yemeği, lahana dolma, mısır ekmeği, turşu gibi belirgin yiyecekleri vardır. MEYVELER: Bölgede yetişen bütün meyva çeşitleri bolca ve çok lezzetli olarak yetiştirilmektedir.Kara üzüm, armut,elma tüm incir çeşitleri yetiştirilmektedir. TARIM :Çay,fındık, mısır,fasülye s.p.d.gibi ürünler yetişmektedir. Artvin iline 45 km,idi. ancak barajın yapımından sonra artvin merkezine uzaklığı diğer köylerle de olduğu gibi artmıştır. Borçka ilçesine ise 13 km uzaklıktadır. Engebelli bir arazi yapisi vardır. çoruh vadisinden 1000m yukarısında, yeşil ve güzel bir olan içinde olup evler aralıklarla inşa edılmiştir. Köy nüfusu ortalama 25-30 yaş ortalamasıyla genç sayılabilecek bir nüfusa sahiptir... Köyün iklimi, Karadeniz iklimi etki alanı içerisindedir. Köyün ekonomisi tarım ve hayvancılığa dayalıdır. Köyde, ilköğretim okulu vardır ancak kullanılamamaktadır. köyün ayrıca ahşaptan yapılmış birde vardır.(yenisinin yapımına başlanmıştır) Köyün içme suyu şebekesi yoktur ancak, bahçe sulamak için 2008 yılında su şebekesi hizmete geçirilmiştir. kanalizasyon şebekesi vardır. PTT şubesi yoktur ancak PTT acentesi vardır. Sağlık ocağı ve sağlık evi yoktur. Köye ayrıca ulaşımı sağlayan yol toprak olup köyde elektrik ve sabit telefon vardır. Akpınar, Borçka Akpınar (Gürcüce: არხვა; "translit".: "arh'va"), Artvin ilinin Borçka ilçesine bağlı bir köydür. Köyün eski adı Arhva'dır. Köyün merkezi Artvin kentine 40 km, Borçka kasabasına 8 km uzaklıktadır. Tarihsel Klarceti bölgesindeki yerleşmelerden biri olan Akpınar’ın bilinen en eski adı Arhva’dır. Gürcüce bir ad olan Arhva (არხვა) Türkçeye aynı biçimde girmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün eski adını Arhva (آرخوا) olarak yazmıştır. 93 Harbi’nde (1877-1878) Tao-Klarceti bölgesini ele geçiren Rusların yaptığı 1886 tarihli nüfus sayımında köy Arhoa (Архоа) olarak kaydedilmiştir. Rus idaresi sırasında bölgeyi gezen Gürcü araştırmacı Zakaria Çiçinadze ise köyün adını Arhva (არხვა) olarak yazmıştır. Arhva adı yabancı kökenli bir yer adı olduğu için 1925’te Sülüklü, daha sonra Akpınar olarak değiştirilmiştir. Akpınar Borçka kasabasının güney batısında, Çoruh Nehri'ne dökülen Murgul Çayı kıyısında yer alır. Borçka ilçesinin Murgul ilçesiyle sınır bölgesinde bulunan köy, eskiden Murgul ilçesi sınırları içinde kalıyordu. Mugul kasabasına daha uzak bir noktada yer alan Akpınar, sonradan Borçka ilçesine bağlanmıştır. Köy Borçka ilçesine bağlanmış olmakla birlikte aslında coğrafi olarak Murgul vadisinin köylerinden biridir. Murgul vadisi ise, Murgul Çayı’nın doğduğu Kabaca köyünden başlayıp Çoruh Nehri’ne katıldığı Taraklı köyünde son bulur. Çoruh Nehri üzerinde kurulan Borçka Barajı’nın sularının dolmasıyla birlikte Akpınar, akarsu kıyısındaki bir köyden ziyade göl kıyısındaki köye dönüşmüştür. Ormanlık bir alanda bulunan Akpınar zengin bir bitki örtüsüne sahiptir. Rus idaresi sırasında 1890’ların başında Murgul vadisini gezen Gürcü tarihçi Zakaria Çiçinadze, bu bölgenin maden yataklarıyla dolu olduğunu yazmıştır. Çiçinadze’nin verdiği bilgiye göre, bu vadiden antik çağ kaynaklarında da söz edilmektedir. Bu çağda Gürcüler ve Yunanlar buradaki madenleri (demir, bakır, pirinç) birlikte işletiyorlardı. Murgul vadisi Osmanlı döneminde de doğal kaynaklar ve tarımsal ürünler açısında Klarceti bölgesinin en zengin ve verimli yerlerden biriydi. Vadide zeytin, portakal ve taflan yetişiyor, bağcılık yapılıyordu. Muvahhid Zeki’nin 1927 tarihli "Artvin Vilayeti Hakkında Malumatı Umumiye" adlı kitabında verdiği bilgiye göre, Murgul kasabasına iki saat, Borçka kasabasına bir saat mesafede olan Arhva'nın arazisi dağlık ve ormanlıktı. Havası nemliydi ve yazın sıtmaya yol açıyordu. Arhva köyünde kadın ve erkek birlikte ilk nüfus sayımı Rus idaresi sırasında yapılmıştır. 1886 tarihli bu sayıma göre Arhva’da 9 hanede 34 kişi yaşıyordu. Nüfusun tamamı Gürcü olarak kaydedilmiştir. Bu tarihte dört mahallesi bulunan köyün nüfusunun bu kadar az olması, hane başına 3,7 kişi düşmesi dikkat çekicidir. Bu durum ancak 93 Harbi’ndeki (1877-1878) göçle açıklanabilir. Gürcü tarihçi Zakaria Çiçinadze bu nüfus sayımından yaklaşık altı yıl sonra Arhva’nın nüfusunu 27 hane olarak vermiştir. 1907 yılında da köyde 107 kişi yaşıyor olması, Arhva nüfusunun bir biçimde arttığını göstermektedir. Bu göç edenlerin geri dönmesi ya da köye yeni nüfus yerleştirilmesiyle açıklanabilir. Nitekim 93 Harbi sonrasında Arhva’dan göçen Gürcüler bugün Sakarya ilinde Kızanlık olarak adlandırılan köye yerleşmiş, yerleştikleri yere Arhva adını vermişlerdir. Arhva’nın yeniden Türkiye’ye katılmasından hemen sonra, 1922 nüfus cetveline göre köyde 23 hanede 83 Müslüman Gürcü yaşıyordu. Dört yıl içinde köyün nüfusu biraz artmış, 1926 sayımında 127 kişiye ulaşmıştı. Bu tarihte 27 hanede yaşayan bu nüfusun 61'i erkek, 66’sı kadındı. Arhva’da her iki nüfus sayımında da hane başına düşen kişi sayısının beşin altında olması dikkat çekicidir. Muvahhid Zeki’nin 1927 tarihli "Artvin Vilayeti Hakkında Malumatı Umumiye" adlı kitabında verdiği bilgiye göre, Arhva’nın sakinleri ikişer katlı evlerde yaşıyordu. Zemin kısmı kagir olan evlerin bu katı ahır olarak kullanılıyordu. Köyün nüfusu dindar olmakla birlikte hurafelere itibar etmiyordu. Son derece çalışkan olan köyün halkı asıl olarak tütün ve mısır, bir miktar da buğday ve arpa yetiştiriyordu. Köyde buğdaydan sonra mısır ekilerek iki kez ürün alınıyordu. Son tespite göre köyde 192’si erkek ve 173’ü kadın olmak üzere 365 kişi yaşamaktadır. Klarceti bölgesindeki yerleşim yerlerinden biri olan Arhva’nın köydeki kilise kalıntısına bakarak eski bir yerleşme olduğu söylenebilir. Bulunduğu yer itibarıyla Arhva, erken ortaçağda Gürcü idaresindeyken 1080’de bütün Tao-Klarceti gibi Büyük Selçuklular tarafından istila edildi. Daha sonra birleşik Gürcistan Krallığı sınırları içinde kaldı. Gürcistan Krallığı’nın parçalanmasından sonra Gürcü atabegleri devleti olan Samtshe Prensliği (1268-1625) yönetiminde kaldı. Arhva’nın da içinde yer aldığı bölge 16. yüzyılın ikinci yarısında Osmanlıların eline geçti ve bölgede Çıldır Eyaleti kuruldu. Arhva, yaklaşık üç yüzyıl Osmanlı yönetiminde kaldıktan sonra, 1877-1878 Osmanlı-Rus Savaşı'nda Rusya'nın eline geçti. Bu savaştan yaklaşık sekiz yıl sonra yapılan 1886 tarihli sayıma göre köy, Batum oblastı içinde Artvin sancağının (okrug) Artvin kazasına ("uçastok") bağlıydı. Rus kayıtlarında Arhoa (Архоа) olarak geçen köy, Artin kazasına bağlı Kartla nahiyesinin sınırları içinde yer alıyordu. Arhva’yla birlikte "Avano", "Kartla", "Gavil", "Dampala", "Orca", "Omana", "Trapen" ve "Thilazur" köyleri bu nahiyenin sınırları içinde kalıyordu. Bu köyler de tamamen Gürcü yerleşim yerleriydi. Bu tarihte Arhva köyü "Vaşlovani", "Kantsalie", "Şuğlieti" ve "Şua Sopeli" mahallelerinden oluşuyordu. 1910 tarihli Rus kayıtlarına göre de Arhva köyü aynı idari konuma sahipti. Arhva, I. Dünya Savaşı’nın sonlarına doğru Rus ordusunun bölgeden çekilmesinin ardından, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında Türk birlikleri Ardahan, Artvin ve Batum bölgelerini ele geçirdi, ama Batum'da tutunamadı. Ankara Hükümeti'nin 16 Mart 1921'de Sovyet Rusya'yla imzaladığı Moskova Antlaşması’yla Arhva'nın da içinde yer aldığı Artvin ve Ardahan Türkiye’ye bırakıldı. Arhva 1922 tarihli nüfus cetveline göre Borçka kazasına bağlı Murgul nahiyesinde yer alıyordu. Arhva’nın adı 1925’te, önce köyün başında bulunan göletten dolayı Sülüklü, ardından Akpınar olarak değiştirildi. Daha sonra Borçka kaza olmaktan çıkarılıp nahiyeye dönüştürülünce, Akpınar’ın da içinde yer aldığı Murgul nahiyesi doğrudan Artvin kazasına bağlandı. Dahiliye Vekaleti’nin 1933 yılında yayımladığı "Köylerimiz" adlı kitapta köy Arhva adıyla Çoruh vilayetinin Boçka kazasında yer alıyordu. Arhva köyünde yapılış tarihleri tespit edilemeyen eski bir kilise ile eski bir zeminin varlığı bilinmektedir. Kilise köyün kuzey kısmında bulunuyordu. Köy kilisesi olan yapı zaman içinde tamamen yıkılmıştır. Kitabesi bulunmayan camisinin ise, Muvahhid Zeki’nin verdiği bilgiye göre üç yüz yıllık olduğu tahmin ediliyordu. Şerefiye, Borçka Şerefiye, Artvin ilinin Borçka ilçesine bağlı bir Laz köyüdür. Eski adı Ohordia'dır. Köyün merkezi Borçka kasabasına 34 km, Artvin kentine 55 km Kemalpaşa kasabasına 10 kmdir. Bugün Şerefiye adını taşıyan köyün bilinen en eski adı Ohordia’dır. Lazca ve Gürcüce Ohordia (ოხორდია) biçiminde yazılan bu yer adı Türkçeye Ohordiya olarak girmiştir. 93 Harbi’nde Tao-Klarceti bölgesini ele geçiren Ruslar da 1886 nüfus sayımında köyün adını Ohordia (Охордиа) olarak kaydetmiştir. Bu sayımdan yaklaşık yedi yıl sonra bölgeyi dolaşan Gürcü tarihçi Zakaria Çiçinadze de köyün adını aynı biçimde yazmıştır. Ohordia köyünün de bir parçası olduğu Tao-Klarceti bölgesinde kadın ve erkeklerin birlikte sayıldığı ilk nüfus sayımı 1886 yılında Rus idaresi sırasında yapıldı. Bu sayıma göre köyde 14 hanede 56 kişi yaşıyor ve bu nüfusun tamamı Lazlardan oluşuyordu. Ohordia bu tarihte Gonio kazasına ("uçastok") bağlı Kataphia nahiyesinin köylerinden biriydi ve bu nahiyenin toplam nüfusu 592 kişiden oluşuyordu. Bu sayımda hane başına ortalama 4 kişi düşmesi ve nüfusun azlığı dikkat çekicidir ve bu durum 93 Harbi (1877-1878) sonrasındaki Osmanlı ülkesine göçle ilişkili olmalıdır. Nitekim bu sayımdan birkaç yıl sonra, Lazistan köylerini gezen Gürcü tarihçi Zakaria Çiçinadze Ohordia’da 10 hanenin yaşadığını ve köyün bir kısmının göç ettiğini yazar. Bu tespit köyden göçün 1886 yılından sonra da sürdüğünü göstermektedir. Son tespitlere göre 189'u erkek ve 179'u kadın olmak üzere Şerefiye köyünde 368 kişi yaşamaktadır. Bir Laz yerleşimi olan Ohordia’nın ne zamandan beri yerleşim yeri olduğu bilinmemektedir. Köyün geçmişi üzerine fikir verecek tarihi kalıntılar ya da yapılar da tespit edilmemiştir. Bununla birlikte Ohordia’nın bulunduğu yerin antik çağda Kolheti Krallığı sınırları içinde kaldığı bilinmektedir. Erken ve geç ortaçağda Gürcü krallıkları ve prenslikleri yönetiminde kalan Ohordia, 16. yüzyılın ikinci yarısında Osmanlıların eline geçti. Yaklaşık üç yüzyıl Osmanlı egemenliğinde kaldıktan sonra Ohordia’yı 1877-1878 Osmanlı-Rus Savaşı’nda Çarlık Rusyası ele geçirdi. Bu savaştan kısa süre önce Ohordia Trabzon vilayetinin Lazistan sancağının Hopa kazasının Gönye (Gonio) nahiyesine bağlı bir köydü. Rus idaresinin 1886 tarihli nüfus sayımına göre ise Ohordia, Batum oblastı içinde Batum sancağına ("okrug") bağlı Gonio kazasının ("uçastok") bir köyüydü ve Gonio kazasının nahiyelerinden biri olan Kataphia nahiyesi sınırları içinde yer alıyordu. Bu nahiyenin sınırları içinde Ohordia’nın dışında , Katabhia (Катабхиа), Tsotsheba (Цоцхеба ), Arçuet (Арчует), Başköy (Башкёй), Beğlevan (Беглеван), Gidreveti (Гидревети), Murkiveti (Муркивети), Nedzia (Недзиа), Skuruça (Скуруча), Sucuna (Суджуна), Çkadureti (Чкадуэти) ve Yenimağla (Энимагла) köyleri yer alıyordu. Daha sonra bölgeyi dolaşan Gürcü tarihçi Zakaria Çiçinadze Ohordia’yı Lazistan köyleri arasında saymıştır. Ohordia, I. Dünya Savaşı’nın sonlarına doğru Rus ordusunun bölgeden çekilmesinin ardından, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında Türk birlikleri Ardahan, Artvin ve Batum bölgelerini ele geçirdi, ama Batum'da tutunamadı. Ankara Hükümeti'nin 16 Mart 1921'de Sovyet Rusya'yla imzaladığı Moskova Antlaşması’yla Ohordia’nın da içinde yer aldığı Artvin ve Ardahan Türkiye’ye bırakıldı. Ohordia’nın 1921 yılında yeniden Türkiye sınırları içinde kalmasından sonra adı Şerefiye olarak değiştirilmiştir. Şerefiye önce Rize vilayeti içinde Hopa kazasına, daha sonra Artvin vilayeti içinde Borçka kazasına bağlanmıştır. Şerefiye, Karadeniz bölgesinin en Doğu ucunda Batum sınırındadır. Şerefiye köyü Batum sınırına yakın olup 15 km kadar uzaklık vardır. Köyün kuzeydoğusu Gürcistan sınırıdır. Köyün Güneyinde Karşıköy Doğusunda Muratlı, Güneşli Köyü Batısında Güreşen Kuzeyinde ise Batum Köyü bulunmaktadır. Köyde yaygın olan çay ve fındık üretimi yöre insanın en önemli gelir kaynaklarını oluşturmaktadır. 1984 yılında hizmete açılan Muratlı Çay Fabrikası, çevre köylerde üretilen çay ürününü işlemektedir. 2002 yılı içerisinde 18.379 dekar alanda 4008 yaş çay üreticisinden 13.507 ton yaş çay alımı yapılarak 2.015 ton kuru çay üretimi gerçekleştirilmiştir. İşletmede 620 kişilik istihdam olanağı sağlanmaktadır.Köyümüze bağlı Tarımsal Kalkındırma Kooperatifi bulunmaktadır. Köyde hayvancılığın ekonomik yaşantıdaki payı azdır. Hayvancılık tamamen iç tüketime yöneliktir. Köyde Laz kültürü görülmektedir. Taraklı, Borçka Taraklı (Gürcüce: ტრაპენი; "translit".: "t'rap'eni"), Artvin ilinin Borçka ilçesine bağlı bir köydür. Eski adı Trapeni'dir. Köyün merkezi Artvin kentine 37 km, Borçka kasabasına 5 km uzaklıktadır. Bugün Taraklı adını taşıyan köyün bilinen en eski adı Trapeni’dir (ტრაპენი). Bir Gürcü yerleşimi olan köyün bu adı Türkçeye Trapen olarak girmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün eski adını Trapen (طراپەن) olarak yazmıştır. 93 Harbi’nde (1877-1878) Tao-Klarceti bölgesini ele geçiren Rusların yaptığı 1886 tarihli nüfus sayımında da adı Trapen (Трапен) olarak kaydedilmiştir. Rus idaresi sırasında, 1890’ların başında bölgeyi gezen Gürcü araştırmacı Zakaria Çiçinadze köyün adını Trapeni (ტრაპენი) olarak yazmıştır. Daha geç tarihli Gürcüce kaynaklarda da köyün adı Trapeni olarak geçmekle birlikte, bu adın anlamına ilişkin bilgi yoktur. Tarihsel olarak Murgul vadisinin köylerinden biri olan Taraklı, Borçka kasabasının güneyinde yer alır. Murgul Çayı’nın Çoruh Nehri’ne katıldığı noktada, bu akarsuyun sağ yakasında, Çoruh Nehri’nin ise sol kıyısında bulunmaktadır. Murgul Çayı kıyısındaki Akpınar (Arhva) ile Çoruh Nehri kıyısındaki Ambarlı (Dampali) köyleri arasında uzanan Taraklı, Borçka Barajı’nın sularının dolmasıyla akarsu kıyısındaki köyden çok göl kıyısındaki bir köye dönüşmüştür. Rus idaresi sırasında 1890’ların başında Murgul vadisini gezen Gürcü tarihçi Zakaria Çiçinadze, bu bölgenin maden yatakları açısından zengin olduğunu yazar. Çiçinadze’nin verdiği bilgiye göre, Mugul vadisinden antik çağ kaynaklarında da söz edilmektedir. Eski çağlarda Gürcüler ve Yunanlar buradaki madenleri (demir, bakır, pirinç) birlikte işliyordu. Murgul vadisi Osmanlı döneminde de doğal kaynaklar ve tarımsal ürünler açısında Klarceti bölgesinin en zengin ve verimli yerlerden biriydi. Vadide zeytin, portakal ve taflan yetişiyor, bağcılık yapılıyordu. Murgul vadisinin girişi, Murgul Çayı’nın Çoruh Nehri’ne karıştığı yerden başlar ve bu girişin sağında Taraklı (Trapeni), solunda ise Civan (Cvani) köyü bulunur. Trapeni köyünde kadın ve erkek birlikte ilk nüfus sayımı Rus idaresi sırasında yapılmıştır. 1886 tarihli bu sayıma göre Trapeni’de 10 hanede 57 kişi yaşıyordu. Nüfusun tamamı Gürcü olarak kaydedilmiştir. Bu tarihte dört mahallesi bulunan köyde hane başına ortalama 5,7 kişinin düşmesi ailelerin kalabalık olmadığını göstermektedir. Bu nüfus sayımından yaklaşık altı yıl sonra bölgeyi gezen Gürcü tarihçi Zakaria Çiçinadze Trapeni köyünün tamamen göç etmiş olduğunu yazar. Bununla birlikte Rus kayıtlarına göre 1907 yılında köyde 110 kişinin kaydedilmiş olması, bu tespiti kuşkulu hale getirmektedir. Trapeni’nin yeniden Türkiye’ye sınırları içinde kalmasından hemen sonra, 1922 nüfus cetveline göre köyde 12 hanede 43 Müslüman Gürcü yaşıyordu. Dört yıl içinde köyün nüfusu biraz artmış, 1926 sayımında 63 kişiye ulaşmıştı. Bu tarihte 15 hanede yaşayan bu nüfusun 30'u erkek, 33’ü kadındı. Trapeni köyünde hane başına ortalama 1922’de yaklaşık 3,5 kişi, 1926’da yaklaşık 4,2 kişi düşmesi dikkat çekicidir. Bu oranın kırsal yerleşim için oldukça düşük olduğu söylenebilir. 1907 yılında köyün nüfusunun başka dönemlere göre en az iki kat fazla olması ise, ancak köye yeni nüfusun yerleştirilmesi ya da köyün sınırlarının genişletilmesiyle açıklanabilir. Son tespite göre Taraklı köyünde 149’u erkek ve 163’ü kadın olmak üzere 312 kişi yaşamaktadır. Klarceti bölgesindeki yerleşim yerlerinden biri olan Trapeni’nin kuruluşuna dair bilgi yoktur. Bununla birlikte köyde varlığı bilinen kilise Trapeni'nin Osmanlıların eline geçmeden önce de bir yerleşim yeri olduğunu göstermektedir. Bulunduğu bölge itibarıyla Trapeni, erken ortaçağda Gürcü idaresindeyken 1080’de bütün Tao-Klarceti gibi Büyük Selçuklular tarafından istila edildi. Daha sonra birleşik Gürcistan Krallığı içinde yer alan köy, Gürcistan Krallığı’nın parçalanmasından sonra Gürcü atabegleri devleti olan Samtshe Prensliği (1268-1625) yönetiminde kaldı. Trapeni’nin de içinde yer aldığı bölge 16. yüzyılın ikinci yarısında Osmanlıların eline geçti ve bölgede
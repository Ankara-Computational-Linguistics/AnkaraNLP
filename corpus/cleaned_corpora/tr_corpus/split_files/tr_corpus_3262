biraz olsun huzur bulmak için toplumdan uzaklaşma cesaretini içimizde bulabilsek. Bu cesaret ruhunu aramak dileğiyle… Rana KAPLAN Tabularla Kadınlar ''Kadın'' kelimesi sadece beş harften oluşan iki heceli bir kelime değildir. Kelimenin ardına bakıldığında kadın özgürlüktür, kadın inançtır, kadın yaşamdır. Ne kadar çok sözcükle anlatılmaya çalışılırsa çalışılsın sözcüklerin anlamını hiçbir zaman tamamen anlatamayacağı bir sözcüktür kadın. Kadını anlatmak için sayısız kelime varken kimileri daha basit sözcükler seçer. Bu sözcüklerden biri namustur. Peki, namus nedir, nerededir? Yenilebilen bir şey midir? Bu namus denen şey kadının üstündeki baskıyı meşrulaştırabilir mi? Namusu olmamakla suçlanmamak için kadın ne yapmalıdır, bunun prosedürü nedir? Genel olarak toplum tarafından namuslu olarak nitelendirilen kadınlar gözü “dışarda” olmayan, evine düşkün, erkek otoritesine boyun eğen, itaatkâr kimselerdir. Kendine güvenden, inançtan uzaklaşıp korkularla yaşayan, güvencesi olmayan kadınlar ideal kadındır erkekler için. Toplumumuzdaki erkeklerin çoğu eşlerinin çalışmasını istemezler çünkü kadın ekonomik bağımsızlık kazanırsa tehlike teşkil eder. Sesi çıkmaya başlar, iletişimi kuvvetlenir ve bu erkeklerde korku yaratır. ''Ya evinden, ailesinden koparsa '' düşüncesi hâkim olmaya başlar. Kadınlardan istenilenler göz önünde bulundurulursa bu kriterleri erkekler yerine getirebilir mi diye düşünürsek eğer çoğunluk olarak hayır cevabını alırız. Erkeklerin ''Ben zaten çalışıyorum, evin işini yapsın, çocuklara baksın.'' mantalitesiyle binlerce yetenekli kadın daha bu yeteneklerinin farkına bile varmadan yitip gidiyor. Birine eş olmayı şans, bir çocuğa anne olmayı gurur, bir aileye gelin gitmeyi lütuf olarak kabul eden birine kadının kocasına hizmetçi, çocuklarına bakıcı olmadığını anlatmak o kadar güçtür ki... Oysaki kadın sadece kadındır. Ona görevler yüklemek ne kadınların ne erkeklerin elindedir. Kadın anne olmak istiyorsa olur, başkasının canı yemek çektiği için değil, kendisi yemek yapmak istediği için yapar. Birilerinin ona parmak sallamasından korkmadan, çekinmeden kendi hayatını istediği gibi yönetir. Bir kadının ailesindeki görevi hayatı aile bireyleriyle paylaşmaktır, daha fazlası değil. Toplumumuzda aile Yazar Zehra İpşiroğlu’nun da ifade ettiği gibi, ataerkil ve faşizan bir toplumun küçük bir modelidir. Kadın bu tür ailelerde tüm yükü tek başına sırtlayan bir köle görevindedir. Kitapta Michael Haneke'ın birçok filmi örnek verilerek bu görüş desteklenmiştir. Bu kadar yükü çoğunlukla tek başına omuzlayan kadın asla hak ettiği takdiri görmez. Kadın olmazsa bir aile var olamaz. Tüm yaptıkları için takdir edilmemesi bir yana, üstüne bir de hor görülür, küçümsenir. Bu durum özellikle göçmen Türk ailelerinde yaygındır. Yazarın da kitapta ifade ettiği gibi, Almanya ve Avusturya’daki göçmenlerin aile yapısında geleneksel bir aile kültürünün yaygın olduğu Türk ailesi kavramı ile Avrupa’daki modern ve kısmen kopuk aile yapısı etkilidir. Sonuç olarak bu iki kavramın arasına sıkışıp kalmış bir aile yapısı oluşur. Oradaki modern yapıya uyum sağlarlarsa hem bilmedikleri bir kültürle karşı karşıya gelmek hem de geleneklerinden kopmak zordur. Bu ikilem çoğu ailede, özellikle yabancı bir ülkede olmanın da etkisiyle Türkiye’deki geleneksel aile yapısından çok daha geleneksel, çok daha birbirine bağlı bir aile yapısı haline gelir. Kadınlar onlara biçilen tüm görevleri daha hırsla, daha istekle benimser. Genel olarak erkek çocuklarının şımartılarak ve el bebek gül bebek büyütüldüğü bu aile yapılarında ne yazık ki kız çocukları için aynı durum söz konusu değildir. Kız çocukları yürümeye başladığından itibaren hizmet eğitimi başlar. İlerde bu yükü üstlenmek için hazırlandıkları yetmiyormuş gibi ne giydiğinden nereye gittiğine, kaçta gittiğinden kimlerle döndüğüne kadar hayatının tüm olayları kontrol altında tutulmaya çalışılır. Peki, kadınlarla erkekler arasındaki fark nedir? Erkekler sadece dünya nüfusunun yarısını oluşturur fakat kadınlar hem dünya nüfusunun kalan yarısını oluşturur hem de dünya nüfusunun tamamına yaşam verendir. Kadın olmasaydı yaşam olmazdı. Yaşama biraz saygı… Kaynakça  https://tr.wikipedia.org/wiki/Zehra_%C4%B0p%C5%9Firo%C4%9Flu  https://www.evrensel.net/yazi/74631/tabular-korkular-ve-kadinlar O VAKIT SON MİMOZA HÜZÜNLÜ BİR ÖYKÜ VE DOSTLUĞA FARKLI BİR BAKIŞ AÇISI Cemil Kavukçu, son öykü kitabı O Vakıt Son Mimoza’da yalnızlığı ve sarhoşluğu ana tema olarak işlemesine karşın dostluğa da farklı bir pencereden bakıyor. Birçok kısa öyküden oluşan kitapta aslında dikkat edersek her bir hikâyenin birbirini takip ettiğini ve birbirleriyle ilişkili olduğunu görüyoruz. İlk 3 hikâye farklı gibi dursa da aslında bir romanın farklı bölümleri gibiler ve bu durumun ilgimi çektiğini söyleyebilirim. Yayınevi yazarlarına göre O Vakıt Son Mimoza belki de yazarın en hüzünlü kitabı. Ancak bu hüzünlü öykülerde, kahramanlar en umutsuz anlarında bile dostları sayesinde gülümseyecek bir an bulabiliyor. Kitaba da adını veren ilk öyküsü ise bende ayrı bir yere sahip oldu. Beni kitapta asıl etkileyen de ilk ve en uzun öyküsü oldu. Kısaca bahsetmek gerekirse; içkiyi ölüme tercih eden bir karakterin adım adım ölüme yürüyüşü hem kendi hem de arkadaşlarının bakış açılarıyla zengin bir biçimde anlatılmış. “Dörtgen” adlı bölümde dört farklı bakış açısı var Rasim’in ölüm yolculuğunun. Mimoza adlı meyhaneye her kesimden insan sıkıntısını ve yalnızlığını alıp geliyor, burada herkes bir elli gram rakı ya da iki bira için her şeyi yapmaya hazır halde. Ressam Rasim, bankacı Sabri Bey, gizli şair Feridun, Baba Hasan, elektrikçi Selami, garson Zeki ve mekân sahibi Ender… Hepsi de Mimoza’da kısa süreliğine de olsa dertlerini unutmak istiyor. Ana kahramanımız ressam Rasim de bankacı Sabri Bey’i ve onun yalnızca kendine sakladığı hayali arkadaşlarının suretlerini, peçete kağıdına çiziktirerek biraz daha takdir görmek ve kendine içki ısmarlatmak derdinde. O peçete kağıdına Sabri Bey’in kimseye bahsetmediği ama her akşam Mimoza’ya yanında getirdiği, eskiden kaybetmiş olduğu dostlarını görüp, bir nevi hissedip çizmesi Sabri Beyi çok etkiliyor ve o akşamdan sonra Rasim’e artık bir dost gözüyle bakıyor. İlerleyen yıllar içerisinde Rasim’in içkiden dolayı çöken karaciğeri ve su toplayan vücuduna karşın hastaneye son kez kaldırılıncaya kadarki anında bile karısından gizli gizli birisinin ona içki taşıdığını öğreniyoruz. Bu durum Rasim’in sonunu her ne kadar hızlandırmış olsa da Rasim bundan pişman değil çünkü o sonunun geldiğini zaten görüyor ve bu zamanları güzel geçirmek istiyor. İşte bu noktada devreye hayata sadece tek taraflı bakıp yargıladığımız durumların aksine Cemil Kavukçu bize her açıdan göstermek istiyor Rasim’in ölümünü. Öleceğini bile bile alkolden vazgeçmemek mi, yoksa dostunun öleceğini bile bile ona alkol taşımaya devam etmek mi? Rasim’in ailesi ve Mimoza dışındaki arkadaşları için bu durum kabul edilemez olsa da Mimoza’da ki Sabri Bey ve Feridun bu bağımlılığın gücünü anlar ve onu Rasim’den mahrum bırakamazlar. Bilirler ki Rasim zaten sona gelmiştir, onlara düşen son günlerini de istediği gibi geçirmesini sağlamaktır onu korumak yerine. Kitapta bu durum şöyle özetlenmiş : “Düşmekte olan bir kelebeği tutarsan düşmesin diye, ezersin” (s. 55). Farklı bakış açılarından olan anlatımlarda Feridun hala yanlış yapıp yapmadıklarını sorgulamaktayken, Sabri Bey yaptıkları şeyden emin bir halde, dostuna güzel bir veda hazırladıklarını düşünmektedir ve Rasim’i de hayali dostlarının arasına koymuştur bile. Çünkü bunu hak ettiğini düşünmektedir. Mimoza dışından olan dostları ise bu gerçek karşısında artık ona kızamazlar çünkü olan olmuştur. Ölüm haberi geldiğinde ise hepsi kendince veda eder Rasim’e. Mimoza’da ortaya çıkan bu dostluk anlayışı, okuyucuyu da dostluk üzerine biraz daha farklı bir biçimde düşünmeye itiyor. Bende etkisi bu şekilde oldu. Öldüreceğini bile bile ölüm döşeğindeki dostuma son anları da mutlu geçsin diye içki taşır mıydım, yoksa onu son bir çare korumaya mı çalışırdım bilemiyorum. Bu vermesi çok güç bir karar ancak şunu söyleyebilirim ki bu akıcı öyküde yapılan her davranışın kendince bir haklı sebebi de olduğunu gördüm. Cemil Kavukçu öyküsünde yalnızlığı ve çaresizliği hem akıcı bir dille hem de çarpıcı cümlelerle desteklemiş. Rasim’in cenazesine katılmışçasına bir izlenimle anlatmış öykünün son demlerini. Yazar bizi herkesin düşüncesine de duygusuna da tanık ediyor, bu yüzden okurken benim de zihnimde farklı düşünceler ve ikilemler, gel-gitler yaşatmayı başardı. Kaynağı ne olursa olsun gelişen dostlukların ve vefanın gücünü gösterdi. Bu sayede de kitaplığımın en güzel yerlerinden birini almaya hak kazandı. Ceyda Selin Öztürk Kaynakça Kavukçu, Cemil. O Vakıt Son Mimoza. İstanbul: Can Sanat Yayınları, 2015. Yağmur Peri Şahin Cleopatra’dan Florence’a Ölümcül bir hastalığa yakalanıp yakalanmadığınızı öğrenmek için sadece iki saatiniz olsa ne yapardınız? Zihninizde zamanı yavaşlatmaya mı çalışırdınız? Bu iki saati endişelerinizden kaçmaya çalışarak mı geçirirdiniz? Yoksa olasılıkları kabul edip anın içinde kalmaya mı çalışırdınız? Güzellik, yaşam, çirkinlik ve ölüm kavramları birbirine yakın kavramlar olarak görülür. Cleo da güzel olduğu sürece yaşayacağını, korkması gerekmediğini söylüyor kendine. Ben öyle düşünmüyorum. Cleo aslında sadece kendini kandırmaktadır. Filmin başında yaşlı falcının baktığı tarot kartlarında çıkan ölüm işaretlerine karşı direnmeye çalışmaktadır. Kendinden emin görünür şekilde günlük aktivitelerine devam ederken bu direncinin zamanla başka bir şeye dönüştüğünü görüyoruz. Cleo’ya karşı filmin başında hiçbir sempati duymadım. Benim için güzel ama burnu havada bir şarkıcıdan öte değildi. Yüzeysel olduğunu ve sadece kendini önemsediğini düşündüm. Ölümcül bir hastalığa yakalanıp yakalanmadığını 2 saat sonrasında öğrenecekti ama sanki onun için hâlâ tek önemli olan dış güzelliği ve insanların onu nasıl algıladığıydı. Filmin ortalarına geldikçe Cleo’nun aslında o kadar da özgüvenli olmadığını gördüm. Aslında bir çeşit anskiyetesi vardı. İnsanların onun hakkında ne düşündüğünü ve ne söylediğini kafasına takıyordu. Paris’i turladığı süre boyunca kendini huzurlu hissedebileceği bir yer arıyordu. Kalabalığın içindeyken endişeleri artıyordu. İşte bunlara tanık olduktan sonra Cleo’ya karşı iyi duygular beslemeye başladım. Çünkü onun da tıpkı benim gibi korkuları ve endişeleri olduğunu görmüştüm. Anksiyetemin arttığı zamanlar aklıma geldi. Özellikle bir anımı asla unutamıyorum. Ailemle güzel bir yaz akşamını dışarıda geçiriyordum. Beni tam olarak neyin tetiklediğini hatırlamıyorum ama vücudumu saran o panik dalgasını hatırlıyorum. Kafamın içinde asla susmayan sesler vardı. Düşünceler beynimin içinde dönüp duruyordu. O anda sadece gözden kaybolmak, kafamdaki sesleri susturmak ve huzura kavuşmak istemiştim. Zaman sanki normalde olduğundan daha yavaş akıyordu. Bir dakika bir saat gibi hissettiriyordu. Cleo’yu izlerken de aynı şeyleri hissettim. Doktordan sonucunu öğrenmek için beklemesi gereken iki saat sanki iki gün gibiydi. Saniyeler aktıkça daha da sabırsızlanıp endişeleniyordum. Cleo da aslında bir şeylerin farkına varmaya başlıyordu. Hayatı boyunca insanların gözlerinin sürekli üzerinde olduğunu düşünmüştü ama kendisi başka birine hiç gerçek anlamda bakmamıştı. Sadece kendini seyrediyordu. İnsanların arasında zaman geçirdikçe başka hayatlar olduğunu, insanların başka dertleri olduğunu gördü. Kendimi ve hayatı fazla ciddiye aldığımı düşündüm ben de. Hata ediyordum aslında. Yaşam denen şey zaten çabucak geçen bir zaman dilimi değil mi? Niye bu elimdeki kısa zamanı başka insanların beni nasıl algıladığına kafa yorarak zamanımı harcayayım ki? Bulunduğumuz durumu kabullenip anı yaşayabilmek belki de çok zor ama kabullenmenin ardından gelen rahatlama ve huzur paha biçilemez. Cleo da zoru başarabilmeyi öğreniyor aslında. Parkta tesadüfen karşılaştığı Antoine ile yaptığı güzel sohbet sırasında her şey gözümde daha da netleşiyor. Gerçek adının bile Cleopatra’nın kısaltması Cleo değil, Florence olduğunu öğreniyoruz. Yalnızca güzel bir şarkıcıdan öte kendi korkularıyla yaşayan bir Florence görmeye başlıyoruz. Asker olan Antoine ile karşılaşması bana umut verdi. Ölümcül bir hastalığa yakalanmış olsa da olmasa da o anda önemli olan bu değildi. Antoine ile yaptığı konuşma ve onunla geçirdiği kısa zaman dilimi aslında Florence’ın gerçek doğuşunu temsil ediyor. Bazen tesadüfen karşılaştığımız insanlar gözümüzü gerçek dünyaya açabiliyor. Önemsiz düşüncelere dalıp gitmenin bizi sadece yorduğunu fark edip buna bir son vermenin yolunu bulmayı öğreniyoruz. Hayatı akışına bırakıp kendi hayatımızda bir seyirci olmaya son verdiğimizde o her yerde arayıp da bir türlü bulamadığımız dinginliğe kavuşabiliriz aslında. Huzuru hep yanlış yerlerde arıyoruz. Kendi içimiz hariç her yere bakınıyoruz. Yaşadıklarımızı kabullenmeyi bir türlü öğrenemiyoruz. Ya hep inkâr ediyoruz ya da yok sayıyoruz. Cleo’nun hikayesinden sonra attığım her adıma, aldığım her karara daha dikkatli bakmaya başladım. Bir şeylerden kaçmak istemiyorum artık. Sadece kendi hayatımı kendi istediğim gibi yaşamak istiyorum. Aldığım her karar iyisiyle kötüsüyle benim bir parçam değil mi zaten? O zaman neden beni ben yapan şeylerden şüphe duymam gereksin? KAYNAKÇA Georges de Beauregard, Carlo Ponti (Yapımcılar), Varda, A. (Senarist ve Yönetmen). (1962). Cléo de 5 à 7 [Film]. Fransa. Fotoğraflar https://tr.pinterest.com/ adresinden elde edildi. İNSANLAR TANRIYA KARŞI Modern bilimin en çok ilgilendiği ve akıl almaz projelerinden biri olan klonlama ve mükemmel bir soy yaratmak, akıllara şu soruyu getiriyor. Bir gün tanrının yerine geçebilecek miyiz? Hakkında sayısız tartışmalar ve araştırmalar yapılan bu konu kimilerine göre etik, kimilerine göre değil. Ancak asıl gözden kaçan şey neden tanrının yerine geçelim? Zaten mükemmel bir ahenkle yaratılmış evrende daha fazla mükemmelliğe gerek var mı? “Tanrının işini düşünün, onun eğri yaptığını kim düzeltebilir? Tabiat anaya müdahale etmeyeceğimizle kalmayacağımız gibi sanırım tabiat ana bunu yapmamızı istiyor.” İşte “Gattaca” filmi de bu konuyu ele alıp hatta bir adım daha ileri taşıyıp bizim yarattığımız mükemmellik ile tanrının yarattığını “kusurlu” insanları karşılaştırıyor ve kimin kazanacağını sorguluyor. Bir de şöyle düşünelim neden bilinmezliğin çekiciliğinden vazgeçip korkutucu gerçekleri öğrenmek isteyelim. Açıkçası ben de dâhil hiç kimse kendisinin ve özellikle çocuğunun şaşırtıcı büyüyüşünü ve ileride nasıl bir insan olup, nasıl bir hayat süreceğini ve en kötüsü de nasıl öleceğini öğrenmek istemez. Ancak “Gattaca” bize aynı ailenin normal yollarla doğmuş ve hayatının nasıl geçeceğini bildikleri bir çocukla, genetik mühendisleri tarafından “ısmarlama mükemmel bir şekilde yaratılmış bir çocuğun” hayatını karşılaştırıp gösteriyor. Başrol karakterimiz Vincent doğal yollarla hayata gözlerini açmış ve kısa bir ömür süreceği hesaplanan biri. “Mükemmel” kardeşinin hep gölgesinde kalıp kendini ezik hisseden biri olarak karşımızda. Vincent, küçük yaşlardan beri uzaya karşı inanılmaz bir ilgiye sahip ancak onun bu ilgisinin sebebi uzayın inanılmaz çekiminden çok, kendini bu dünyaya ait hissedememe duygusu. Canına tak eden Vincent en sonunda ailesinden kaçarak, önüne ne iş gelirse yaparak hayatta kalmaya çalışıyor. Ancak bir gün eline mükemmel bir fırsat geçiyor ve o hep çalışmak istediği “Gattaca” adlı uzay firmasına girmek için bir fırsat yakalıyor. Ne yazık ki, şirkete girebilmek için “mükemmel” bir insan olması gerekiyor. Bunu da kendi kimliğinden ve yaşantısından vazgeçip, “mükemmel” bir şekilde doğmuş ancak bir kazada bacaklarını kaybeden Jerome Morrow ile bir ortaklık yapıp kimliklerini ve hayatlarını değiş tokuş yaparak gerçekleştiriyor. Bu değiş tokuş o kadar da kolay olmuyor. Jerome ile Vincent akıllara zarar bir ortaklık ile Vincent’ı Jerome karakterine dönüştürüyorlar. Peki, gerçekten hiç olmadığın biri gibi davranmak ve yaşamak kolay mı? İnsan kendi özelliklerini gizleyerek başkasından “ödünç aldığı” bir hayatı kendi hayatıymış gibi yaşayabilir mi? Büyük hayalleri olan ancak “küçük” bir insan bunun için elinden geldiğince çabalar. Çünkü bu onun tek şansıdır. Başarılı olursa zaten bir problem yok, başarısız olsa bile hiç denemeyip kaybetmekten oldukça daha iyi bir seçenek bu. Bu seçenek sadece başarıya aç ve kazanmaya inan insanlar için inanılmaz derece de bir fırsat ve ters tepilmeyecek bir ödüldür. Enfes işlenişi ve konusu gereği 1997 yapımı bir filimden beklenmeyecek derece kalite bir yapımı ve görüntüleri derin izler bırakıyor “Gattaca” filmi. Ancak akıllardan çıkmayacak tarafı ise mesaj dolu senaryosu. Bu filimden çıkardığım en büyük mesaj, tanrı da yaratsa biz de yaratsak, hayatımız ve kaderimiz bizim ellerimizde. Biz nasıl istersek öyle yaşar ve öyle oluruz. Kim ne derse desin hedeflerimizden şaşmamalıyız. “Mükemmel” bir insan olsak da, tanrının “kusurlu” bir insanı olsak da elimizden gelen her şeyi yapmalıyız. “Şunu unutma, herhangi biri kadar iyi ama çoğundan daha iyiydim” Özgür Can Erdoğan Hakan Malkoç Kişiliğim Doğrultusunda ‘Ben’ Kendimi bildim bileli bir arayış içerisinde olmuşumdur, lakin bu arayışın ismini de bir türlü koyamıyordum. Aslında bırakın adını koymayı içeriğinin ne olduğunu, yani neyi aradığımı, niçin aradığımı bile söyleyemezdim. Hoş şu anda bile tam olarak nasıl ifade edeceğimi bilmiyorum ya(!). Olsun, bu arayışın belirli bir koordinatı olmasa bile belirli bir rotasının olması, yer çekimsiz bir ortamdaymışım gibi anlamsız ve ayakları yere basmayan kararlar vermemden daha iyidir. En azından ben artık öyle düşünüyorum. Marcus Aurelius'un "İyi bir adamın nasıl olması gerektiği konusunda tartışarak daha fazla zamanınızı harcamayın. İyi bir adam olun." sözleriyle başlayan dizinin bu bölümü; (Doctor Who 50. yıl özel bölümü) bu zamana kadar hep nasıl bir insan olmak istediğimi düşlerken, öte yandan karşıma çıkan zorluklar karşısında nasıl da kestirme yolları kullanmayı kendime âdet edindiğim gerçeğini ve kullandığım kestirmelerin aslında olmak istediğim kişinin kullanmayacağı-kullanmak istemeyeceği- gerçeğini gösterdi. Hâlbuki; olmak istediğimiz şeyi hayal ederken kullandığımız 'kestirme' yollar kadar sapıyormuşuz hedefimizden, gerisi kendimizi kandırmaktan başka bir şey değilmiş. Yani kısacası benlik arayışımın bir sonuca varması; benim verdiğim kararla değil, davranışlarıma ve attığım adımlara bağlı. Karar vermek ve sonrasında anlık zevkler için daha sonraya ertelemek, bizi seçtiğimiz kişilikten biraz daha uzaklaştıracak. Ve ilerde tam olarak olmak istediğimiz yerde olsak dahi, belki de geçmişe dair pişmanlık duyacağımız bir takım eylemler zihnimizi kurcalayacak. Karakterimiz Doktor -en basite indirgenmiş haliyle-; prensipleri doğrultusunda yaşayan ve her zaman ezilenin yanında olup zalimin karşısında olan, ne kadar zor koşullar altında olursa olsun, her zaman kaçmayı zor kullanmaya tercih edip orta yolu bulmayı başarabilen bir kişiliğe sahip. Peki neden? Elinde istediği zamanda istediği lokasyona gitmek için kullanabileceği bir teknoloji varken, istese uzaydaki tüm gezegenleri kendine köle haline getirebilecekken neden "iyi" anılmak için bu kadar uğraşıyor ki? Ben olsam çoktan "tanrı kompleksi” ne kapılır, dilediğim zamandan, dilediğim zamana yolculuk yapar keyfime bakardım. "Uğuldayan tepeler" de üzüm yerdim mesela. Güneşlerin sönüşünü ve yıldızların doğuşunu seyrederken bir sigara yakardım belki. Fakat geçmişinde yaptığı şeylerden duyduğu pişmanlık, kahramanımızı tüm bunlardan alıkoyuyor ve geleceğini geçmişinde yaptıklarını telafi edebileceği bir şekilde inşa etmesine önayak oluyor. Öyle ki, et et bin senedir bitmedi bu inşaat(!). Kahramanımızın bin yıldan uzun bir süredir yaşadığı vicdan azabı, hayatta yaptığım seçimlerin(iyi niyetlerle yapılmış olsalar dahi) gelecekte beni pişmanlığa sürükleyebileceği ihtimali üzerinde düşünmeye itti ve içinde bulunduğumuz anda yapacağımız seçimlerin nitelendirilmesine dair bir gerçeği fark etmemi sağladı; "unutmak" ve "pişman olmak". Pişman olmanın anlamı; unutamayacağımız kadar kötü bir seçim yapmış olmak. Şu anda verilen kararları, ilerde nasıl sonuçlar doğuracağını bilemeyeceğimiz gerçeğiyle beraber değerlendirecek olursak eğer; ben unutamayacağım kadar kötü bir seçim yapmak istemem. Sanıyorum ki bunu engellemenin yolu, seçtiğim kişiliğin doğrultusunda kararlar almak ve sonucu ne olursa olsun doğru olduğuna inandığım şeyi takip etmek. Öylesine sıkıca takip etmeliyim ki bu rotayı, doğru olanı yapmanın mümkün olmadığı gün bile ben, ben olmalıyım. Geçmiş, şimdi ve gelecek kavramlarının bir insanı oluşturduğunu ve bunların her birinin birbirini tamamlayan, birbirine yön veren olgular olduğunu fark etmemi sağlamış olması, geçmişte yaptığım bir şeyin telafisinin olamayacağı ihtimali gibi, gelecekte yapacağım herhangi bir şeyin geçmişimi karalaması ihtimalini de düşündürdü bana. En kötü durumda bile doğru şeyi yaparken başarısız olmanın, kötü şeyi yaparken başarılı olmaktan üstün olduğu kanısına vardım. "Yeterince savaşçımız var, isteyen her yaşlı aptal da kahraman olabilir. Asıl zor olan Doktor olarak kalabilmek." sözleri de; dünyadaki sayısız politikacı, mühendis, doktor ve avukat insanların olduğu, ama öz olarak iyi kalabilmenin, insan kalabilmenin, seçtiğimiz ben ve kişilik doğrultusunda hareket edebilmenin ne derece zor ve önemli olduğunun farkına varmamı sağladı. Herkes rüya görür ve herkes rüya görmenin bir kriteri olmadığını sanır. Hayır; herkes olmak istediği yeri ve olmak istediği şeyi görür, ulaşmak istediği amacıyla birlikte. Ben artık ulaşmak istediğim yeri ve olmak istediğim şeyi biliyorum, en azından rotasını biliyorum. Ben asla pes etmeyeceğim, vazgeçmeyeceğim ve ben asla bir zalim veya korkak olmayacağım! Kaynakça: Doctor Who MedihaBesteAKKAŞ21600921GERÇEKANLAMDAGÖRMEKHemen her şeyin görsel güzelliğiyle ölçütlendirilmesi kadar ilginç bir konu dahayoktur herhalde. Evlerimizi uyumlu döşemeye çalışıyor, makyajla "kusurlarımızı"kapatıyor, bütçemize göre en güzel giysileri alıyor, evcil hayvanlarımıza bile güzelgörünmeleri için elbise giydiriyor, ilk görüşte aşık oluyoruz. Evet, ilk görüşte aşkınsebebi de dış güzelliktir; bundan başka bir şeyle ilgisi olduğunu iddia eden çıkar mı?Güzelliğin hayatımızdaböyle biryere sahip olmasınedendir peki?Güzelliğe ilgi duyulmasının nedeni, doğanın insan eli değmemiş mahsullerindeaçıkça görülebilen kusursuzluğudur kanımca. Sanki geometrik olarak hesaplanmış vecetvellerle yapılmış gibi görünen sayısız güzellik, sağlıklı olan bir şeyin mükemmelgörünmesi gerektiği hissini uyandırır canlılarda. Bitkiler böcekleri kendine çekebilmekiçin hoş koku yayar, tavuskuşları eşlerine güzel görünmek için onlara olağanüstügüzellikteki tüylerini gösterir, sağlıklı bitkiler fraktalların en kusursuz örneklerini verir.Modern insan her ne kadar doğaya muhalif görünse de ormanın bağrındaki birhayvanınkinden çok farklı değildir amaçları. İçgüdüleri olmasa şüphesiz daha çok insanbirşeyi sevmeden önce onutanımasabrını gösterirdi.Bulunduğu çevrede en güzel görünen kişi olmanın hayaliyle bir yarış içinde herkes;çoğunluğun hiç yadırgamadan kendini içinde bulduğu, pek az kişinin sorguladığı bir yarış.Bu uğurda sayısız fedakarlıklar yapılmış, akıl almayacak tezgahlar dönmüştür tarihte.Özellikle kadınlar, topluma daha güzel görünerek kendini memnun etmek için, yalnızcaestetik kaygılarla vücudunda değişiklikler yapma tercihinde bulunur. Haberleri okurkenmutlaka görmüşsünüzdür “Kendini Oyuncak Bebeğe Benzetmek İçin Kırk İki EstetikOperasyon Geçirdi” benzeri haber başlıklarını. Yalnızca abartılı örneklerle karşılaştığındabu yarışta bir katılımcı olduğunu fark ediyor insan. Tezgahlarda bir örnek donanmışkıyafeti neden aldığını ancak o zaman anlıyor belki. Belki de bunun bilinciyle, “yenioluşan akımdan haberim var ve ona ayak uyduruyorum” veya “herkes benzer giyiniyorolabilir fakat bu giysileri en güzel ben taşıyorum” dercesine o kıyafeti satın almış.Güzellik kavramı bu kişilerin gözünün önüne neleri getirir bilmem fakat emin olaraksöyleyebilirim ki güzel olmak için kusursuz olmak gerekmez. Gözleri farklı renkteki birçocuk da güzeldir, toplumun ideal bulduğu kilodan fazlasına sahip olanlar da, boyu kısaerkekler de…Bir gün için herkes uyumsuz renkler, köhne giysiler giyse; kadınlar makyaj yapmasa,erkekler ütüsüz gömlekler giyse kimsenin gözleri bozulmaz, değil mi?Yine de bu şekildedüşünmek insanları mutsuz eder. Güzelliğin bize işlerimizde yardımcı olduğunusöyleyemeyiz belki, yine de güzellikle ilgili reddedilemeyecek bir gerçek varsa o dainsanları mutlu ettiğidir. Hem güzel görünmek hem de ahenkli ortamlarda bulunmakinsanın içindeki kara bulutları dağıtmakta oldukça etkilidir. Yaşamın amacının mutluolmak olduğunu düşünen biri olarak da, aslında çok faydalı olduğunu savunabilirimgüzelliğin.Güzellik, sıkça duyduğumuz üzere göreceli bir kavramdır. Güzel olan, kendini görenkişiye hissettirdikleri sonucunda kazanır bu sıfatı. Gül kokusu güzel kabul edilir ama kötüşeyler çağrıştırırsa bir insana, gülün güzel olduğuna kim ikna edebilir onu? Birçoğumuzduymuşuzdur “Aslında ilk karşılaşmamızda senden hiç haz etmemiştim.” cümlesini.Bazen birilerini tanımadan; hareketlerine, giyimine veya görünüşüne göre yargılarız.Şahsen, bugün en yakın arkadaşım olan kişiyle ilk karşılaşmamızda onun giyim tarzındanhiç hoşlanmamıştım, öyle ki ona sarf ettiğim ilk cümle “Seni ilgilendirmez.” olmuştu.Sonrasında onu tanımaya çalıştım ve başta hoşuma gitmeyen kıyafetleri, artıkbenzerlerini gördüğümde sevinerek onaalmak istediğimhediyelere bırakmıştıyerini.Güzel insanlar ve güzel ruhlu insanlar, beraberinde çevresindeki hayatları dagüzelleştirir.Yapılması gereken, neyin güzel olduğuna ilk bakışta karar vermeye çalışmakdeğil, güzelliğin insanın görmek istediği yerde, hatta bazen kusurlarda olduğunu bilmekveogüzelliği görmek istemektir.Kaynakça"Güzellikmi sağlıkmı?". Hürriyet. Hürriyet, 14/08/1999. İnternet. 20/04/2017.<http://www.hurriyet.com.tr/guzellik-mi-saglik-mi-39096164>SESSİZ ÇIĞLIK Tavuk Suyuna Çorba adlı bu kitap, ders alınılabilecek olayları, okuyucuyu zaman zaman gülümseten, zaman zaman duygulandıran birçok anıyı içeriyor. Birinci ağızdan yazıya dökülen bu anılar bir editöre ulaştırılmış, derlenerek kitap hâline getirilmiştir. Kitapta seksen dört öykü; yedi bölüm var. Bu yedi bölümün içinde “ Sevgi Üzerine ” adlı bölüm favori bölümüm iken birini kaybetmenin acısını anlatan öyküler beni derinden etkiledi. Ölüm... Buz gibi soğuk... Ölümü somut bir örnekle tasvir etmemi isteseler bir buz dağını betimlerdim sanırım. Öyle basit bir buz dağı değil ama sadece. Buz dağının zirvesini hayal edeceksiniz. O kadar soğuk, o kadar yüksek olacak ki o zirve, duyulabilecek tek ses rüzgârın uğultusu olacak. Bu durumda rüzgârın uğultusu bizim sessiz çığlığımız. Ölüm... Sessiz çığlık... Herkes çığlıktan haberdar; fakat kimse duymak istemiyor. Herkes buz dağını görüyor; fakat kimse tırmanmaya cesaret edemiyor. O yüzden yüksek belki, belki ulaşılmak istemiyor. Hem nereden biliyoruz ölümün “ölüm” olmak istediğini? O yüzden sessiz belki de, belki duyulmak istemiyor. Ses, duyulabilir olduğu sürece ya da duymak istediğimizde ses değil midir zaten? Hani hep derler ya: “ Gitmek mi zordur yoksa kalmak mı? ” diye. Bir sözün bu kadar yürek yıkıcı olabileceğini tahmin eder miydiniz? Ya da boğazınızdaki yumrunun sebebi olabileceğini? Hâlbuki insan ne kadar sık duyarsa o kadar basmakalıp buluyor böyle sözleri. Birini kaybettiğinde anlayabiliyor ancak. “ Onun yerine ben ölseydim de bu acıyı yaşamasaydım ” demek ne kadar da kolay. İnsanoğlu, bencil. İnsan, acı çekerken bile kendisinin yerinde bir başkasının olup kendi yerine acı çekmesini düşünebiliyor. Hayattan ayrılan kişi çok ağır bir hastalıkla cebelleşiyordu, kurtuldu belki. Hatta belki de daha iyi bir yere gitti. Belki şu anda yukarıdan bizi seyrediyor. Belki bir milyonuncu kez aynı yolda takılıp düşmemize gülüyor, “ Dikkat etsene! ” diye bağırıyor. Belki de bizim koruyucu meleğimiz oldu, düşecek gibi olduğumuzda bizi o ayakta tutuyor, düştüğümüzde en az yarayla ayağa kalkmamızı sağlıyor. Hayatta kalan için her şey daha belirsiz. Kaybettiğimiz kişinin nereye gittiğini bilmiyoruz. Acı çekerek mi öldü yoksa huzurlu bir şekilde mi hayata gözlerini yumdu? Bize bırakılan anılarla yaşamak düşüyor biz hayatta kalanlara. Onlarsız bir dünyada nefes aldığımız her gün bizim için bir imtihan. “ Acı kayboluyor, sevgi ise daima kalıyor. ” (s. 6) diyor yazarlardan bir tanesi. Bunu bilerek üstesinden gelmeliyiz zor günlerin. Bize düşen, beraber geçirdiğimiz güzel anları hatırlayarak mutlu olmak. Okuduğum öykülerden birindeki baba her akşam yatmadan önce kızının yanına gelip ona şöyle diyordu: “ Bugün sana seni ne kadar çok sevdiğimi söyledim mi? ” (s. 7) Önemli olan birine verdiğiniz değeri, o hayattayken ona gösterebilmek. O baba gibi her gün söyleyin sevdiğinizi, sevginizi paylaşın. “ Hayatta iken ona olan sevgimi gösterebilmiş miydim? Ona ne kadar değer verdiğimi biliyor muydu? Sevildiğini bilerek mi öldü? ” diye düşündükçe kafayı yiyebilir insan. Bu yüzden birini seviyorsanız, bunu ona göstermekten çekinmeyin. Sevginizi gösterme imkânınız varken gösterin. Ölüm... Buz gibi soğuk... Ölüm... Sessiz çığlık... Herkes çığlıktan haberdar; fakat kimse duymak istemiyor. Herkes buz dağını görüyor; fakat kimse tırmanmaya cesaret edemiyor. Oysaki ölüm de doğum kadar hayati. Ölüm de doğum kadar güzel anılmak isterdi belki. Hem sahi biliyor muyuz ölümün “ölüm” olmak isteyip istemediğini? Burak Kazim Yılmaz 21502633 BİRAZ TUTKU Yaşanmış ya da yaşanacak olan ömrümüzün sadece bir tutkudan ibaret olduğunu duymuştum bir zamanlar. Tutku kelimesini duyduğum an bana çağrıştırdığı anlam basitçe söylemek gerekirse bir şeyi çok istemek. İnsanın istemesi anne karnında başlar. Hamile bir kadına gecenin üçünde avokado isteten güç karnındaki bebek değil de nedir ki? Doğduktan sonra eğer aç kalırsa yeryüzünü yerinden oynatacakmış gibi ağlaması minik bebeğin anne sütüne olan tutkusunu göstermez mi? Bu duyguyu hayatımızın her döneminden örneklemek kadar basit bir şey olmasa gerek. Örnekleri çoğaltmayı sonraya bırakıp, bana bu yazı için ilham veren Mario Levi'nin Bu Oyunda Gitmek Vardı kitabındaki o vurucu cümleden bahsetmek istiyorum. Yazarın sade ve bir o kadar da akıcı üslubuyla kaleme aldığı kitapta "Herkes hissettiği kadar yaşar." sözüyle beni sarstığını itiraf etmem gerekir. Hissetmezsek yaşayamaz mıyız diye sorulabilir ama burada yazarın kastettiği yaşadığımız olayları, duyguları hissetmek ve onları gerçekleştirmeyi arzulamak bence. Bu cümleyi biraz düşününce aklıma üniversite sınavına hazırlandığım sene geldi. Hayatımda belki de ilk defa ders çalıştığımı hissediyordum. Tabii ki bu, kitabın başına oturunca gerçekleşecek bir olay değil. Bütün bir sene boyunca neredeyse hiç aksatmadan dershaneye gitmek, derslerden sonra kütüphanede çalışmak ve bunların hepsini planlı bir şekilde yapmak bana bu duyguyu vermişti. O dönem sınavda iyi bir puan alabilmek için tutkuyla ders çalışıyordum. Sonuç olarak da kazanmıştım ve o dönemki tutkum sayesinde istediğim bir okula gelmiştim. Çöpçüler Kralı filminde Kemal Sunal'ın canlandırdığı karakter de iyi bir örnek bu konuda. Yerleri hiçbir çöp kalmayana kadar süpüren, temizlikçi Hacer ile evlenebilmek için her yolu deneyen Apti işini tutkuyla yapıyor ve yine sevdiği kıza tutkuyla bağlanıyordu. Yüzünde güler yüzü eksik değildi. İşte yaşamak bu belki de. Milyonlarca doları olan, istediği kadını/ erkeği elde edebilen bir insanın tadamadığı bir yaşam- tam tersi de mümkün tabii - belki de bu.Tam da Levi'nin bahsettiği gibi elindeki elli lirayı son kuruşuna kadar isteklerin doğrultusunda harcamak veya yaptığın bir işi tutkuyla gerçekleştirmek bunun bir göstergesi olabilir. Bu söze farklı bir pencereden bakacak olursak da, yazarın söylediklerinin Can Dündar'ın "Ne kadar yaşarsan yaşa, sevdiğin kadardır ömrün" dizeleriyle paralellik gösterdiğini çıkarabiliriz. Hayattan zevk almayarak, doğayı sevmeyerek, mesleğini sadece para kazanmak için yaparak ömrünü heba edenlerin bu şekilde geçirdikleri yılları yaşamlarından düşmeleri gerektiğini söylüyor iki söz üstadı da kısaca. Sevdiğimiz insana sarıldığımızda kalbimizdeki ferahlama ya da engelli öğrencisi kamyonları seviyor diye okulun bahçesine kamyon getirip, öğrencisini o kamyonla gezdiren öğretmenin yüzündeki mutluluk bize yaşadığımızı hatırlatan olaylar. Bizler yaşayan ölüler topluluğu olarak sanki bir zombi filminden fırlamışız gibi kalbimizin saatinin durmasını beklerken geçen zamanı yaşamaktan saymamalıyız. Henüz ellerimiz tutarken yazmadığımız yazıların, kulaklarımız dinlerken dinlemediğimiz güzelim şarkıların ve daha nice yapmadıklarımızın pişmanlığını ne zaman duyup bunları birer birer gerçekleştirmeye başlarsak işte o zaman saatimiz tekrar çalışmaya başlar. Yazının başında da dediğim gibi yaşadığımız olayları, duyguları hissetmezsek, kendimizi gerçekten yaşamış sayabilir miyiz acaba? Bir olayı, duyguyu arzulamak, tutkuyla istemek değil midir yaşamak? İnsanoğlu olarak tıpkı anne karnında olduğu gibi yaşlanınca da istiyoruz,tutkuyla bekliyoruz. Bu bekleyiş bazen bir küçüğün elini öpmeye gelmesi bazen ise vefat etmiş eşinin mezarı başında bir dua okuma isteği oluyor. Başından beri söylemeye çalıştığım gibi biz, insanlar, tutkuyla yaşıyoruz aslında ve hayatımızın değerini de bu tutkulu anlarımız belirliyor. Mario Levi- Bu Oyunda Gitmek Vardı OZ Hangimiz istemedik ki bir anda müthiş bir macera ortasında uyanmayı?Monotonlukla ve klişelerle dolu bir hayatın bir anda tepetaklak olup,hiç beklenmeyen bir biçimde sizi sürüklemeye başlaması…Adam Fawer’ın bu kitabı,bize bildiğimiz Oz hikâyesinin daha modern bir versiyonunu sunuyor.Bu tarz yolculuklarla ilgili hikâyeleri ve ayrıca yazarın kitaplarını sevdiğim için,kendimi bu rüzgârın ellerine bıraktım.Kitabın yavaş yavaş kendi fikirlerimle bağ kurduğunu görmeye başladıkça da bunu deneyimlemek istedim.Çünkü her zaman yazmak istediklerinizi önceden düşünmüyorsunuz.Sadece başlıyorsunuz ve yeni fikirler tam şu anda doğuyor. Zaman birçok sevdiğinizi eritmiş ve sizi belki de yanlış ellerin himayesi altına teslim etmiş.Her yaptığınız küçücük bir hata karşılığında sonu gelmez kırbaç darbelerine maruz kalıyorsunuz ve tek dayanağınız en yakın arkadaşınız olan köpeğiniz ile hiç konuşmayan ama aslında dâhi olduğunu bildiğiniz arkadaşınız.Daha sonra bir gün biriyle tanışıyorsunuz ve onun yüzünden baltayla yaralanıyorsunuz.Gözlerinizi açtığınızdaysa size doğru gelen müthiş bir hortum olduğunu görüyor ve kulübeye sığınıyorsunuz.Daha sonra kulübeyle birlikte uçuyor ve hiç bilmediğiniz mistik bir yere düşüyorsunuz.Hayatınız bir anda değişiyor.Artık eskisi gibi olmayı aklınızdan geçirseniz dahi,bunun aslında imkânsız olduğunu biliyorsunuz.Aslında hepimizin hayatında buna benzer küçük sonsuzluklar olmuştur.Bu küçük anlar sonsuzluktur.Çünkü öyle bir olayın ortasına atılmışsınızdır ki,gökyüzüne bakıp sadece iç çekmenizle kalırsınız ve o an gerçek anlamda bitmez.İyi ya da kötü,sırtınızda derin ve uzun bir yara oluşur.Ruhunuza kazınır sanki bu küçük anlar ve bir salisede bunca şey yaşayabildiğinize inanamazsınız.Belki de bu anlar ruhumuza kazınmıyordur ama onu inşa ediyordur.Çünkü biriktiklerinde kendinizi izleyebilir olursunuz ayna karşısında.Yürüyen bir filme dönüştüğünüzü görürsünüz ve bu sizi gerçekten tatmin edebilir.Bence hepimiz bu yaratımda farklı olasılıkları test etmek için gönderildik.En küçük,minicik seçiminiz bile sizi bambaşka yerlere götürebiliyor çünkü.Ve de hikâyelerimiz oluşuyor.Sonsuz farklı ve birbirinden güzel hikâyeler.Olasılıkları test etmek demişken,bu kavramı biraz daha açıklamak istiyorum.Dünyadaki her insanı düşünelim.Hepimizin yüzü,mimikleri,renklere karşı olan bakışımız vb. neredeyse her şeyimiz farklı.Yaptığımız seçimler bazen ne kadar klişe gözükse de,farklılıklar karşısında bu klişeliğin pek bir önemi kalmıyor.Şimdi büyük bir varlık düşünelim.Bu varlığın amacı,gerçeği bulmak olsun.Aslı bulmak.Ve bu varlık şöyle bir yol izlemiş.Yedi milyar ve her salise artan,her biri birbirinden farklı ve olmaması da zaten imkânsız olan bizleri,kocaman ve çıkışı biz ilerledikçe oluşan labirente atmış.Biz de birbirimizden farklılığımızla,hikâyelerimizle bu deneye destek veren küçücük toz taneleriyiz.”O”na ulaşabilme potansiyeli olan denekleriz.Bu küçük düşünceyi verme sebebim,sadece gerçek dünya ile kalmamasıydı.Bizim yaşadığımız hikâyeler üstünde bir de soyut ve bizim ekstradan yarattığımız hikâyeler var.Aynı Oz gibi.Belki de bunun gibi hikâyeler,”o”na ulaşmayı hızlandırıyordur. Dorothy’nin geri döndüğünde:”Ben Oz’daki Dorothy’yim.” Demesi bana çok enteresan geldi.Düşünsenize başta kendi gözünde hiçbir şey olan biri,yaşadıklarından sonra tamamen kozasından ayrılmış gibi hissediyor.Aslında hepimizin içinde bir “o” saklı ama bunu sürekli ve istikrarlı bir biçimde itmeye devam ediyoruz.Kabullenemiyoruz belki de bu kadar kolay olmasını.İlla bir zorluk arıyoruz,bir acı arıyoruz ona ulaşmada.Hâlbuki “o” size bir nefes,bir kalp ritmi kadar uzakta.Sadece bunu kabul etmiyorsunuz.Aynı Divan edebiyatındaki gibi aslında.Sevgiliye kavuşmanın amaçlanmaması ama sürekli acı çekmek…Belki de sonuç değil de cidden süreç odaklı yaşıyoruzdur.Bu hem iyi hem de kötü bir şey.Aynı arafta gibi.Tamamen bizlere kalmış.Eğer değişik bir hikâye istiyorsanız,kendinizi ondan alıkoyun.Sürekli engeller koyun önünüze.Fakat tamamen farklı bir boyut arıyorum diyorsanız da,yatağınıza uzanıp gözlerinizi kapayın ve sadece ben “o” yum deyin. .Fawer,Adam.(2016).Oz.İstanbul.Aprıl yayıncılık. Yiğitcan SAĞIR Mert Erkul 21602106 Başkalarının Sorumluluklarını Üstlenmenin Tutsaklığı Lider kişilikler, ailesinin, akranlarının sorumluluklarını üstlenmek gibi bir görevi kendilerine aitmiş gibi görebilirler, karakter özelliklerinden kaynaklanan bu durum lider diye adlandırdığımız insanları ne derece tutsak eder, gerçekten kendi sorumluluklarının üstüne bir de çevresinin yükünü almak bu kişilikteki insanları lider diye nitelendirmemizin nedeni midir? Bana kalırsa lider diye nitelendirdiğimiz insanlar, çevresinin ona bağlı olmasından dolayı bir yükümlülük hissederler ve yükümlülükleri içten içe bu insanları tutsak eder. “Hayır, senin işin beni ilgilendirmez!” cevabını vermekte zorlanır bu insanlar çünkü hem çevresinin hayatlarında hem de kendi hayatlarında sahip oldukları bu kilit rolü kavramış ve benimsemişlerdir. Raymond Carver’ın Fil adlı eserinin anlatıcısı lider diye nitelendirdiğimiz, etrafını çekip çeviren bireylere örnek biri, çevresindeki herkes kendisine bağımlı ve bu bağımlılıkların liderleri nasıl etkilediğinin psikolojik savaşımını gösteren bir karakter. Yapıtı okurken babamın iç dünyasını okuyormuş gibi hissettim kendimi, ben ise babamın hayatında desteğe muhtaç birçok karakterden biriydim. Etrafımıza dönüp baktığımız zaman başkalarının sorumluluklarını üstlenen insanların sayısı bir elin parmaklarını geçmezken, bağımlı yaşayan bireylerin sayısının bir bataklık üstünde dolanan sivrisinekler misali olduğunu görebiliriz. Sorumluluklarımızın büyük bir bölümünü kendimiz hallediyor olsak bile küçük bir bölümünü elinden geldiğince halletmeye çalışan bir başka birey ararız. Ben kendimi bu konuda epey bir şanslı görüyorum, çünkü ne zaman halledemeyeceğim bir durum olsa babamın güvenli limanım olduğunu biliyorum. Son yıllara baktığım zaman babamın bana, bilinçli bir biçimde, hissettirmeden, sallantılarımı kendi kendime çözmem gerektiğini öğrettiğini görüyorum, ama ailemin yaşça büyük olan fertlerine, yani bu bilinci kazanma yaşını geçen bireylerine, baktığım zaman bilerek ve isteyerek sorumluluklarını babama dayadıklarını görüyorum. Gerek kardeşleri gerek anne babası, gerekte annem, bütün işlerini babama bağlamış bulunmaktalar. Fil adlı yapıtın anlatıcısı gibi babamda bu durumu kabullenmiş durumda, fakat içten içe bu bireylerin etrafında etten duvardan oluşan bir hapishane niteliğinde olduğunu düşünüyor mu, çevresinin sorumlulukları altında tutsak edilmiş hissediyor mu bilemiyorum. Kendimi lider biri olarak görmüyorum, hatta lider değilim demek ki, çünkü babamın bulunduğu durumda bulunsam, bir yerde dur diyeceğimi düşünüyorum. Liderlerin hak ettikleri övgüyü, taktiri görmediklerini ve liderlere empati yapılmasının gerektiği görüşündeyim. Bu ikilem içerisinde tek hatalı birine bağımlı insanlar mıdır diye sorarsanız açıkçası benim cevabım hayır olur. Başkasının sorumluluklarını almadan önce bu bireylere kendi ayakları üstünde durabileceklerini öğretecek kişiler liderlerdir. Bu noktada aklıma meşhur Çin atasözü geliyor: “Bana balık verme, balık tutmayı öğret.”. Bu atasözü kendi sorumluluklarını üstlenemeyen bireylere aşılanması gerek bir ders niteliğinde, eğer her birey, liderler ve ona bağlı insanlar, bu psikoloji içerisinde olsa, insanların ilişkileri düzelir, liderler etrafındaki insanların samimiyetine güvenebilir, çünkü etrafındaki insanlar onlarla bir çıkar ilişkisi içerisinde olmaz, ne de olsa kendi ayaklarının üstünde durabilme yetisine sahiptirler. Kendi sorumluluklarının yanında başkalarının sorumluluklarını da omuzlarında taşıyan insanların iç savaşımlarının farkında olmak, toplumu kendi yükümlülükleri ile uğraşmaya itecektir bence. Liderlerin bu noktada yapması gereken ise, liderlik vizyonlarını topluma mal etmek olacaktır, bilinçli bir toplum oluşturmak ise liderlere ait bir sorumluluk, her ne kadar çelişkili olsa da liderlerin toplum adına alması gereken tek sorumluluğun bu olduğunu düşünüyorum. Başkalarının bireysel sorumluluklarını taşıyabilme yetisi, liderlerin niteliklerinden biri, doğru, fakat balık tutmanın değil balık tutmayı öğretmenin kabiliyetinin kendilerini tutsaklıktan kurtarmanın ve toplumun ilerleyişinin kilit noktası olduğunu düşünüyorum. İnsanlık olarak ilerlemek için, Fil adlı eserin anlatıcısı gibi başkalarının sorumluluklarından yorulan ve bıkan liderler yerine, babamın bana öğrettiği gibi çevresine kendi ayakları üstünde durmayı öğreten, Mustafa Kemal Atatürk gibi gelecek nesillere doğru yolu doğru biçimde yürümeyi öğreten liderlere ihtiyacımız olduğunu düşünüyorum. Kaynakça Carver, Raymond. Fil. Can Yayınları, 2015. http://karikaturborsasi.blogspot.com.tr/2013/01/bana-balk-verme.html (Görsel) YOLDA OLMAK MESELESİ Olmak… Olmak istediğin gibi olmak, olmak için olmak, olabilmeye çalışmak… Gelmiş, gitmiş, kalmış ve bir de sadece bakmış olmak. Sırdaş, yoldaş, arkadaş olmak… Olmak, ne olmaya çalıştığını bulmaya çalışmak. Aslında olmak, yolda olmak fikrimce. Yolda olup asırlarca yürümek, belki sona ulaşamamak, belki yaralar almak, belki düşüp de kalkamamak… Tüm çaba yol için aslında. Yolu daha çok sevebimek ve yolda mutlu ‘olabilmek’ için. Tenin dünyanın kirli havasına değdiği ilk an hayat bizi yola fırlatır ve öylece bırakır. İlk andan sonraki her an, bizler hayatlarımızı bir yerlere çekiştirip dururuz, esnetiriz, fırlatıp atarız, attığımız yerden geri alır ütü basarız onun kırışık yüzeylerine. Hayata tutunabilmek için, bir şeyler olmaya çalışırız işte. Peki her insan aynı yola mı fırlatılır? İnsan olmak da ‘olmak’ meselesine dahil midir? İnsan nasıl seçer ne olacağını? Yahut daha önemlisi, insan seçer mi ne olacağını? Emin olamıyorum. Sorulara boğulduğum zamanlarda çocukluğumu düşünürüm, çocuk bedenime dönmeye çalışırım her şeyden evvel. Hayallerimi, amaçlarımı, korkularımı ve çöküş anlarımı bir bir sererim yola. Sonra da çocukluğumun üzerine basıp geçerim, yoluma devam ederim. Şimdilerde farklı olarak bugünlerimi de seriyorum yola. Onların da üzerine sertçe basıyorum. Toprağın yedi kat dibine yollamak ister gibi başını eziyorum bugünümün. Mutlu olmak için yapıyorum tüm bunları da sonuçta daha mutsuzum sanki. Üzerine basıp geçtiğim geçmişim sürekli başa saran bir film gibi dönüyor beynimde. Enkaz altında bıraktığım tüm minik parçalar mucizevi bir şekilde birleşiveriyorlar. Parçalamak ve yok etmek istiyorum, istedikçe daha da büyüyorlar. Hırçınım ve virajları kolayca atlatamıyorum. Nereye düşerim bilinmez, düşecek gibi oluyorum. Belki nereye gittiğimi bilmediğimden bu hırçınlığım belki de kiminle kilometreler aşmam gerektiğine karar veremediğimden. Ama hırçınım işte. Yolda olurken de hırçınım yolda kalırken de. Güvenmek, inanmak, sevmek… İnsanın içine huzur dolduran her ne varsa onu yakalayamadığım için mutsuzum yolumdan. Beş yaşımdan bir şeyler daha geliyor kulağıma. Konuşan annem. “Gülümsemeni çalanı at yolundan.” diyor. Bu kez gülümsemek çalınır mı diye sormuyorum. İdil olmak ve İdil kalmak için beni kendimden uzaklaştıran her şeyi çıkmaz sokaklara hapsediyorum ve hemen dar duvarlı çıkmazlardan kurtulmaya uğraşıyorum. Başarıyorum sanki. Tek farkım var artık geçmişimden: Ben, enkaz altından tek parça çıkamıyorum. İhtiyacım var dost olana. Parçalarımı tamamlayamam belki artık fakat yama yapmayı öğrenebilirim. Yama yapabilmek için ve çıkmak için çamura bulanmış sürüngen hallerimden, dost olana da dost yolundaki toprağa da çok ihtiyacım var. Nasıl anlaşılır peki dost olan? Dost görünümlü diğer sürüngenlerden nasıl uzaklaşılır? Kime sırtını yaslar insan dost diye? Havanın durumuna göre değişir yolculuk sürecim. Çamur çekilir kurak havalarda. Omurgam doğrulur, sürünmem ben de artık. O zaman uzaklaşırım diğer sürüngenlerden. Bahar güneşi ve hafifçe saçlarıma dokunan yağmur sırtımı yasladığım sürüngenlerden ayırır beni. Sürünmek fikrinden uzaklaşırım. İdil olmaya başlarım yeniden. Üzerine bastığım geçmişim yine mutsuz eder beni fakat güneşe açtım mı kollarımı, mutsuzluğumu buharlaştırırım yavaş yavaş. Bahar gelmiş yoluma. İşte o zaman anlarım ki değiştiremesem de yolumu, sonum hâlâ kendi elimde. Bahar, güneş ve avuçlarıma dolan üç beş yağmur damlası benim gerçek dostlarım. Dost olmak karışmak demek çünkü. Görüyorum, ben bahara çok karışmışım. Yama yapmak için toprak ararken fark ediyorum ki başka yolların topraklarında benim tomurcuklarım çiçek açamıyormuş. Ne yazık ki boşa aramışım envaiçeşit toprağı yıllarca. Buharlaşan zaman zaman kanımmış ve kanım tamamlarmış eksik topraklarımı, anlıyorum. İnsan eksilmeden devam edemezmiş yola çünkü yolda olmak hafif olmak demekmiş aslında. Gökyüzüne bakmadan rota çizemezmişsin. Gökyüzünü görüyorum şimdilerde, gökkuşağına dokunabiliyorum ve yaralarımın üzerine gözyaşlarım yerine güneş ışığını basıyorum. Tuzsuz epeyce. Acıtmıyor bu kez. Etrafıma bakıyorum, hâlâ yoldayım; olmak meselesini tamamlamak için. İnsan olmak, dost olmak, mutlu olmak için yüzyıllarca yolda kalacağım, biliyorum. Yolumu kaybetmeden yolda olmak için uğraşacağım, seziyorum. Yolda olmak… Yola bağlı olup yoldan bağımsız olmak… Karışık cümleler kurmak, sevmek, ağlamak ve sonunda yine karışmak… Yani kısaca insan olmak. Altını üstüne getirsen de hayatının, ütülediklerini yeniden kırıştırsan da insansın sonuçta azizim. İnsansan da elbette yoldasın işte. Bırak süründüğün kendi yolun olsun. Sen, başka yollarda koşamazsın zaten. Olmak meselesi çok kenarlı az köşeli bir bakıma. Hep yol var, hiç bitiş yok. Bitmiyorsan da git işte. Olduğun yere kadar git kendi yolunda. Olduğun yere kadar yasla sırtını bahara. Olduğun yere kadar, sen ol işte. Fatma İdil Aldı 21601487 GÖZLERİNİZİ KAPATIN Gözlerinizi kapatın. Gitmek istediğiniz şehri hayal edin. Bu şehir Amsterdam değil ise bana bir şans verin fikrinizi değiştireyim. Şimdi sizi birkaç günlük, sokakları özgürlük kokan, “durmak yok” denilen bir geziye çıkartacağım. Rota Amsterdam. Varışımız ile gökkuşağını aratmayan, insan renkliliğin en iyi örneği olan bu şehirde farklı maceraların bizi beklediğini anlamıştık. Heyecanımız yüzlerimizden okunuyordu fakat minik minik korkularda vardı. Bu korkuların nedeni kısıtlanarak büyümüş olan bizlerin kısa süre kalacak da olsak ayak uyduramayacağımızı düşündüğümüzden kaynaklanıyordu. Neyse ki bu şehir bizi arkadaşça kucakladı ve yollarını önümüze serdi. Biz de bu yolları uğramadık durak kalmadan keşfetmeye karar verdik. Bu yüzden de panoramik şehir turuna katıldık. Binalar konuştu biz dinledik. O kadar eve ve kalabalığa rağmen sessiz bir şehirdi. Hikâyelerini sokaklarına adım attıkça kulağına fısıldayacaktı sanki. Ürkütmeden, rahatsız etmeden… Binaların nefesine eşlik ettikten sonra kanalları tanıma fırsatımız oldu. Suyun üzerinde şehir o kadar büyülü gözüküyordu ki çektiğimiz hiçbir fotoğraf aslını yansıtamıyordu. Kanalın üzerindeydik ve altımız derin bir sonsuzluğa uzanıyor gibiydi. Küçükken hepimiz denizkızlarının var olduğuna inanmışızdır. Bu şehirde bize kanalların üzerinde denizkızıymış gibi hissetmemizi sağladı. Ancak şehrin serin rüzgarını tenimizde hissettikçe gerçeklikten tam anlamıyla kopamıyorduk. Kanal turumuz meşhur Dam Meydanı’nda sona erdi. Bütün turistler ayaklarını en az bir kere bu meydana sürtmüştür ya da bisiklet tekerleklerini. Dediğim gibi ulaşımın kolay sağlandığı bu şehirde gitmek istediğiniz yere ya yürüyerek ya da bisiklet ile ulaşıyorsunuz. Bu durumu ilk başta yadırgadık çünkü bizim bildiğimizi sandığımız modernlik kavramıyla adeta çelişiyordu. Bisiklet, ne kadar da ilkel. Bize göre gelişmişlik, bir ailenin her üyesinin özel arabası olması demekti. Amsterdam bir yanlışımızı daha düzeltti. Görgüsüzlükle modernlik arasındaki farkı, her dönen bisiklet tekerleğinde gözlerimizin önüne serdi. Gerçek medeniyet hakkında biraz fikir sahibi olduktan sonra Dam Meydanı’ndan içerilere doğru ilerledik. Her tarafta Irish publar yer alıyordu. Tıklım tıklım doluydu hepsi ve Hollanda’nın ünlü patates kızartmasıyla tanıştığımız Mannekenpis de bu cadde de yer almaktaydı. Öyle her yerde yenilebilecek patates kızartmaları değildi. Bu gün hala tadı damağımda. İsmi kulaklarımda olan yer ise Red Light . Adını tutkudan, kırmızı ışıklardan kırmızı rujlardan ve bir o kadar kırmızının sembolü olan kadınlardan almış olmalıydı. Sadece tek odadan oluşan camla kaplı zemin dairelerden değil. O kadınlar içerisinde öğrenciler de yer alıyordu, belki de öğrenci olabilmek için bu işi yapıyorlardı. Buradaki turumuz epey bir uzun sürdü. Çünkü Türkiye’de yasal olmayan kadınların kendilerini ticari bir amaçla sunmaları bu kırmızı ışıklı evlerde gayet yasalca yürütülüyordu. Kimse kimseye laf atmıyor, rahatsız etmiyordu. Özgürlük bu olmalı dedik çünkü taksimde gezerken yaşadığımız tereddüttün onda biri yoktu. Bu sokak dışında marketlerde de çoğu ülkede kullanımı yasal olmayan otun değişik biçimlere girmiş haliyle karşılaştık. Kek, jelibon, lolipop… Otu daha da cazip hale getirmişlerdi ama yasak değil ya hiç birimiz almak için uzanmadık onlara. Haliyle ot demişken coffe shopları es geçmeyelim. En ünlüsü The Bull Dog’du. Rüya gibi olan bu şehrin karanlık tarafıydı. İçerisine girmeye cesaretimiz olmasa da orada farklı farklı dünyaların döndüğünün bilincindeydik. Boşa geçirecek bir dakikamız bile yoktu her nefesimizi Amsterdam’ın sokaklarında almalıydık. O yüzden yataklarımızı erken vakitte terk edip Heıneken deneyimine yelken açtık. Bu müzede eğlencenin sınırı yoktu. Müze ve eğlence kelimelerini aynı cümlede kullandığımda inandırıcı gözükmesem de tüm önyargılarınızı kıracak simülasyonlar ile karşılaşacaksınız burada. Marketlerden kolaylıkla aldığımız o biraların çeşitli zor aşamalardan geçtiğini anlatan simülasyonlar… Müzeden içeri ilk girdiğimizde kazanlarla karşılaştık içinde alkolsüz biralar vardı tatları da talaşa benziyordu. Yani bira denilen içki türü, alkolsüz zorla annelerimizin şifa niyetine içirmeye çalıştığı bitki çaylarına benziyordu. İçilesi değildi. Diğer etkinlikte yapımını öğrendikten sonra bira sunumunun nasıl yapılacağı ile ilgiliydi, barmenlik kısaca. Daha önce bu alana ilgim olduğunu bilmiyordum ama deneyimim, hem ilgim hem de yeteneğim olduğunu kanıtladı. Biraz incelik isteyen bir işti açıkçası, bende kendime küçük detayların insanıyım derdim hep. Herkesin gezdiğinde aynı tadı alacağı bu müzeden çıktıktan sonraki ikinci durağımız sanatseverlerin nefesinin kesileceği Van Gogh müzesiydi. Sergilenen eserler, boyaların birbiriyle olan dansı… Hepsi göz kamaştırıcıydı. Ressamın işine olan aşkı resimlerden taşıp ruhumuza dokunuyordu resmen. Bir de gitme vaktinin gelmiş olması… Gündüzü ayrı güzel, akşamı ayrı güzel ; yaşamın tüm belirtilerini gösteren bu şehirden uzaklaşıyor olmak sokaklarında ona eşlik edememek aramızda bir hüzün bulutunun dolaşmasına sebep oldu. Öyle bir şehir ki kendinizi gerçekten birey gibi hissettiriyor, özgürlüklerinizin sınırını çizmeyi size bırakıyor. Kendine aşık ediyor. Şimdi gözlerinizi kapatın ve gitmek istediğiniz şehri hayal edin. KAYNAKÇA Google resimler Gözde Bayraktar Kendi Hikâyenin Yazarı Olmak Her insan bambaşka bir hikâyedir aslında. Yazar kısmında adımızın bulunduğu ama girişini ve ilk sayfalarını istediğimiz gibi yazamadığımız bir hikâye. Genelde bu bölümü başkalarının anlattıklarıyla, onların anılarıyla doldururuz. Örneğin nerede ve ne zaman doğduğumuz, anne ve babamızın kim olduğu, ismimiz... Hepsi biz farkında değilken sahip olduğumuz özelliklerdir. Belki de bunlar, bizi biz yapan en temel özellikler ve her kitapta mutlaka bulunması gereken sayfalardır. Ayrıca okuyucunun yazarı hızlıca tanırken hatta yargılarken başvurduğu ilk noktadır. İşin ilginç yanı ise hiçbirini seçmemiş olmamıza rağmen artık değiştiremeyeceğimiz, yırtıp atamayacağımız nadir sayfaların onlar oluşudur. Nasıl başladığını bilmediğimiz bu hikâyede başlangıçta her şeyimiz farklı olsa bile hepimiz için aynı olan tek bir şey var: Hepimiz birer insanız. Elimizde olan ve hayatımız boyunca muhafaza etmemiz gereken en önemli özelliğimiz insanlığımızdır. Herkesin kendine özel bir insanlık tanımı vardır ve bu tanım onun doğduğu yere ve yıla göre değişebilir. Sonuçta herkesin hayatı birbirinden belirgin şekilde farklıdır ve hiçbirimizin karşılaştığı zorluklar, verdiği hayat mücadelesi bir diğerine benzemez. Karşılaştıkları zorlukları ve insanları kabaca 3 şekilde sınıflandırılabiliriz: iyi bir hikâyeye sahip olanlar yani hiç savaş görmemiş ya da hiç açlıkla mücadele vermemiş olanlar, kötü bir hikâyeye sahip olanlar yani hayatlarının onları nereye götürebileceğini öğrenemeden kitaplarının sonuna gelenler, savaşta doğup hayatlarını kaybedenler ve diğerleri. Diğerleri iyi ve kötüden bağımsızdır ve Zülfü Livaneli Huzursuzluk kitabında bunlardan “Sizler bir eşiğin ötesindesiniz, iyinin ve kötünün ötesindesiniz, acının ötesindesiniz, biz bunu anlayamıyoruz.” (s.140) diye bahseder. Kitaptaki Meleknaz karakteri buna en güzel örneklerden biridir çünkü o bütün dinler tarafından kötülenmiş bir dine inanan bir kızdır. Bu yüzden kendini dev bir savaşın ortasında bulmuş ve çokça badire atlattıktan sonra kurtulmak için tek yolu hamile haliyle dağa tırmanmak zorunda olan biridir. Buraya kadar hikâyesinin ne kadar zorlu olduğunu, nasıl acılar çektiğini görebiliyoruz. Fakat sonrasında Hüseyin’in yardımıyla bu hayattan kurtulmayı başarıyor ve daha normal bir hayata kavuşuyor Meleknaz. Peki şimdi, hayatı için iyi ya da kötü, onun için şanslı veya şanssız diyebilir miyiz? Onun insanlığını biz sorgulayabilir miyiz ya da onun kitabının ilk sayfasında dini bizim dinimizden farklı yazılı olduğu için onu yargılayabilir miyiz? Bu yüzdendir ki insanlığını yitirip yitirmediği, insanın ancak kendi kendine cevaplayabileceği bir sorudur. Meleknaz’ın hikâyesinin aksine daha kolay yargılayabileceğimiz hikâyeler de var. Kitaptaki Hüseyin karakteri buna güzel bir örnek teşkil ediyor. Tüm hayatını hikâyeleri ne olursa olsun zor durumdaki insanlara yardım etmeye adayan, gerektiğinde bunun için IŞİD gibi bir tehlikeyi dahi karşısına alan ve tam o tehlikeden kurtuldum derken sadece Müslüman olduğu için Amerika’da öldürülen ama hikâyesinin sonunda ölüm döşeğindeyken söylediği son sözleri “Ben bir insandım.” (s.19) olan bir Mardinli idi Hüseyin. Hüseyin’in hikâyesini okuyan biri kitabın ilk sayfalarını yani dinini, rengini hatırlamaz. Tam tersine onun yaptığı iyi şeyleri, Meleknaz’ı nasıl kurtardığını, yardım ettiği insanları ve insanlığını bütün zorlu şartlara rağmen nasıl koruduğunu hatırlar çünkü artık Hüseyin’i tanımlayan şeyler baştaki sayfalar değil, kurtardığı canlar ve yaptığı güzel işlerdir. Yani olay; hikâyemizin iyi ya da kötü başlaması değil, diğerlerinin hikâyesini ne kadar güzelleştirebildiğimiz ve onlara ne kadar yardım edebildiğimizle alakalı. İnsanlar ilk başta bizi, kitabın girişinde yazılanlara göre yargılasalar bile, biz bunları değiştirmeye uğraşmamalıyız. Onun yerine, aynı kitaptaki Hüseyin gibi öykümüzün bizim yazdığımız kısımlarını iyi insanlıkla doldurmaya çalışmalıyız. Umarım hepimiz hikâyelerimizi sonlandırırken tıpkı Hüseyin gibi “Ben bir insandım.” (s.19) diyebiliriz. Akın Kutlu Kaynakça Livaneli Zülfü. (2017). Huzursuzluk, İstanbul: Doğan Kitabevi. “Bütün diğer kadınlar gibi, yaşamak zorunda olmayı, gündelik işini yapmayı ve sonra ileride unutulmayı hayal bile edemiyorum. Eşimin ve çocuklarımın yanı sıra, kendimi adayacağım bir hedefimin olması gerek! Ah evet, ben çoğu insan gibi boşa yaşamış olmak istemiyorum. Öldükten sonra da yaşamaya devam etmek istiyorum.” (s.251) Elimizde tuttuğumuz bu kitap, II. Dünya Savaşı sırasında Hollanda’da Nazilerden saklanan Anne Frank’ın öyküsü. Benim için bundan daha öte. Sadece on üç yaşındaki bir çocuğun iki yıl boyunca saklandığı evden tuttuğu günlüğün bugünlere gelmesi. Ölümsüzlük bu belki de… “İleride ben de dahil hiç kimse on üç yaşında bir kızın içinden geçenlerle ilgilenmeyecekmiş gibi geliyor. Ama aslında bunun hiçbir önemi yok, ben yazmak ve daha da önemlisi kalbimden geçen bir sürü şeyi ortaya dökmek istiyorum.” (s.15) diyerek yanılıyor Anne Frank. Kitap, Anne Frank’ın doğum gününde ailesinden hediye olarak bir günlük almasıyla başlar. Bu günlüğe “Kitty” adını verir ve 12 Haziran 1942 tarihinde başlar yazmaya. “Tanıdıklarımdan hiçbiriyle hoş vakit geçirmekten başka bir şey paylaşamıyorum, günlük şeyler hakkında konuşmaktan ya da samimi olmaktan ötesine geçemiyorum, sorun bu! İşte bu yüzden bu hatıra defteri!” (s.16) diyor Anne. Bu cümlelerle kendime ayna tutuyorum adeta, her şeyi kendine saklamak arzusu, keyif verici… Anne için her şey aslında 1940 yılında bir savaş ve ardından Almanların egemenliği ile başlar. Bundan sonra Yahudilerin özgürlükleri teslimiyetle neredeyse biter. O yasak, bu yasak devri başlar. Ne garip değil mi şu “YASAK” kelimesi. Adem ve Havva’dan beri kullanılmakta. Tam bu yasaklarla yaşamaya alışmışken aniden saklanmak zorunda olmak, hem de daha bu fikri düşünmemişken, daha bu fikre alışmamışken, apar topar. 9 Temmuz 1942 günü Frank ailesi saklanmak için baba Otto Frank’ın ofisine giderler. Bu ofisin üst tarafında kimsenin bilmediği, Anne’nin “Arka ev” adını verdiği dört duvar arasında tam iki yıl boyunca yaşarlar. Ama nasıl? Hiç dışarıya çıkmadan, ses çıkarmadan, ışık açmadan, perdeleri bile kıpırdatmadan. İnsan buna nasıl yaşamak der? Ama o on üç yaşındaki kız bir gün bile ümitsizliğe kapılmıyor. Aldığım en büyük mesaj buydu sanırım. UMUT ETMEK, YAŞAMAK İSTEMEK, YAŞAMAK VE ÖLÜMSÜZ OLMAK. Frank ailesinin saklandığı “ARKA EV”. Günümüzde Anne Frank Müzesi olarak ziyaretçilere açıktır. Burada saklandıkları süre boyunca Frank ailesine yakın dostları da sığınır. Başlarda kendi dışında kimseyle anlaşamayan Anne, zaman geçtikçe olgunlaşır, diğerlerinin doğru olduğunu düşünmez ama onları sorgulamayı bırakır. “ 1942 yılındaki hayatımı göz önüne aldığımda her şey bana hakikaten gerçek dışı gibi geliyor. O dönemdeki Anne Frank, tanrıların hayatını yaşayan bambaşka biriydi; o kız şimdi burada uslandı.” (s.210) Tanrıların hayatını yaşamak… İki yıl boyunca her gün ders çalışır Anne. Bunu sadece okula döneceğini düşündüğü için yapmaz, günlük işler ona göre değildir. İnsan her şeyden önce okumalıdır. Tam bir tarih ve Yunan Mitolojisi meraklısıdır. “Kütüphanelerde her şeyi okuyabileceğim günü sabırsızlıkla bekliyorum.” (s.253) İçime dokundu bu sözler. Çünkü Anne her istediği kitabı okuyamıyor, önce ailesi onun için uygun olup olmadığını kontrol ediyor. Çoğu kitap onaylanmıyor, Anne hep merak ediyor. Bir de Anne bir daha hiç kütüphaneye gidemiyor. Bir gün radyo’da Hollanda hükümetinin yaptığı açıklamayı dinliyor Anne. Gelecek kuşakların o dönemde neler yaşandığını bilmeleri için, bu dönemde tutulan günlükler savaş sonrası yayımlanacak. İşte o zaman fark ediyor büyüdüğünü Anne. Günlüğünün okunacağını düşündüğü için yazdıklarında düzeltmelere gidiyor.1942-1943 yıllarındaki Anne’yi eleştiriyor. 1944 yılındaki Anne ise onu daha çok şaşırtıyor. Durulması, genç kızlığa adım atması, üstelik ilk başta kendisine çok tuhaf görünen aile dostlarının oğlu Peter’e aşık olması ve bir anda her şeyin değişmesi. “ Bir taraftan çılgın gibi onun özlemini çekiyor ve odada ona bakmadan duramıyorum; diğer taraftan kendime, bunun beni neden bu kadar çok etkilediğini, niçin tekrar sakin biri olamadığımı soruyorum!” (s.133) Ev halkı akşamları bir araya gelerek radyodan sadece haberleri dinlerler. Anne bizi olan biten hakkında hep bilgilendirir. “Çok sevgili Kitty, Türkiye savaşa girdi. Çok heyecanlı. Gergin bir hlde radyo haberlerini bekliyoruz.” (s.95) “Sevgili Kitty, sevincimiz ancak bir saat kadar sürdü, ardından gelen düş kırıklığı sevincimizden eser bırakmadı. Türkiye savaşa girmemiş.” (s.95) Anne son kez 1 Ağustos 1944 Salı günü yazıyor. “Eğer dünyada kimse yaşamıyor olsaydı, sorusuna çare arıyorum.” (s.333) diyor ama belki de hatıra defterindeki son sözleri olacağını bilmiyor. Üç gün sonra hepsi yakalanarak esir toplama kamplarına sürülüyorlar. 1944/45 kışında Anne ve ablası tifüs salgınından ölürler. Saklananlardan sadece baba Otto Frank toplama kampından sağ kurtuldu ve elimizde tuttuğumuz kitabın yayımlanmasını sağladı. Kitabın edebi bir dili yok ama Anne hem benzetmeleriyle hem de duruluğuyla kitabı bir çırpıda okutuyor. İki yıl hiç dışarı çıkmamak, aynı odanın içinde yaşamak ve duygularını, hissettiklerini kimseye belli etmemek zorunda olmak, ergenliğin getirdiği değişimi bir odanın içinde herkesin ortasında fark ediyor olmak, aşık olmak, hep sessiz olmak, her çıtırtı da irkilmek, yavaş yavaş ölüme gitmek, umut etmek, sabretmek. İşte bütün bu duyguları bize veren, bir yandan içimizi umutla doldururken bir yandan da tüyler ürperten ve her sayfasında “Ben ne yapardım?” sorusunu sorduran sadece on üç yaşında bir kız çocuğu. ANNE FRANK. “Kendime tekrar tekrar şu soruyu soruyorum, saklanmasaydık, şimdi ölmüş olsaydık ve bütün bu sıkıntıları yaşamak zorunda kalmasaydık, her şeyden önce de bize yardım edenlere bunları yaşatmasaydık, hepimiz için daha iyi olmaz mıydı? Ama öyle bir duruma düşmekten de korkuyoruz. Yaşamı hâlâ seviyoruz, henüz doğanın seslerini unutmadık, ümitliyiz, her şeyin düzeleceğinden ümitliyiz.” (s.305) DOĞUŞ AYTEKİN PARDON BAYAN BİR BAKAR MISIN ? ​Türkiye'deyiz. Şuan Orta Doğu’nun en medeni ülkesi... Öyle medeni ki kadınlar ​"beyleriyle" yürürken, bir adım geriden gelmek zorunda değil. Öyle medeni ki, kadınlar sevdiği kişiyle birlikte olma hakkına kısmen de olsa sahipler. Öyle medeni ki kadın sesi, hâlâ bir kesici-delici alet statüsünde yer almıyor. Anne Carson' ın, Sesin Cinsiyeti kitabında bahsettiği gibi, tarih boyunca kadın sesi hep ayırt edici, pasifize edilmesi gereken, tahrik ve taciz edici unsur ve ürkütücü bir sembol olarak toplumsal hafızaya yerleşmiş durumda. Kadın sesi, Yunan Mitolojisi'ne kadar dayanan bir tarihle, hep kontrol altında tutulması gereken (kaba tabirle, sahibinin köpeğini gezdirirken, tasmaya ihtiyaç bile duymayacağı rahatlık seviyesindeki bir kontrolden bahsediyorum) bir keskinlik abidesi olarak görülmüştür. Öyle ki bu kısıtlamalar bütününün miladı olarak, Adem'in Yaratılışı ve Genesis’teki kadını, yaratılmış çıplaklığından dolayı suçlu bulma ve onu erkeğin hükmü altına verme olayını örnek verebiliriz. Böyle tarihiyle kök salmış çarpık bir olguya Carson, modern ve postmodern disiplinlerin harman edildiği bir tavırla yaklaşmış ve çarpıcı gerçekleri yüzümüze tokat atmadan vurmuş. Carson, Sesin Cinsiyeti kitabında seslerin belirleyiciliğine dem vururken, kadın sesinin ​medeniyet dışı ve hayvansı niteliklere sahip olduğu düşüncesinin varlığını eleştirmiş. Bu ‘’hayvansı” tanımının ne denli bir karşı saldırı olduğunu tahmin etmek güç değil. Eril sistemin varoluş felsefesinde bulunan, bastırılamamış hayvansı güdülerin yarattığı bir savunma mekanizması niteliğinde bir söylemdir bu. Bu asıl hayvansı tavrın, toplumun her kesiminde vuku bulduğunu gözlemleyebilmek hiç de zor değil. Meclisinden sokağına, mikrofon uzatılan teyzede bile bu kabullenişi görüyorum ve artık kusmak istiyorum. Kusma hissi her zaman mide bulantısından kaynaklanmaz aslında. İnsan ‘’uyandığında’’ da kusar tıpkı Matrix filmindeki Neo’nun gerçek dünyaya döndüğünde refleksif olarak kusması gibi. İşe yaraması gereken bir meta olarak görüldüğü için kadının aile içi şiddete ve kabadayılığa maruz kalmasının, annenin diz kapağından bile tahrik olunabileceğini ileri süren erklerin desteklemesiyle toplumsal ve kültürel baskının, ‘’kadındır, yerini bilmeli’’ ifadesinden güç alarak iş yerinde ayrımcılık ve gelir adaletsizliğinin son evrelerinin yaşandığı bu karanlık çağda bile, insanlarda kusma isteğini tetikleyecek bir uyanmanın yaşanmaması, bu coğrafyada Carson’ın çabalarını etkisiz kılıyor. Ne yazık ki artık bu ayrımcılığa örnek verirken, Bülent Arınç’ın pislik saçmasından daha özgün ve daha yeni örneklerimiz var. Ayrıca diğer toplumların, bu sahip olunan eksikliklerin yarattığı kompleks dolu yaklaşım konusunda, Türkiye’den geri kalır yanları yok maalesef. Mısır’da kadınlar, çeyiz ve başlık parasını geri iade etmediği sürece boşanamıyor, Suudi Arabistan’da kadınlar bisiklet dahi süremiyor, Bahreyn’de erkekler, hava yolu şirketlerine bir faks atarak eşlerinin uçaklara binmesini yasaklayabiliyorlar. Suudi Arabistan’da 2002 ‘de okulda çıkan bir yangında 15 kız çocuğu peçeleri yüzlerinde değilken dışarı çıkmaya çalışınca polis tarafından engellendiler ve yanarak can verdiler. Sadece Carson değil, birçok yazar, akademisen ve eleştirmen kitleleri omuzlarından tutup sarsmaya çalışıyor ancak hâlâ karşı güç olarak elimizdeki, sadece yorum yapmayla yetinip hiçbir aksiyon almayan tatlı su aktivistlerinden başka bir şey değil. İki kadeh içince herkes Kant hakkında bilgi sahibi olmak ister, herkes Habermas’a katılabilecek ehillikte olmayı diler, herkes her şey hakkında yorum yapıp dünyayı kurtarmış olarak kalkar masadan. E biz bu masadayken insanlar açlıktan öldü, baskıya dayanamayıp intihar ettiler, onca çocuk gelin oldu, tecavüzcüler kahraman oldu? Elinde müdahale şansı varken, bana dokunmayan yılan başkanım olsun zihniyeti yıkılmaya mahkumdur ancak halihazırda ahlaki yönden yıkılmaya mahkum olan toplumlar bu tarz vandal zihniyetlerin kaçınılmaz esiridir. Sağlıklı sosyal altyapıları olmayan toplumlarda maalesef haksızlığa müdahale kültürü oluşmaz. Sokakta kahkaha atan kadına “herkesin önünde kahkaha atılmaz” diyebilme cesaretini gösteren gelişmemiş canlılar, nedense yine sokak ortasında boğazına bıçak dayanmış kadınları Halit Ziya Uşaklıgil’in unutulmaz eserini izler gibi izlerler. Asıl suç bende aslında. Bu yazıyı yazacağıma, etimle kemiğimle gidip direnmeliydim tüm sapık egemen zihniyetin dayatmaya çalıştığı deli saçmalarına karşı. Asıl suç bende, Facebook’ta baskıya, zulme, tecavüze hayır yazılı fotoğraflar paylaşacağıma, gidip Çilem’in yanında olmalıydım. Bende suç, bilgisayarımın başında oturup hayvan haklarını klavye delikanlısı olarak savunacağıma gidip, “ gelin hayvan tecavüzcülerine bir şans daha verelim” diyen Özdağ’ın ensesine bir tokat atıp aklını başına getirmeliydim. Düşünceler yetersiz artık yaşamı desteklemeye. Sevgi eylem ister demişler. Ayağa kalkıp, eylem kararı almaya cesareti olmayan benim yüzümden oldu hepsi. Erteleyen, tembelliğinin esiri olan “erkek ben” sebep oldu kız çocuklarının tecavüzcüleriyle evlenmelerini dolaylı yoldan zorunlu kılan yasanın çıkmasına. Küçücük bir kızı, ahıra hapsedip tecavüz edenlerin, o davaya bakan ve “rızası vardı” hükmünü çıkaran hakimin, sandalyede otururken ayakları yere değdiği anda 70 yaşındaki hacı emmiye kızını satan çomarların değil, benim yargınlanmam lazım. Ufuk Özkardaşlar ​21502212 Türkçe101-127 Can Şahin, IE Belki de Tanrı’nın Cehennemi Yaratmasına Gerek Yoktu? Cehennem… İncil’de “Tanrının unuttuğu bir ulus”, Kur’an’da “Kaçılamayan bir ateş” oldu. Yıllarca din adamları onu kullanarak insanlara seslendi, onun korkunçluğunu ve bilinmezliğini kullanarak insanları yönetti. Öylesine bir korku duyuldu ki cehennem karşısında, insanlar cehennemi görmemenin ümidiyle öldürdüler. İşte ironi de bu ya, tam da insanların cennete gitmek için dünyayı yaktıkları bir zamanda, dünya tarihinin en güçlü cehennem tasviri yapıldı. Papa tarafından sürgün edilmiş Dante, ilham ve korku veren İlahi Komedya’yı yazdı. O kadar güçlü bir yapıttı ki bu, Rönesans sanatçıları heykel, resim ve kitaplarını ondan esinlenerek yarattı. Tarihçiler, bu kitabı aydınlanma yolunda önemli bir adım olarak saydı. Kilise, kitabın anlatımıyla daha çok insanı kendine çekmeyi denedi… Ancak ben burada size Dante’nin kitaplarını ve onların dünya tarihine etkisini anlatmaya gelmedim. Zira Dan Brown gibi usta yazarlar hala bu kitaptan ilham alarak eserler yazıyor. Başka bir deyişle, daha tarihi bitmemiş bir şeyden bahsediyoruz. Bu yüzden üzerine konuşmak saçma. Ancak Dante, Dan Brown ya da bir başkası olsun; tüm yazarlarımızın ortak bir çabası var. Hepsi bilinenin sonunu yaratmaya çalışıyor. Tüm yazarlarımız, hatta biz bile bilmediğimiz o sonu kafamızda yaratmanın derdindeyiz. Tüm insanlık, evren, her şey nasıl bitecek onu kurguluyoruz… Yetmiyormuş gibi, bunun bir resmini çizmek için milyon dolarlık filmler ve çok satan kitaplar yazıyoruz. Bir nevi, sahip olduğumuz bu güzel dünyanın sonunu getirmek için uğraşıyoruz… Sanki dünyamız güzelmiş gibi. Bir etrafınıza bakın. Dünya tarihinde yüzyıllardan beri değişen tek şey, artık insanlara acı çektirmek için kendi elimizi değil makine tuşlarını kullanıyor oluşumuz. Bir düşünün, insanlar hala dinleri için birbirlerini öldürüyor. Hala toprakları paylaşamayıp savaşa giden ülkeler var. Hala eski dünyanın ve tarihin tozlu sayfalarında kalmış olaylarla boğuşuyoruz. Bunlar yetmiyormuş gibi, eskiden sahip olmadığımız dertlerimiz de var. Dünya, gitmek istemediğimiz o cehennem kadar sıcak bir yere dönüşüyor. Bizi doğanın ölümcül tarafından korumak için ant biçmiş hekimler, birkaç yıl içerisinde en iyilerinin bile çözemeyeceği yeni vebaların oluşacağını söylüyor. İstatistik ustaları, Dan Brown’un da Cehennem kitabında yazdığı gibi, artan nüfus için gerekli su ve yiyeceği bulamayacağımız konusunda kırmızı alarm vermiş durumda. Küresel ısınma, terör veya nüfus artışının yarattığı kaynak tükenişi kısa dönemde hayatımızı etkilemeyecekmiş gibi gelebilir. Ancak bunlar, bugünün gerçekleri ve bu konuda yapabileceğimiz en iyi şey, konuyu inkâr etmeyi bırakmak. Dan Brown’un da kitabında belirttiği gibi, sorunlarımızı inkâr ederek stresten kurtulmaya çabalamayı ve egomuzu bu şekilde güçlendirmeyi bırakmalıyız. Çünkü her ne kadar inkâr, Jim Butcher’ın tanıttığı gibi mükemmel bir diyar olsa da gerçek değil. Ne yazık ki inkarda yarattığımız tüm kıyamet senaryoları gibi sahte. Ve yine ne yazık ki gerçek olan tek şey benim her gün evimden çıkarken gördüğüm, benden para dilenmek zorunda bırakılmış mülteciler. Ne yazık ki gerçek o incecik buzun üzerinde yaşama tutunmaya çalışan kutup ayısı. Ne yazık ki gerçek kemoterapi odasında umudu bekleyen 10 yaşındaki çocuk… İşte bu yüzden, artık bu dünya tam bitti denirken dünyayı yok olmaktan kurtaran süper kahramanlara inanmadığım gibi, yazarların yazdıkları cehennemlere de inanmıyorum. Çünkü yazarlar da tıpkı bizler gibi, kendi kafalarında yarattıkları mükemmel dünyayı yaşıyor ve onu çökertmeye çalışıyor. Ellerinde halihazırda olan cehenneme bakmadan. Yine bu yüzden, hepinizden artık kurmacaların etrafında dolaşmayı bırakıp gerçeğe yüzünüzü dönmenizi istiyorum, çünkü şu an yapmamız gereken kendi cehennemlerimizi yaratmak değil. Yapmamız gereken, inkâr ettiğimiz gerçek dünyadan topyekûn biçimde önce Arafat’a, sonra da cennete çıkmak. Unutmayın; eğer biz yaşadığımız dünyayı kendimiz düzeltmezsek, tanrının bizi cezalandırmak için öldükten sonra bizi cehenneme atmasına gerek kalmayacak. SEVİMLİ GÖSTERİLMEYE ÇALIŞILAN KARANLIK “Yurdum İnsanı” tamlaması ile aynı ülkede yaşadığımız korkunç insanları bir sempatik gösterme çabasını hepimiz bilmekteyiz. İşte nedir? Karadeniz’de bir adam ev taşıma esnasında aşağıdaki arkadaşından koltuk takımını balkondan atarak tutmasını istemiştir, güleriz buna, yurdum insanı gibisi yok deriz. Egzoz kelimesinin nasıl yazılacağını bilmeyen bir oto tamircisinin duvarındaki denemeleri çarpar sonra gözümüze: eksoz, egsos, ogsoz vs. Güleriz buna da yine yurdum insanı ne acayip yahu der, sanki biz farklı bir yurdun insanıymışız, onlar ise bizleri eğlendiren farklı bir dünyanın cahil ama sevimli insanlarıymış gibi bir tavır takınırız. Sonra o yurdum insanları, yaptıkları her şey yerel bir komiklik olarak algılandığı için durumlarından rahatsızlık duymazlar ve o yerel cahillikleri yüzünden yüz kızartıcı bir kabahat işlerler. O zaman da kızarız onlara, bütün nefretimizi kusarız, bu ülkede yaşanmaz artık diye buyururuz, bu cahil insanların, hep sevimlilikleriyle gündeme gelmelerini, cehaletin onlara sadece bizleri güldürecek şeyleri yaptırmasını büyük bir küstahlıkla talep ederiz. Küçükken kavga ettiğimizde koyduğumuz o komik kurallar gibi: “Tekme atmak yasak oğlum” deriz. Ucu bize dokunmadıkça herkes herkese tekme atabilir ama tekme yeme sırası bize geldiğinde, yasak deriz, işte ben bu yurdum insanı saçmalığını buna benzetiyorum. Ortada bir komedi değil, tehlikeli bir yoldan çıkmışlık var aslında ve bunu görmezden gelmek akıl alır gibi değil. Perihan Mağden’i bu sebepten dolayı takdir ettiğimi söyleyerek devam ediyorum yazıya. Tehlikeli Temayüller kitabında yurdum insanının aslında sevimli filan olmadığını çok güzel, çok komik ve çok acı bir şekilde ortaya koyuyor Perihan Mağden. Arkadaşlar gülüp eğleniyoruz ama durum aslında hiç de komik değil diyor yazar. Ben de bu yüzden seviyorum kendisini. Çünkü bir ahmaklığa, cehalete gülmek, kendinizi o ahmaklığın ve cehaletin üzerinde bir konumda görmek de demektir. Karşınızdaki insanı, bir insan olarak değil, sizden çok daha aşağıda bir varlık olarak incelemek, sanki bir insanla değil de tüyleri boyanmış bir civcivle muhatap olmak gibi bir şey. Bunun da kabul edilebilir hiçbir yanı olamaz. O boyalı civciv büyüyüp de bacaklarımızı gagaladığında homurdanmak ise güzel bir dayağı hak etmekle eşdeğer. Geçen hafta bir doğum günü partisine katılmam gerekmişti. Taksiye binip partinin verileceği eve gittim. Dolaştırdı beni taksici, bunu fark ettim ama ses çıkartmadım. İşte karşınızda yurdum insanı, sevimli mi? Bence değil. Sonra indim ve içecek bir şeyler almak için bir bakkala girdim. Her yerde altı liraya satılan birayı, zengin bir muhitte olduğumuzdan dolayı bana yedi liraya satmıştı bu bakkal amca. Yurdum insanı karşınızda ve hiç sevimli değil. Eve girdiğimde ise gösterişin, görgüsüzlüğün korkunçluğuyla karşılaştım. Benim anladığım, bildiğim, parti dediğimiz şeyde oturulur, sohbet edilir, eğlenilirdi. Gördüğüm manzara ise bana, bir partiye değil, bir gövde gösterisine davet edildiğimi söylüyordu. Karşınızda yurdum insanı garipliklerine gülen ama kendisi de en az onlar kadar gülünç durumda olan başka bir yurdum insanı! Çocuk yaptığı için ve yaptığı çocuk dünyanın en zeki çocuğu olduğu için misyonunu tamamladığını düşünen gururlu anne ile bu partiyi düzenleyen insan arasındaki fark nedir? Bu arkadaş da yaptığı gövde gösterisi ile rüştünü ispatladığını düşünüyordu, o kadın da bir çocuk yaparak dünyanın en muhteşem şeyini yaptığına inanıyordu. Öyle ki olay artık çocuk yapmaktan, parti vermekten çıkıyor, her şey, her eylem kişilerin kendi şovu için bir araç halini alıyordu. Kimse de bundan rahatsız değildi. Perihan Mağden’in bu kitabı, yaşadığımız ülkedeki saçmalığı anlamak için bir rehber adeta. Yalnız değiliz, rahatsız olan bir kesim de mevcut durumdan, Tehlikeli Temayüller, bana bunu söylüyor. Elif Gündemir Kalabalığın Ardında Karışık kafalardan oluşan topluluklar. Seviyeli seviyesiz insanlar. Zengin fakir aileler. İçedönük dışadönük ilişkiler. Toplum denilen olgu
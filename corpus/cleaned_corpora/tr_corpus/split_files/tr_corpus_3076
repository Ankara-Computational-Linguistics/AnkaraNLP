Önce Kelime vardı diye başlıyor Yohanna’ ya göre İncil. Kelimeden önce de Yalnızlık vardı. Ve Kelimeden sonra da var olmaya devam etti Yalnızlık. Kelimenin bittiği yerde başladı; Kelime söylenmeden önce başladı. Kelimeler, Yalnızlığı unutturdu ve Yalnızlık, Kelime ile birlikte yaşadı insanın içinde. Kelimeler acıyı dindirdi ve Kelimeler insanın aklına geldikçe Yalnızlık büyüdü, dayanılmaz oldu. ” ( Atay, 154 ) Frederic Leighton’un meşhur Yalnızlık tablosu. Birçoğumuz belki tabloyu bu şekilde tanımıyor ama eminim ki bir yerlerde karşılaşmışsınızdır. Yalnızlık deyince hepimizin kafasında oluşan resmin Frederic Leighton’un ellerinde can bulmuş hali adeta. Sanatsal açıdan estetikliği ve etkileyiciliği bir yana, insanda hissettirdiği o tanıdık ve boğucu his hakkında bir şeyler anlatmak istiyorum. Tabloyla ilk karşılaştığımda uzun bir süre tabloyu izlediğimi fark ettim, sanki gerçek dünyadan bir anlığına uzaklaşmışım da sadece tablo ve ben kalmışız gibiydi. Gerçek dünyadan uzaklaşmıştım, evet, ama tablonun bende çağrıştırdığı duygular o kadar gerçekçiydi ki gerçek dünya bu olmalıydı belki de. Kendi kendimi dinlemeye başladım sonra. Yalnızlık hakkındaki düşüncelerim belirdi kafamda ilk olarak. Neydi yalnızlık? Herkes hissedebilir miydi? Ya da kendimizi yalnız hissettiğimizde hepimiz aynı şeyleri mi düşünüp hissediyorduk? Bunları cevaplayamadım tabi ki. Etrafımda olan bitenler hakkında yorum yapamayacağımı fark ettim. Çünkü insan ne kadar çevresinde olan bitenin farkında olduğunu da düşünse aslında kendini bile tam olarak tanımayan ilginç bir varlık. Ben de kendi yalnızlığım hakkında düşünmeye devam ettim o yüzden. Önce tek başıma olduğum zamanlarda hissettiğim duygu geldi aklıma. Çok sessiz ve yorucu bir histi bu. Ama daha sonra kalabalığın içinde hissettiğim yalnızlık duygusu belirdi ki diğer durum bunun yanında oldukça sönük kalıyordu. Bu hissi tarif etmek çok zor oldu benim için ama basit bir şekilde tanımlamaya çalıştım. İçimde büyük bir boşluk açan ve ne kadar doldurmaya çalışırsam çalışayım asla dolduramayacağım o boşluğu durmadan büyüten bir hastalık gibi tanımladım kendimce. Etrafımda olan bitenin hiçbir şekilde bu boşluğa etki edememesi en acımasız yanıydı. Bazı zamanlar doldurduğumu düşünsem de, öyle bir an geliyor ki aslında daha da genişlediğini fark ediyorum. Kalabalığın içinde bile sadece kendimle olduğumu hissetmek, kendime olan sevgimi de azaltmıştı sanki zamanla. Hani birisiyle beraber çok vakit geçirdiğinde yaptığı hareketler, davranışları, konuşması daha çok ilgini çekmeye başlar ve kusurlarını ararsın ya, o şekilde kendimi sorgulamaya ve eleştirmeye başladığımı fark ettim. Kendi yalnızlığımdan kendimi suçluyormuşum gibi. Sanki ben olmasam yalnız olmama sebep olan ana etmen de ortadan kalkacakmış ve bu histen kurtulacakmışım gibi. Bir süre sonra en büyük düşmanım kendim oldum. Ve bu gerçekten o kadar kötü ve ağırdı ki, çünkü nereye gidersem gideyim kendimden kaçmak gibi bir seçeneğim yoktu. Hatta inatla kendimle daha çok vakit geçiriyordum, kendimden kaçamadığım için diğer insanlardan uzaklaşıyordum çünkü. Ki bu da aslında kendime yaptığım en büyük kötülüktü. Artık etrafımda o anlamsız kalabalık da olmadığı için daha çok kendi içimde boğuluyordum. O boşluk artık büyük bir kara deliğe dönüşmüş ve beni hızla içine çekmeye başlamıştı. Sanki asla öldürülemeyen büyük, korkunç bir canavarmış gibi. Bir kere o boşluğa tam olarak düştüğümdeyse, içimde bir şeylerin öldüğünü hissettim. Sanki bütün duygularım eriyip yok olmuştu. Sevgi, aşk, nefret, heyecan bunların hepsi gitmiş ve yerlerini korkunç bir sessizliğe bırakmıştı. İyi veya kötü, normal bir durumda olsam ayaklarımı yerden kesebilecek olaylar dahi aynı hisleri hissettiriyordu. Hissetmek kelimesi bile anlamsızdı aslında, tepkisiz kelimesi daha yerinde olurdu bu durum için. Etrafıma ve kendime karşı gittikçe duyarsızlaştım. Artık ne eskiden hissettiğim kadar üzüntü duyabiliyordum ne de kendimi bile unutacak kadar mutlu olabiliyordum. İnsan olduğumu unutmaya başlamıştım. Sanki etrafımdaki cansız, anlamsız varlıklardan bir farkım kalmamıştı. Aslında içimde ölmüşüm de bedenim hareket etmeye devam ediyormuş gibi. Sanki etrafımdaki herkes hayatın keyfini çıkarırken, ben bir daha yaşama şansım olmadığı bu hayatımı nasıl yaşamam gerektiğini çözememişim ve şansımı kaybetmişim gibi. İşte bu düşüncelerle doldu beynim tabloyu gördüğüm zaman. Hatta bu düşüncelerimin bir araya gelerek bu tabloyu oluşturduğunu bile düşündüm. Bana yalnızlığımı bu kadar derinden hissettirmesine rağmen, yalnızlığımı paylaşabildiğim ve beni anladığını düşündüğüm tek şey oldu. Sanki aynı hisleri paylaşan iki arkadaş olmuştuk. Benim için değerli olmasının tek sebebi buydu belki de. KAYNAKÇA Atay, Oğuz. Tutunamayanlar. Türkiye: İletişim, 1972. GENÇLİK GERİ GELMİYOR Her şeyi zamanında yaşamanızı öğütleyen yaşlılar olmuştur hayatınızda. Ne var ki çoğumuz hayatı asla bitmeyecekmiş gibi görüp çarçur ediyoruz. Gençliğin enerjisi, hayatı toz pembe gösteren neşesi insanın çoğu şeyi ciddiye almamasına sebebiyet veriyor. Bense tüm bunların aksine, gençliğinin en güzel yıllarını yaşamakta olan biri olarak, son zamanlarda gençliğimi boş ve verimli olmayan bir şekilde yaşadığımı fark ettim. Ne çocuklarıma anlatacak anılar biriktiriyor ne de bugünümü doyasıya yaşıyordum. Bu da beni ömür denilen yolculukla ilgili kafa yormaya itiyordu. Tam da bu konuya yoğunlaşmışken Pamela Redmond Satran’ın Keşke Genç Olsaydım adlı kitabını okumaya başladım. Kitabı okuduğum süreçte kendimce yaşlılığı enine boyuna düşünmek, arada bir iç ürperten düşlere dalmak benim için oldukça güzel deneyimlerdi. Yaşlılık kavramını irdelemeye başladım bu kitapla birlikte. Derinin yer çekimine karşı koyamadığı, hafızanın insanı zorlamaya başladığı ve sevdiklerin hayattan bir bir göç ettiği zamanlara şahit olmaktır yaşlılık. Artık daha duygusal ve daha hassas olmak ama bunu kimsenin umursamamasıdır belki de. Her geçen gün ölüme daha yakınlaştığını hissetmek akıl sağlığına da iyi gelmeyecektir elbet. İşte, bu yüzden yaşlılık beni oldum olası korkutan bir kavram olmuştur. Satran da romanında gençliğini mutlu geçirmemiş ve yaşlanmaya başladığını anladığında gençliğe geri dönmeye çalışan bir kadının, Alice Green’in, hikâyesini anlatıyor. Romanı belki birçok genç yüzünde alaycı bir gülümsemeyle okuyacaktır. Bu gülümsemenin sebebi gençliğin verdiği vurdumduymazlıktır sanıyorum. Ben asla bu denli vurdumduymaz olamıyorum. Green’in hayatı öyle etkileyici ki yaşlanmakla ilgili tüm korkularımı kamçılıyor ve kitabı okurkenki empati kuvvetime lanetler okumadan demiyorum. Böylece eskilere gidiyor ve korkumun derinliklerine iniyorum biraz daha. Yaşlılığın korkunçluğunun farkına varmam aslında rahmetli büyükbabam ile geçirdiğim günlere tekabül ediyor. O zamanlar henüz bir çocuk bile olsam, bir yaşlının akıl almaz psikolojisini anlayacak kadar incelemiştim büyükbabamı. Onda gördüğüm şey neydi, tahmin edebiliyor musunuz? Ben söyleyeyim, pişmanlık. Gençlikte har vurup harman savurmuşluğun pişmanlığıydı bu. Arkasına baktığında gördüğü manzaranın yıkılmış köprüler olmasının ağırlığıydı belki de. Bu manzarayla karşılaşmış olmak bir çocuk için ne büyük bir hayal kırıklığıdır, bilirsiniz. Bu hayal kırıklığı ile yüzleşmek ise bir ömre bile sığmıyor. Satran’ın kitabı ise beni bir yüzleşme sürecine sürükledi diyebilirim. Kendimi başkahramanın yerine koymadan edemiyor, aynı durumları kendim yaşamışçasına üzülüyordum. Gençliğin coşkusu, heyecanı içimdeyken okuduğum bu kitap bana öğretti ki gençlik bir kere yaşanıyor ve asla geri gelmiyor. Bir gün nostaljik şarkılar eşliğinde güzel hatırlamak istiyorum gençliğimi. Dolu dolu yaşadım, diyebilirsem ne mutlu bana. Sıkı bir cilt, parlak saçlar, yıpranmamış duygular... Gençlik bir tazeliktir, güzelliktir her zaman. Bu yüzdendir ki her güzel şey gibi o da kısa sürer ve göz açıp kapayıncaya dek terk ediverir insanı. Onu bir kez kaybeden asla geri alamayacaktır üstelik. Aslında bu durumu kabul ettiğinde kişi daha huzurlu ve mutlu olabilir mi, bilmiyorum. Gençliğimi yaşlanma korkusuyla harcamak istemiyorum elbette ama kendime hâkim olmakta çok zorlanıyorum çoğu zaman. Satran’ın romanını okuduktan sonra bir şeyler değişti. Hayatımı Alice Green gibi yaşamak istemediğimden bir gün çok geç olabilir diye şimdiden tedbirlerimi almaya karar verdim. Öncelikle korkularımı yenmem mi gerekiyor? Yeneceğim. Aklımın ucundan geçmeyecek çılgınlıklar mı yapmam gerekiyor? Yapacağım. Çünkü ancak böyle tutunabilirim hayata ve doyasıya yaşayabilirim gençliğimi. Vardığım sonuç belli: gençlik geri gelmiyor. Faruk ŞİMŞEKLİ ERDEMLİ1 Yunus Kuthan Erdemli 21302438 TURK-101-018 Assignment:5 Final Instructor: Başak Berna Cordan 16.12.2014 İyilik ve Kötülük Otomatik Portakal Anthony Burgess’in yazdığı ve genel olarak modernleşmenin getirdiği birçok sorunu işleyen ve sorgulayan bir kitaptır. Kitap sistemin insanı köleleştirmesinden, toplumun vahşete açlaşmasından bahsederken, özgürlüğün bir toplum için ne derece gerekli olduğunu sorgular. Ayrıca gücün insanları değiştirmesinden de bahsedilmiştir. Kitapta güç olarak kaba kuvvet kullanılmıştır. Kitabın ana karakteri Alex’tir ve kendisi işlediği suçlar yüzünde hapishaneye girer ve rehabilitasyon görür fakat bu her şeyi daha karmaşık hale getirir. Nesillerdir insanlar savaş içinde büyüyorlar ve bunun etkisi gittikçe çok daha rahat bir şekilde görülebiliyor. Çevresindeki huzuru bozmak, yerine kaos getirmek için uğraşıyor insan ırkı. Güce sahip olmak için, diğerlerinden daha üstün olmak için yapmadığı şeyi bırakmıyor. Bazı insanlar günümüz Türkiye’sinde veya Avrupa’da savaşın, şiddetin o kadar çok olmadığını savunabilir. Eğer içinde yaşadıkları hayatı daha iyi sorgularlarsa aslında savaşın içinde olduklarını anlayacaklardır. Savaş sadece somut olmak zorunda değildir veya gerçek. Bilgisayar oyunları, filmler, diziler, birçok televizyon şovları şiddet ve savaş olgusu üzerine kuruludur, durum böyleyken insanların şiddete aç olması son derece normaldir. Bu durum da insanların yozlaşmasına neden olmaktadır. Birçok insan bir üst basamağa çıkmak için her şeyi yapmaktadır. ERDEMLİ2 Fark etmesekte dünyada iyi insan diye bir şey kalmadı artık. Herkes kendi hırslarını takip ediyor, etik yerine. Bizden önceki nesiller, bizi suçluyor bu durum için ama aslında biz onların şekillendirdiği dünya içinde büyüdük. Onların hayatlarına almaya başladıkları şiddeti bizler daha çok benimsiyoruz. Bu da insanın kurma bir bebek gibi her seferinde aynı şeyi yapmasıdır. Kimileri iyi veya kötü olmanın bir seçim olduğunu söyler. Peki, bu bir seçim ise kim karışabilir kötüyü seçenlere. Eğer iyi, kötü olmadan kötü de, iyi olmadan var olamıyorsa bu dünyada kötüyü seçmek bir özgürlük değil midir? Kitabı okuduktan sonra kafama takıldı bu soru. Biraz bu soru hakkında düşündükten sonra toplumların, her bireyin iyi olmasını beklediğini ve bunu uygularken iyi taklidi yapan kötü niyetli insanların ortaya çıkmasına sebep olduğunu fark ettim. Bu iki farklı olgu birbirine karışmış artık. Kimin iyi kimin kötü olduğunun belli olmadığı bir dünyada, birbirine güvenmeyen insan toplulukları yaşamaya çalışıyor umutsuzca. Belki de buna biraz da modernleşme sebep olmuştur. Modernleşmeyle gelen yeni imkânlar, yeni hedeflere yani elde edilmesi zorunlu şeyler oldular. İnsanlar bu kadar çok imkân içersinde hepsine ulaşamayınca birbirini kıskanmaya ve diğerlerinin ayağını kaydırmaya başladılar. Yavaş yavaş güven azaldı, şiddet arttı. İşte tam burada bir soru daha oluşuyor. İnsanları iyi olmaya zorlamak, özgürlükleri kısıtlamak mı yoksa kötü olmalarına izin vermek ve onları iyilerden ayırmak mı daha iyi toplumlar için. Modernleşme ve birlikte gelen toplum yönetme üzerine kurulu yeni sistemler insanları belli bir hedef doğrultusunda yaşamaya zorluyor. Bu da toplumu mekanikleştiriyor, belli kalıplar içinde yaşamaya zorluyor. Eğer kalıp dışına çıkarsanız ERDEMLİ3 yukarıdakiler kafanıza çöküyor. Belki de iyi ve kötü ayrımındaki problem bundan kaynaklanıyordur. Neyin iyi neyin kötü olduğunu insanlar değil, insanların takip ettiği kişiler karar veriyor. Şiddet ve savaş içimizde büyüyor. Modernleşmenin getirdiği bazı yenilikler insanların açlıklarına yenik düşmesine neden oluyor bu onları kötüye doğru sürüklüyor. Kötü veya iyi olmak eğer bir seçimse ve dünyada kötülük olmadan iyilik olamıyorsa kötü olanları suçlayamayız, bu onların yaptığı özgür bir karardır. Eğer insanlar kötü olmaya zorlanırsa, sadece iyi taklidi yapmaya başlayan insanlar ortaya çıkar bu da iyi ve kötünün birbirine karışmasına neden olur. Ayrıca modernleşme ve toplum yönetme sistemleri insanları belli bir amacı kovalatma üzerine kuruludur. İnsanları mekanikleştirir. Gül Turgut Adalet Nerede? Televizyonun karşısına geçtim, kumanda ile kanallarda geziniyordum. Genel olarak televizyonla da pek ilgilenmem ama bir bakayım dedim. Saçma sapan magazin programları, müzik kanalları, neyin doğru neyin yanlış olduğunu üstlerine vazife edinmiş bir sürü vasıfsız insan... Her şey şu ana kadar tamamdı, çünkü televizyon kanalları bunlar, pek bir şey beklemiyordum. O kanal senin, bu kanal benim diye gezerken, hiç görmek istemediğim bir haberi gördüm. İlk başta inanamadım ve haberi doğrulamak için geri döndüm. Keşke yanlış görseymişim dedim içimden, demek bu hallere de gelecekti bu ülke. Haberin başlığı şöyleydi; “Cinsel İstismar Düzenlemesi”. Açıklamak gerekirse, bu yeni yasa failin mağduru ile resmi nikah ile evlenmesi koşulunda cezasında bir indirim yapılması ya da ertelenmesi ile ilgili. Bunu görünce beynim durdu, elim ayağıma dolaştı. Yaşadığımı nasıl aktarabileceğimi inanın bilmiyorum. Zaten bu ülkede, bütün dünyada olduğu gibi, kadını ikinci plana almak yokmuş gibi bir de bu çıktı başımıza. Kadınların doğru düzgün akşam olsun, sabah olsun tek başına yürüyemediği, istediğini giyip kendini açıklayamadığı, kahkaha atsa hafifmeşrep sayıldığı ve hor görüldüğü bu ülkede... Bir de bu çıktı... Bu olayı ele almamın nedeni gündemdeki bu çirkin yasa ve ana karakterimiz Leyla’nın çektiği acılar. Leyla hem dövülüyor, hem cinsel istismara uğruyor. Bu kadar olayı yaşadıktan sonra kendini balkondan atınca arkasından denilen tek şey, üçüncü sayfa haberlerindeki başlık; “Kadın cinnet geçirdi kendini attı!”. Leyla’ya gelirsek; Leyla’yı güçlü bir kadın yapan yaşadıkları. Konfeksiyondan patronu Hayri abisi, abi dediği adam, tecavüz ediyor, yürek parçalayan kısmı bu bile değil. Leyla’nın babası bu olayı öğrenince olayın üstünü örtmek için gerekli miktarı alıyor ve çekiliyor. Bu kadın profili sadece Leyla değil, Ayşe’de olabilir, en yakın arkadaşınız, belki de yan komşunuz. Bu yapılan işkence her kadının başından geçebilir. Komik olan ise kurban da siz olursunuz, suçlu da. Bir de bu yasayı savunanlar var tabii, milleti salak belleyenler. “Tecavüzcüler bu yasadan yararlanamaz!”, “Hepsi muhalefetin kışkırtması!!” diyen insanlara sorarım; bu yasadan kimler yararlanıyor diye? Savunma hemen hazır tabii; on sekiz yaşından küçüklerin evlenmesi ile ilgili bir yasa imiş. Sonuç olarak Türk Ceza Kanununa göre on sekiz yaşından küçüklerin evlenmesi, evlendirilmesi de cinsel istismar. Ama kimse sormuyor on sekiz yaşından küçük bir kız ya da erkek çocuğunun evlendirilmesi ya da kendi rızası ile evlenmesi de mantık dışı değil mi? Çocuğunuz bir gün gelip ben sevgilimle evlenmek istiyorum dese, izin verir misiniz? Dediğim gibi çocuğunuz, çocuk daha... Aklı başında anne, baba adaylarının ya da düzgün insanların bu soruya verdiği cevap açık, hayır. Peki siz bu soruyu kendinize sorduğunuzda aldığınız cevap hayır ise; başka bir insanın kendine bunu yapılmasını istediğini nereden çıkardınız? Haberlere gencecik bir kız koymuşlar, elinde üç çocuğu, çok mutluyuz diyor. Kendinden yaşça büyük olan kocası ile on dört yaşında evlenmiş, suç tabii ki de bu durum. Hemen içeri almışlar çocuğu, kız da oğlanı bekliyormuş. Bu durumda üç bin aile varmış, bu uygulama bu sefere mahsusmuş. Bilmeden olsun ya da bilerek olsun, küçük yaşta evlenmede, evlendirme de suçtur, affı falan olamaz. Bilmeyerek ve istemeyerek birilerini öldüren insanlar cezasını paşa paşa çekerken bu insanlar neden çekmesin? Anne, baba rızası olsa da bunu kavrayacak yaşa gelmesi lazım bir bireyin. İsteği dışında harcanan küçük canlar da var, namus davası diye yok edilen onca hayat...On yaşında tecavüze uğrayan ve on iki yaşında çocuk sahibi olan T.A. gibi. Öğretmen olmak istemiş, en iyisini bilen (!) büyüklerine yalvarmış evlenmemek için. Namus söz konusu ama! Küçük, hayattan bihaber olan bir insan ne bilsin(!). Evlendiriyolar küçücük kızı ve hayatının yavaşça dağılmasını izliyorlar büyükleri. Rızası varmış, namus davasıymış. İnsan hayatı bu kadar değersiz mi gerçekten? Daha ne örnekler var bu konu üzerine verilebilecek... Kısacası namus meselesini, soyadlarının namını insan hayatından, küçük bir candan büyük gören insanlara karşı çıkmak için, Leyla gibilerin hayatlarını düzeltebilmek için bu yasanın ve bu yasanın destekçilerinin ortadan kalkması gerekiyor. Bu benim düşüncem tabii. Bu yazının adını neden “Adalet nerede?” diye koymama gelirsek de. Cevap basit; bu yeni çıkan yasayı destekleyenlerin %80’i erkek, karşı çıkanların da %72’si kadın. Şimdi sorarım size burada adalet nerede? Turhan Seçilmiş 1 21401181 Turk102-5/Başak Berna Cordan 13.04.2015 KANDIRILMAK Son birkaç yıldır içimde sinemaya karşı inanılmaz büyük bir tutku oluşmaya başladı. Öyle ki önceden boş zamanlarımı bilgisayar oyunlarının karşısında geçiren ben, biraz da olgunlaşmanın etkisiyle olsa gerek artık boş zamanlarımı film ve yabancı dizi izleyerek geçirmeye başlamıştım. Fakat şöyle bir huyum var ki filmi izlemeden önce onunla ilgili yorumlara bakmam gerekiyor, eğer film yeterince iyi yorum almışsa onu izlemeye başlıyorum. Peekay’i ya da kısaltılmış adıyla P.K.’yı izlemeden önce de bayağı bir araştırma yapmış ve bilgi edinmiştim. Şöyle ki film Hint sinemasının yani Bollywood’un bir ürünü ve bu filmi izleyene dek içimde gerçekten Hint sinemasına karşı inanılmaz bir ön yargı beslediğimi itiraf etmeliyim. Bu ön yargımın temelinde ise aslında çok saçma bir şey yatıyor, o da neredeyse her filmlerinde aşırı ve gereksiz bir biçimde, en duygusal sahne dahi olsa dans etmeleri. Rahatlıkla söyleyebilirim ki bir türlü Hint filmlerini ciddiye alamayan benim için bu film bir milat oldu.Filmin senaristliğini ve yönetmenliğini Rajkumar Hirani yapmış, başrolde ise bana göre sadece Hint sinemasının değil tüm dünyanın en iyi aktörlerinden biri olarak gördüğüm Aamir Khan var. Daha fazla geçmeden filme değinmek istiyorum. Film daha sonra P.K. adını alan bir uzaylının bilgi toplamak üzere dünyaya gelmesiye başlıyor, daha indiği anda dünyaya bir yabancıyken ülkesine dönmesini sağlayacak aracın çağırma cihazı bir çoban tarafından çalınıyor, ana karakter P.K. ise dünyalılardan öğrendiği kadarıyla ona sadece tanrının yardım edebileceğini düşünüp onun gözüne girmenin bir yolunu arıyor. Neredeyse dinlerin hepsi aracılığıyla tanrıya ulaşmaya çalışan P.K. en son dinlerin aslında insanları sömürmek için çeşitli zümreler tarafından bir araç olarak kullanıldığına kanaat getiriyor. Yani film her ne kadar bir komedi filmi olarak gözükse de aslında altında inanılmaz derin bir konu barındırıyor. Aslında bu kadar derin olan bir mevzuyu işlemek her ne kadar riskli olsa bile film hakaret etmeden ve komedinin yardımıyla bu işi o kadar güzel kotarmış ki senarist büyük bir tebriği hak ediyor. Filmin bana göre en önemli noktası tanrının kendini ve dinini koruyacak güçte olduğunu açıkça belirtmesi. İnsanların tanrı adına, tanrının dinini korumak adına birbirlerini katletmesi, insanın din adına birbirine yaptığı acımasızlıkların ne kadar gereksiz olduğu ise filmdeki bir başka nokta. Film kendini ve haklarını korumaktan aciz ve sindirilmiş insanların hiç ihtiyacı olmadığı halde tanrının koruyuculuğunu yapması kadar komik bir şeyin olamayacağını da belirtiyor.Filmin vurguladığı bir başka nokta ise insanların dine bağlanma sebebinin dinin insanlar için bir çeşit umut kapısı olması ki bu yabana atılamayacak bir gerçek. Din insana umut verir, dayanma gücü verir ve insanın her zaman başvurabileceği bir kapı niteliğindedir; tanrıya inanmadığını açıkça söyleyen insan bile en zor anında tanrıya haykırır. Ne yazıktır ki dünyayı sanılanın aksine dinler değil, dine kör bir şekilde bağlanan insanları istediği gibi manipüle eden benim görüşümce dinsizler yönetmektedir. Ne yazık kı din günümüzde çoğu kitle tarafından bir kısıtlama,korkutma aracı gibi gözükmektedir. Bunun nedeni insanların kendi çıkarları,yararları için sömürmesi en kolay olan şeyi yani dini kullanmalarıdır.Bu durum zamanında Avrupa’da da yaşanmıştır ama bu kara düzenin üstesinden akıl yoluyla gelinmiştir fakat bu süreç esnasında bizim ülkemiz de dahil olmak üzere Doğu Seçilmiş 2 ülkelerinde bozulmalar meydana gelmiştir.Acıdır ki hâlâ uyanabilmiş değiliz çünkü din siyaset başta olmak üzere çoğu yerde alenen kullanılmaktadır. Her insan içinde bir inanç bulundurur ve kimi insan bu inanca körü körüne bağlanır işte bu insana yapılabilecek en büyük kötülük din yoluyla onu kandırmak,manipüle etmektir: onu komşusunu hatta kardeşini öldürebilecek seviyeye getirmektedir. Maalesef ülkemizde de her geçen gün insanlar din yoluyla sömürülmeye ve birbirlerinin inançlarını sorgulayacak seviveye getiriliyor.Bir insanın başka bir insanın herhangi bir şekilde yargılaması hatta ona zarar verecek seviyeye gelmesi gerçekten acınası.Sonuç olarak bence bu film bana göre insanlığın gelişmesi ve farkındalığı artırması adına bir ders kitabı gibi okullarda işlenmelidir.Umarım insanlık olarak aydınlık bir yola kavuşabiliriz. Uzak Gele cekten Kara Haber Var: GDO’lu İnsanAdalet diye bir şey yoktur. En azından ben temel insan hakları hariç-ki bunun bile sağlanamadığı pek çok yer bulunmakta- bu dünyanın adaleti barındırabileceğine inanmıyorum. İnsanın doğumundan başlar bu adaletsizlik: kimi zengin doğar kimi çirkin, kimisi savaşın içine doğar kimisi barışın sefasını sürer, kimi sevgi dolu ebeveynlerle kutsanmışken kimisi dayakçı bir baba ve alkolik bir anneyle lanetlenmiştir belki de… Hiç birine biz karar vermeyiz, veremeyiz. Aslında bu insanın aklına kader sorununu getiriyor. Hani ‘Kadere inanır mısınız?’ diye bir soru vardır ya, devamında da insanın geleceğini, yapacaklarını kendisinin mi belirlediği yoksa kader tarafından mı belirlendiği ile ilgili başka bir soru gelir. Şahsen ben kadere inananlardanım, ama bir yere kadar çünkü başta saydığım, doğduğum yer, bedenim vb. gibi faktörlerin hiç birisi üzerinde etkim yok. Ama beraber doğduğumuz nitelikleri nicelik haline getirmek biz insanların elindedir diye düşünüyorum: bir insan güzel doğabilir, ama ileride dengesiz beslenme sonucu güzellik niteliğini şişmanlayarak azaltmak veya fit kalıp fizikselin üstüne bir de içsel güzellik ekleyerek güzelliğini taçlandırmak insana bağlı bir şeydir bence. Bu nedenle bizi biz yapanın yarısı doğuştan diğer bir yarısı ise ileride alacağımız kararlardan geliyor bence. Ama bu hafta sonu izlediğim Gattaca adlı 1997 yapımı film bugüne kadar inandıklarımı ezdi geçti resmen. İnançlarıma porselen diyelim Gattaca aynen o porselen üzerinden geçen dozer gibiydi, bütün kaidelerimi tuzla bu etti. Onları yeniden yapıştıracak bir tutkal arıyorum çünkü bu aşırı derecede gelişmiş teknoloji eseri olan hormonlu uzak gelecek pek te sevilesi değildi. Filmde bir insanın geleceği tamamen doğduğu genler tarafından belirleniyor, üstelik o genler bile Allah vergisinden ziyade genetik mühendisliğinin ürünü; hatalı olan , ileride kusura yol açabilecek ne varsa hepsi mühendisler tarafından saptanıp yok ediliyor. Annesi babası tarafından Allah ne verdiyse onunla doğsun benim yavrum denilen çocuklar ise, ebeveynlerinin kararının yarattığı adaletsizliği bir ömür boyu sırtlarında kambur gibi taşıyorlar. O dünyada kusursuz olmayana hiçbir şey yok. Aman Allah’ım, ne rezil bir dünya. Hepsi de aşırı gelişmiş teknolojinin ürünü… Zaten bu teknoloji ürünü hormonlu gelecek şimdilerde bile soruna yol açıyor; ne yesek GDO’ lu ( genetiğiyle oynanmış) çıkıyor, bu genetiğiyle oynanmış gıdalarla beslenen hayvanlar yeni yeni hastalıklar türetiyorlar: deli dana hastalığı, kuş gribi… Bir biz kalmıştık genetiğiyle oynanamamış, sağ olsun senaristler daha 1997’ den haber veriyorlar bizlere sıra size de gelecek diye. Biz insanlar bir türlü öğrenemedik, neye el atarsak bir şekilde onu bozuyoruz. Ellerimiz şifalı değil lanetli mübarek, yaptığımız ilaçların bile %49’u zarar. Masallardaki ifritlere, zalim cinlere, yalancı perilere, çocuk yiyen koca devlere bin basarız biz. Onlar bir ayda iki düzine insan öldürse biz bir haftalık çabamızla ebediyen bir köyü sileriz haritadan. Köy demişken: Bir köy varmış, bu köydeki yılanlardan kurtulmak istemişler; malum yılan zehirlidir, tehlikeli hayvandır, insanı öldürür. O bizi öldürmeden biz onun öldürelim demişler kısacası. Sonra ne olmuş? Yılanın yokluğundan istifade eden sıçanlar basmış köyü, beraberlerinde vebayı da getirmişler tabii. En sonunda karantina altına alınana köyün yerinde yeller esiyor şimdileri. İşte karşımızda yüzde yüz insan etkisi, yüz yılanın zehrinden bile daha ölümcül, kesin yok etme garantili…Yani kısaca insan ve insan etkileri Allah vergisi niteliklerden fersah fersah uzak dursun, yoksa geride uzakta durulacak bir insan bile kalmayabilir maazallah. Büşra MendiTOPLUM KURBANLARI Toplumun kültürel, geleneksel değerleri ile bu değerlerin fikirler üzerine yansıması bir kişinin karar alma mekanizmasını ne derece etkileyebilir? Bir insanın hislerini ve aklını, yaşadığı toplum ne kadar yönlendirebilir? Ana teması bu soruların cevabını temel alan, Yaşar Kemal tarafından kaleme alınmış eşsiz güzellikte bir roman “Yılanı Öldürseler”. Bir yandan toplum baskısıyla anne katili olmaya zorlanmış dokuz yaşındaki bir oğul... Öte yandan küçücük çocuğu kendi zulümlerine ortak olması için her türlü söz ve davranışlarıyla onu kamçılayan amcaları, babaannesi ve köy halkı... Ve haksız yere, vicdansızca, onursuzca işlenmiş bir namus cinayetinden hayatını kaybetmiş bir anne... Yazar, bu romanıyla eşine az rastlanır bir ana-oğul ilişkisinin öyküsünü anlatır biz okuyucularına. Bilhassa töre, namus cinayeti ve toplum baskısı gibi kavramların üzerinde durmuş kitap. Değişik kişilerce farklı şekillerde yorumlanan bu kavramlar, ülkemizdeki pek çok kişinin anlayışına göre ‘kadın’ ile ortak tutulmaktadır. Bunun başlıca sebebi, ailenin şerefini kadının namusuyla aynı statüye koyan, erkeği ise dilediğini yapma noktasında özgür bırakan anlayıştır. Namus demek kadın demek, ancak birisi gelip onu ellerinden aldığında, o andan itibaren cinayet anlamına gelir. Eğitimsizliğin ve cehaletin en doğru cevabıdır bu cinayetler. Törenin yaşadığımız bu coğrafyanın pek çok yerinde görüldüğü, ancak en fazla doğuda rastlanan bir olgu olduğu tartışılmaz bir gerçektir. Çoğunlukla bu kesimde görülmesinin nedeni şüphesizdir ki, eğitimsizliğin yol açtığı cehalettir. Ekonomideki gelişememişlik sebebiyle okullaşma oranının düşük kaldığı bu bölgede bilgisizlik ve bu bilgisizliğin getireceği, töreyi de içeren düşünce tarzları da kaçınılmazdır. Okul olsa dahi kültürel yapıları, özellikle kız çocuklarının okula gidip, aydın ve ataerkil toplum anlayışından sıyrılmış birer birey olmalarına mani olmuş, erkek çocukları için ise eğitimi gelecek adına yapılan bir yatırım olarak görmekten çok, vakit kaybı olarak algılayan bir zihniyeti yaratmaya sebep olmuştur. Bu düzenle büyümüş insanlar da, kendi çocuklarına aynı muameleyi uygulamakta hiçbir kusur görmemişlerdir. Anlatmış olduğum sistemin tahlilini yapan bu kitabı okurken, toplum denen kalabalığın bir davranışa tepkisinin bu kadar zalimce olması ve cezaların en katısının uygulanması, düzenin ne kadar adaletsizce işlediğini bir kez daha gösterdi. Kanaatimce, törenin bir tiyatro gösterisinden farkı yoktur. Bir senaristmiş gibi oyununu kurgulayan toplum, dikte edilmiş bir seneryoyu sorgulamadan oynayan bir oyuncu olan kurbana yapılması gerekenleri buyurmuştur. Ona, o sahnede yer almasını emretmiştir çünkü. Yalnız bu oyunun sonunda bazen bir kadın, bazense koca bir köy halkı hayatını kaybeder. Kitapta ahlak olgusunun temsilcileri olarak yansıtılmış babaanne, amcalar ve köy halkı, dinlerine ve geleneksel yapılarına oldukça bağlı bir çizgide yansıtılmıştır. Ancak ne var ki, dinlerinin şartlarını sürekli yerine getiren ve yıllardan beri gelen alışkanlıklarına sıkı sıkıya bağlı bu yapıları, düşünüş biçimleri ile hal ve hareketleri göz önünde bulundurulduğunda, aslında ahlaktan azami derecede yoksun bir yaşam sürdürdükleri görülmektedir. Töreleri esas alarak, kendi ahlaksal yapılarına ters düşen insanlara yaptıkları zulümlerin hiçbiri, kendi inanışlarıyla ve yaşam tarzlarıyla bağdaşmamakta, kötü bir inançlı insan portresi çizmektedirler. Dini inanışların, namus cinayetlerinin kaynağı olup olmadığı tartışmalıdır. Ancak bu kavramları oluşturan işleyişin de bir parçası olduğu söylenebilir. Namus cinayetlerinin meşrulaştırılması, inanışlarda öyle belirtildiği gerekçesiyle çoğu zaman din üzerinden gerçekleşir. Oysaki, ülkenin batısına bakıldığında töre cinayetleriyle hemen hemen hiç karşılaşılmaz. Esasında sevgiyi öğreten din, doğuda yanlış yorumlanarak, bu haksızlıkların ve adaletsizliklerin temeli olarak gösterilmiştir. Şüphesiz ki kitabın en trajik yönü, çocuğunun annesini öldürmesinden çok, bir annenin çocuğuna duyduğu sevgi sebebiyle ölümü dahi göze alarak hayatını umarsızca yaşaması olmuştur. Bu acımasız cinayeti işleyen görünürde Hasan olsa da, benim görüşüme göre sahici katil babaannesi ve ahlaktan yoksun olan toplumdur. Bu sebeptendir ki, romanın sonunda bu cinayetin cezasını çeken yalnızca Hasan değil, onunla beraber toplum da olmuştur. Töreler temel alınarak yapılan envai çeşit cinayetler, katliamlar, zulümler esasında tamamen ataerkil toplumların sürdürdüğü, affedilemez birer insan hakları ihlalinden ibarettir. Bu sebeple, romandaki Çukurova halkı ve yaşanılanlar, insanlık için büyük bir örnek teşkil etmektedir. Aydınlanma anlayışına oldukça ters olan bu anlayış, geri kalmışlığın bir göstergesidir. Törenin dayattıklarını yalnızca yapmak değil, bunu gündeme yeterince getirmemek ve itiraz etmemek de aynı ilkel zihniyetin ürünü olacaktır. KAYNAKÇA: Kemal, Yaşar. Yılanı Öldürseler. İstanbul: Yapı Kredi Yayınları, 2014. Aysu Atılır/21300705 Neşe Çetiner/TURK-101-59 AKI 1 ARDA AKI 21400387 Section: 19 Başak Berna Cordan 4. Ödev 11.11.2014 TÜRK TARİHİ VARKEN Ahmet Ünver’in “Ege Kıyılarında Eski Zaman Masalları” adlı öykü kitabı, birbirinden ilginç ve güzel 8 adet öyküden oluşmaktadır. Öykülerin hepsi de Antik Yunan’da geçmektedir. Öykülerde bol bol masalsı ve mitolojik ögelere rastlayabiliriz bu bakımdan da fantastik bir kitaptır diyebiliriz. Öykülerde bol bol bilgiye duyulan aşk, çaresizlik ve zülüm gibi konuları görebiliriz, klasik bir Yunan mitolojisi kitabı yani. İlk olarak şunu merak ediyorum, bize bu kitabı 7. Sınıfta ödev olarak okutmuşlardı ama şu ana kadar hiç “Dede Korkut Masalları” nı ödev olarak okuttuklarını hatırlamıyorum, peki neden? Ödev olarak hiçbir zaman için Kurtuluş Savaşı’nı konu alan güzel bir tarih kitabı da okumadık. Peki, ne okuduk? Yunan mitolojisi. Nedir bu içimizdeki Yunan aşkı? Adamlar her fırsatta Türklerden nefret ettiklerini söylerken, Atatürk’e karşı kin beslerlerken biz ne diye halen onların mitolojilerini okuyoruz veya onların tarihleri hakkında dizileri ( bkz. Spartaküs) veyahut filmleri (bkz. 300 Spartalı) kanallarımızda yayınlıyoruz? Bizim olan toprakların üstünde yaşayan (bkz. Kıbrıs), bayrağımızı çiğneyen, bizleri hor görürken aynı zamanda hükumeti ekonomik yetersizlikten (fakirlikten) çökmüş bu milleti ne diye halen genç beyinlerimize reklam ediyoruz ki? “ Hepsi öyle değil onların, eğitim düzeyi iyi olanlar bizleri öyle görmüyorlar” diyebilirsiniz tabii ki ama derseniz de ben de size şu örneği veririm. 2009 yılında bir yaz günü Emin Çölaşan Yunanistan’da bir kafede otururken yanına Yunanlı bir aydın gelmiş ve başlamışlar konuşmaya. Aydın en sonunda Emin Çölaşan’a “Sizin orduyu da dağıtıyorlar iyice, gerçekten çok iyi oldu” demiş ve gülmüş. Türk ordusunun dağılmasından, komutanlarının içeriye atılmasından dolayı duyduğu hazzı ve mutluluğu dile getirmiş pişkin pişkin. Daha ne olsun? Biz bunların tarihlerini mitolojilerini daha ne diye okuyoruz ki? Soralım bakalım onlara Alpaslan ile ilgili, Göktürkler ile ilgili, Dede Korkut ile ilgili veya Fatih Sultan Mehmet ile ilgili ne biliyorlarmış. Gerçi Fatih Sultan Mehmet ile ilgili bayağı bir şey biliyorlardır ama… Öteki yandan bizim Türk gençlerine soralım, eminim ki hepsi Yunan mitolojisindeki tanrıları ezbere sayarlar veya Aşil’in kim olduğunu hemen söyleyiverirler. Bende söylerim, neden mi? Çünkü bize bunlar okutuluyor, bizim önümüze sürekli Yunan mitolojisi oyunları konuluyordu veya hep Zeus ile ilgili çizgi filmler yayınlanıyordu küçükken. Başta da söylediğim gibi neden? İşte bunu merak ediyorum cidden. Milliyetçi duyguları bir kenara bırakıp kitabın içeriğine bakacak olursak, aslında güzel konulara değindiğini söyleyebilirim. Bilgi uğruna canını veren Prometheus veya tıpta çığır açan Askleptios’u çok güzel yansıtmış yazar Ahmet Ünver. Kitabı okurken Prometheus’u cidden çok takdir ettim, her insan bilgiye bu kadar âşık olmalı dedirtiyor okura veya Askleptios’un tıptaki başarıları da aynı derecede yol 1 AKI 2 gösterici. “İşte bu yüzden okutuyorlar!” diyebilirsiniz sanki kendi kendimi çürüttüğümü düşündükten sonra bir an heyecanlanıp, ama derseniz de alacağınız cevap “ Neden 1000 sene önce ilk kanser ameliyatını yapan, kılcal damar sistemini ilk defa ortaya atan ve Yunan soyundan gelen ünlü tıpçı Hipokrat’ ın doğum olayı görüşünü kökünden yıkan Ali Bin Abbas’ın hayatını okumuyoruz da bir efsaneden ibaret olan Yunan tıp tanrısı Askleptios’u okuyoruz? “ olacaktır. Biz kendi değerlerimize sahip çıkmazsak, başkaları neden sahip çıksın ki? Yunanistan ne kadar modern, güzel, gelişmiş ve köklü bir tarihe sahip bir ülkeyse; Türkiye ondan çok daha fazla bu özelliklere sahiptir. Bizim tarih boyunca yetiştirdiğimiz çok daha fazla bilim insanı vardır ama mesele bunu sunmakta işte. Mesela Ali Bin Abbas’ı hiç duymamıştınız değil mi? Bende duymamıştım veyahut Amerika kıtasının varlığını Coloumb’dan 500 yıl önce keşfeden Beyruni’yi de ( Ben bu yazıyı ilk yazdığımda o malum tartışma daha başlamamıştı tesadüf oldu) daha şimdi tanıdınız. Oysaki Zeus’u daha 10 yaşındayken tanımıştınız, söyleyecek söz kalmıyor başka, biz daha Yunan mitolojisi okumaya devam edelim… 2 Melis KARACA 21502925BAŞKALARI İÇİN DEĞİŞMEKŞöhret nedir? İnsanlar tarafından bilinmek, hakkında haberlerin yapılması, televizyonda veya radyoda isminin geçmesidir şöhret. Her insanın içinde bir parça da olsa ünlü olma isteği vardır. Televizyonlara, gazetelere çıkmak, herkes tarafından tanınmak, konuşulmak bunlar çoğu insanın isteyeceği şeylerdir. Peki ya ünlü olma yolunda ilerlerken insan, neleri gözden çıkarır ve kendinde neleri değiştirir zamanla? İsteyerek ya da istemeden, elbet bir şekilde insanın hayatı, kişiliği, değer yargıları, amaçları, hedeﬂeri değişir. İyi yönde de olabilir bu değişiklik, kötü yönde de. Fakat ben insanların olumsuz yöne eğilimlerinin daha çok olduğunu, o yöne daha kolay kayıldığını düşünüyorum. Chuck Palahniuk’un Anlat Bakalım adlı kitabını okuduğumda şöhretin insana neler yaptırabileceğini, insanı nasıl değiştirebileceğini daha net bir şekilde anladım ve aklımda şu soru oluştu: Sırf ünlü olmak için ya da ünlü olduktan sonra insanlar tarafından beğenilmek için bir kişinin başka bir insana dönüşmesi, kendini olduğundan farklı göstermesi ne kadar doğrudur?İnsanlar özeldir, hepimizin birbirimizden farklı bir sürü özelliği vardır. Bizi biz yapan değerlerimiz, yaşam tarzımız vardır. Fakat şöhretin karanlık yüzü bu özellikleri alıp yerine klasik mükemmel insan özelliği koymak istemektedir. Şanın şöhretin tadına bir kez varanlar bir daha o camianın içinden çıkmak istemez, üstelik çıkmamak için kişiliklerini, hayatlarını değiştirip kendilerini diğer insanlara beğendirmek için başka biri olmayı göze alırlar. Toplumdan ters bir tepki alındığında mutlaka bir sonraki hamleleri topluma yaranmak olur. Benim anlayamadığım, bir insanın kendisini başkalarına sevdirmek için kişiliğinden ödünç vermesinin, kendisini başka bir insan gibi göstermesinin ne gibi bir açıklaması, ne gibi bir mantığı olabilir. Ben hayattaki en değerli şeyin insanın kendisi olduğunu düşündüm hep ve bir kişiye insanın kendisini sevdirmek için bir şeyler yapmasını tamamen saçmalık olarak gördüm bu zamana kadar. Eğer karşımdaki kişi beni sevecekse ben olduğum için sevmeli, sevmeyenler ise elbette bu konuda özgürdür ama ben kendimi onlara sevdirmek için kılımı kıpırdatmam. Ünlü insanların özel hayatları hiç görmediğimiz yönlerinden oluşur. Topluma yansıtmadıkları bir sürü özellikleri, bambaşka yaşamları vardır. Şöhretin izin verdiği kadarını dışarı yansıtırlar sadece. İnsanların ne görmesini isterlerse onları gösterirler. Fakat o yansıttıkları şey aslında kendileri değildir. Toplumu kendileriyle ilgili bir yalana inandırırlar. “Sorun şu ki, eğer insanların içinde hiç ağlamadıysanız… o zaman insanlar sizin hiç ağlamadığınızı düşünürler.” (syf. 32) Chuck Palahniuk’un Anlat Bakalım adlı kitabında geçen bu söz bir kişinin aslında içinde neler yaşadığını, yastığa başını koyduğu zaman neler hissettiğini ya da özel hayatının nasıl olduğunu kendisi göstermediği takdirde hiçbir insanın görmediğinden ve anlamadığından bahsediyor. Şöhret işin içine dahil olsun ya da olmasın insanlar birbirlerinin özel hayatını elbette bilemezler, kişiliklerinin nasıl olduğunu anlayamazlar karşıdaki insan yansıtmadığı takdirde. Arkadaşım dediğim insan bile bana gerçek kişiliğini yansıtmayabilir. O yansıtmadıktan sonra benim kendim çözme gibi bir seçeneğim zaten yok. Bu durum arkadaşlar arasında bile oluyorken, şöhretin insanı değiştirmesi aslında pek de şaşılacak bir şey değildir.İnsanın kendi aklı, düşüncesi, duyguları, kendi değerleri vardır. Kimsenin bizi değiştirmesine izin vermemeliyiz ve aynı zamanda da hiç kimse için değişmemeli, hiçbir kişi için kendi değerlerimizden vazgeçmemeliyiz bence. İnsanlar hayatımıza girip çıkar, para, şan, şöhret hepsi gelip geçer. Gece yatağa yattığımızdaysa kendimizle başbaşa kalırız. İnsan değer mi diye düşünmeli bence. Başkalarının beğenisini kazanmak için kendi değerlerimizden veya kişiliğimizden ödün vermeye değer mi?Kaynakça:PALAHNIUK, Chuck, Anlat Bakalım, 2. Basım, Ayrıntı Yayınları, 2014, İstanbulCan Ozan KAŞ Damardan Alınan Güzellik Güzel hissettiren her şey güzel midir? Güzel hissettiren her şeyin güzel olması gerekmez. Hatta zarar bile verebilir bize o güzellik. Sadece güzel hissetmek için hayatın kayar bazen. Bilirsin hayatının kaydığını ama o an düşünemezsin o hissettiğin güzellikten. Sarılırsın o güzelliğe çünkü artık sen değilsindir o kişi. Güzellik seni yönetiyordur artık, sen değilsindir yetkili. Saplantı haline gelmiştir o güzellik. On dört yaşımdayken bu güzelliğin ne kadar zararlı olabileceğini tecrübe etmiştim. Tecrübe ettim derken tabii ki kullanmadım. Kullanan birisine denk gelmiştim. Dershaneden eve metroyla dönerken yanıma biri oturmuştu ve konuşmaya başladı. Dedi ki “Ne zaman metroya bindiğimde ders çalışan bir öğrenci görsem bu konuşmayı yaparım. Okumak dünyanın en güzel şeyi. Ne olursa olsun oku. Ben çalışıyorum ve kazandığım parayla 3 kişiye yardım ediyorum okumaları için. Sağ olsunlar onlarda öneminin farkındalar ve okuyorlar. Kötü yola sapmamaları için elimden geleni yapıyorum.” İşte tam bu noktada iç çekti ve devam etti “Ben okuyamadım. Bunun için çok pişmanım.” Bunları söyledikten sonra cebinden bir şey çıkardı. Uyuşturucu çıkarmıştı. “İşte benim, hayatımı yaşamamı engelleyen sebep bu. Sen, sen ol asla bunu kullanma. Ben bırakamıyorum ama ne kadar lanet bir şey olduğunun farkındayım, o yüzden de ne zaman senin gibi metroda ders çalışan birini görsem bu konuşmayı yapıyorum. Ben kurtulamadım ama başkalarının başlamasını engelleyebilirim.” dedi. Sonra da metrodan indi ve gitti. Şüphesiz ki sadece bağımlıydı. Ne kadar kurtulmak istese de o kullandığına bağımlıydı ve bırakamıyordu bu yüzden. Ama bu güzellik onun gözünü kör etmemişti. Gerçekleri görebilen bir bağımlıydı o. O gün o kişiye içimden söz verdim elimi sürmeyeceğime dair. Ama bu durum “Bir Rüya İçin Ağıt” filmini izledikten sonra tamamen başka bir şeyi keşfetmeme yaradı. Ondaki çaresizliği gördüm ve eğer körü körüne bağlı olsaydı durumunun nasıl olacağını algıladım. O, güzelliğin sonundaki kötülüğü görebiliyordu ama bazıları bu kötü şeyleri onlar olana kadar anlayamıyordu. Bazıları kötü sonuçlarına rağmen durumun ne kadar kötü olduğuna uyanamıyordu bile. Bazı kişiler ise o güzelliğe bir insana duydukları sevginin aynısını hissediyorlardı. O olmadan yaşayamayacak gibi hissediyorlardı ve ona sahip olabilmek için her şeyi yapabilirlerdi. Bu noktada karşılaştığım kişi de böyleydi ama o uyuşturucunun kötülüğünün farkındaydı. Kör değildi. Ama bazıları körü körüne hayatını kaydırıyordu. Nitekim filmde de aynısı oldu. Dönüştükleri kişilerin ne kadar hastalıklı olduğunu göremiyorlardı. Çünkü o güzellik artık onları hayatta tutan son şeydi ve çok güzeldi. Sonunda eriyip gitmiş hayat çizgisine baktığında o kullandığı güzelliğin aslında onun sonunu getiren şey olduğunu anladığında ancak o zaman ne kadar büyük bir hata yaptıklarının farkına vardılar. Tabii ki farkına varamayan da oldu. Cidden o güzelliğin bu kadar kötü olduğunu anlamak için kör mü olmak lazım? Acaba hayatlarını bir film gibi gösterseydik vazgeçerler miydi? Ama öyle baştan sona doğru değil, sondan başa doğru gösterseydik. İşte bu elde etmek için uğraştığınız şey, gerçekte bundan başka bir şey değil deseydik. Acaba gerçek onların gözlerindeki perdeyi kaldırır mıydı? Ya da bütün bunlardan ayrı olarak aynı güzellik hissini veren başka bir şeye yönelselerdi onlar için şüphesiz ki daha hayırlı olacaktı. Kullanmadığım için bilmiyorum ama bir başkasına yardım etmenin de aynı şekilde bir etki bıraktığını düşünüyorum. Başkasına yardım ettikten sonraki o güzel histe de aynı etki var. Ama öyle yapmış olmak için yapılmayan, o iyilikten sonraki sevgi hissini içeren iyilikler içerir bunu. Ve işin en güzel taraflarından biri bu sevginin, o iyilikler yapıldığında güzel hissin ve sevginin kat kat artması ve bünyeye hiçbir şekilde hiçbir zararının olmaması, aksine yararı olmasıdır. Bu filmden de anlayacağımız gibi güzelliği damardan almamamız gerekiyor. Onun yerine daha güzel şeyler seçebiliriz. Alper Kağan Kayalı Kırgınlıklara Dair Yaşamak ne demektir sizce? İnsanlar eskiden hayatı gerçekten “yaşıyorlar” mıydı? Ya da biz şu anda hayatı gerçekten “yaşıyor” muyuz? Belki de yaşadığımızı zannediyoruz. “Yaşamak” derken neyi mi kastediyorum? Hayatı sorunsuz, kendi içinde mutlu ve huzurlu bir biçimde yaşamaktan. Fakat korkarım ki hayatı mutlu ve sorunsuz yaşamak için ilk önce mutlu ve huzurlu bir biçimde yetiştirilmek gerekiyor. Küçüklüğünde annenin o sonsuz şefkatini, merhametini, babanın ise o sonsuz sevgisini ve kol kanat germesini “yaşayamayanlar” maalesef bu hayatı da aslında “yaşayamıyorlar”. Ben küçük bir ilçede doğdum ve büyüdüm. Orada bir sürü arkadaşım oldu. Annem ve babam memur tabii, bir tayin çıktı mı o sevdiğin birlikte vakit geçirdiğin ve birlikte olmaktan mutlu olduğun o arkadaşlarını, her gün yeni bir şey öğrenmek için can atıp, öğretmenlerinin şefkatini kazandığın o okulu, seni kendi çocukları gibi sevmeye çalışan o komşu teyzeyi, şeker isteyip paran olmadığında sana o şekeri ikram eden bakkalı arkanda bırakıp gitmek zorunda kalıyorsun. Yani hayatında sana sevgi ve şefkat göstermiş herkesi bırakıp, yeni sulara yelken açıyor; o sularda sevgi ve şefkati arıyorsun. Ben aslında dünyanın en şanslı insanlarından bir tanesiyim. Çünkü nereye gidersek gidelim, hangi olaylar başımdan geçerse geçsin her zaman annem ve babam yanımda oldular. Hiçbir zaman durup, “ Acaba annem ve babam yanımda olmasaydı bugün ne halde olurdum?” diye düşünmemiştim. Bu kitabı okumamla bunu düşünmeye başlamam bir oldu. Kitabımızın ana karakteri Derman, kendini “piç”lik ile tanımlıyor. “Doğuştan piç” olduğunu söyleyerek hayatına devam etmeye çalışıyor. Öncelikle bu konu hakkında düşündüğüm zaman bir insanın kendini nasıl babasız olarak tanımlayabileceğini aklım almadı. Çünkü babam benim hayatımda her zaman en büyük destekçilerimden biri oldu. Onun hayatımda olmadığını düşünmek, onun desteğinin hayatımda olmadığını düşünmek bile istemedim. Fakat Derman’ın hikâyesini okumaya başladığımda onun kendine neden “piç” dediğini yavaş yavaş anlamaya başlamıştım. Derman babasından hiçbir zaman benim gördüğüm şefkati, hiçbir zaman benim gördüğüm desteği görmemişti. Bu okuduklarım beni düşünmeye itti. Gerçekten böyle babalar olabilir miydi? Gerçekten bir baba, çocuğunun neler yaptığını, çocuğunun hayatından neler geçtiğini umursamamazlık yapabilir miydi? Okuduğum bir yazı bir kız çocuğunun babası tarafından bir odaya 13 yıl boyunca kapatılmasını anlatıyordu. Babası kızın otistik olduğunu düşünüp adeta kızını bir kara leke olarak görmüş, onu 13 yıl boyunca bir odada kilitli tutup sadece ona yemek ve su vermişti. Böyle bir babanın olduğuna inanamamıştım. Kendi babamı düşünerek hayatımda bunun olamayacağına inanmıştım. Belki de ben çok saftım, naiftim. Belki de gerçekten bu kadar kötü insanlar vardı. Bazı insanlar gerçekten şefkat göstermek, sevgi beslemek ne demektir bilmiyorlardı. Belki de bu yüzden Derman o radyoda kendisi gibi olan onlarca kişiye destek olmaya çalışıyordu. Belki de kafasından “ Bana sevgi gösteren, şefkat gösteren kimse olmadı. Bari ben size şefkat ve sevgi göstereyim, daha fazla insanın canı yanmasın.” demişti. Fakat sonunda hiçbir şey değişmedi. Derman’ın çocukları onlara şefkat gösterecek birini bulamayacaklar artık. Onlarla oynayacak, sevecek, onlara şefkat gösterecek birisi olmayacak. Çünkü Derman dayanamadı. Derman babasının onda yarattığı kapanmaz yaraları daha fazla saramadı. İntihar etti, göçüp gitti. Belki doğruydu yaptığı, belki yanlış. Fakat Derman’ın yaşadıklarını okuduğumda, aslında Derman bana çok önemli bir ders vermişti. Bu dünyada sevgi ve şefkat var olan her şeyden daha önemliydi. Fakat en önemlisi ise anne ve baba sevgisiydi. Onların sevgisi çocukları kendi dünyalarının kralı bile yapabilirken, onların sevgisizlikleri çocukları kendi dünyalarının mahkûmu yapmaya yeterliydi. Derman belki de mutlu olabileceği bir diyara gitmişti, ama giderken de benim gibi babalık ve annelik yapmamış pek çok kişiye neden babalık ve annelik dünyanın en önemli görevidir mesajını verdi. Babamın ve annemin değerini anladığım gibi, çocuklarıma da babamın ve annemin bana davrandığı gibi davranmamı öğretti. Her şeyden önce, iyi kalpli olmayı öğretti bana. Derman gitti ama bana çok şey bıraktı. Uğurlar olsun Derman, umarım güzel dünyalarda görüşürüz. DURDUKÇA AŞK 5-6 yaşlarıma dair hatırladığım sayılı şey var. Bisiklet sürmeyi ilk deneyişimde yuvarlandığım pembe taşlı yokuş ve dizimdeki acı, ‘kum ağacı’ ismini taktığımız kocaman bir hurma ağacının altında arkadaşlarımla oynadığım oyunlarım, bir de içinde dönen Yüksek Sadakat cd’sine hayranlıkla baktığım müzik çalarım. 5-6 yaşındaki çoğu çocuk gibi ben de ‘aşk’ kavramını sadece şarkılarda duyar, televizyonda görür, pek de anlam veremezdim ama Yüksek Sadakat grubunun şarkılarıyla aşkı en hayali biçiminde çok erken yaşta öğrenmiştim. Onlardan duymuştum kanatları sevgilimin ellerine benzeyen bir kuş sürüsünün tam üzerimden geçeceğini ama bilmiyordum ki sevgili ne demekti. Bana Mekke’den ya da Kudüs’ten kart atacak biri vardı ama daha önce duymamıştım bile isimlerini. O zamanlar üzerime tüm ağırlığını bırakan duygusallık bana tüm albümü ezberletmişti ki hâlâ şaşkınlık verir bu durum bana. Çünkü şu an bile yaşından çok büyük, fazlaca duygusal bir şarkıyı kendine favori seçmiş bir çocuk görsem garipserim ama benimki ‘Aşk Durdukça’ydı işte, yapacak bir şey yoktu. Bu şarkıyı bir gün canlı canlı dinleyeceğimi 6 yaşındaki bana söylesem mutluluktan havalara uçardı. 19 yaşındaki ben de farklısını yapmadı zaten. Geriye dönüp çocuk aklımı kurcaladığım zaman şarkıya böylesine bağlanmamın sebeplerini anlayabiliyorum.Yatağımın karşısında duran ayna bana camdan gözüken iskelenin ışıklarını yansıtırken uzaktaki o sarı parıltıları görebiliyorum. Şarkının her sözü farklı bir masal sahnesi sanki. Kulağına gün batımına karşı şarkılar fısıldanan, upuzun saçlı bir kızım birinde, diğerinde gün bir daha dolsun diye dünyanın son turunu atmasını bekleyen bir gezginim. Şarkıyı dinliyorum, ‘mızıka’ diye bir enstrümanın varlığından haberdar bile değilim ama tiz sesi bana çok güzel geliyor,kulağımdan sürekli düşen o kulaklık ise rahatsızlık vermiyor ve çalan şarkı da bir anahtar oluyor benim için. Neredeyse 20’li yaşlarıma geldiğimde sürekli yüzüme kapanan, hızıyla elimi sıkıştıran kapıyı açacak bir anahtar… Zaman geçiyor, ben büyüyorum, şarkılara belki de gereğinden fazla anlam yüklemeye devam ediyorum ve maalesef müzik çalarım aramızda değil ama Yüksek Sadakat dinlememe engel olmuyor bu. Haftalardır beklediğim konsere gittiğimde ise hem çok eğleniyorum hem de gecenin sonunda o anahtarın bana açtığı kapılardan koşarak geçiyorum. Etrafımdaki koca kalabalık dans ederken, belki nerede olduklarını bile bilmezken düşünüyorum ama düşüncelerim de sorularım da bir çocuğunkinden farklı bu kez. ‘ Aşk durabilir mi bir yerde, kimseye karışmadan, akıl karıştırmadan, bekleyebilir mi birinin gelip bulmasını? Hiçbir şey olduğu gibi kalmıyorken, düşünceler, kararlar ve insanlar… Hepsi de değişiyorken, arkalarına bakmadan uzaklaşabiliyorlarken, aşkın, ihtiyacıyla kıvranan onca insanın önünde duruyor olması mümkün mü?’ Tanıdık melodi kulaklarımı doldurduğunda fark ediyorum, benim şarkım çalacak. Gözlerimi kapatıyorum, video çekmek için uğraşmıyorum asla, tek dileğim hafızamın bu anları kaydetmesi, zaman geçse de unutmaması. Gözlerimi açtığımda kulaklarım o anın tadını çıkarıyor evet ama gören şey gözlerim değil artık, kalbim, ruhum ve çocukluğum etrafı izleyen, duyan. Onun için her şey daha saf ve net. Fark ediyorum ki tıka basa dolu bu mekanda herkesin benim kadar acı çektiği zamanlar olmuştur, düşünerek bitmeyecek yollar için onlardan da birileri gitmiştir belki. Kiminle konuşsam, derdini sorsam aynı cevabı almam bu yüzdendi. Artık anlamaya başlamıştım tek bakışta. Kimin o kız gibi sorunlarını bir konserle, ufacık bir eğlenceyle unutmaya çalıştığını, kimin görmezden geldiğini ya da savaşmaktan korktuğunu. Emin olduğum şey ise herkesin hayatında günden güne artan bir terslik olduğuydu. İnsanların ellerini bile sürmeye çekindiği, göz göze gelmekten korktuğu ve en sonunda en yüksek motivasyonlarının, en kıymetli hayallerinin ya da bu yaşlarına kadar biriktirdikleri güzel her şeyin ortasına kocaman bir taht kurmasına izin verdikleri bir terslik. İnsanların burunlarının ucunda durmasına rağmen göremedikleri tek şey, tüm o terslikleri düze çevirecek aşktı çoğu zaman. Konserdeki bu insanlar da, dışarıda yoldan geçenler de, evlerinde uyuyanlar da gözlerini kapattıkları an uçurumlardan yuvarlanıyorlardı, en derin kuyularda yardım çığlıkları atıyorlardı ama göremiyorlardı. Bense o an anlamıştım. Bizi bekleyen aşk karşı cinsin bedeninde olmak zorunda değildi. Gelmesi gereken kartların binlerce kilometre öteden atılması gerekmezdi. Ruhumuzun gözleri açıldığı an sonsuz bir bakış açısı dolardı içimize ve önemli olan o gözü görür kılmaktı. Seçeneklerimizi bulmak ve ruhumuz için iyi olanı seçmekti, gerekirse o seçeneği sıfırdan yaratmaktı. Uçurumun dibine düştüğü an insan toprağı sımsıkı kavrayabilirdi, attığı çığlıklarla kendini kör eden nefreti kusabilirdi . Ellerimizin zaman zaman düğümlerde nasır tutması kaçınılmazdı, ama çözülen her ip bizi hayata, aşka bağlayacaktı şüphesiz. Sıkıntılara göğüs germek aşktı en basitinden, çünkü insana kuvvet verirdi; sevdiklerine koşmak aşktı çünkü insana uçuyormuş gibi hissettirirdi, ayaklarını yerden keserdi. Beklenmedik bir anda gösterirdi aşk yüzünü. Bir metro istasyonunda yardıma muhtaç biri sizden destek alarak trene bindiğinde aşkı hissederdiniz, çünkü aşk birine dayanak olmaktı. Anneniz cam kenarındaki kuşları beslediğinde aşkın şefkatini çıplak gözle görebilirdiniz, sırlarınızı paylaştığınızda, gülümsediğinizde, şükrettiğinizde aşkı göğüs kafesinizin tam ortasında hissederdiniz. Şu an bu satırları yazarken kendimi şanslı, ruhunun gözü açık azınlıktan biri olarak görüyorum çünkü farkındayım artık. Kendimin ve seçeneklerimin... İyi olanı seçme cesaretini gösterebilmek ise en büyük dileğim. Ben belki aşkı yanlış sırayla öğrendim. Somutluğuna biraz geç kaldım. Ya da soyutluğu için çok küçüktüm, emin değilim. Ama bu şarkı ve Yüksek Sadakat benim için kulaklığımdan gelen bir sesten çok daha fazlası. O konser gecesi sıradan bir gece olmayacak hiçbir zaman ve ben görünmeyeni görmek, sindirmek ve hayatımın her alanına yaymak için yaşayacağım. SILA EZİCİ Serhan Dağlı Gerçeğin Sorgulanışı Nesneler, bizde yarattığı algılar, algıların gözden geçirilişi, ve en nihayetinde kelimelere dökülmesiyle gerçekliğin ifadesi… Son zamanlarda kafam bunlarla meşgul. Çatışkının başladığı nokta, ilk cümlede sıralanan etki tepkinin tersine de çevrilebilmesinde yatıyor. Yani, en nihayetinde ağızdan dökülen kelimeler yeni nesneler yaratıyor; yeni gerçeklik ifadeleri… Üstelik nesnelerin algılanışı da kelimeler vasıtasıyla gerçekleşiyor zihnimde. Peki gerçekliğin kendini var edişinin her alanında bulunan kelimeler ne kadar güvenilir ? Kelimeler, en nihayetinde, bedenimin farklı zaman ve mekanlarda algıladığı çarpık, birbirinden bağımsız ve ayrık nesnelerin zihnimde ifade buluşu. Oysa ben gerçeği bulmak istiyorum, bedenimin kusurlarının sıyrılmış olanı, ve elbette başkalarının bedenlerinin kusurlarından da. Çünkü onlar yaratıyor nesneleri, varlığından haberimin bile olmadığı insanlar; seçkinler, din adamları, politikacılar, entelektüeller, yani bütün haliyle insanlığımız. Kendi zihnimden şüphe duyarken, onların “gerçeklik filtrelerine” nasıl güveneceğim? Matematikten keyif alışım bundandır belki de; gerçekliğin kendi kendini yarattığı, saf aklın kendi kudretinin kendisinden çıkanı belirleyici tek faktör olduğu bir düşünme sanatı. Hayat matematikten ibaret olmasa da, onun düşünme biçimi gerçekliğe ulaşmada bir yol olabilir diye düşünüyorum. Kavramlarla düşünme sanatını öğrenmeliyim, sonra da kavramların birbirine bağlandığı zincirin temeline inebilmeyi. Bu temele inmek için, zihnimi toplumun filtresinden soyutlamam gerek. Başka bir deyişle, kalabalıkların gürültüsünün zihnimin sesini susturmasına izin vermemeliyim. Bunu yapabilmek için, önce kendi sesimle o gürültü arasındaki ayrımı belirlemem gerekiyor. Kendi sesimi oluşturmadan önce, onların gürültülerinin çözümlemesini yapmalıyım, yani kelimelerinin. Önce kelimeleri incelemeliyim, dil denilen şeyin ne olduğunu. Bu sayede kendi kavramlarımı çarpık algıların yarattığı çarpık gerçekliklerden temizleyebilirim. “Cisim” gözle görülür, “cisimsiz” ise ancak gözle görülenin olumsuzlanması yoluyla tahayyül edilerek kelimeye dökülebilir. Bu çözümleme beni mutsuz etme potansiyeline sahip bir düşünceye sürüklüyor. “Cisimsiz” kelimesi gibi, tahayyül edilen, bir başka deyişle idealize edilmiş bir durumun adlandırıldığı hangi kelimeler vardır hayatımızda ? Aşk, kutsal, iyi ve kötü, mutluluk ideali… Düşünce kendi içindeki tehlikeyi etkisiz kılıyor : Algılarımı manipüle eden kelimeler, yani kutsallık yüklenmiş tüm kavramlar, arasında mutluluk ideali de varsa, o halde bu ideal de düşüncenin en başında algılarımı manipüle etmiş olamaz mı ? Yani “beni mutsuz etme potansiyeline sahip düşünce” kendi içinde kendi potansiyelini ortadan kaldırdı. İşte matematik… Algılarımı manipüle eden tüm kutsallarımdan arınmak istediğime göre, artık mutsuz olmaktan korkmam mantıklı olamaz. Çünkü bu korku mutluluk idealini besleyeceğinden, kendi kendini gerçekleştiren bir kehanete dönüşecektir. Korkmadan ve çekinmeden düşünmeye devam ediyorum. Pek çok şey o zaman daha net görünüyor bana. Masum bir hevesle geldiğim üniversitedeki fizik bölümü eğitiminin bize ordular için silah geliştirmemiz için verildiğini fark ediyorum mesela. Ya da hukuk öğrencilerine verilen eğitimin seçkinlerin adaletsizliklerini hukuki kılmak için kullanılacağını… O zaman gerçeklik arayışımın pek de tatlı sonuçlarının olmadığını anlıyorum. Düşünüyorum ki, ilk cümlemde bahsini ettiğim iki yönlü süreç sonucu oluşan çarpık gerçekliklerden ibaretmiş, şu ana kadar beni yaşamaya karşı motive eden her şey. O halde yeni bir motivasyona, yeni yaşama sebeplerine gereksinimim var. Öyle sebepler olmalı ki bunlar, çarpık gerçekliklerden arındırılmış olmalılar. Sadece benim zihnime ait, benim kavramlarımla kurulmuş sebepler… Başkalarının algılarından süzülmüş nesneleri algılamayı reddediyorum artık. Sonra acı bir tebessüm beliriyor masa lambamın aydınlattığı penceredeki yansımamda. Ben, mutlak gerçeğin peşinde olan ben, gerçekliği reddettim en sonunda. Peki diyorum, peki. Benim sizin gerçekliğinizden kaçmama izin verin, sizin kaçışınıza yardımcı olmak için sömürdüğünüz aklımın karşılığında. Demir Topaktaş Sığınağım Kaçmak gerek; sıkıntılardan, üzüntülerden ve özellikle insanlardan... Yavaş yavaş öldürüyorlar; içimi, dışımı her yerimi kemiriyorlar. Üzgün yüzlerle çevrilmişim; üzerime yapışıyorlar, beni kendi üzgüntüleriyle boğuyorlar. Onlara uyamam, uymamalıyım çünkü uyarsam sonsuza kadar kaybolurum. Hepsinin elleri kanlı ve umutsuz... Nasıl bu karanlığı kovabilirim? Nasıl kendimi bu akıntıdan kurtarabilirim? Masallardaki o hayatı istiyorum, çok mu şey istiyorum? İmkansızı, olamayanı ama olması gerekeni istiyorum. Ben bencilim, zayıfım; korkağım... Kaçmak korkaklara göre değil mi? Kaçıyorum ve istediğim dünyaya ulaşana kadar da kaçmaya devam edeceğim, kararlıyım. Dışarıda olamayacağını biliyorum, bunu öğrendim fakat belki de küçük bir umut vardır. Kendime ait özel bir dünya bulamam ama bir sığınak bulabilirim. Küçük bir sığınak, beni dışarının yağmurundan ve kasvetinden koruyacak bir yer. Bir durak olacak benim için ve büyük ihtimalle de hayatım orada geçecek. Sığınağımı buldum!!! Vincent van Gogh’un Arles’daki odasının resmine bakarken geldi aklıma. Resimdeki oda sıcaktı, davetkardı ve rahatlatıcıydı. Daha doğrusu bu resim bende bu duyguları uyandırmıştı. İşte o an geldi aklıma. En başından beri sığınağım hep yanımdaymış; fark edememişim. Dışarının boğuculuğundan kurtulduğumda soluğu odamda aldığımı nasıl fark edemem? Hatta evin kapısından içeri girdiğimde ilk baktığım yer odam olurdu. O an stresten ve yorgunluktan kararan gözlerim yavaş yavaş açılır; rahatlık ve üzerime sinen soğukluk yerini sıcaklığa bırakırdı. Ardından hışımla ve heyecanla kendimi odama atardım. Odam büyük bir mutlulukla kucağını açar ve beni sarardı. Orda rahattım, huzurluydum. Hiçbir şey olamazdı bana orda, ana rahminde gibiydim -var oluşumun başlangıcındaydım. Kimseyi alamazdım oraya, kuşatılmış dünyada bana ait tek yerdi kimseyle paylaşamazdım. Orda yalnız da değildim. Geceleri yorgun gözler kapandığında, odamla tamamen başbaşa kalırdık. Kendi hikayelerimizi anlatır, yalnızlığımızı paylaşırdık. O da benim gibi üzgündü, birbirimizin dert ortağıydık. Bunu duvarındaki lekelerden anlardım. Hüzünlü lekeleri vardı, göz yaşı izleriydi bu lekeler…Ona sorduğumda sessizleşirdi. Benden belki de daha büyük acıları vardı; hiçbir zaman öğrenemedim. Konuşmadığımız bu tür zamanlarda hayallere dalardım odamda. Gerçeklik ve düşün o en ince çizgisindeydim. Odam tamamen değişirdi; duvarlar en canlı renklere bürünür; hüzünlü lekeleri kaybolurdu. Duvarlar kahkahalar içinde masmavi olurdu; dalga ve martı sesleri birbirine karışır ve deniz senfonisini çalarlardı. Odamdaki halım, dalga gibi hareketlenir ahenkli bir ritim oluştururdu. Ayaklarım suya batar, serinlerdim ve kendimi canlı denize bırakır balıklarla beraber ayak basılmamış adalara gider, mercanlarla oyunlar oynardık. Deniz kabukları bize sessizce komik hikayelerini anlatırdı; katıla katıla gülmekten denizin yüzeyine balık sürüsü gibi baloncuklar çıkarırdım. Bazen de ormanın zümrüt yeşili kaplardı her yeri; egzotik çiçekleri koklar, maymunlarla boğuşurdum. Kaplanlara, domuzlara biner ağaçtan ağaca atlardım. Her şey o kadar hoştu ki bitsin istemezdim. Odam da benim komik hallerime gülerdi. Bir keresinde kafama meyve düşmüştü; o kadar çok gülmüştük ki küçük çaplı bir deprem olmuştu. Mutluluktan ve eğlenceden yorgun düşer; uykuya dalardık. Ama, o tam uykuya geçmeden önceki saniye, hüzün sarardı içimi çünkü uyandığımda gerçek dünyanın karanlığı tam karşımda duracaktı. Yaşadığım bu hayalleri ve patlayan duyguları nasıl fark edemedim bir türlü anlayamadım. O kadar canlıydılar ki!! Galiba dış dünya beni kör etti; duyularımı her şeye kapadım. Düşlerimi hissedemez oldum. Ama onlar gitmediler hep yanımdaydılar. Van Gogh bana bunu fark ettirdi işte. Resmi kaplayan o hüzünlü ama bir o kadar da coşkun fırça darbeleri, dış dünyayla ancak hayallerimizle, sığınaklarımızla ve duygularımızla baş edebileceğimizi anlattı. Ve sonra daha büyük bir şey fark ettim: sığınak aslında benim zihnimdi. Çünkü odam benim hayallerimle yaşıyor, nefes alıyordu. Düşlerimiz bizim sığınaklarımız, kaçışlarımız aslında... İşte ben, bunun bilinciyle her şeye karşı dimdik ayakta durabilirim. BEYAZ-­‐GRİ-­‐SİYAH Yaşayan herkesin tıpa tıp aynı olduğu bir dünya hayal edebiliyor musunuz? Örneğin bir sabah okula bir gidiyorsunuz, adeta her tarafa ayna yapıştırılmış gibi herkes ama herkes sizinle baştan aşağı aynı. Aynı yüz şekli, aynı mimikler, aynı yürüyüş yani aynı siz. Çok tuhaf olmakla beraber çok da ürkütücü olmaz mıydı? Hayat; farklılıklarla, zıtlıklarla güzel. Kimse tamamen aynı olamayacağı gibi hiç kimsenin hayatı da aynı güzellikte ya da aynı sıkıntıda geçemez. Hiçbir olay, hiçbir kimse ne tam beyaz olabilir ne de tam siyah, gridir dünya. Tatlısıyla, acısıyla; neşesiyle, üzüntüsüyle. Çoğumuz hayatlarımıza çeşitli hayaller ve çeşitli amaçlarla başlarız. Bebekliğimizde daha doğrusu kendimizin farkında olmadığımız küçük yaşlarımızda bu hayalleri bizim için ailelerimiz kurar. Bizi en iyi kreşlerde, en iyi anaokullarında büyütmeyi hayal ederler. İlerleyen zamanlarda bu hayaller okuyacağımız okullara ve üniversitelere doğru yönelir. O zamana kadar sorumluluğumuz bizim dışımızda birine ait olduğu için hayatın toz pembe bir renkten ibaret olduğuna inanırız, bırakın griyi daha siyahla beyazı bile ayırt edebilecek durumda olamayız. Ancak zaman ilerleyip de cam fanuslarımızdan teker teker çıkmaya başlayınca her şeyin o kadar da tatlı, o kadar da toz pembe olmadığını anlarız ve işte o zaman yavaş yavaş renklerle tanışmaya başlarız. Hayallerimizi kurarken ve hayat amaçlarımızı belirlerken araya tatlı sürprizler girebilir. Mesela sevdiğiniz adam size evlenme teklifi eder ve bir anda hiç olmadığınız kadar mutlu bir insan olursunuz. Ya da sevdiğiniz kız bir gün ders çıkışında size karşı olan duygularını itiraf eder ve dünyanız bembeyaz bir yer oluverir ansızın. Bunlar hayatınızı griden beyaza çekebilecek olaylar, günlük yaşamınıza renk katarak hayatınızı olumlu bir yönde şekillendirebilirler... Bir de yaşantınızı siyaha götürebilecek olaylar var. Tabii ki çoğumuz -­‐hatta hepimiz diyebiliriz-­‐ hayatımızda siyahlıkların olmasını istemeyiz. Bembeyaz yaşayalım, her şey güllük gülistanlık gitsin diye çaba sarf eder, dilekler dileriz fakat hayat bu, kötü şeyler de gelebilir insanın başına. Hiç birimizin yaşamak istemediği o kötü olaylar da bizi biz yapar ve hayatımızı en az toz pembe tatlılıktaki durumlar kadar şekillendirir. Başımıza kötü bir olay geldiğinde yapılması gereken şey hemen üzülüp hayata karşı tavır mı almaktır? Hayır, tabii ki çözüm bu değil. Evet hepimizin başına bir sürü hiç beklenmedik olay gelip hayatımızı darmadağın edebilir. Fakat kaçmak bir çözüm değildir. Size kendi anılarımdan birinden bahsetmek istiyorum, siyah olanlardan. Dört sene önce bir pazartesi gecesi okuldan eve gelmiştim. Düzen her zaman olduğu gibi; yemek saati 20.00, ardından ödev zamanı ve sonrasında da saat 23.00’ a doğru uyku vakti. Fakat o gece evde ters giden bir şeyler vardı. Kardeşim ve ben yatmaya hazırlanırken annem gözyaşları ile kendisini salona kapattı. Ben ısrarla olan biteni öğrenmek istesem de babam annemin yanına gitmeme izin vermedi ve ben o merakla uyudum o gece. Ertesi sabah kalktığımda teyzemin beyin kanaması geçirdiğini ve hayati tehlikeyi atlatamadığını öğrendim. O an gri hayatımızın içine kocaman bir siyah nokta konuldu, büyük ve derin bir yara. Teyzem aylar sonra iyileşti fakat yeni doğmuş bir bebek gibi yürümeyi hatta konuşmayı unutmuştu. Fakat pes etmedi, etmedik. Sadece o değil hepimiz düşmüştük yere ama o siyah noktanın büyümesine izin vermeyip düştüğümüz gibi yeniden kalktık onunla beraber ve şimdi teyzem tekrar eskisi gibi. Sonuç olarak sevgili okuyucum, hayatta her zaman beyaz dünyanızı kirletecek olaylar olacaktır çünkü adı üzerinde hayat bu. Düştüğünüzde kalkamayacak gibi hissedebilirsiniz fakat ‘’Her yağmur ardında gökkuşağını getirir.” diye bir söz vardır beni çok etkileyen ve kalpten inandığım. Andrew Miller da Oksijen adlı yapıtında bana bu konuyla ilgili çok güzel bir mesaj verdi: Bir gün sizi üzecek bir olay olursa üzülün, üzülmemeye çalışmayın ya da olaydan kaçıp kendinizden, hayatınızdan saklanmayın çünkü önemli olan tekrar ayağa kalkabilmektir. Her düştüğünüzde, yeniden, hiç bıkmadan doğrulabilmektir hayat. Sizi siz yapan yalnızca pembeler ve beyazlar değil siyahlardan kendini arındırmayı başarmış grilerdir aynı zamanda. KAYNAKÇA: -­‐https://2.bp.blogspot.com/-­‐vIVu4GNt EN GÜZEL ARMAĞAN Öğrendiğimiz milyonlarca kavram var hepimizin hayatında hiç şüphesiz. Kimini tanımlayabilirken diğerini tanımlayamayız bazen. Ya da hissetmek bir hayli zordur bizler için. Ama aile kavramı doğumdan ölüme kadar ki olan süreçte bizlerle olan, asla kaybetmek istemeyeceğimiz türden bir tanesidir. Şöyle ki, asla haklarını ödeyemeyeceğimiz anne babalarımız herkes için en değerli varlıklardır. Bin bir zorluklarla evlatlarını dünyaya getirip, onlar için her şeyi göze alırlar. Evlatlarının tek bir kılına zarar gelmesin diye kimi zaman gözlerini dahi kırpmazlar. Her türlü fedakârlıkları yapıp, hiçbir zaman biz bunları yapmıştık demezler. Her şeyi bizim geleceğimiz için planlayıp, iyi bir hayat sürelim isterler. Örneğin, benim annem her zaman “ Ne yapıyorsan kendine, bizim senden hiçbir isteğimiz yok, sen kendini kurtar bize yeter.” der. Bu yüzden asla hakkı ödenemez anne babaların. Evlatlarıyla aralarındaki bağ öylesine kuvvetli, o kadar eşsizdir ki; ne bir kimse koparır o bağı, ne de birbirlerinden vazgeçerler. Eşsiz bir sevgidir anne babalarımızın bizlere beslediği sevgi. Ne başkalarınınki ile ölçülür, ne de zaman içerisinde azalır. Her şeyden önce güven ve huzur duygularını bulduğun yerdir aile. Fedakârlık kavramının öğrenildiği, karşılıksız sevginin yaşandığı yerdir. En kötü durumda bile birlikte göğüs gerersin zorluklara, oturup birlikte ağlarsın. Mezuniyetimizde anne babamız yanımızda olur, evleneceğimiz zaman onlardır elimizi sıkıca tutacak olan. Bu yüzdendir ki aile olmak emek ister, sabır ister, fedakârlık ister. “Hayat Güzeldir” filminde de Roberto Benigni beyaz perdeye bu söylemek istediklerimi en güzel şekilde aktarabilmiş. Bir anne babanın çocuklarının iyiliği için gözlerini bile kırpmaması ve bunun için kendilerinden bile ödün veriyor olmaları bunun en güzel örneklerinden sayılır. Kendi ailemden bahsedecek olursam, hemen hemen her ailede olduğu gibi belirli zorluklarla karşılaşmış benim ailem de. Yeri gelmiş aşmışlar, yeri gelmiş aşamamış ama hiçbir şeyimizi eksik etmemişler kardeşlerimin ve benim. O kadar gurur verici bir şey ki bu, benim annem ve babam hiçbir zorluktan kaçmayıp, benim bugünlere sağlıkla ve başarıyla gelmemi sağlamış. Bir bakıma, aldığım her nefesi onlara borçlu olmuşum yani. Anne babalar için “Yemedi yedirdi, içmedi içirdi, giymedi giydirdi.” tabiri vardır herkesin bildiği. Bu öylesine doğru bir cümle ki, bunun örneklerini herkes kendi ailesinde az bir parça olsa dahi bulup, böylesine eşsiz bir aileye sahip olduğu için şükredebilir. Hiç sorgulamadan yanınızda durandır aile. Zor günlerimizde sıkıntımızı hafifletip, mutlu günlerimizde mutluluğumuza mutluluk katandır. Kısacası, aile hayatın bizlere sunduğu en özel ve en muhteşem şeydir. Bizi bizden iyi tanıyan tek şey olsa gerek ki, tek bir göz kırpmanız veya tek bir kelimeniz yeterli olur. Düşünürsünüz hatta anne babam bile olsa birilerinin beni bu denli tanıması nasıl imkânlı olabilir diye. Bu da dediğim gibi hayatın bizlere gönderdiği en güzel armağanın ailelerimiz olduğunu kanıtlıyor. Bütün bu demek istediklerim tek bir noktaya varıyor aslında. Hayatta iyi kötü şeyler yaşanıyor. İyi zamanlarda herkes yanınızdadır, ama kötü zamanlarda yanınızda olacak kişilerin sayısı bir elin parmağı kadardır, belki de daha azdır. O parmaktaki iki kişi zaten asla değişmez ve yeri doldurulamaz olan anne babalardır ve hayatınız boyunca onların varlığından, sevgisinden asla şüphe duymayacağınız kişilerdir. Kötü yanlarınızı bile kusur olarak görmek istemezler. Sizi her yönünüzle kabul ederek, her zaman hayatınızda olmak için her şeylerini verebilirler. Tek istedikleri dışarıdan gelen zararlara karşı bizleri korumaktır. KAYNAKÇA: BENİGNİ Roberto. (1997). Hayat Güzeldir(La vita è bella). İtalya. MERVE TUĞÇE AYSAN 21502072 Şeyma Bağdat Tek Bir Kadın Sokakta yürüyorum. İnsanları, kendi türümden değil de yepyeni canlılarla ilk defa karşılaşıyormuşum gibi düşleyerek yürüyorum. Yanımdan geçerken onların konuştuklarını dinliyorum. Gençlerin, yaşlıların, erkeklerin ve kadınların… Özellikle kadınlara dikkat ediyorum. Onların yürüyüşlerine, kıyafetlerine, tavırlarına ve konuştuklarına… Tekrar insan olduğumu hatırlıyorum, sonrasında da kadın olduğumu… Tarihte her zaman karşımıza çıkan kadınları hayal ediyorum. Nasıl yaşadılar, nasıl yürüdüler, nasıl konuştular; hepsi kafamda bir çerçeve olarak canlanıyor. Peki diyorum kendime, dünyada yaşayan insanların yarısı kadınken benim gözümde canlanan bütün bu kadınlar diğerlerinin temsilcisi olabilir mi? Onların kıyafetlerine sahip, onların tavırlarına bürünmüş olabilirler mi kendi yaşadıkları dönem içerisinde? Yoksa bambaşka hayatlara mı sahipler? Hatırladığım kadınlara hayran ama ulaşamayacaklarından da bir o kadar emin. Belki haberi bile yok nasıl bir çağda yaşadığından. Arka planda kalmış, isimlerinin önemi kalmamış, sadece yaşamış ve ölmüş. Yaptığı bütün işleri canı pahasına yapmış. Neye elini atsa başarılı olmuş. Çocukları için her şeyi yapmış. Belki ölmüş, belki sürünmüş ama hiçbir zaman iyi özelliklerinden vazgeçmemiş. Bütün dönemlere ait tek bir kadın canlanıyor şimdi de gözümde. İnsanların birbirlerine ne kadar acı çektirdiklerini gördükçe o kadının mutlu yaşayamayacağına olan inancım daha da artıyor. Gücün tek egemenlik göstergesi olduğunu fark ettikçe o kadının fiziksel acılarını bedenimde hissediyorum. Her tarafından kuşatılmış ve doğduğu ya da evlendiği yere hapsedilmiş bir kadın. Neyin, neden olduğu kendisine izah edilmemiş kadın. Alınmış, satılmış, aşık olmuş, kırılmış, yıpranmış, korkutulmuş, sindirilmiş, zafer kazanmış, mutlu olmuş, ağlamış, gülümsemiş, bebek doğurmuş, her ay regl olmuş, tecavüze uğramış, yine de sevmiş, yine de şefkat göstermiş, yine de yaşamak için kendine bir dünya yaratmış o kadın. Ne kadar garip, bir kadın hepsini tek bir hayatta yaşayabilir. Memleketinde savaş çıksa kocası savaşmak için gitse ne yapabileceğini bilmediği halde sesini bile çıkarmadan bütün yükü omuzlarına alabilen bir kadın o. Memleketi işgal edilse bütün evini sırtlayıp yanına çocuklarını alıp hiçbir şey söylemeden başka bir yere giden yine o kadın. Yine garip olan başına gelen olay hakkında hiçbir etkisi olmamış olmasına rağmen ses çıkarmaması… Böyle mi alıştırıldık acaba? Yürüyüşüm sırasında yanımdan geçen bir kadın, evliliği devam ettirmek için alttan almanın gerekliliğini savundu. En azından bir tarafın… Bize kim yaptı bunu? Yoksa gerçekten kendimize ait bir odamız olsaydı her şey farklı olur muydu? Neden ses çıkarmayı öğrenemedik? Neden hep kabul ettik? Sanırım acı çekmekten başka şeyleri düşünmeye, idrak etmeye, yaşamaya fırsatımız olmadı. "Burada kadın olmak, sürekli kanayan bir yara olmak demektir. Görünüşte iyileşse bile altındaki sızı hiçbir zaman dinmez. " (Morrison, 2015) Yaraydık, yaraydı o kadın. Kendi içinde hangi sıkıntıyı çekeceğini bilemeyen, ama kendine bırakışmış, terk edilmiş kadınlardık. Özgürlüğü ve gerçekliği sorgulatan bir kadındı o. Elindeki tek güç de buydu. Eğer bir erkek ona saygı duyacaksa ya da sevgi gösterecekse sırf bu yüzdendi. Tavrındaki asaletti onun mutlu olmasını sağlayan. Duruşuyla bilge gibiydi. Dokunuşuyla parmaklarından zarafet saçardı. Farkında olamasa bile her şeye meydan okurdu. Muhafaza ettiği ve doğuştan kendine verilmiş olan güç ve merhamet hayran bıraktırırdı. Bir erkek bunu kavrayacak birikime sahipse değer verirdi bir kadına. Kendini şanslı olarak görürdü eğer bir efendisi varsa. Öyleydi de. Ait olduğu bir yer olurdu en azından. Bağlanabilirdi birine, sevebilirdi, yatağına girebilirdi. Çocuğu olabilirdi, kendini ona adayabilirdi. Dünyanın gidişatına aldırmaksızın geleceğini kurabilir, mutlu olabilirdi. Kadınca yaşayabilirdi. Hakkı olmasa da kendine bu imkanı sağlardı. Kaynakça Morrison, T. (2015). Merhamet. İstanbul: Sel Yayıncılık. Öğrencinin Adı-­‐Soyadı: Sena ERCAN Ankara’da Bir Ortaçgil Mucizesi Herkesin ölmeden önce “bunu mutlaka yapmalıyım” dediği şeyleri vardır hayatta. “Yok”sa bile “olmalı” en azından, bence... Bir amacı olmalı, bir yolu olmalı, bir planı olmalı insanın. Mesela bazısı rahatına düşkün olabilir; evi, arabası ve kazancı iyi olan bir işi olsun ister. Bu onu tatmin etmek için yeterlidir. Ya da bazısı adrenalin düşkünüdür; hayatında hareket olsun ister. Mesela alsın bir bisiklet ve şehir şehir gezsin bisikletiyle… Mutluluk, o pedal çevirdiği yoldadır belki. Kim bilir? Bazısı da hayalperesttir; kendini ait hissettiği yeri bulmak için çoklarının tahmin edemeyeceği kadar emek verir, birçok şeyi göze alır, birçok şeyi de gözden çıkarır ve belki de bir sahnede alkışlar eşliğinde karşısındaki seyirciyi selamlarken bulur kendini bir gün. Ve o orada bulunan her bir elin çırpılışından çıkan sestedir onun için mutluluk, huzur. Aslında söz konusu
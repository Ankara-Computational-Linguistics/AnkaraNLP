Sebep ne? Çekememezlik gibi bir şey mi? Evet, tam olarak bu. Çekememezlik. Birbirimizi çekemiyoruz. Bu durumu düzeltmeye de çalışmıyoruz, sadece dişlerimizi daha da keskin biliyoruz. bu da uzun vadede daha çok annenin evladını toprağa gömmesine yol açıyor. Bilinmelidir ki, bir anneyi sevindirmek, üzmekten daha kolaydır ancak biz insanlar binlerce yıldır zor olanı başarıyoruz. Annelerin sonsuz sevgi ve mutluluğu yerine onların üzüntüsünü alıyoruz. Bunca annenin üzüntüsünün hesabını kim, nerede, nasıl ve ne zaman verecek peki? Zor yol tercihimiz ne zaman sona erecek peki? Bunların maalesef cevapları bende değil. Dilerim ki bir gün bütün bunlar tarihe karışır. Dilerim ki içinde bulunduğumuz, ancak farkında olmadığımız, bu topyekün savaş bir gün biter. Biz göremesek te… Kendinize iyi bakın. i Bu yazıya adı geçen sanat eserini koymayacağım. Hatta, sizden ricam eğer Roma’ya/Vatikan’a bir gün işiniz düşerse St. Pietro Katedralinde bizzat gidip görmeniz olacaktır. Belki kilisenin havasından belki de heykeli yakından görmenin verdiği histen bilemiyorum ama fotoğraflarına baktığınız zaman hissedeceğiniz şeyler ve bizzat gidip kendiniz gördüğünüzde hissedeceğiniz şeyler gerçekten çok farklı olacaktır. Günü gelene kadar bırakın Pietâ sizin Kafdağı’nız olsun. Hissettiğiniz, düşündüğünüz şeyler ve annenize olan sevginiz kendi içinizde şekillensin. Kendi Pietâ’nızı siz yaratın. Çünkü bu basit bir heykel değil. İçinde sadece sizin keşfedebileceğiniz mesajları olan bir opus magnum. Özgül 1 Sevim Ceren Özgül (21502313) Öfke Öfke. Söylemesi oldukça basit olsa da, yaşarken insanın beynini, düşüncelerini, ve hissedeceği diğer hisleri tamamen kontrol altına alan ve bana kalırsa, yaşanılan anlar içinde bizi en korkunç hale getiren histir. Bir insan, sevdiği birine, bir olaya yahut bir duruma neden öfke duyar? Bizi bu kadar büyük bir hisle mücadele etmeye iten nedir? Öfkeli olduğumuz anlarda yaşadğımız şey kendi çaresizliğimizin kurbanı olmak mı yoksa bu anlarda öfkemizi yansıttığımız kişiyi kurban etmek mi? Sanırım öfkeli olduğumuz her anda kendimizi de karşımızdakini de kurban ediyoruz. Kurban ediyor ve kurban edilen kişi haline geliyoruz. Öfkeyi, hırsı ve kontrolsüzlüğü çok net gördüğünüz ve sebep sonuçlarıyla ele alabildiğiniz Whiplash adında bir film izledim. Kurban ederken aynı zamanda kurban haline gelen, kendi hayatını öfke kontrolü ve gereksiz hırsı yüzünden mahveden ve en sonunda hiçbir yere çıkamayan hayatlara güzel bir örnek. Kontrolsüz olan her şey sonucunda kaybı ve yengilileri getirir. Hayatın yokuşlarını çıkarken çok fazla sinirlenir ve yokuşlara daha düz olsunlar diye vurmaya kalkarsanız, düzlüklere çıktığınızda varabildiğiniz gördüğünüz paramparça olan eliniz ve yukarıdan bakıp bir milim dahi düzleşmediğini gördüğünüz yokuş oluyor. Oysa o sizin sırf daha düz olsun, daha kolay çıkayım diye yumruklarla öfkeyle hırsla ve kontrolsüzlükle vurduğunuz yokuşun betonundan, bir çiçek belki yıllar süren naif sessiz bir mücadele sonucu başını çıkarıyor. Küçücük çiçek senin baş kaldırdığın betonu delip geçiyor da, insanoğlu bu öfkeyle nasıl çözümsüz bir çözümle uğraşıp zaman ve güç kaybettiğini anlayamıyor. Bir çiçek gibi olabilir mi kalplerimiz? Sahiden böyle bir şey mümkün olur mu diye düşünüp duruyorum. İnsanların içinde hem iyi hem kötü taraf varsa ve biz kötü olduğumuz tarafın farkındaysak, yine de bir çiçeğe dönüştürebilir miyiz kendimizi? Yokuşları, düz yolları, kaldırımları, asfaltlı yolları, ağaçla örtülü güzel yolları, bozuk dar yorucu yolları… Hayatın tüm yollarını kabul edip yürümek gerek çünkü öfke bir kara delik. Öfke, insanların çeşitliliği, farklılık içindeki güzellikleri görmemize engel olan ve tüm güzellikleri yutacak kadar büyük bir kara delik. Öfke bizim içimizdeki o kötü taraf. Hırs ve sinir de onların kardeş hisleri olsa gerek. Öfke, doğru olan şeyi yaparken izlediğimiz o yanlış yol. Doğru istikameti bildiğin halde saptığın, kestirme sanıp aslında kaybolduğun o korkutucu yol. Film öfkeyle öğrencilerini eğitmeye çalışan bir öğretmenin ve hırsına yenilen bir öğrencinin hayatını konu alıyor ama elbette kalbine dokunmadığınız kimsenin beynine güzellikleri yerleştiremiyorsunuz. İnsan her daim yeniliklere, yen yollara, yeni çözümlere açık olmalı. İnsan, bir çiçeğin betonu delerek ona anlatmaya çalıştıklarına kulak vermeli. İnsan, bir orman içinde ne çok ağaç çeşidi olduğuna, onların ne uzun ömürlü ne huzurlu ve ne güzel olduklarına bakıp kendine dersler çıkarmalı. Yüksek sesle derdini anlatabilmiş kimse görmedim ama yüksek sesle birini korkutarak, karşıdaki kişiyi birşeyi yapmak zorunda bırakan çok insan gördüm. Zorunda bırakıldıklarımız değil, anlayıp hak verdiklerimiz, sakince dinleyip kendi içimizde onayladıklarımız bizim kalplerimizde ve hayatlarımızda bir parça ve bir değer haline geliyor. Diğer türlü, yani kendinizi mecbur hissettiğiniz anlarda, kalbiniz buz kesiyor, hissizleşmeye başlıyorsunuz. Özgül 2 Belki de hâlâ mümkündür, öfke anında kaybettiğimiz sevdiklerimizi geri kazanmak, kaybedilen zamanı telafi edecek yeni anılar biriktirmek, belki o öğrenci için hala mümkündür çok sevdiği konservatuarını bitiremese de baterisini ve sanatını çok iyi yerlerde icra edebilmek. Belki de hala mümkündür, öfkenin bize kaybettirdiklerini sakince güzellikle ve zaman içinde tekrar kazanıp, betonu delen bir çiçek olmak. SENA ÖZYAPI Yorgun Akşam Yemekleri Küçük insanların, küçük yaşamları olurmuş. Peki, küçük insan kimdir? Bir insanı hangi kaideyle, neye göre küçültebilirsiniz? Diyelim ki insan dediğimiz etten, kemikten ve bir adette yürekten ibaret olsun. O halde bu insanların hiç görmediğiniz o koca yüreklerini, böyle dar kalıplara nasıl kolayca sığdırabilirsiniz? Birkaç ünlü tabloyu ararken denk geldim Van Gogh’un Patates Yiyenler adlı bu şaheserine. Düşündüm ki bu insanlar sadece, sefil hayatlarının elleri nasır bağlamış basit birer kahramanları değillerdi. Kahraman da değillerdi, en azından Van Gogh tarafından resmedilene kadar. Çünkü temsil ettikleri kişiler, toplumun yalnızca belli bir tabakası değil toplumun ta kendisiydi esasında. O çağda, doğdukları günden itibaren önemsiz oldukları söylenmiş, kolayca hor görülmüş ve iş gücü sömürülmüş bir toplumun, tek tabloluk bir betimlemesi... Değil odayı, masalarını zar zor aydınlatan ışığın altında, yorgun yüzlerinin anlattığı binlerce hikâye anlatılabilir şimdi. Yaşamaya mecbur bırakıldıkları hayatlarına karşı duydukları memnuniyetsizliklerinin, o dönem dile getirilemeyen ifadeleri. Sahip olduklarına bakılmaksızın sahip olamadıkları şeyler yüzünden küçük görülen, dev yürekli insanların suskun bir akşam yemeği… Şimdi ise günümüzün ya da diğer bir deyişle modern çağımızın vadettiklerine, değişen şartlarına karşın hâlen devam eden bir toplumsal ayrıştırma, ötekileştirme söz konusu. Çünkü bir bakıma bugün, sahip olduklarımızı yalnızca finansal değerlerini göz önünde tutarak değerlendiriyor; en değerli olanın, fiyatı en yüksek olan olduğunu düşünerek eşyanın peşinden manasızca koşuyoruz. Bunun yanında finansal değeri ölçülemeyecek kadar değerli her şeyimizi de ister istemez göz ardı ediyoruz. SENA ÖZYAPI Yetmiyor, insanlara da değer biçer hale geliyoruz. Sadece giyimine kuşamına değil, sahip oldukları fikirler ve sahip olamadıkları imkânlar, statüler yüzünden insanlara istediğimiz gibi muamele etme hakkı elde ettiğimizi düşünüyoruz. Mesela kampüste, birkaç öğrencinin çay-kahve içtikleri bardaklarını göz göre yere attıklarına şahit oluyorum. Çöp kutusunun iki adım arkada olduğunu hatırlatmama karşılık bunun, kendilerini ilgilendirmediğini söylüyorlar. Görevlinin tek işinin bu olduğunu ve parasını hakkıyla kazanması gerektiği cevabını alıyorum. Bir insanın diğer bir insana, bile bile nasıl bu kadar acımasız davranabileceğini görünce hayret ediyorum. O görevliler, o çok çok değerli güzel insanlar, birer arka plan unsurundan başka bir şey değiller şimdileri. İşte onlar, bir bakıma günümüzün patates yiyenleri ve bir de onları küçük, öylesine değersiz görenler karşısında sağlam durabilen kocaman yürekleri... Şimdi akşamları patates yiyen bir ailenin çocuğu olarak hayal ediyorum kendimi. Yazgıma boyun eğmiş usulca beklerken, benden daha şanslı binlerce çocuğun şımarma, her şeyden şikâyet etme haklarına sahip olduklarını düşünüyorum ve ailem dışında kimsenin beni zerre umursamadığını. Oysa insanların nankör varlıklar olduğunu keşfedeli henüz çok olmamıştı. İnsanlık kelimesinin sadece iyi erdemleri temsil etmediğini de yavaş yavaş öğrenmeye başladığım zamanlardı. Hâlbuki görmesi o kadar da zor değil ki çevresine, diğer canlılara hatta en çok da kendi türüne bu kadar zarar veren başka bir varlık olduğunu hiç sanmıyorum. Sonuçta, tarih boyu kişisel hırslar nedeniyle çıkartılan savaşlarda da en çok, canı kıymetsiz görülen o insanların çocukları zarar gördü ve en az da onlar hatırlandı. Bu insanlık atom bombasını Hiroşima’ya atan; ten rengine, diline ve dinine göre ayırdıkları arkadaşlarına zulüm eden insanlık. Kısacası tarihte hiçbir varlık kendi türünü bu kadar kolay harcamadı. Şimdiyse kaderi ve doğası gereği bunlardan kendini arındıramayan insanı ve insanlığı olumlu bir ifade kullanmak isterken tereddüt içerisindeyim. Sonuç olarak Patates Yiyenler sadece döneminin değil, bugünün ve hatta yarının toplumunu da hor görülmüş, dünyaları başlarına küçültülmüş insanları patatesli akşam yemeklerinde bir araya getirerek betimleyen bir eser. Öyle bir toplum ki insanlar, mesleklerine ve de kıyafetlerine göre belirlenen fiyat etiketleri üstünde, izninizle kabul görmeyi bekliyor hepinizden. Gogh, Vincent van. Patates Yiyenler. Van Gogh Müzesi, Amsterdam. MIŞ GİBİ YAŞAMAK Yalnızlık bile Allah'a mahsus,herkesin bir ruh eşi vardır cümlelerini duya duya büyüyoruz. Yalnızlık fikrine karşı hep olumsuz bakıyoruz bu yüzden. Bu yüzden her düğün bir şölen bizim için çünkü birileri daha dünyadaki çift olma görevini başarıyla tamamlıyor. Bu yüzden her boşanma ya da ayrılık bir kara gün çünkü asli amacı çift olmak olan iki insan bu görevde başarıya ulaşamıyor. 45 gün içinde ya ortak noktanın bulunduğu biriyle çift olursun ya da istediğin bir hayvana dönüşerek çift olamamanın cezasını çekersin Lobster filminde yaratılan distopyanın bir özeti olsa da aslında yaşadığımız hayatın hayal gücü ile zenginleştirilmiş hali sadece. Aslında, hiçbirimiz Lobster'da işlenenden farklı bir hayat yaşamıyoruz. Hayatın doğal akışı içinde çiftimizi bulmak yerine çift olabilmek adına her yolu deniyor ve çift olduğumuz anda bize karşı olan her şeye karşı kendimizi korumak için tetikte bekliyoruz. Hayatın karmaşıklığı,yoruculuğu nedeniyle yalnız kalmaktan korkuyor ve çift olmanın gücüne inanıyoruz.Bu yüzden kendimizi mış gibi bir yaşamın içine sokuyoruz. Sırf yalnız kalmamak için ilk gördüğümüz insanı seviyormuş gibi yapıp olmadığımız birini oynuyoruz ve bu durumun zaman geçtikçe düzeleceğine,o insana alışacağımıza inandırıyoruz kendimizi. Oysa filmde de dediği gibi hepimiz insanın hissetmediği halde hissediyor gibi davranmasının; hissettiği halde hissetmiyor gibi davranmasından daha zor olduğunu çok iyi biliyoruz. Çift olduğumuza kendimizi inandırdığımız zaman ise aynı filmdeki gibi günler geçtikçe aşamalar atlıyor,kendimizi ve sevgimizi belli kalıplara sokuyor ve bize dayatılan çift olma kurallarını oynamaya başlıyoruz. Birinci ayda yemeğe çık,ikinci yıl sonunda ilişkiyi daha ciddi bir platforma taşı... Aslında birilerinin bunu bizim için yapmış olduğuna da seviniyoruz çünkü zaten mış gibi yaptığımız için karşıdakine sevgimizi nasıl da göstereceğimizi tam bilmiyoruz bu yüzden; aslında şikayet ediyor gibi gözüksek debu kuralları seviyoruz. Filmde ormana kaçmış bekarlar nasıl bir tehdit unsuru oluşturuyorsa,aslında günümüzde de çift olduğumuz anda bekarları kendimiz için bir tehdit olarak görüyoruz. Buna sebep olarak; artık bekarlar ile ortak noktalarımızın çok az olduğu gibi sudan sebepleri gösteriyor olsak da aslında sadece kendimize ayna tutulmasını istemediğiz için bunu yapıyoruz çünkü o insanlar sayesinde ne kadar korkak olduğumuzun farkına varıyoruz. O insanların sadece yalnız kalmamak uğruna hayatlarını mış gibi yaşamaktansa hayatı akışına bırakıyor olmaları bizim sinirimizi bozuyor ve her zaman olduğu gibi bunu kabullenmektense, faturayı yine suçsuza kesiyor ve bu yüzden kendimizi daha iyi hissetmek adına çift olmayanları sürekli çift yapmaya çalışıyoruz. Aynı okulda arkadaşımızın da ödev yapmadığını duyduğumuzdaki gibi bir rahatlama yaşıyoruz. Birilerinin de bizimle beraber bu distopyayı yaşadığını bilmek biraz olsun içimize su serpiyor. Öte yandan filmde yaratılan distopyadaki gibi ortak noktamız olan insanlarla çift olabileceğimize inanıyoruz. Çünkü; yıllardır her yerde davul bile dengi dengine sözünü duyuyoruz. Ortak noktamızın olmadığına karar verdiğimizde tanışmaya bile gerek duymuyoruz ki bu kararı eve,arabaya,mezun olduğu okula bakarak kolayca veriyoruz. Bu kararı veriyoruz çünkü; değişimden korkuyor,alışkanlıklarımızın dışına çıkmaktan ürküyoruz. Belki de çoğu zaman bu yüzden farklılıkların en güzel benzerlikleri ortaya çıkardığını unutuyor,gerçekten ait olduğumuz çiftimizi kaçırıyor ve kendimizi mış gibi yaşamlara hapsediyoruz. Özetle,aşırı mutlu olduğumuzu sandığımız küçük dünyamızda aslında kendi distopyamızı kendimiz yaratıyoruz. Sadece yalnız kalmamak adına sevmediğimiz insanlara sırt dayıyor,sadece birileri belirlediği için ilişkilerimize bize hiç uymayan davranışlarla yön veriyoruz bazen de önyargılarımız nedeniyle distopyamızı ütopya yapabilecek insanları hayatıma sokmuyoruz. Ama aslında hepimiz biliyoruz ki içinde bulunduğumuz hayat mış gibi yaşamak için çok kısa. ILGAZ TUNCEL Batuhan ÖZER 21602152 Hayatın Minyatürü Siz hiç kendinizi bir yerlerde sıkışmış, yalnız ve aciz hissettiniz mi? Kimi zaman toplumdaki tabulardan, kimi zaman mahalle baskısından dolayı. Halatları kopmuş, karanlık bir asansördeymiş gibi adeta. Jessie Burton’un kaleme aldığı, on sekiz yaşındaki genç bir kız ile zengin bir tüccarın şatafatlı bir köşkteki aşk, gerilim ve merak duygularını şuurumda oluşturan bir kitap. “Minyatürcü” romanını elime alıp okumaya başladığım anda hiç haz etmediğim bir tür olan aşk romanı okuduğumu sanmıştım fakat bu romanın aşk romanının ötesinde olduğunu fark ettim. Beyaz atlı prensini yalnız başına bir köşkte bekleyen prenses ile hayatını birleştirmek her genç erkeğin rüyasıdır belki de. Şatafatlı bir köşkte, hayatının aşkı ile bir ömür boyu mutlu mesut yaşamak da her genç kızın rüyasıdır herhalde. Öyle değil mi? Hangimiz küçükken okuduğumuz hikâyelerden veya çizgi filmlerden etkilenip de beyaz atlı prens veya ejderhanın koruduğu şatodaki yalnız prenses olmayı hayal etmedi ki? Öyleyse bu şatafatlı hayaller dış etkilerin yani toplumun bize dayattığı rüyalar mı, yoksa gerçekten istediğimiz için mi? Hâlbuki ananelerimizin, dedelerimizin anlattığı halk hikâyelerinde veya öğütlerinde sevdiklerimizle beraber olduktan sonra kuru ekmek soğanla da mutlu olabileceğimiz anlatıldı. Kanaatim şu yöndeki, kapitalist dünya düzeninin bize zorla ve yavaş yavaş kabul ettirdiği tüketim toplumu olma ilkesi bize mutluluğun gerçekten sevmek değil de şatafatlı bir hayat sürmek olduğunu inandırmıştır. “Minyatürcü” romanında gördüm şey şu ki görkemli bir evde yaşamak gerçek mutluluğu getirmiyor. Şatafatın ve zenginliğin getirdiği katı kuralların ve yalnızlığın içinde adeta boğulan on sekiz yaşındaki Nella, kendisine sığınacak ve yalnızlığına derman bulacağı bir liman arayışı içine düşmüştür. İçine sıkıştığı asansörün içinden Nella’yı çıkaran Minyatürcü sadece Nella’ya değil, bana da şatafatın ve zenginliğin mutluluğu getirmediğini göstermiştir. Nella yalnızlıktan dolayı yaşadığı mutsuz ruh haline derman olması için hediye edilen yaşadığı görkemli evin minyatürü ile hayatına bir dış göz ile bakma fırsatı bulmuştur ve minyatürcünün bu minyatürü daha fazla detaylandırması ile hayatını daha derinlemesine inceleyebilmiştir. Minyatürcü evi giderek detaylandırması ile Nella’nın temsil ettiği mutluluğu pulda arayan ve varlıklarına kıymet veren insanların sadece sahip oldukları eşyalar olduğunu görebildim. Sevgi, arkadaş, fikir gibi insanı insan yapan değerlerden yoksun olmak Batuhan ÖZER 21602152 kişiyi yalnızlığa ve mutsuzluğa sürüklemekten başka ne yapabilir ki zaten. Ben de bazen kendimi halatları kopmuş, karanlık bir asansörde kapana kısılmış gibi hissederim ve beni bu ruh halimden kurtaran şey sahip olduğum “şeyler” değil, sevgi ile bağlandığım dostlarım olmuştur. O asansörün içinde şatafatlı bir yaşam neye yarar ki? Yanımda ruhumu aydınlatan sevdiğim dostlarım olmadıktan sonra o asansör hep karanlık olacaktır ve ruhumu karartacaktır. Tıpkı Nella’ya olduğu gibi. Minyatürcü sadece Nella’ya değil, bana da yaşamı ve yaşamanın anlamını öğreten bir akıl hocası olmuştur. Kapitalist dünya düzeninin ilmek ilmek insanlarını şuurunda işlediği sahip olmanın mutluluğu beraberinde getireceği düşüncesini birçok kişinin benimsediği gibi ben de benimsedim. Yeni bir kıyafet aldığımda, telefonumu bir üst modeli ile değiştirdiğimde veya lüks bir restoranda lezzetli bir yemek yediğimde mutlu oluyorum fakat bu mutluluk bâki kalmıyor. Bu romanı okuduktan sonra şunu fark ettim ki saydığım şeylerin bana getirdiği mutluluğun kalıcı olmamasının sebebi ruhuma hitap etmemesidir. Yıllar önce uzun süredir görmediğim bir dostumla buluştuğumu hâlâ tebessüm ile anıyorum fakat beş yıl önce aldığım son model bir telefonu hoş duygularla anamıyorum, hatırladığımda içime huzur dolmuyor. Çünkü sahip olduğum eşyalar ruhumu aydınlatamazken, sevdiklerimle görüşmek veya hobilerimle uğraşarak kendime yeni beceriler kazandırmak ufkumu açarak beni huzura kavuşturuyor. Öykü Ece Ayaz Tükenmek Gözlerimi açıyorum. Okul kaydını son gün yaptırmamın bir sonucu olan, ben diyeyim on sen de on beş metrekarelik odada, üst ranzadayım yine. Güneşin odayı aydınlatışından tahmin ediyorum ki saat on buçuğu geçiyordur. Alarm sesiyle uyanmadığım için de hemen bir telaş alıyor beni. Hızlıca çubuk inceliğinde olan basamakları iniyorum. Telefonuma atılıyorum. "Tamam" diyorum "geç kalmamışım". Küçük bir çarpıntıyla başlayan sabahımı sakinleştirmek için soğuk su vuruyorum yüzüme, kat tuvaletine gidip. Derse gidiyorum, sıkılmaya başlarsam istemsizce dalıyorum. Aklıma gelen bir dizi düşünce; kendim, etrafımdaki insanlar ve sorumluluklarım. Yakın zamanlarda fark ettiğim bir sağlık sorunum geliyor aklıma. Geriliyorum. Sağlık hep beni korkutmuştur çünkü. Her şeyin geri dönüşü vardır da sağlığın yoktur sanırım. Ya da sağlık olmadan diğerleri olsa ne fark eder demek daha doğru olur. Aklımda yer ediniyor bu düşünce. Ellerim terliyor. Etrafıma bir bakıyorum insanlar benim gibi şeyler düşünmüyor, tahtayı defterlerine geçirip dersi anlamaya çalışıyor. Bu düşünceler için ders uygun bir yer değil diyorum, derse odaklanmaya çalışıyorum. Ama küçük, saçma, çoğu insanın fark etmeyeceği detayları fark edip de hepsine dramatik anlamlar yüklemekte üzerime yoktur benim. Bu yüzden herhangi bir değişikliği önemli bir durumun habercisi olarak görüyorum. Durduramıyorum düşünmeyi, ilerlettikçe ilerletiyorum. Kendim de işin saçmalığına vararak, kendimden yorularak devam ediyorum pimpirikliğime. Tabi ki derse odaklanamıyorum ve kendime kızıyorum. "Başka şeyler düşünürsem, aklıma başka şeyleri takabilirim. Dikkatimi ancak aklıma takacak başka bir fikirle dağıtabilirim. Hem ne olursa olsun sağlıktan daha önemli değildir, değil mi?" Kendimi böyle avutuyorum. Oysa Mahir Ünsal Eriş kuşkular hakkında çok doğru bir hipotez ortaya koyuyor: "En kötü felaket bile, ihtimalinden daha ağır değildir zaten, daha zor değildir." (Eriş 90). Bu döngü böyle devam ediyor. Birbirini takip eden büyüklü küçüklü fikirler, telaşlar. Bu sadece, benim kısa bir günümden aklımda yer eden küçük bir telaş. Kafamın bir yerinde, belki bir daha düşünülmemek üzere de olsa, içimde bir yere tutunuyor. O tutunduğu yer hissizleşiyor, benim bir parçam olmaktan çıkıyor ve eksiliyorum. Küçük bir parça da olsa eksiliyorum. Bunun gibi, pek de açıklama gönüllüsü olmadığım ve belki de çok insana "Bu da dert mi?" dedirtecek, kafamdaki küçük delikler zamanla büyük yer kaplamaya başlıyor. Kendimizle baş başa kaldığımız anlarda kafamızda beliren, iç kemiren kuşkular haline geliyor. Hesaplaştığımız veya hesaplaşma cesaretini bulamadığımız korkularımız, kuşkularımız, günahlarımız bu şekilde ruhumuzu deliyor. "Belki de insanlar hakikaten böyle deliriyordur. Bir şeyi kafaya takıp onunla zihninin içine küçük bir delik açıyor, sonra kurcalaya kurcalaya o deliği bütün bir aklı yutacak kadar büyütüyordur." (Eriş, 116). Mahir Ünsal Eriş'in Olduğu Kadar Güzeldik' öykü kitabındaki bu satırları okuduğumda bir insanın daha benimle aynı fikri paylaştığını görünce yalnız olmadığımı hissettim. Bu öyle bir his ki, o delikler büyüdükçe veya çoğaldıkça ruhumun daraldığını, kendimi kısıtladığımı, hayattan uzaklaştığımı hissediyorum. "Ömür törpüsü" dedikleri buymuş meğer, insanın içini kemiren, fazla ileri giderse delirten, hayatından da bir şeyler çalan bir döngü, kuşkularımızın bizi esir alışı. "... yaşamak dediği, yıllar süren bir intiharın sonuna gelmişti demek." (Eriş). Adım adım, nefes, nefes kendi kendimizin katili olmakmış meğer yaşamak. Fark etmeden kendi ruhumuzu öyle küçük parçalara bölüyormuşuz ki, onu en sonunda yok ediyormuşuz. Kitap hayatla ilgili böyle küçük küçük söylemlerde bulunurken beni derin düşüncelere daldırdı. Birbirinden farklı öyküler, yaşamın ortak çatısı altında birleşti, insanın insan oluşunun öyküleri bağladığını hissettim. Mahir Ünsal Eriş'in sayesinde kuşkularımın, korkularımın ve uzun düşüncelerimin etkisinde kalıp da onlara esir olan sadece ben olmadığımı anladım. Önceleri anksiyete, paranoya sorunum olabileceğimi düşünürken, şu an bu durumun sadece insan olmaktan geldiğini anladım. Her insanın az veya çok bu döngüyü yaşadığını, ruhundan bir şeyler eksildiğini, ve eksile eksile en sonunda öldüğünü Olduğu Kadar Güzeldik'teki küçük küçük ayrıntılarla, birkaç güzel satır aralarına saklanmış sözlerle öğrendim. Kaynakça Eriş, Mahir Ünsal. Olduğu Kadar Güzeldik. İletişim Yayıncılık, 2013. Print. İpek Çelik 03/02/16 İnsan Ne Bekler Bu Hayattan? 2015 yılı her anlamda oldukça dolu dolu geçen bir yıldı. Tarihe geçecek birçok olay da bu yılda yaşandı. Geçtiğimiz günlerde bir yazı gözüme çarptı. Devletlerin savaşmak için yeterli paralarının olduğunu fakat iş yardım etmeye geldiğinde ise çaba göstermediklerini anlatıyordu. Oldukça uzun olan bu yazıdan aklımda sadece bu cümleler kaldı. Birçok dernek ve vakıf gerek içinde bulundukları ülke bünyesinde gerekse uluslararası alanda faaliyet gösteriyor. Yardımlar ve bağışlarla bu faaliyetleri sürdürüyorlar. Tüm bu çabalar devam ederken yine de eski düzen devam ediyor. Burada benim aklıma tek bir soru geliyor. Peki insanlar ne istiyor? Alıp veremediğimiz ne? Hep daha fazlasını istiyoruz. Elimizde ne varsa daha iyisini almak için uğraşıyoruz. Hayatın bize sunduklarından ziyâde bizim bu hayattan ne istediğimiz bu soruları aklımıza getiriyor. Tüm bu uğraşın, çabanın arasında aslında görmemiz gereken birçok gerçeği göremiyoruz. Hayatın günlük telaşı içinde kaybolup gidiyoruz çoğu zaman. Ben hayattan ne isterim? Bu sorunun cevabı en başta huzur, sağlık belki de mutluluk oluyor. Gerçi cevaplar soruyu sorduğum zamana göre değişse bile bu üç şey hepimizin en temel isteği oluyor. Eğer bunlar varsa artık başka şeyler istemeye başlıyoruz. Yani kendimize daha fazla ne istediğimizi soruyoruz. İhtiyaçlardan bahsettiğim sanılmasın tamamen anlatmak istediğim fazla isteklerimiz. Bu konu da ihtiyaç ve istekler arasındaki ayrımı da göz önünde bulundurmak sanıyorum oldukça önemli. Bahsettiğim durum tek bir kişiden başlıyor ama bir topluluk hâlinde olunca da durum değişmiyor. En başta bahsettiğim cümleye geri dönmek istiyorum. Büyük savaşlar ise tam da bu bahsettiğim nedenlerden dolayı ortaya çıkıyor. İnsanoğlu daha fazlasını aradıkça işler istediğimiz gibi gitmiyor. Birçok insanın hayatıyla kıyaslanamayacak kadar ufak bir kazanç için belki de bunca kavga hâlâ oluyor. Her savaş derin bir pişmanlığı, onlarca acıyı da beraberinde getiriyor. En çok zararı ise yine çocuklar görüyor. İnsan Ne ile Yaşar? Tolstoy’un beni oldukça etkileyen bir yapıtıydı. Bir karakter şöyle dedi: “Hepsi benim olsun istedim.”(Tolstoy 49). Bu cümle aslında herşeyi açıkça özetliyor. TURK 102 "1Bu konuyla ilgili oldukça farklı bir bakış açısıyla ise bir hukuk dersimde karşılaştım. Daha ilk dersimizdi ve hukukun ne demek olduğunu, hukuksal sorunların neden kaynaklandığını tartışıyorduk. Ortaya ilginç bir bakış açısı atıldı. Aslında tüm sorunun sahip olma duygusundan kaynaklandığını varsayabilirdik. Bir şekilde herkes bir hakka ya da eşyaya sahip olmak istiyor ve bu elbette hukuki sorunları da beraberinde getiriyor. Herşeye sahip olma isteği doyumsuzluğu ortaya çıkarıyor. Birçok duygudan bahsettim yukarıda ama hepsinden önemli olan tek şey paylaşmanın verdiği mutluluk. İnsan ister bunu vicdanı sorumluluk olarak yerine getirsin isterse de karşılıksız olarak yapsın yinede bu yapılan paylaşım insana sonsuz bir huzur hissi veriyor. İstek ve ihtiyaç ayrımına göre paylaştıklarımız sadece isteklerimiz bile olsa çok şey değişir. Herkes hayattan çok şey bekler. Kimi bunları hazır bulur, kimi kazanır kimi de talihsizce bunlara sahip olamaz. Hayat hepimize eşit ama bazılarına daha eşit diye bir söz duymuştum. Tartışmalı ama tamamen yanlış sayılmaz.Belkide insan sadece elindekiyle yetinmeyi bildiği zaman ve paylaşmayı öğrendiği zaman mutlu olur. İnsan ne ile yaşar? İnsan bu hayattan ne ister? Bu soruların tek bir cevabı var insan tatmin olduğu kadarıyla yaşar. KAYNAKÇA: TOLSTOY, İNSAN NE İLE YAŞAR?, İSTANBUL: ODA YAYINLARI, 8. BASKITURK 102 "2Buğrahan Mehmet KARAKELLEİNSAN VE İÇGÜDÜİçgüdü her zaman merak ettiğim bir kavram olmuştur. içgüdü tam olarak nedir,hayatımızı nasıl etkiler, herkes içgüdüye sahip midir? Bu soruların hepsi üzerinde birmiktar düşündüm, kendimce cevaplar bulmaya çalıştım ve bu konu hakkındakidüşüncelerimi de sizinle paylaşmak istedim; fakat bulduğum cevapların çoğu kendi bakışaçıma göre oluşmuştur. Bu yüzden sizi düşüncelerimin doğruluğuna inanmanız içinzorlayamam, bu yazıyı yazmaktaki amacım ilgimi çeken bir kavram olan içgüdü ile ilgilidüşüncelerimi sizinlepaylaşmaktır.İçgüdü değişik dallarda değişik tanımlara sahiptir. Bu tanımlardan çıkarılabilecek ortaksonuç ise içgüdünün insanlar için çok önemli bir kavram olduğudur. Dikkatli bakınca daiçgüdününhayatımızdaki önemi farkedilirzaten.İnsanlar yaşamlarında bazı durumların karşısında içgüdülerine güvenerek hareketetmek zorunda kalmışlardır. Bu durum ister hayati tehlike içeren isterse de günlük hayattakarşımıza çıkabilecek bir durum olsun, eminim ki her insan hayatında bir kez olsun böylebir duruma karşı mantıklı bir açıklaması olmadan içinden gelen bir hisse göre hareketetmiştir. İşte ben bu hissi içgüdü olarak tanımlarım. Bu his insana hayatında birçok kezyardım eder. Kendim adına konuşmam gerekirse bu hissin hayatımı birçok kezkurtardığını söyleyebilirim.İçgüdü çoğu canlının doğuştan sahip olduğu bir şeydir hatta bazı bilim insanlarıiçgüdünün genetiğimizden kaynaklandığını ve DNA’mızın bir parçasını oluşturduğunuileri sürmüşlerdir fakat içgüdü üzerinde yapılan bütün araştırmalara rağmen kimseiçgüdününtemel yapısını veçalışmaprensiplerini açıklayamamıştır.Bana göre içgüdü karşılaşılan bir durum karşısında irademiz dışında hareket etmemiziveya irademizi mantıklı bir açıklaması olmadan yönlendirmesi durumudur. İçgüdülerimizgenellikle bir dürtü hâlinde ortaya çıkarlar. Çoğunlukla canlıyı hayatta tutmak içindevreye girerler. Çok farklı şekillerde olabilirler, doğuştan gelirler sonradan kazanılmagibi bir durum yoktur. Örneğin yumurtadan çıkan yavru bir kaplumbağanın denizeyönelmesinde önceden kazanılmış bir deneyimin etkisi yoktur, kaplumbağa bu içgüdüyedoğuştan sahiptir, bu dürtü kaplumbağayı hayatta kalması için yırtıcılara karşı dahagüvende olacağı denize yöneltir. Şimdi bu dürtünün ne kadar önemli olduğunuanlayabiliyormusunuz?Çoğu canlının daha hayatının ilk anlarında içgüdüye ihtiyacı vardır, insanlar da buduruma istisna değildir fakat dikkatlice bakacak olursak diğer canlılara oranla insanlarıniçgüdülerini daha az kullandıkları söylenebilir. Bana kalırsa da bunun nedeni insanlarındoğallıklarından uzaklaşmasıdır. Bütün bu teknolojik gelişmeler ve bu gelişmeleringetirdiği katkılar insanların önceden çok daha fazla ihtiyaçları olan içgüdü duygusununhayatımızdaki payını azaltıyor. Daha az kullanılan içgüdülerimiz zamanla körleşiyor fakatbu insanların içgüdülerini tamamen kaybettikleri veya hiç kullanmadıkları anlamınagelmiyor. Ne de olsa günümüzde teknolojinin çözemeyeceği durumlarla da karşılaşıyoruzveya bulunduğumuz durum için gerekli teknolojiye sahip olamayabiliyoruz. Bu tipzamanlarda insanın sahip olduğu ilkel içgüdüler tekrar devreye giriyor. Böyle durumlarıgenellikle hayatta kalma hikayelerinde duyarız ( En azından ben duyarım ). Kişi içindebulunduğu durum karşısında ancak kendi yeteneklerine ve içgüdülerine güvenebilir, busebeple daha önceden kullanılmayan uyku hâlinde olan içgüdüler uyanmaya başlar,uyanan içgüdüler kullanıldıkça üzerlerindeki pası atarlar. Böylece insanda bir nevi biruyanış gerçekleşir. Tabii böyle bir durumun gerçekleşmesi için de illa bir hayatta kalmamücadelesi olması gerekmez. Doğa ile iç içe yaşayan insanlar da bu çeşit içgüdüleresahiptir. Bu da dediğim gibi içgüdülerin kullanılmasından kaynaklanır. Belki de yapılacaken iyi şeylerden biri teknolojinin egemenliğinden biraz uzaklaşıp içgüdülerimize ortayaçıkmafırsatı vermektir.KUŞTAN VE KANATTAN BİR BAHİS İçimi dökme arzusunu kuşandığımda, kuştan bahis açıyorum şu aralar. Kuştan ve kanattan… Kuştan ve kanattan benzetmelere sığınıyorum. Çünkü ben ilk defa gördüm göğün yüzünü, kendi kanatlarımı ilk defa çırptım, bulutlara ilk kez dokundum. “Dokunmak hayal etmekten büyükmüş.” (Erbaş 62) İlk defa böylesine yükseldim. Bir baharı gökten seyretme imkanına eriştim, sonra aldım onu göğsüme koydum. Göğsümde ilk defa bir bahar yeşerdi. İlk defa hanımeli kokusunu dışımda değil içimde hissettim. İnsanın bunca vakit dışarıda aradığını kendi içinde bulması nasıl izah edilebilir? Bilmiyorum. Esasen bir izaha lüzum da görmüyorum. Şairin bir kitabın arka kapağına iliştirdiği “Göğsümdeki çiçeklerin dili yok, unutma.” cümlesinin durduğu yerdeyim. (Erbaş) Onca vakit özenle biriktirdiğim tüm kelimelerin hükmünü yitirdiği yerde… Kelimelere ihtiyaç duymaksızın içimdeki baharı gözlerime topluyorum ve üstelik artık fark edilmekten de korkmuyorum. Bu çok tuhaf. Ne çok korkardım eskiden. Dünya siyah ve beyazdı, uçmaya kalkıştığımda ya göğün en tepesine varacak ya da süratle çakılacaktım. Uçma arzusunu kuşandığım vakit direndim. -Belki de uçma arzusu beni kuşattığı vakit demeliyim.- Çakılmaktan öyle korkuyordum ki çatlarcasına direndim. Sonra irademden ayrıldı kanatlarım. Gök kanatlarıma değdi, kanatlarım göğe… Kaburga kemiklerim çatlayacak sanmıştım. “İnsan güzellikten önce korkuyu görüyormuş.” (Erbaş 44) O kadar yükseldim ki artık direnmek çakılmanın kendisi olacaktı. Öylece uçmak oldu sonra bir tarafım, dudağımın kenarına kıvrılan tebessüm oldu, yağmur yağarken yüzümü göğe çevirip mırıldanmak oldu… Keskin taraﬂarım yumuşadı. Hayatımdaki hata payını gördüm. Ben bunu ilk defa gördüm ve benim bunu görmüş olmam çok mühim. Çakılsam da çok güzel uçmuş olacaktım. Gök çok güzeldi, süzülmek çok güzel… Düşsem de bu benim düşüşümdü ve sadece bana ait bir düşüş olduğu için bile kıymetliydi. Yüzümü göğe çevirdiğimde kırılan kanatlarımı değil yüzüme değen rüzgarı hatırlayacaktım. Sakinleştim, duruldum. İçimde beni bile hayrete düşürecek bir dinginlik vardı. Gözlerime topladığım baharın fark edilmesinden korkmuyorum demiştim. Korkmamaktan arzu etmeye yol aldığımı fark ediyorum. Şair ise “İnsan konuşmadan da anlaşılmak ister.” diyor. (Erbaş 81) Anlaşılmak istemek, anlaşılmak istemek… Sahi ben anlaşılmak istiyor muyum? Anlaşılmak nedir, birini anlamak nereye düşer? Burada bir durmak, uzun uzadıya kalbini yoklamak gerekiyor. Bütün pencelerin baktığı yol diye tanımlıyor aynı şair birinin hatırasını, insan olmanın sonsuz harﬂeri diye… (51) Bütün pencelerin baktığı yoldan ne anlaşılabilir? Pencerenin neye tekabül ettiğini kim izah edebilir? İnsan olmanın sonsuz harﬂerinden maksada kim gerçek bir karşılık verebilir? Bütün bunlar olsa olsa hissedilebilir. Ben pencereden bakmanın ne demek olduğunu olsa olsa bakışlarıma toplayabilirim. Hissetmek ve anlamak arasına kalın bir sınır çizip anlaşılmak değil hissedilmek istediğim kanaatine varıyorum. Gözlerime topladığım baharın ancak hissi bir karşılığı olabileceğine… Şöyle sakin bir geceye düşsem diyorum. Hiçbir yere koşmak zorunda olmadığım bir geceye… Hava güzden hallice olsa, yağmur ince ince okşasa tenimi, gözlerimi göğe yaslayabileceğim bir yere otursam, şehrin ışıkları bulutların arasından tek tük tebessüm eden yıldızları soldurmasa, sabahın kaygısını kuşanmadan kalbimi derleyip toplasam… Bin yıllık ağlasam sonra, gök düşse aklıma, kızaran gözlerimle tebessüm etsem… Ne çok isterdim. Ne çok isterdim ama nasıl da varamıyorum öyle bir geceye. Ne kadar çok koşuyorum ve ne kadar yitirdim dermanımı… Rabbim diyorum, “Kanatlarıma rahmet et. Göğün çok güzel, sen çok güzelsin, rahmet et. Bana bu kanatları veren sensin, işte bu da dermanını yitirmekte olan ben… Soldurma gözlerimdeki ışığı.” Eda Nur Küçükkahveci Kaynakça Erbaş, Şükrü. Kuş Uçar Kanat Ağlar. İstanbul: Kırmızı Kedi Yayınevi, 2018. Baskı. Cennetten bir parça: Datça//* Nehir ErdemDatça, Akdeniz ve Ege'nin kesiştiği noktada bulunan, Muğla'ya bağlı bir belde, benim tanımımla ise, cennet ön gösterimi. Üç yaz kadar önce aklıma koymuştum Datça'yı görmeyi. Ne var ki kimseyi ikna edememiştim benimle gelmeleri için. Malum, birçok insanın tatil anlayışı bütün gün güneşin altında uyuyup arada denize “batıp çıkıp”, akşam olunca da gece hayatına karışmak. Ben ise tatil olarak huzur arayanlardanım. Sahilde ya da havuz başında Demet Akalın'ın ya da başka bir mevsimlik şarkıcının şarkılarını ezberlemeyemecbur kalmaktansa, yaşlıların kurallarının geçtiği bir beldede huzurdan ölmeyi tercih ederim. Tatil demek, dinlenmek demek değil mi? Şehrimde de eğlenebilirim ama şehirde huzur nerede? Bu yüzden emekli mekanı olarak tabir edilen beldelerden vazgeçemiyorum. Yıl içinde kirlenen ruhumu buralarda temizliyorum işte, bir nevi meditasyon yani.Sonunda, annemi ikna edebildim, merkezde bir otel buldum ve Datça'ya biletlerimiz alındı. Bu otobüs biletlerinin ayrıca birer “roller coaster” bileti olduğunu ise dokuz saatlik yolculuğumuzun son iki saatinde anladık. Ama ne demişler, cefa çekmeden sefa sürülmez. Muğla'ya varana kadar her şey sıradandı. Muğla'da verilen molanın ardından tırmanmaya başladık. Dağları tepeleri aştık, korkunç uçurumlardan geçtik. Tek şeritli dar bir yol, kocaman bir otobüs ve bu otobüsü uçurumdan aşağı yuvarlanmaktan koruyacak yarım metrelik bir bariyer. Sonunda, tek parça olarak Datça'ya girdiğimizde bütün bu eziyete değdiğini anladım. Böyle bir güzelliğin yol üstünde olması beklenemezdi; ona ulaşmak biraz zahmetli olmalı ki öyle herkes gelmesin, keşfetmesin burayı. Doğa ananın dağların arkasına sakladığı bu cennet parçasının halkı da keşfedilmekten, Bodrum ya da Antalya gibi bir turizm mekanı haline gelmekten kaçınıyor. Gözlemlediğim kadarıyla, yerli halk burada pek misafirperver değil, insanlar geliyorsa gelsin ama çok kalmasın, hemen gitsin istiyorlar. Çünkü potansiyel görülen her alana beş yıldızlı bir otel kondurmak, kocaman bir tesis inşa etmek alışkanlık haline gelmiş bizde. Oysaki Datça'da butarz büyük otellere rastlayamazsınız. Bunun en önemli sebebi Datça'yı kirletmemek, bakirliğini korumaya çalışmak. Ayrıca halk, gelen insanların Datça'yı artık sömürmeye başlamasından da şikayetçiydi. Bir otobüs firmasının bürosunda çalışan doğma büyüme Datçalı bir abi ile sohbet ettik, biz ona sormadan o bize söyledi Datça sakinlerinin ve esnafının neden dışardan gelenleri hoş görmediklerini. Datça'da restoranlarda, otellerde, dükkanlarda, hemen hemen her tarz yerde çalışmış yıllardır. Artık gelen müşterilerin gittikleri restoranlarda masaya oturmadan önce pazarlık yapmasından, esnafı zarara uğratmasından yakındı bize. Gerçekten birkaç kez buna şahit olmuştum. Sanırım insanlarda bu küçük beldenin daha ucuz olması gerektiği gibi bir algı var. Ancak alınan hizmet İstanbul'dakinden farklı değilken daha ucuza mal edilmesi nasıl mümkün olabilir? Ayrıca babasının incir yetiştirdiğinden bahsetti. Gözü gibi baktığı ağaçlarda yetiştirdiği incirleri, insanlar izinsizce ve torbalarca topluyorlarmış. İnsanların bunun hırsızlık olduğunun farkında olmadıklarını söyledi bize. Oysaki babası o incirleri satarak geçimini sağlıyormuş.Turistlerin yararından çok zararı olduğunu söyledi durdu.Gelelim, ben Datça'nın nesine böyle hayran oldum?Tam olarak havasına ve suyuna... Sıcak ama bunaltmayan, nem seviyesi düşük; oksijeni bol bir havası; bir bardak sudan daha berrak bir denizi var. Öyle ki, sahilin üstündeki çeşmeler için koyulan “içilebilir su” manasına gelen tabelayı, ilk anda deniz için “bardağa koy iç” anlamında koyulduğunu düşündüm. Limanında bile temiz olan deniz, koylarında ciddi anlamda sürahide yüzüyormuşsunuz gibi hissettiriyor. Birkaç Datça koyu görme fırsatım oldu ve hayatımın geri kalanını Karaincir'de geçirmeye karar verdim. Karaincir incecik kumu olan bir sahile sahip. Datça'da taşlık olmayan ve böylesine berrak olan tek deniz buradaydı. Ayaklarımın altında ipek dokulu bir halı hissiyle 50 metre, belki daha fazla, yürümeme rağmen hala sığ kalabilen bir deniz... Dalga da olmadığı için insanlar istedikleri kadar açılıp uçsuz bucaksız denizde özgürlüklerini hissedebiliyorlar. Bir de Palamutbükü ünlü Datça'nın. Ancak burası taşlık ve denize girerkenbiraz acı çekiliyor. Buna rağmen Palamutbükü'nü neden bu kadar sevdim bilmiyorum. Karaincir rüya gibiydi ama Palamutbükü daha samimi, daha gerçekçi geldi belki.Otelde ayırttığımız günlerin sonuna gelince, mecburen Ankara'ya dönmek zorunda kaldık. Roller coester maceramız bu sefer yolculuğun başındaydı ve ucunda Ankara olduğu için daha korkutucu geldi. Tatilimin sonunda kendime yeni bir yaşama amacı edinmiştim, bir an önce emekli olup Datça'ya yerleşmeliydim.BÜYÜYEN GENÇ BİR KADIN Dinlerken beni düşündüren, güldüren, mutlu eden, kimi zaman ağlatan kimi zaman da beni teselli eden bir albüm “Benim Adım Orman”. Şebnem Ferah’ın en beğendiğim ses sanatçısı olmasının nedeni bana bunları hissettirebilen, her ne yaşarsam yaşayayım her anımda yanımda kimse olmazsa onun şarkılarıyla yalnızlığımdan kurtulmamı sağlayan eserleri aslında. Enstrümanlar, melodiler, sözler ve Şebnem Ferah’ın yorumu… Gözlerimi kapatıp saatlerce şarkılarını dinleyerek söylediğim zamanlar belki de hayatta yapmayı en çok sevdiğim şey. Benim Adım Orman albümü Şebnem Ferah’ın altıncı albümü. Her albümü bana hayatın farklı dönemlerini çağrıştırıyor. Benim Adım Orman’da ise bu dönem orta yaş. Birçok tecrübe kazanmanın verdiği olgunluk ve dünyada iyiliklerden çok kötülüklerin öne geçtiğinin farkına varılmasının verdiği üzüntüler yer alıyor Şarkılar sanki olayların sonundan başlayıp ilk acının yaşandığı zamanlara gidiyor. İlk şarkı “Merhaba”, hızlı, insanın ayağını yerden kesen bir beste… Karşımıza çıkan herkese merhaba demek istermişçesine fakat sadece olduğu gibi olan insanların artık hayatımıza girmesini istememizi anlatıyor. Bizim yanımızda olduğunu, bizi sevdiğini söyleyen insanlardan çok vardır ama gün gelince bir bakarız ki onlar o insanlar değiller. Tutunduğumuz ellerini bir anda çektiklerinde boşluğa düşmek üzer insanı. Bir noktadan sonra hayatınıza giren insanlara kolay kolay güvenemezsiniz. Bilmek isteriz hayatlarında ne yaparlarsa yapsınlar bizi bırakmayacaklarını. Albüme ismini veren şarkı “Benim Adım Orman”, röportajlardan okuduğuma göre sözleri uzun sürede yazılan bir şarkı bu. Hayata küsmemeyi, başımıza her ne geldiyse veya gelecekse artık hepsini hoş görüyle karşılamayı bilen bir insanın söyleyeceği şeyleri anlatıyor şarkıda. “Ateş, şiir, hepsi benim hazırım ben/Gel gel gel gel” Her şeyi göğüslemeye hazır gücü hissetmek büyük bir tecrübe gerektiriyor sanırım. Hayatımızı alt üst edecek bir şey yaşadıktan sonra bile kendimizi toparladığımızda gücümüzün farkına varır, büyürüz. “Yalnız”, albümün en çok duyulan şarkısıdır muhtemelen. Yine hayatımızı bir anda yerle bir eden bir şey yaşadıktan sonraki ruh halimiz var bu şarkıda. “Her bahar öncesinde kardelene dönüşmeyi, kopmayı, koparılmayı anlat. / Karanlıkla dans etmeyi, sonra ölmeye yatmayı, kahpe dünyayı anlat.” Nakarat olan bu iki cümle o büyük hayal kırıklığını özetliyor. Her güzel şey öncesinde mutlu oluşumuzu ama o güzel şeyi yaşamaya kalmadan bir şeylerin bizi karanlığa sürüklemesini, onunla mücadele ettiğimiz halde dayanamayıp vazgeçişimizi ve dünyanın kötülüğünü anlamamız var bu cümlelerde. Melodisi ve vurgusu o acılarla ağlayan bir insanı tanımlamayı başarıyor ama öyle bir yer var ki sakin: “Uzaklara dalıp gitme, gözlerinde dolmasın, kimse böyle yalnız olmasın.” İşte bu bir teselli ve yeniden bahara hazırlanmaya başlatan sözler. Şebnem Ferah’ın İstanbul’da en sevdiği yer olan “İstiklâl Caddesi” albümün dördüncü şarkısına da ismini vermiş. Sevilen kişiyle yaşanan anı hatırlanıp özleniyor. Bir türlü unutamadığımız insanlar vardır ya, bu şarkı onlara olan sevgimize yazılmış bir şarkı işte. Bu insanlar öyle insanlardır ki, hayatımızdan gittiklerinde gözyaşı dökmeyiz, dökemeyiz. Ağlamanın onu geri getirmeyeceğini biliriz. Bir daha hayatımızda olmayacağı gerçeğini bilmekse bu şarkıdakileri hissettirir işte. Bir şey söyleyemeyiz, sadece birkaç anı kalır aklımızda, bitmişizdir. “Cümleler kaçtı dağıldı dört bir tarafa, sadece noktayım.” “Eski” artık dünyadan gelip geçeceğinin farkında olan birisinin şarkısı bence. Hayatındaki köklü kişileri kaybetmeye başladığında hisseder insan bunu. Doğduğumuz günden beri yanımızda olan insanlar da gittiğinde öylece kalakalır ve farkına varırsınız. Büyüyorsunuz, hayat her gün yeni bir zorlukla geliyor karşınıza. Sıradan günlerinizi özlüyorsunuz. “Sıradan basit bir günün uğruna, hiç dua etmemiş, henüz yalvarmamıştım.” Bu acılarla yüzleşirken kimi insanları fark edersiniz. Bu insanlar öyle insanlardır ki her cümleleri derin izler taşır. Onlarla konuşmak dünya’nın başka bir boyutuna kapı aralamak gibidir. Onlarda ki gücü görünce şaşar kalırız. “Sen nasıl başardın, yüz yıllık ağaç gibisin, nasıl böyle kaldın, yoksa sen de sadece öyle duranlardan mısın?” Biz de güçlenmek isteriz, biz de onlar gibi olabilmeyi isteriz. Belki de bir gün oluruz ve o gün her şeyin bittiği gün olur. Melodisiyle biraz gotik havası sezdiren bir şarkı albümün altıncı şarkısı: “Mahalle”. Kendine kızmayı hissettiriyor bana. Acı çekerken farkında olmadan bizim de başkalarına acı çektirdiğimiz zamanlar ruh buluyor bu şarkıda. “Aklımın sokaklarını arar sorarken, kim bilir ben kaç kalp kırdım?/ Zamanın istasyonunu trenler geçerken, kim bilir kaç kez kaçırdım?” Şarkıda yaşanan üzüntünün insanın kendisine nasıl zarar verdiğini, hissettiği öfkesini ve bu durum içerisinde kendine hakim olamayıp istemeden de olsa başkalarına acı çektirdiği ön plana çıkarılıyor. Hayat akıp giderken kendimizi toparlayamayışımız her şeyi daha da zorlaştırıyor. “Ateşe Yakın” ölen biri için yazılan bir şarkı. Sevdiğimiz her kişi için olabilir. Benim aklıma ise hep dedem gelir bu şarkıyı dinlediğimde. Şarkıda öyle sakin ama öyle derin duygular hissettiren melodi ve ritimler var ki insanın gözlerini dolduruyor gerçekten. “Göçtüğün gün ben, tesadüfen, düşümde gördüm; veda ederken. / Çok özledim, her kahraman gibi erken gittin. / Gördüğüm en son ışık, parıltı sendin hep parlardın. / Dinlendiğim o sarmaşık sonra soldu, hep uçtun ateşe yakın.” Dedem benim kahramanımdı, küçükken benim elimden tutan insandı. Sonsuz güvenimi kazanan tek insan. Kimi zamanlar onu öyle özlüyorum ki geçmişe gidebilmek için nelerden vazgeçiyorum. Ben bugün bensem eğer, olaylara bakış açım, karakterim yaşıtlarıma göre farklıysa dedemden kalan miras bana. Dedem bana beni bıraktı, insan olmayı bana dedem öğretti. Keşke görebilseydi şimdi geldiğim yeri, beni. Keşke. O hayatımızın dönüş noktası olan olayı fark ettiğimiz an “Serapmış” şarkısında anlatılıyor. Her şeyin doğru gittiğine inanırken gerçeği görmenin verdiği acı. “Baktığım her yerde, her aynada mutluluktan sürülmüş sanki yasaklanmış biri var.” Şarkı öyle düzenlenmiş ki ağlayan bir insan konuşuyor sanki ama kendi değil aklından geçenler. Nitekim şarkının sonunda Şebnem Ferah’ın ne denir bilmiyorum ama ses solosu da gayet iyi hissettiriyor o duyguyu. İlk önce kabullenememek, bağırıp çağırmak ve sonrasında sakinleşmek… “İnsanlık” dünyadaki kötülüğe karşı söylenen şarkı. “İnsanlığa ne oldu?” Günümüzde haberleri izleyen herkes bu soruyu soruyor içten içe. Ne hale geldik? Üzerinde yaşadığımız yer nasıl bir yer oldu? Umutla, gerçeklerimizle ilerlerken ne ters gitti de bir birimizi öldürmeye, başkalarını kendi çıkarımız için kullanmaya başladık? “İnsanlığın kalbinde, alnında kurşun olduk.” Bu sözden sonra bir zaferi hatırlatan ufak bir melodi geçiyor. Bravo bize sonunda insanlıktan çıktık ve bittik işte. Parçası olduğumuzu hissettiğimiz kişi gidince… “Bazı Aşklar” tam anlamıyla bu işte. Yarım kalma, kaybolma, yetim kalma duygusu hepsinin toplandığı bir eser. “Uçurtma” albümün son şarkısı, hiçbir şey bitmedi diyor bana. “Ben en güzel şarkımı henüz yazmadım.” Daha bitmedi; ama dünya kötü, insanlar, zaman ve mekan her şey. Temiz değil hiçbir şey, fakat pes etmedik daha. Belki önümüzdeki dünya korku dolu, görüyoruz olanları olabilecekleri ama bunlara karşı gelmek bizim elimizde. İşte böyle bu albüm. Şebnem’i büyüttüğü gibi beni de büyüten, olanları, olabilecekleri bana gösteren, duyuran, hissettiren… Ayla Watsuji 21401537 Makine Mühendisliği Bölümü Cihangir Mercan HİSSETMEK BİR LÜTUFTUR Yaşamımızı kaliteli bir biçimde sürdürmemiz için beş duyu organımızın da ayrı bir önemi vardır. Bu duyu organlarından biri bile çalışmazsa insanın sosyal hayata katılımı zorlaşır ve bir noktada toplumdan geri kalır. Yine de hangi duyu organının daha önemli olduğunu sormak istiyorum. Görme ve işitmenin iletişim kurmamızda oldukça büyük yeri var. Peki dokunma duyumuzun önemi ne kadardır? Bence en az görme ve işitme kadar önemlidir. Çünkü dokunma duygularımızı en çabuk harekete geçiren duyu organımız. Dokunduğunu hissedemeyen bir insanın duygularının harekete geçmesi noksandır ve duygusuz bir insan toplum için çok tehlikelidir. Zülfü Livaneli’nin Kardeşimin Hikayesi kitabında Ahmet karakterini bu bağlamda düşünebiliriz. Dokunma, insanı etrafıyla ilgili bir şeyler hissetmeye iter. Bazen hislerimiz hayatta doğru kararlar vermemiz için bize en çok yol gösteren şeylerdir. Gördüklerimiz ve işittiklerimiz çoğu zaman bir manipülasyonun eseri olabilir. Ancak hissetmek öyle değildir. Hissetmek dışardan bir kişinin, varlığın, olayın müdahale edebileceği bir eylem değildir. His içten gelir. Daha alegorik bir açıklama belki bu durumu anlamamızı kolaylaştırır. Hissetmek kalpten gelir. Kalp beyinden bile dürüst bir organdır. Kalbimizde hissettiğimiz birçok şey boşa çıkmaz. Ancak dokunma duyumuz tahrip olmuşken nasıl olur da kalbimize ulaşabiliriz? Bunu açıklamak zor. Kalple bağlantısını kaybetmiş bir insanın başka insanlarla ilişkileri ne kadar sağlıklı olur. Bence bu bağlamda, Ahmet Bey kendini bir köyde bir eve kapatırken aslında erdemli bir karar almış. Cihangir Mercan Dokunma duyusu, insanı aynı zamanda etrafındaki tehlikelere dair uyarır. Dokunma duyusu acıyı beyne ileterek insanın kendini korumasını sağlar. Acı deneyimler beyin tarafından algılandıktan sonra bence kalbe de etki eder. Bu etki kişilerin karakterlerini belirleyecek kadar güçlüdür. Eğer bir acıyı layığı ile yaşamazsanız kişisel gelişiminizde eksiklikler olur, diye düşünüyorum. çünkü acılar insana dünyanın işleyişini öğretir, adalet kavramının önemini fark ettirir ve kişinin kendini gerçekleştirmesi için motive eder. Acı bazen mutluluklardan daha iyi bir öğretmendir. Bu öğretmenin size ulaşma kanalı geri dönülmeyecek biçimde tahrip olunca kendinizi boşlukta hissetmez misiniz? Ben olsam hissederim. Bu konuyla ilgili daha önce Sleep Tight diye bir film izlemiştim. Dokunma duyusunu kaybeden insanların bir şeyleri hissedememeleri onları bir noktada hayata karşı öfkeli hale getiriyor. Çünkü hissedememek onlarda hayatı tam anlamıyla yaşayamadıkları hissiyatı uyandırıyor. Böyle bir durumda insanın öfkelenmesi çok normaldir. Öfkesini etrafındaki insanlardan çıkarması hatta onlara zarar vermesi bence kaçınılmazdır. Hissetmekten aciz olan insanların empati ya da acıma duyguları oluşamaz. Bu noktada dokunma duyusuna sahip olmayan insanların toplum için durdurulamaz canavarlara dönüşmeyeceklerinin bir garantisi yoktur. Onlarla birlikte yaşamanın tehlikeli olduğunu bile düşünüyorum. Acıyı bilmeyen bir insanın karşısındakine acı verirken sınır tanımasını beklemek aptallık olur. Sonuç olarak bu kitaptan sağlıklı bir insan psikolojisinin çevresini ne kadar kaliteli algıladığıyla doğru orantılı olduğu mesajını aldım. Dokunma duyusunun da bu Cihangir Mercan noktada çok önemli olduğunu düşünüyorum. İnsanın çevresinde olan bitenleri dokunarak kalbine ulaştırmadığı sürece yüreğinin karardığına inanıyorum. Bu karanlık, kişinin maneviyatını; empati ve acıma duygularından yoksun bırakarak çok fazla etkiliyor. Kimsenin hissedemediği bir hayatı yaşamamasını diliyorum, Kardeşimin Hikayesi eseri bende böyle bir dilek uyandırdı. İnsanların birazcık bile dünyayla ilişkisi kesilirse bunun sadece o bireyi değil toplumun tamamını bir şekilde kötü etkileyeceğine inanıyorum. Duyuları zarar görmüş insanlara bunun bilincinde olarak daha çok yardımcı olmalıyız diye düşünüyorum. Onların hayatı deneyimlerken yaşadıkları eksikliğin öfkeye dönüşmemesinin hepimiz için kilit bir nokta olduğuna inanıyorum. Şevval Yaman 21502742 AYNI OLMA KENDİN OL İnsanlar için yalan söylemek ne kadar kolay olmaya başladı. Sevdiklerimize, korktuklarımıza, kaçmak istediklerimize karşı kullandığımız bir kurtuluş yolumuz oldu yalan. Zor bir durumda kaldığımızda aklımıza gelen en basit yalanı bulup o kadar rahat söyler olduk ki utanmak yerine kendimizle gurur duyar olduk, yalan zayıflığımız değil ustalığımız oluverdi. Soruyorum kendime neden kimse tarafından hoş karşılanmayan yalan hepimizin vazgeçilmezi haline geldi ve üzülerek anlıyorum ki artık hepimiz korkar olduk sevilmemekten, yalnız kalmaktan… O zaman mantıklı geldi işte “benden istenilen şekilde görünürsem sevilirim” fikri. Biz o kadar korkar olmuşuz ki yalnız kalmaktan bulabildiğimiz çözüm hiç olmadığımız gibi görünmek olmuş. İşe yarar ya da yaramaz fakat tartışmak istediğim bu değil. Neden bu hale gelmişiz bunu anlamak ve anlatmak istiyorum. Ne oldu “hepimiz farklı insanlarız, farklı düşüncelere, ilgilere sahip olmalıyız.” düşüncesine? Neden kendimizden farklı insanları tanımaya, anlamaya çalışmak yerine onlara sırtımızı dönmeyi tercih ediyoruz? Herkes aynı olsaydı daha mı güzel olacaktı dünya? Ne olmuş ben pop seviyorsam o sevmiyorsa? Kendimi değiştirmek veya değişmiş gibi davranmak zorunda hissetmek istemiyorum; tam tersine karşımdaki beni böyle kabul etsin, farklılıklarımız bizi uzaklaştırmasın istiyorum. İçimizdeki ilgi eksikliği, küçüklüğümüzden beri gelen ailelerimizin memnuniyetsizlikleri bizleri birilerinin istediği gibi olmaya itiyor, istediğimiz gibi olmak yerine olmak zorunda olduğumuz kişilere dönüşmeye çalışmaktan çok yorulmadık mı? Küçüklüğümüzden beri o kadar alışmışız ki ‘doğru’ görünmek için yalan söylemeye, misafirlikte başlıyor yalanlarımız; bayram günü akraba ziyaretine gidiyoruz, şeker uzatılıyor, yiyecek bir şeyler ikram ediliyor fakat sırf annemiz sabahtan tembihlediği için yemeyeceğimizi söylüyoruz. Oradaki amcalar, teyzeler de “Maşallah, bu yaşta ne akıllı çocuk.” diye bizi övüyor. Bir çocuğun şekeri sevmesi bu kadar doğalken, o çocuğu hiçbir yaşında söylememesi gereken yalana itmek, çevremizdekilerin bizi kınamasından daha önemli olsa gerek. Sonra ilkokula gidiyoruz orada da özenti başlıyor o da bir nebze itiyor yalana insanı. Hiç unutmam, sınıftaki arkadaş grubumun hepsinde olan bir macera kitabı serisi vardı, yüksek maliyetli bir kitap serisi. Aksiyon, macera pek ilgi alanıma girmiyordu ama sırf onların arasına katılabilmek için aileme çok ilgileniyormuşum,çok istiyormuşum gibi gösterip kitapları aldırdım. O zaman söyledim ama şimdi yalan söyleyemeyeceğim, 6-7 sene olmuştur kitaplar hala dolabımda ve açıp tek bir sayfa okumadım. Sırf arkadaşlarımdan onay alabilmek için aileme masraf yaptırdım ve yalan söyledim, o kadar zaman geçmesine rağmen hala pişmanlık duyarım. Lise yıllarında sırf özentilik uğruna anlamadığı şarkıları dinleyen insanlar, hoşlandığı çocuk için futbolla ilgileniyormuş gibi görünen kızlar vs. hepsi sevmediği şeyleri sırf hissettikleri eksiklikler, kaygılar yüzünden kabullenmişler. Hepimizin istemediği, hoşlanmayacağı durumlar oluyor ama biz zor durumda kalacağız, yanlış anlaşılacağız diye hayır demeye korkar olduk. Kendimiz olmak zayıflık olmaya başladı bizim için, ayıp olur fikri bizi birçok durumda yalana itmiş ve biz bize verilen aklı kullanmak yerine kim ne derse onaylarmışçasına kafa sallamayı tercih eder olmuşuz. Bizden beklenileni yapmaya o kadar alışmışız ki başkalarının doğrusu bizim için yanlış olamazmış gibi gelmeye başlamış. Denemek, yanlış yapmak bizi yalnızlaştıracak; çoğunluğa uymak ise bizim için insanların arasında olmak adına bir anahtar olacak gibi gelmeye başladı anlayacağınız. Küçüklüğümüzden beri gelen benliğimizi bastırma duygusu ileriki hayatımızda da peşimizi bırakmıyor ve hep birileri için kendimizden vazgeçip onlar gibi olmaya çalışıyoruz. İş başvurusu yapan insanlar bile klişe olan “Kendinizi beş sene sonra nerede görüyorsunuz?” sorusunu duyunca isteklerini değil de onlardan beklenen ezber cevapları kullanıyorlar. Farkında olmadığımız şey, insanların sevdiği şeyleri sevmiyor olmak bizi ‘yanlış insan’ yapmaz veya başkalarının doğrularını kabul etmek bize bir fayda sağlamaz. Karşımızdaki insanların fikirlerini benimsemek bizden birçok şeyi eksiltiyor, bunun yerine insanlarla farklı düşüncelere sahip olmak, bu fikirleri savunabilmek bize daha çok yardımcı olacaktır . Hayatın bizim hayatımız olduğunu ve istediğimizi sevip istemediğimize hayır diyebileceğimizin farkında olmamız gerekiyor. Birçok canlıda olmayıp bize verilmiş bir şans olan aklı, başkalarının fikirlerini benimseyerek değil de düşünerek, isteyerek doldurmak varken yalanı seçmek zorunda kalmak bizi sadece yoracaktır. Bırakın bizi seven böyle sevsin çünkü biz böyle çok güzeliz. HARCA HARCA BİTMEZ Ekmeğin, suyun değerli olduğu, yeni kıyafetlerin bayramdan bayrama alındığı günler çoktan geride kalmış. Teyzelerin yastık altında altınlarını biriktirdiği günler birer efsaneden ibaret artık. Modern dünyanın materyal zevklerine kendimizi kaptıran bizler, elimizde ne varsa harcamayı alışkanlık edinir olmuşuz. Birçok gereksiz harcamaya “ihtiyaç” deyip geçmek kolay gelmiş, bu arada dünya düzenine verdiğimiz zararı düşünmemişiz bile. Uzun zamandır –özellikle kredi kartlarımla elimde olmayan parayı harcarken- bu tüketici toplum içerisinde yaşamaktan sıkılmış hâldeydim ve bu durumun sebeplerini ciddi bir şekilde inceleyen bir kitap arıyordum. Philip Roscoe, Harcıyorum Öyleyse Varım adlı kitabında bu tüketicilik düzeninin sebeplerini ortaya koyarken çok farklı bakış açıları getiriyor. Ekonomi hakkındaki düşüncelerimi değiştiren ve içinde bulunduğumuz durumu daha iyi analiz etmemi sağlayan bu kitaptan sizlere de bahsetmek istiyorum. Öncelikle, günümüzdeki insanların harcamaya bağımlı olarak yetiştiklerini düşünüyorum. Gerek reklamlar; gerek televizyon programları çocukluktan beri beyinlerimize şu mesajı yerleştiriyor: Sahip oldukların kadarsın. Bu yüzdendir ki insanlar kendilerini vahşi bir yarışın içinde buluyorlar. Bir hedefe ulaştığında bir diğerini koymak, biriyle eşit zenginliğe ulaştığında diğeriyle yarışmakla geçiyor insan ömrü. Nedendir bilinmez, çoğu kişi hayatındaki işlerin fazlalığından ve yorgunluktan şikâyet ederken kazandığı parayla aldığı bilmem kaçıncı kazaktan şikâyet etmiyor. Ben bu yanılgının bilinçli bazı güçler tarafından oluşturulduğunu ve birilerinin kazanç sağlamasına sebep olduğu için bir türlü son bulmadığını düşünüyorum. Kabul etmeliyim ki bu tüketicilerden biri de benim. Özellikle arabalar konusundaki tutkum yeterli olanı değil en iyi olanı istememe sebep oluyor. Diğer yandan gerçek mutluluğu eşyada bulamayacağımı seziyorum. Maddiyatta değil maneviyatta huzur olduğunu biliyorum. İçimdeki açgözlülüğü terbiye edebildiğimde bu mutsuzluk hâlim bir son bulacak, inanıyorum. Peki, nasıl maddiyatla maneviyat arasındaki denge nasıl kurulabilir? Ne yapmalıyız ki bu tüketim dünyasından kendimizi biraz olsun dışarı çıkarıp daha dengeli bir hayata sürelim? Bunun tek bir yolu olduğu kanısındayım: İçinde bulunduğumuz sistemin dünya ekonomisini yönlendiren kişilerce bilinçli oluşturulduğunun farkına varmak. Bu farkındalık oluştuğu zaman insanda, küçük marketçilik hilelerinden büyük ekonomik oyunlara kadar her şey açıklığa kavuşacaktır şüphesiz. Roscoe bu konuda şunları söylüyor: “Ancak karşımızda duran ekonomi bilimi, iktisadi değerlendirmenin önemli olan tek söylem olduğu bir dünya yaratmaya çalışmaktadır. … Sonraki bölümde ekonomik mantığı en ham halinde, bedenlerimizin alınıp satılmasını incelerken göreceğiz ve şu soruyu soracağız: Her şey satılık mı?” ( s.34 ) Bu konuya bundan daha doğru bir bakış açısıyla yaklaşılamazdı diye düşünüyorum. Birileri iktisadi görüşün tüm dünyaya egemen olmasını istiyor ve bunun için insan hayatına bile paha biçmekten geri kalmıyor. Tek yapmamız gereken bunun farkında olmak ve buna izin vermemek. Yırtıcı bir rekabet ortamı, merhamet göstermeyi unutmuş insanlar ve hayatın her yerinde etkilerini bırakan bir ekonomi sistemi… Modern dünyanın ayrılmaz birer parçası olmuş bu unsurlar, insanoğlunu robotlaştırmaya devam ediyor. Yine de ben karamsar olmak istemiyorum. Hoşgörüyü, tevazuyu, merhameti hayatınızdan çıkaralı ne kadar oluyor bir kez olsun düşünmenizi istiyorum. Belki de düşüncenizin kıvılcımı sizi, sizin kıvılcımınız etrafınızdakilerin fikirlerini değiştirebilir. Ekonomiyi anlamak ve onun isteklerini kendi akıl süzgecimizden geçirerek kabul etmek ve ya reddetmek çok zor olmamalı. İnsan parayı harcar, dünyayı harcar, insanı harcar… Biliyorum ki bunlar harca harca bitmez. Fakat ömrümüz bittiğinde geriye doyumsuz bir yeni nesil, tükenmek üzere olan dünya kaynakları ve yıkıma uğramış bir insanlık bırakacağız. Cem KEYLAN 21601661 Narsist Baba ve Çocukları “Söyleyin bana, hanginiz beni daha çok sever, Ki vereyim en büyük hediyemi, Onu en çok hak edene...” -Kral Lear (King Lear, 1:1:51-53) Her insan kendini sevmelidir değil mi? Peki kendinize duyduğunuz sevgi aşka dönüşürse? O zaman ne yaparsınız? Aşk, bilindiği gibi çok güçlü bir duygudur ve insanı hiç düşünmeyeceği şeyleri yapmaya sürükleyebilir. Ancak insan bu aşkı kendine hissediyorsa bu, içinden çıkılamayacak bir hale gelir doğal olarak. İnsanın kendini sevmesi gerçekten de çok iyi ve önemli bir şeydir fakat bu aşk boyutuna geldiğinde çok sağlıksız bir durum haline gelir. Bir insanın sevgiye ihtiyaç duyması ile bir kişinin kendine âşık olması ne kadar zıt gibi görünse de esasında çok benzer sonuçlar ortaya çıkarır. Bu kişiler için sevgi kavramı çok daha farklıdır. Sevildiğini duymak, sevildiğini hissetmekten daha önemlidir. Günümüzde çok yaygın olan bu durum geçmiş zamanların kralları, firavunları veya sezarlarında da bulunan bir durumdu. Kral Lear’ın en küçük kızını (onu en çok seven kızı olmasına rağmen) ona iltifatlar etmediği için evlatlıktan reddettiği sahneyi biliriz. Bu gerçekten de önemli bir sahnedir, çünkü narsist bir babanın kendi çocuğuna yapabileceği şeylerden birini, belki de en önemlisini, gözler önüne sermiş olur. Dolayısıyla, söyleyebiliriz ki narsisizm sadece kişinin kendisine sorun açacak bir hastalık değil, narsist kişinin çevresindeki herkesi etkileyen ve sorun çıkaran bir hastalıktır. Günümüz çağının narsistleri artık sadece yönetici sıfatındaki aristokratlar(!) değil, üstten alttan ortadan, yani kısacası her sınıftan insanlardır. Profesörlerimizden sınıf arkadaşlarımıza, CEO’lardan çaprazdaki bakkala kadar aklımıza gelebilecek birçok kişide bulunan bir kişilik özelliği olmaya başladı. Sevgi maddeleşmeye, biz de tanrılaşmaya başladık. Toplumsal algı kişisel algıya kaydı, insan kendisinden ve çıkarlarından başka hiçbir şey düşünmemeye başladı. Sevgimizi insanlara yöneltmeye bırakıp, kendimize veya maddelere yöneltmeye başladık. Bu durumun sonucu da günümüz dünyasında kendini açık bir şekilde gösteriyor. Soyutluk ve ruhanilikten, somutluğa ve maddiyata giden yolculuğumuzda, kendimize ve sahip olduklarımız dışında pek bir şeye önem vermeyiz artık. Artık ilişkiler bile artık bir ticaret haline geldi, içindeki tüm maneviyat boşlanmış, yerine birbirine harcama yapılmasını şart koşan bir zihniyet geldi. Maddiyat ve sahiplik insanların gözbebeği olduğu sürece ise kendilerine duyduğu sevgi de yaşadıkları tek sevgi oluyor. Kendilerini asla tanrılaştırmaya çalışmayan, kendilerine âşık olmayan, hatta kendilerini sevemeyen insanlar, kendi benliklerini var olan her şeyin içinde bulundurmaya çalışmayanlar, olmuş olacak her şeyin içinden kendisine pay çıkarma ihtiyacında bulunmaya çalışmayan insanlar hastalıklı insanlar oldu artık. Narsisizm bir hastalık değil, fırsatçılık kötü bir şey kesinlikle değil, paycılık ve çıkarcılık çok iyi şeyler; depresyon, mutsuzluk, mütevazılık ise bir hastalık. “Kendinden ödün vermemek” çok önemli bir şeydir, elbette kim ister ki kendisi kadar değerli bir varlığın, bir başkasının (Elbette bu kişi kendisi olmadığı için gerçekten de değersiz ve anlamsız bir varlıktır.) önünde böyle rezil kepaze duruma düşmesini? Ödün vermeyerek kendi gücümüzü ve “onurumuzu” gözler önüne sermiş oluruz. Toplumdan uzaklaşıp kendimizi severiz. Bunun da yararlı olduğunu söyleyip, anormalin kendini sevmemek olduğunu söyleriz, kendini sevmeyenleri Cem KEYLAN 21601661 psikologlara göndeririz. Peki, kendimize duyduğumuz aşk normal midir? Asıl psikologlara gitmesi gereken bizler değil miyiz? Kendini seven bir insan da mütevazı olmalıdır ve çevresinde gelişenlerin sadece kendi sayesinde olmadığını, dünyanın kendi çevresinde dönmediğini kabullenebilmelidir. Kral Lear’ın narsisizmi onun trajedisi ve sonuna dönüşür. Bir İngiliz Krallığı yıkılır. Peki neden mi yıkılır? Narsist Baba ve çocuklarından dolayı. Pınar TürkmenMübarek Olmaya İhtiyacı Olmayan KadınBu renkli dünyada mutsuz olmak çok basittir. Nefes almak kadar basit ve hızlıdır mutsuzluk. Uzun da sürebilir ama çoğunlukla anidir, istemsizdir ve mutluluk hissinden daha kalıcıdır. Paraya fazlasıyla önem veren ve onsuz kahrolan insanlar için, fakirseniz mutsuzluk hakkınızdır. Onlar için az para kazanmak veya istediği son model arabayı alamamak hayatlarıdaki en büyük sorundur. Zengin birinin fakiri hor gördüğü durum haricinde bir de kadın olarak dünyaya gelmek vardır. Normalde fakir olmak gibi sizi mutsuz eden şeyler, eğer ki kadınsanız iki misli mutsuz edebilir sizi. Fakirsinizdir mesela, çünkü çalışıp para kazanmanıza izin verilmiyordur. Başka bir insan tarafından rahatça kısıtlanabilirsiniz. Erkeklerin dünyasında kadın küçüktür ve yararlı olduğu işler aşağı yukarı bellidir. Erkek bir kadına baktığında belirli şeyler görmek ister. Bunlar çoğu toplumda kemikleşmiş ve genelde kadından beklenen özelliklerdir, istese de istemese de emir verildiğinde seks yapabilmek, erkeğine dudak uçuklatacak lezzette yemekler sunmak, bütün gün köle gibi evi temizleyebilmek, çocuk doğurmak sonra bir de onun kölesi olmak gibi basit, erkeklere ve çoğu kadına göre de kadında olması gereken davranışlardır. Bu durumlarda kadının mutsuz olması erkekten daha olasıdır veyahutda daha kolaydır. İşin ilginç tarafı bu kemikleşmiş yapıyı diğer kadınların da desteklemesidir. Bana göre bu kadın kadın düşmanlığıdır. Mübarek kelimesi bolluk getiren, bereketli, verimli anlamına gelir. Mübarek kadın da, kutsal anlamından çok doğurganlık özelliğinden verilmiştir. Yani bu doğurganlık yetisi olmayan kadınların mübarek olmaması sonucunu doğurur. Aynı zamanda kadının her daim sevgi dolu olması beklenir. Bu da mübarek ünvanını alabilmesi için bir diğer özelliktir. Kadın eşinden dayak bile yese boynunu eğmeli ve sevgisini eksik etmeyerek kocası istediği zaman sevişebilecek durumda, yemeğini önüne sunacak kadar sevgi dolu ve affedici olmalıdır. Bir de üstüne çocuk da yaparsa o kadın kelimenin tam anlamıyla mübarek kadındır.Gaye Boraoğlu’nun yazdığı Mübarek Kadınlar, oldukça başarılı olduğunu düşündüğüm bir deneme yazısıydı. Kadınların görünmeyen acılarını tek tek hikaye şeklinde anlatması ve toplum olarak farkında olmadığımız veya farkında olup da bu kemikleşmiş düzeni değiştiremememizin canlı örneklerini kağıda aktarmıştır. Kadınların mutsuzluğunun erkeklerin ruh hallerine göre şekillenebilmesi, hatta ve hatta bu erkeklere değer vermese bile kadının her an her olay içinde bir erkek tarafında kolaylıkla ezilebilmesi ve susturulması oldukça ciddi ve önemli bi konuydu benim için. Ayrıca bu yaşamların bu kadar ilgisizce görünmez olmasına çalışılması da aynı durum için oldukça gerici ve ilkel bir durumdur. Bu durumu çözmekte çoğunlukla kadının elindedir bana göre. Bu denemeyi okuduktan sonra aklımdan istemsizce “Acaba kadınların kadınlara karşı düşmanlığı var mı?” tarzında sorular geçti. Aynı zamanda kadınların kadınlara olan düşmanlığının toplum olarak farkında olunup olunmadığı da aklımı ısrarcı ve aç bir fare gibi kemirip durdu. Toplumlarda kadınların bu şekilde bastırılması kadınların sözlü ve ﬁziksel tacize uğramasına da neden olur. Bu olayın derinine inecek olursak din baskısıyla yönetilen ülkelerin kadın hakları ve kadınların topluma kazandırılmasında daha geri kaldığını görebiliriz.Bizden daha ileri olan toplumlarda kadının önemi anlaşılmıştır. İleri olmalarının asıl sebebi de budur bana göre. Kadın geleceğin ve medeniyetin anahtarıdır ve susturulup bastırılması bizi medeniyetten uzak karanlık bir köşeye sürüklemektedir. Gelenekler, kemikleşmiş düşünceler eğer ki anlamsız ve gerici ise devam ettirilmemelidir. Anlamsız kalıplar kaldırılmalı, erkek ve kadının birbirinden üstün olunmadığı, işlerin yaşam tarzının ve düşüncelerin cinsiyeti olmadığı toplumca benimsenmelidir.Enise Kartal İSTANBUL “Ve uzaklardan seni düşündüğüm bugünlerde Bakışlarımda akşam karanlığın Kulaklarımda sesin İstanbul” (Türkali) Memleketim İstanbul... Taşı toprağı altın derler ya, doğru. Doğup büyüdüğüm, yaşarken kıymetini bilmediğim, kaybedince arkasından ağladığım şehir... Hatalarla dolu da olsa güzelliğiyle büyüler insanı. İstanbul’da yaşayan başka yerde yaşayamaz, derler. Doğru, ne söylendiyse doğru İstanbul hakkında; Vedat Türkali’nin Bekle Bizi İstanbul şiiri de bu şiiri ithaf ettiği Tevfik Fikret’in Sis şiiri de. Bu iki şiiri de hak ediyor İstanbul aslında. Hatalarla da dolu; umutlarla, huzurla, mutlulukla da. Orada doğup büyümüş, her semtinde bulunmuş bir insan olarak o kadar çok şey gördüm ki... Türkali’nin belirttiği gibi, haksızlıklar da var güzellikler de. Mesela Üsküdar sahilinde oturup Kız Kulesi, güneşin denizde oluşturduğu parıltılar ve denizin huzur dolu dalga sesleri eşliğinde çay içerken arkadaşlarla sohbet etmenin tadı bir başkadır. Özlenir o arkadaşlar ya da bırakıp gittiğin ailen. İnsanlara çok bağlı biri olmamışımdır hiçbir zaman, yalnızlığı seven ve yalnızlığına kaçan bir insan olmuşumdur hep. Bu yüzden Ankara’ya geldiğimde bu kadar özleyeceğimi düşünmemiştim. Hem İstanbul darlar insanı; özellikle yaşadığım semtin ünü göze alındığında, İstanbul’dan gidişime çok da üzülmüyor olmam haklı bile görülebilir. Gazi Mahallesi diye bilinen bir yerde doğdum büyüdüm. Akla gelebilecek tüm kötülükler ve tehlikelerin olduğu bir semttir Gazi. Terör, uyuşturucu satıcılığı ve daha nicesi. Alçak uçuşta polis helikopterleri uçardı üzerimizden hep, pervanelerinin sesleri gitmez kulağımdan. Gidelim buradan diye yalvarırdım hep ama imkanımız yoktu ne yazık ki. Şimdi orada değilim, daha güvendeyim ama ailemi orada bırakıp geldim Ankara’ya, aklımdan çıkmıyorlar ki. Bir de trafiği vardır İstanbul’un, orada değilken unutursun; insanın hayalinin alabileceğinden fazladır çünkü. Saatlerce hareketsiz bekletebilen, sinirden felç geçirtebilen ulaşım yolları vardır. Tüm bunlara rağmen özlüyorum İstanbul’u. Çünkü şimdi anlıyorum özlemenin ne olduğunu, bu kadar özlemeyi gerektiren bir şey yaşamadığımdan özlemenin manâsını kavrayamamıştım daha. Yalnızca insanlar özlenmiyor ya da yalnızca mekanlar; anılar özleniyor. Gerçi yalnızca İstanbul da özlenebilir, memleketimi bu genellemeye dahil edemeyeceğim; bazen hiçbir şeyi değil de sadece İstanbul’u, o büyülü havayı özlüyorum. Fakat dediğim gibi anılara duyulan özlem o kadar güçlü ki... Arkadaşlarımla olmak istiyorum, Kadıköy’de belki ya da ailemle sıcak yuvamda. Ama uzaktalar; yanlarına gidecek, özlem giderecek zamanım da yok. Buradayım işte, trafik sıkıntısı çekmeme dışında hiçbir kazancım yok, onlarsa okullarına giderken vapura biniyorlar. Ah İstanbul, kafamda oluşan her şeyin karşılığısın sen. Çocukluğumsun, arkadaşlarımsın, ailemsin. Zamanında tüm dünya devletlerinin toprakları için savaştığı şehirsin. Şimdi haline bak, kötülüklerin kusursuzca gizlenebildiği bir yer haline geldin. Öyledir ya İstanbul, sokaktayken etrafına dikkatlice bakan bir insanı delirtecek kudrete sahiptir. Buz gibi havada üzerinde sadece bir kısa kollu tişört, ayağındaysa yırtık ayakkabı olan çocuklar bir yandan ısınabilmek için büzüşüp tüm vücutlarını tişörtlerine sığdırmaya çalışırken bir yandan da peçete satarak para kazanmaya çalışırlar ve sen sadece bir lise öğrencisi olarak hiçbir şey yapamazsın o çocuklar için, tramvaya yetişip yurda gidersin. Ya da başka bir yerde flüt çalıp para kazanmaya çalışan küçük çocukların birbirlerinin kazandığı paralar yüzünden kavga ettiğini görür yine hiçbir şey yapamazsın. Tek yapabildiğin şey ağlamak olur o güzel çocuklar için. Ne gelecekler vaat ediyordur bu çocuklar kim bilir fakat bütün hakları elinden alınmıştır. Senin yürüdüğün yollardan yürüyordur onlar da ama çok farklı şartlarla. Tüm bunlara şahit olduktan sonra kimileri çekip gitmek ister kimileri ise kalıp yardım etmek. Çocuklar tek bir örnek sadece, yardıma muhtaç o kadar çok şey var ki... Ben de hep yardım etmek istedim, hep bu yüzden çalışmak istedim. İstanbul bunu hak ediyor çünkü çocuklar bunu hak ediyor; tüm dünya bunu hak ediyor. Umarım büyüdüğümde ve elime mesleğimi aldığımda, eğer gücüm olursa, çocuklara yardım etmek için çalışabilirim. Memleketimden başlarım önce, bir yerden başlamak gerekiyor sonuçta. Ben de İstanbul’umu güzelleştirerek başlamak isterim tabii; çocuklar gündüz güneş ile gece ay ile parlayan gökyüzüne baktığında hayalleri umut, gönülleri mutlulukla dolsun isterim. Vedat Türkali Bekle Bizi İstanbul şiirini öyle güzel yazmış ki İstanbul’u bilen biri bunu okuduğunda her şeyin doğru olduğunu görür ve tüm bunları düzeltmek için umutla dolar. En azından ben böyle düşünüyorum ve benim gibi İstanbul’u düşünen insanların olduğunu da biliyorum. Öyleyse “Bekle bizi İstanbul”, benim güzel memleketim! “Bekle o günler gelsin İstanbul bekle Sen bize layıksın” (Türkali) Kaynakça Türkali, Vedat. Eski Şiirler, Yeni Türküler. İstanbul: Cem Yayınevi, 1988. Baskı. Yunus Emre Urhan Bahar mı geldi? Havaların ısınmaya başladığı içinde bulunduğumuz şu güzel ayda, açmaya başlayan çiçekleri ve yeşillenmeye başlayan ağaçları gözlemledim. Tek tek düşen sonbahar yapraklarını, siyah-beyaz bir tablo gibi birer cansız heykel gibi bitkilerin soluşunu, yere düşen son kar tanesini hepimiz hissettik. Her birisinin bende ayrı bir görsel tat bıraktığı ve silinmeyecek bir hatıra olduğu kesin. Denizlerin dalgasına karışan martı sesleri içimdeki hüznü mü açığa çıkarıyor, yoksa sadece seslerden mi ibaret bu cıvıltılar? Dalgalar dertlerimi süpürür mü? Kumdan kaleler beni içinde saklar mı? Etrafımızda olan bitenler harekete bağlıdır. Hareketlilik yoksa hayat da olmaz. Hareketle birlikte duygular da işin içine girer. Sonra bu hareketlere bazı duygular yükleriz bizim olsunlar diye. Bizden bir parçayı temsil edebilsin diye. Tıpkı Pablo Neruda’nın “Ölü Dörtnal” şiirinde geçen “Küller gibi, kendilerini insanla dolduran denizler gibi, batık yavaşlıkta, biçimsizlikte, duyması gibi insanın yolların doruğundan kesiştiğini haçlı çanların…” dizeleri ve devamında anlattığı bu gerçeği görürüz. Sonuçta bizde bıraktıklarıyla bir anlam ifade eder doğa. Başka bir deyişle, bizim penceremizden belli bir anlam kalıbına, duygu bütünlüğüne sahip olurlar. Hissettiklerimizi doğaya uyarlar ve böyle aktarırız. Birçok şairin, halk ozanının, yazarın yaptığı da budur özünde. Hayatın değişmeyen kuralları içerisinde yuvarlanan bizler, kendimize şiirle, edebiyatla bir acil çıkış kapısı buluyoruz. Her olayın perde arkasında olan duyguların ve bilinçaltımızın teneffüs etme, ara verme vakitleridir şiir yazma zamanları. Doğa bize devşiren mevsimlerde, ardı sıra kesilmeyen olaylardan sonra farklı görünür hep. Penceremizde yeniden hayat bulan tüm bu güzelliklere rağmen hayat çok karmaşık ve genelde trajikomiktir. Daha iki hafta öncesinde dibimizde patlayan bombalardan sonra (gerçi bir tane bomba vardı ancak o ses hiç tek bir bomba gibi hissettirmedi) ağaçların gölgelerinden korkar oldum. Yani bir olayla birlikte tüm baharın neşesi içimde kaldı. Gerçekten insanın yaşama hissini alıp götürüyor bu tür olaylar. Hareketlilik bu yönde olunca bir yerde negatif bir etkiyi de beraberinde getiriyor. Tüm o bahar korosu bir anda korku filminde çığlık atan bir kızcağıza dönüşüverdi gözümde. Olan biten onca şeyden sonra insan tutunacak bir dal arıyor ve bunu ancak çimlere uzanmakla geçiştirebiliyor. Hiçbir zaman tam olarak emin olamayacağım bu bombalardan. Paranoyak olarak yaşamıma devam ederken aklımdan elimden geldiğince uzaklaştırmaya çalışacağım “tehlikedeyim” duygusunu. Hayvanlarda bile tehlike anında, cana kast eden olaylar olduğunda stres hormonları devreye girer ve sıra dışı davranışlar sergilenir. Hâl böyle iken bizden normal olmamız, hayatımıza hiçbir şey olmamış gibi devam etmemiz beklenemez. Biz de ne yapsak diye durup düşüneceğimize doğayı inceleyip birazcık rahatlıyoruz. Gerilen tenimizi bahar esintileriyle gevşetiyoruz. Yasemin çayını demleyip, suyun etrafında şekilleniyoruz. Hafif bir musiki gibi olan rüzgârın yaprakları okşama sesini, içimizdeki kulağımızla, kalbimizle dinliyoruz. Bu tür yollarla rahatlıyoruz. Pablo Neruda’nın o kendine has anlatımıyla Yeryüzünde Konaklama kitabında okuru büyülediği göz ardı edilemez bir gerçek. Şiirlerin arasına dalıp kendini avutmamak, buna karşı koymak mümkün mü? Yani gerçekten şu dizelere girip kaybolmamak mümkün mü? “Gizlice geçer pusuya yatmış günler, ama düşerler senin ışıktan sesine. Ah, aşkın hanımı, dinlenişine senin kurdum ben düşümü, sessiz duruşumu.” Işığı algılamak ve beraberinde kederini içinde eritmek… Dizelerin bende uyandırdığı o sarılma hissine yakın sıcaklıkla birlikte gelen mutluluk paha biçilemez. Bende yerini hep koruyacak olan bu hisler hep bir sığınak olacak benim için. Hele ki şu paranoyak olarak yaşadığım günler de, sevinsem mi üzülsem mi bilemediğim şu günlerde. Hele ki dertlerin dert olduğu, günlerin geçmediği, baharın gelişine içimdeki burukluktan ötürü sevinemediğim şu günlerde… Kaynaklar 1.Neruda,Pablo Yeryüzünde Konaklama Çev., Erdal Alova. İstanbul: Can Sanat Yayınları: 2015. Arda Karabey ÖZDEMİR ASAF’TAN SONRA MUTLULUK 21401267Şair denince insanların aklına genelde sıkıcı işlerle uğraşan, devamlı mutsuz ve melankolik kişilikler geliyor malesef. Özellikle çok değerli şairler içeren kültürümüzde de böyle olması çok yazık. Hayatı dolu dolu yaşayan, soluduğu havayı en derinlerine işletebilen ve duygu yoğunluğunun tavan seviyede olduğu insanlardır şairler. Onlar hayata bambaşka bir
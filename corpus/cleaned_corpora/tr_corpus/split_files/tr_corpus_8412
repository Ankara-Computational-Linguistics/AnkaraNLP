kıtasındaki yerlileri barbarca kılıçtan geçirdiği örneği verildi . Ayrıca Papa'nın İslam dininde akılla Tanrı arasında bir ilişki olmadığı iddiası şiddetle eleştirildi. "Milliyet" gazetesindeki köşesinde Taha Akyol "Batı tarihinde akıl kavramına en çok karşı çıkan, bugün Papa'nın başında bulunduğu Katolik Kilisesi'ydi." şeklinde yazdı . Papa'nın 'İslam silah zoruyla yayıldı...' sözüne, olabilir diyen "Radikal" gazetesinin köşe yazarı Türker Alkan, şiddetle yayılmacılığın "Hristiyanlık için çok daha fazla geçerli" olduğunu, "Gerçek anlamda hoşgörünün, ancak laik düzende mümkün olduğunu" belirtti. Yine aynı gazetede Ayşe Karabat, din çatışmalarının yol açtığı "taraf" ve "ötekileştirme" edimlerinin evrensel değerleri unutturmasından, "Taraf almaya direniyorsan eğer, düşmanın işbirlikçisisin." anlayışından yakındı . Cambridge Üniversitesi İlahiyat Fakültesi danışmanlarından Aref Ali Nayed Papa'nın konuşması üzerine yaptığı detaylı yorumda Endonezya ve Malezya'nın diğer bütün Arap ülkelerinden daha fazla nüfusa sahip olduklarını belirttikten sonra bu ülkelere hiçbir Müslüman işgal gücünün girmemesine rağmen İslam'ın oralarda nasıl yayıldığını sordu. Ayrıca, geçmişte Müslümanların egemenliklerinde olan ülkelerde hala Hristiyan azınlıklar bulunurken Katolik Ferdinand ve Isabella'nın İspanya'yı ele geçirmelerinden sonra Müslüman ve Yahudilerin sayısının sayılamayacak kadar azaldığını ifade etti. Destiny's Child Destiny's Child, son ve en etkin döneminde Beyoncé Knowles, Kelly Rowland ve Michelle Williams'tan oluşan Amerikalı kız grubu. 1990 yılında Houston, Teksas'ta kurulan grup, müzikal girişimlerine Girl's Tyme adıyla, Knowles, Rowland, LaTavia Roberson ve LeToya Luckett dörtlüsü olarak başladı. Kısıtlı başarılardan sonra 1996 yılında Columbia Records'a Destiny's Child adıyla kaydolan grup ana akım piyasadaki başarısını ise 1999 çıkışlı en çok satan albümü "The Writing's on the Wall" ile elde etti. Bu albümden "Bills, Bills, Bills" ve "Say My Name" gibi bir numara tekliler yayımlandı. Eleştirel ve ticari olarak başarılar devam ederken, grup, üyeleri arasındaki kavgalar ve yasal sürtüşmelere sahne oldu. Bu dönemde Roberson ve Luckett, menajer Mathew Knowles'ın Knowles ve Rowland'ı kayırmasını gerekçe göstererek menajerle yollarını ayırmayı talep etti. Roberson ve Luckett ayrıldıktan kısa bir süre sonra Williams ve Farrah Franklin gruba dahil edildi. Ancak 2000'de kısa bir süre sonra Franklin gruptan ayrılarak üçlüyü yalnız bıraktı. Üçüncü stüdyo albümleri "Survivor", grubun bu süreçte yaşadıklarını yansıtan bir eser olarak görüldüğü gibi "Independent Women", "Survivor" ve "Bootylicious" gibi uluslararası başarıda şarkılara yer vermekteydi. 2002'de grup kariyerine ara verdi. Daha sonra, solo albüm girişimlerini takip eden iki yılın sonunda tekrar birleşerek dördüncü ve son albümleri "Destiny Fulfilled"i (2004) yayımladı. Destiny's Child, dünya çapında günümüze kadar 60 milyondan fazla albüm sattı. "Billboard" dergisi, grubu gelmiş geçmiş en başarılı üçlülerden biri olarak göstererek, onu 2000'lerin en başarılı dokuzuncu oluşumu olarak addetti. Grup, 2008'de aynı derginin "Gelmiş Geçmiş En Başarılı Hot 100 Sanatçıları" listesinde 68. sırada kendisine yer buldu. Kariyeri boyunca ve sonrasında birçok ödüle aday gösterilen Destiny's Child, ikisi "En İyi İkili veya Grup Vokal R&B Performansı" olmak üzere üç Grammy ve "En İyi Uluslararası Grup" dalında bir BRIT Ödülü kazandı. Beyoncé Knowles 1990 yılında bir kız grubu seçmesinde rapçi LaTavia Roberson ile tanıştı. Houston'da ilk adımlarını atan ikili, rap söyleyip dans etmeye başladı. Aile sorunları nedeniyle Knowles'ın yanına taşınan Kelly Rowland da bu gruba 1992'de dahil oldu. İlk başta Girl's Tyme olarak anılan grup, en sonunda Támar Davis ve Nikki – Nina Taylor kardeşleri de içeren altı kişilik bir gruba dönüştü. Girl's Tyme ulusal bir ilgi uyandırdı ve west-coast R&B müzik yapımcısı Arne Frager, grup üyelerini görmek adına Houston'a geldi. Onları, Kuzey Kaliforniya'daki The Plant Kayıt Stüdyosu'na getirdi ve özellikle yeteneğinin ve ses kişiliğinin olduğunu düşündüğü Knowles'ın sesini ön plana alan kayıtlara öncülük etti. Girl's Tyme'ı büyük bir kayıt anlaşmasına tabii tutmak isteyen Frager, onları "Star Search" adlı bir yetenek şovuna dahil etme girişiminde bulundu. Ancak grup yarışmayı kaybetti. Knowles'a göre şarkı seçimleri yanlış yapılıyordu; ona göre aslında şarkı söylemeyip rap yapıyorlardı. Bu yenilgiden sonra, Knowles'in babası Mathew, gönüllü olarak zamanını gruba menajerlik yapmaya adadı. Mathew Knowles, üye sayısını Davis ve Taylor kardeşleri çıkartarak ve 1993'te LeToya Luckett'i katarak dörde indirdi. Zamanlarını Houston'da kilisede geçirmenin yanında, Girl's Tyme, evin arka bahçesinde ve Knowles'in annesi Tina'nın sahip olduğu Headliners Salon adlı kuaförde sıklıkla pratik yapmayı sürdürdü. Grup üyeleri bazı zamanlarda, salon Montrose Bulvarı'nda bulunduğu sıralarda, kuafördeki performanslarıyla müşterilerden bahşiş topladılar. Bunu yaparak müşterilerden yorum almayı amaçlıyorlardı. Okul günlerinde Girl's Tyme bazı yerel konserlerde sahne aldı. Yaz geldiğindeyse Mathew Knowles bir "acemi birliği" kurarak onları dans ve vokal konusunda eğitti. Bu sıkı çalışmalardan sonra dönemin bilinen R&B grupları SWV, Dru Hill ve Immature'ın konserlerinde açılışta sahne aldılar. Tina Knowles ise bu performanslar için kıyafet tasarımları yaptı. Kariyerlerinin erken dönemi boyunca Girl's Tyme ismini "Something Fresh", "Cliché", "The Dolls" ve "Destiny" gibi isimlerle değiştirdi. Elektra Records ile Destiny ismiyle anlaşma imzalamalarından kısa süre sonra, herhangi bir albüm yayımlayamadan listeden çıkarıldılar. Kayıt şirketi arayışları Knowles ailesini de etkiledi. 1995'te tıbbi ekipman satışı üzerine olan işinden istifa eden Mathew Knowles, aile gelirini yarıya indirerek çifti ayrılma noktasına getirdi. 1996'da grup son olarak Yeşaya kitabında da geçen "Destiny's Child" adını aldı. Mathew Knowles, Columbia Records ile bir kayıt anlaşması yapmaya çalıştı ve aynı yıl içinde anlaşma imzalandı. Columbia ile anlaşma öncesinde grup, Tony! Toni! Toné! grubundan D'wayne Wiggins'in de yardımıyla Oakland, Kaliforniya'da çeşitli şarkılar kaydetmişti. Bunlardan "Killing Time", kayıt şirketinin grubun "kendine has bir kaliteye" sahip olduğunu kabul etmesine yol açmıştı ve 1997 filmi "Siyah Giyen Adamlar"ın soundtrack'ine dahil edildi. Destiny's Child, aynı adı taşıyan ilk stüdyo albümünü ABD'de 17 Şubat 1998'de yayımladı. Albümde Tim & Bob, Rob Fusari, Jermaine Dupri, Wyclef Jean, D'wayne Wiggins ve Corey Rooney gibi isimlerin prodüksiyonları vardı. "Destiny's Child", "Billboard" 200 listesinde 67, "Billboard" R&B/Hip-Hop Albümleri listesinde 14 numarayı gördü. Yıllar içinde bir milyonu aşan satışlar neticesinde Recording Industry Association of America (RIAA) tarafından platin plak ile ödüllendirildi. İlk tekli "No, No, No"nun remiks sürümü "Billboard" Hot 100 listesinde 3 numaraya kadar yükseldi. Bir sonraki şarkı "With Me Part 1" ise önceki şarkının yakaladığı başarıya erişemedi. Bu sıralarda "Get on the Bus" adlı şarkıları, romantik drama "Ahmaklar Neden Aşık Olur?" filminin soundtrack'ine dahil edildi. Ancak şarkı Avrupa ve diğer marketlerde kısıtlı bir satış grafiği çizdi. 1998'de grup "No, No, No" adına En İyi Yeni Sanatçı ödülü de dahil olmak üzere üç Soul Train Lady of Soul ödülü elde etti. Beyoncé Knowles, bu çıkışlarını başarılı olarak addetse de bu başarının yeterli olmadığını ekledi ve grubun böylesi neo soul kayıtlar için yeterince olgun olmadığı sonucunu çıkardı. İlk albümlerinin başarısından sonra, grup hemen stüdyoya girdi ve Kevin "She'kspere" Briggs ve Rodney Jerkins dahil olmak üzere yeni yapımcılarla anlaştı. 27 Temmuz 1999'da yayımlanan "The Writing's on the Wall", "Billboard" 200 listesinde 5 numaraya kadar yükselerek grubun kariyerinde kırılma noktası yaratan albüm oldu. 1999'da yayımlanan ilk tekli "Bills, Bills, Bills", Amerikan müzik listesi "Billboard" Hot 100'de bir numaraya çıkarak grubun bu ülkedeki ilk bir-numara eseri oldu. "The Writing's on the Wall", grubun geniş kitlelerce tanınmasını sağlayarak kariyerlerine bir ivme kazandırdı. Albümün teklileri arasında en büyük başarıyı "Say My Name" elde etti. Amerikan müzik listesinde üç hafta boyunca bir numarada kalarak albümün satış oranlarını ivmeyle yükseltmeyi başardı. Tekli, ABD'de sekiz milyon kopya satarak RIAA tarafından 8 kez platin plakla ödüllendirildi. "The Writing's on the Wall", albüm bazında dünya çapında 11 milyon kopya sattı ve 2000'li yılların en çok satan albümleri arasındaki yerini aldı. Aralık 1999'da Luckett ve Roberson, grubun gelir paylaşımında yaptığı haksızlıkları gerekçe göstererek grup menajerleriyle yolları ayırmayı talep etti. Her ne kadar hiçbir zaman grubu terk etmeyi düşünmemiş olsalar da, ikili Şubat 2000'de "Say My Name" şarkısına çekilen müzik videosunda iki yeni üyenin kendilerinin yerine ve kendilerinden habersiz gruba dahil edildiğini fark etti. Video gösteriminden önce Knowles, "TRL"de Luckett ve Roberson'ın grubu terk ettiğini açıkladı. Bu ikili yerine Monica'nın arka vokallerini yapan Michelle Williams ve şarkıcı-aktris Farrah Franklin alındı. Monica ile olan süresi dolunca Williams, grupla koreograf Braden Larson, veya bilinen adıyla "Peanut Orlando", tarafından tanıştırıldı ve Houston'a uçarak Knowles ailesinin yanına yerleşti. Mart 2000'de Roberson ve Luckett, Mathew Knowles'a karşı, partnerlik ihlallerini ve itibarı gerekçe göstererek dava açtı. Davadan sonraki süreç boyunca iki taraf da karşılıklı olarak medyada birbirlerine karşı kötüleyici demeçler verdi. Katılmasından beş ay sonra Franklin de grubu terk etti. Geriye kalan üyeler bunun yetersiz tanıtım ve konserler yüzünden olduğunu belirtse de Williams, Franklin'in stresle başa çıkamadığını iddia etti. Ancak Franklin, ayrılmasına sebep olarak çevresindeki kavgalardan kaynaklanan negatifliği ve karar vermede yaşadığı zorlukları gösterdi. Onun ayrılması medyada diğerleri kadar skandal yaratmadı. Williams ise gruba katılarak özgüven sorunları yaşamaya başladığını belirtti: "Kendimi diğer üyelerle karşılaştırıyordum ve baskı benim üzerimdeydi." 2000 sonlarında Roberson ve Luckett, ödeşme karşılığında açtıkları davanın Rowland ve Knowles'ı kapsayan kısmını düşürse de menajere açtıkları davayı sürdürdüler. Anlaşma gereği her iki taraf da halk önünde konu hakkında konuşmama kararı aldı. Roberson ve Luckett bir başka kadın müzik grubu olan Anjel'i kursa da, kayıt şirketiyle yaşanan sorunlar nedeniyle proje rafa kaldırıldı. Bu yaşananlardan grup üyeleri fazlaca etkilense de Destiny's Child'ın başarıları devam etti. Devam eden yıllar boyunca grubun satış grafikleri olumlu devam ederken, başarıları onları bir "pop kültür fenomeni" haline getirdi. "Say My Name", grubun en çok satan teklisi olarak kaldı. "The Writing's on the Wall" albümünden dördüncü tekli "Jumpin', Jumpin'" de ABD'de ilk beşe girme başarısı gösterdi. Bu süre boyunca grup, Britney Spears ve Christina Aguilera gibi isimlerin konserlerinin açılışında sahne aldı. Williams ile beraber Destiny's Child, "Charlie'nin Melekleri" filmi için Ekim 2000'de tekli olarak yayımlanan "Independent Women Part 1"ı kaydetti. Şarkı Amerikan müzik listelerinde on bir ardışık hafta bir numarada yer alarak, hem grubun hem de o senenin en uzun süre bir numarada kalan şarkısı oldu. Bu başarı, "Charlie'nin Melekleri" soundtrack albüm satışlarında artışa yol açtı ve albüm 2001 sonuna kadar 1,5 milyon sattı. 2000'de grup Soul Train's Sammy Davis Jr. Yılın Eğlence İnsanı ödülü elde etti. 2001 "Billboard" Müzik Ödülleri'nde Destiny's Child, Yılın Sanatçısı ve Yılın Grubu da dahil olmak üzere birçok ödül kazandı. Eylül 2000'de altıncı Soul Train Lady of Soul Ödülleri'nden iki ödül daha elde etti. Destiny's Child, üçüncü stüdyo albümleri "Survivor"ı 2000 sonu ve 2001 başları arasında kaydetti. Yapım aşamasında Knowles, neredeyse bütün şarkıların prodüksiyon ve yazımında görev alarak daha büyük bir kontrol sahibi oldu. "Survivor", 2001 başlarında piyasaya sürüldü ve "Billboard" 200 listesine ilk haftada 663.000 kopyadan fazla satarak bir numaradan giriş yaptı. İlk üç tekli "Independent Women Part I", "Survivor" ve "Bootylicious" Amerikan listelerinde ilk üçte yer alırken uluslararası birçok listede üst sıralarda yer aldı. Bunlardan ilk ikisi Birleşik Krallık'ta bir numarayı gördü. Albüm ABD'de dört kez, Avustralya'da iki kez platin plakla ödüllendirildi. 27 Temmuz 2001 tarihine kadar toplamda altı milyon sattı. 11 Eylül saldırıları gerçekleşince grup Avrupa konserlerini iptal ederek kurbanların yararına bir konsere katıldı. Ekim 2001'de ise meşhur Noel şarkılarının yeni uyarlamalarını içeren "8 Days of Christmas" adlı bir Noel albümü piyasaya sürdü. Albüm "Billboard" 200 listesinde 34 numaraya kadar yükseldi. Şubat 2001'de grup "Say My Name" ile "En İyi Grup R&B Vokal Performansı" ve "En İyi R&B Şarkısı" dallarında iki Grammy ödülü kazandı. Bunun yanında "Favori R&B Grubu" dalında da Amerikan Müzik Ödülü elde etti. Yine 2001'de grup Solange Knowles'in Disney Channel'daki The Proud Family serisindeki tema müziği arka vokallerinde yer aldı. Mart 2002'de bir remiks derlemesi olan "This Is the Remix" yayımlandı. Bu albüm de ABD'de 29 numaraya erişti. İlk tekli "Survivor"ın, bazılarınca eski grup üyeleriyle yaşanan kavgaları hedef aldığı iddia edilse de Knowles bu şarkıda kimsenin hedef gösterilmediğini belirtti. Bu durumun her iki tarafın birbirini halk önünde yermesinin önüne geçen anlaşmayı ihlal ettiğini öne süren Roberson ve Luckett, remiks albümünün yayımlanmasının hemen ardından tekrar Destiny's Child ve Sony Music'e dava açtı. Haziran 2002'de geriye kalan davalar sonuçlandı. 2000 sonlarında Destiny's Child, menajerleri tarafından ortaya atılan ve solo albüm projeleri başta olmak üzere çeşitli yan projeler için dağılma fikrini açıkladı. 2002'de Williams, modern gospel müziği türünde bir derleme olan "Heart to Yours" adlı solo albümünü yayımladı. Albüm "Billboard" Top Gospel Albums listesinde bir numarayı gördü. "Heart to Yours" piyasaya sürülürken Destiny's Child da resmî otobiyografileri "Soul Survivors"ı yayımladı. Rowland, bu sıralarda hip hop sanatçısı Nelly ile "Dilemma"yı yayımladı. Şarkı ABD'de bir numaraya yükselip uluslararası başarılar elde ederken sene sonunda Rowland'a En İyi Rap/Sung İş Birliği dalında da Grammy ödülü kazandırdı. Aynı yıl Knowles, Mike Myers ile "" filminde yer aldı. Bu sırada da filmin soundtrack albümüne de dahil edilen ilk solo teklisi "Work It Out"ı piyasaya sürdü. "Dilemma"nın başarısından ötürü Rowland'ın ilk albümü "Simply Deep"in yayımlanma tarihi 2003 başından Eylül 2002'ye çekildi. Bu albüm İngiliz albüm listesinde bir numaraya kadar yükseldi. Rowland aynı sene korku filmi "Freddy vs. Jason"da yer aldı. Knowles ise bu sıralarda "The Fighting Temptations" ile ikinci filminde rol aldıktan sonra o zamanki erkek arkadaşı Jay-Z'nin "'03 Bonnie & Clyde" teklisine konuk oldu. Bu şarkı Knowles'ın ilk albümünün de habercisi oldu. Rowland'ın "Dilemma" ile gelen başarısı nedeniyle Knowles'ın ilk albümü "Dangerously in Love"ın çıkışı Haziran 2003 gibi geç bir tarihe ertelendi. Knowles'ın albümü üç üyenin arasında en büyük başarı göstereni oldu. "Dangerously in Love", 317.000 kopyayla "Billboard" 200 listesine bir numaradan giriş yaptı. Albümden "Crazy in Love" ve "Baby Boy" bir numaraya yükselirken "Me, Myself and I" ve "Naughty Girl" ilk beşte yer aldı. ABD'de dört milyonun üzerinde satarak RIAA tarafından dört kez platin plakla ödüllendirildi. Albüm, Temmuz 2009 itibarıyla ABD'de 4,9 milyon satarak Knowles'ın şu ana kadarki en çok satan albümü olarak kaldı. Albüm dünyada ise 11 milyonun üzerinde sattı. Albüm eleştirmenlerden övgüler almasının yanı sıra, sene sonundaki Grammy Ödülleri'nde beş ödül birden alarak Norah Jones, Lauryn Hill ve Alicia Keys gibi kadın sanatçılarla eşdeğer bir başarı sergiledi. Kasım 2003'te Williams, Broadway'deki "Aida" müzikalinde yer aldı. Ocak 2004'te ise "Do You Know" adlı ikinci gospel albümünü yayımladı. Destiny's Child'ın erken dönem kayıtlarında prodüktörlük yapan Dwayne Wiggins, 2002'de eski dava vekillerine dava açarak (Bloom, Hergott, Diemer & Cook LLP) 15 milyon dolar talep etti. Gerekçe olarak da grupla yaptığı anlaşmanın değerinin kendisine sorulmadan azaltılması olarak gösterildi. Bu dava açıklanmayan bir tutar ödemesiyle kapandı. Haziran 2003'te Mathew Knowles, grubun Solange'ın da dahil olduğu bir dörtlü olarak birleşeceğini öne sürdü. Destiny's Child daha önceden Solange ile kayıt çalışmaları yaptığı gibi, Solange'ın bizzat Rowland ayak parmaklarını kırdığı zamanlarda onun yerine sahneye çıktığı bilinmektedir. Ancak menajer, bu önerinin sadece halkın ne düşündüğünü görmek adına yapılan bir deneme olduğunu belirtti. Ağustos 2003'te Knowles bizzat kardeşi Solange'ın gruba katılmayacağını onayladı ve Solange'ın Ocak 2003'te yayımlanan ilk stüdyo albümü "Solo Star"ı tanıttı. Dağılmalarından üç yıl sonra Destiny's Child tekrar birleşerek dördüncü ve son stüdyo albümleri "Destiny Fulfilled"i kaydetti. Albüm diğer albümlere nazaran daha sert ve "urban" kalıyordu ve şarkılar birbirleriyle kavramsal olarak ilintiliydi. "Destiny Fulfilled" ile üçlü arasında bir eşitlik göze çarptı: her üye şarkıların yazımı için eşit görev aldı ve menajerlerinin dışında baş prodüktör olarak yer edindi. 15 Kasım 2004'te yayımlanan "Destiny Fulfilled" 497.000 kopya satarak iki numaradan Amerikan albüm listesine giriş yaptı. ABD'de üç kez platin plak elde eden albüm dünya çapında sekiz milyondan fazla sattığı gibi 2005'in en çok satan albümleri arasında yer aldı. Grup bu albümle o senenin en çok satan kadın müzik grubu ve Amerikan grubu oldu. Albümden dört tekli piyasaya sürüldü: "Lose My Breath", "Soldier", "Cater 2 U" ve "Girl". Bunlardan ilk ikisi ABD müzik lisesinde ilk üçte yer aldı. "Soldier" ve "Cater 2 U" 2006'da RIAA tarafından platin plakla ödüllendirildi. Albümün tanıtımı adına grup, Destiny Fulfilled... and Lovin' It Tour adlı dünya turunu başlattı. Sonrasında 11 Haziran 2005'te Barselona'daki Palau Sant Jordi'de 16.000 kişinin önünde resmî olarak dağıldığını açıkladı. Albümü "Destiny Fulfilled" adıyla yayımlamanın bir rastlantı olmadığını eklediler. Albümün kayıtları sırasında kişisel çalışmalara yönelmek adına grubun on dört yıllık kariyerini tamamlaması gerektiğine karar verilmişti. Knowles bunun üzerine "kaderlerinin yerini bulduğunu" ("Destiny Fulfilled", Türkçe: Kader Yerini Buldu) belirtti. Grup özel olarak MTV'ye karar üzerine bir mektup yolladı: Destiny's Child, 25 Ekim 2005'te "#1's" adlı derleme albümlerini yayımladı. Albümde üç yeni şarkı yer almaktaydı. Bunlardan "Stand Up for Love", Dünya Çocuk Günü tema şarkısı olarak bestelenirken "Check on It", Knowles tarafından "Pembe Panter" filminin soundtrack'i için kaydedildi. Kayıt prodüktörü David Foster, kızı Amy Foster-Gillies ve Knowles "Stand Up for Love"ı her yıl dünya çapında düzenlenen ve çocukların sorunları için ödenek/farkındalık oluşturmaya çalışan Dünya Çocuk Günü adına besteledi. Buna paralel olarak üç yıl içinde, Ronald McDonald House Charities için 50 milyon dolardan fazla bağış toplandı. Destiny's Child, bu şekilde 2005 yılında küresel elçi olarak sesleriyle ve yardımlarıyla programın destekçisi oldu. "#1's" albümü, aynı zamanda DualDisc formatında yayımlandı. Bu sürümde şarkıların yanında seçilen yedi video ve "" DVD'sinden bir tanıtım filmi yer aldı. Bu DVD, grubun Destiny Fulfilled... and Lovin' It turnesi dahilinde Atlanta'dayken çekildi ve 28 Mart 2006'da satışa sunuldu. Bu da bir milyondan fazla satarak RIAA tarafından platin plakla ödüllendirildi. Derleme albümünün adı, içinde barındırdığı bir numara hitler nedeniyle verilmişti ancak her şarkı bir numaraya erişmiş değildi. Ayrıca albüm kâğıtlarında şarkıların ticari başarılarıyla ilgili bir bilgi yer almadığından ötürü "Billboard" yazarı Keith Caulfield, bu ismin bir "pazarlama kurnazlığı" olduğunu öne sürdü. Bunlara rağmen MTV'den Chris Harris, albümün "ismine sadık olarak var olduğunu" belirtti. Destiny's Child, 19 Şubat 2006'da Houston'da 2006 NBA All-Star Maçı müsabakalarında veda gösterisi maksadıyla konser vermek üzere birleşti. Knowles bunun üzerine "Bu son albüm olabilir ama son gösteri değil" dedi. Televizyonda yayımlanan son gösterileri de bundan birkaç gün sonra New York'ta düzenlenen Fashion Rocks yardım konserine katılmak oldu. 28 Mart 2006'da Destiny's Child Hollywood Walk of Fame'e dahil edilerek bu sıfatı elde eden 2035. isim oldu. 2006 BET Ödülleri'nde En İyi Grup ödülü elde ettiler. Aynı ödülü daha önce 2001 ve 2005'te de elde etmişlerdi. Resmî dağılmanın ardından LeToya Luckett da dahil olmak üzere tüm üyeler solo projelere devam etti. Luckett'in Temmuz 2006'da yayımladığı "LeToya" albümü "Billboard" 200 listesinde bir numarayı gördü. Knowles, 2006 komedi filmi "Pembe Panter"de konuk oyuncu olarak yer aldı ve bu filmin müzikleri arasında yer alan "Check on It" şarkısı ABD'de bir numaraya yükseldi. Bunun yanı sıra 1960'larda The Supremes benzeri bir Motown kadın müzik grubunu canlandıran ve 1981'deki müzikal aslının uyarlaması olan "Rüya Kızlar" filminde sahne aldı. Burada Diana Ross-benzeri karakter Deena Jones'u canlandırdı. Buradaki rolünden etkilenerek, 4 Eylül 2006'da yayımlanan bir sonraki albümü "B'Day"i yayımladı. Knowles'ın "Get Me Bodied" müzik videosunda Rowland, Williams ve Solange yer aldı. Video bunun yanında Nisan 2007'de "B'Day Anthology Video Album"e dahil edildi. 2007'de Rowland "Ms. Kelly" adlı ikinci albümünü yayımladı. 26 Haziran 2007'de ise BET Ödülleri'nde tekrar bir araya geldiler. Beyoncé Knowles burada özel konukları Williams, Solange Knowles ve Mo'Nique ile beraber "Get Me Bodied"i seslendirdi. Performanstan sonra Knowles, Eve ile "Like This" şarkısını seslendirmek üzere Rowland'ı sahneye davet etti. 2 Eylül 2007'de The Beyoncé Experience turnesinin Los Angeles ayağında Knowles, Rowland ve Williams ile beraber "Survivor" şarkısının bir kısmını söyledi. Bu onların "Destiny Fulfilled ... and Lovin 'It" turnesinden sonra beraber sahne aldıkları ilk gösteri oldu. Daha sonra diğer üyeler Knowles için "Happy Birthday" şarkısını seslendirdiler. Bu performans Knowles'ın 2007 çıkışlı turne DVD'si "The Beyoncé Experience Live"da yer aldı. 2008 başında Rowland, 2007 albümünü tekrar düzenleyerek ve eklemeler yaparak "Ms. Kelly Deluxe" adıyla piyasaya sürdü. Bu yeni albümden Travis McCoy eşliğinde, aslen Bobby Womack şarkısı olan "Daylight" piyasaya sürüldü ve İngiltere'de ilk yirmide yer aldı. 2008'de Knowles, Billy Joel uyarlaması olan "Honesty" şarkısını Destiny's Child albümünün onuncu yılı şerefine kaydetti ve sadece Japonya'ya özel bir Mathew Knowles/Music World CD'si şeklinde piyasaya sürdü. Williams ise Ekim 2008'de gospel olmayan, hızlı tempolu Eurodans benzeri üçüncü stüdyo albümü "Unexpected"i piyasaya sürdü. Bir sonraki ay Knowles üçüncü albümü "I Am... Sasha Fierce"ı, 2009 yazında Luckett ikinci albümü "Lady Love"ı yayımladı. Aynı yaz Williams, "Chicago" müzikalinin Londra ayağında müzikal kapsamında katil Roxie Hart'ı oynayan ilk Afrika kökenli Amerikalı oldu. Haziran 2010'da Rowland, "Commander" teklisini yayımlayarak "Here I Am" albümünün gelişini haber verdi. Ekim 2012'de Associated Press, "" adlı ikinci derleme albümünün yayımlanmasından sonra, 3 Şubat 2013'te gerçekleşecek olan Knowles'ın Super Bowl XLVII devre arası gösterisi performansında Destiny's Child'ın potansiyel iş birlikçi olabileceğini öne sürdü. Bu albüm aslında dört şarkı dışında öncekinin hemen hemen aynısı olup yeni şarkılar eklenmiş bir haliydi. 10 Ocak 2013'te Beyoncé, bir üçüncü derleme olan "Love Songs"un yayımlanacağını haber verdi. Bu albüm önceki iki derlemeden farklı olup daha çok albüme özel şarkılar ile "Nuclear" adlı yeni bir şarkıyı içermekteydi. "Nuclear", 2005'ten sonra grubun yayımladığı ilk yeni şarkı oldu. Super Bowl XLVII devre arası gösterisi sırasında grup üyeleri tekrar bir araya gelerek "Bootylicious", "Independent Women" ve "Single Ladies (Put a Ring on It)" şarkılarını seslendirdi. 4 Haziran 2013'te ise "Destiny's Child Video Anthology" adlı video antolojisi yayımlandı. 16 müzik videosu bulunan bu antoloji grubun Legacy etiketiyle yayımlanan üçüncü eser oldu. Üçlü en son Haziran 2014'te bir araya gelerek Williams'ın "Say Yes" şarkısına konuk sanatçı olarak katıldı. Destiny's Child, genel olarak urban, contemporary ve dance-pop ögelerini birleştiren bir R&B tarzıyla şarkılar ortaya koydu. Destiny's Child üyeleri, Janet Jackson'ın eserlerinden etkilendiklerini belirtti. "The New York Times" gazetesinden Ann Powers, grubun müziğini "taze ve duygusal ... bu kızlar en iyi mikslere, en aklı başında sample'lara ve özellikle de en olay yaratan beat'lere sahip," şeklinde yorumladı. Aynı yayından Jon Pareles, "Knowles'ın sesinin yanı sıra grubun başarısının koşar adım sıçrayan ezgilere, kırılganlığın üzerindeki senkoplu parçalara, hızlı tempoyla aranje edilmiş geçişlere ve yumuşak nakaratlara da bağlı olduğunu" belirtti. Grup genel olarak, özellikle yavaş tempolu şarkılarda vokalleriyle armoni gözeterek uyum sağlar. Pek çok örnekte, grup üyeleri teker teker belli bölümleri söyler. "Survivor" albümündeki çoğu şarkıda grubun tüm üyeleri ana vokal olarak görev alır: "... herkes müziğin bir parçasıdır ... Herkes her şarkıda ana vokal olarak görev alır ve bu vokal ve mental olarak grubun olması idealize edilen yerdir." Ancak Knowles, "Brown Eyes" ve "Dangerously in Love" gibi eserlerde ana vokali tek başına eline alır. Grubun şarkı sözleri, genel olarak kadın-erkek ilişkileri, kadın dayanışması ve kadının gücü temaları etrafında şekillenir. "Survivor" albümündeki bazı temalar grubun yaşadığı iç kavgalara gönderme olarak yorumlanır. "Survivor" şarkısının sözlerinde geçen "Radyolarda seni bombalamayacağım ... Sen veya ailen hakkında atıp tutmayacağım ... Dergilere senin adına nefret dolu demeçler vermeyeceğim" sözleri, Roberson ve Luckett'in yaptığı sessizlik anlaşmasını ihlal ettiği gerekçesiyle mahkemelik oldu. Bir röportajında Knowles "Şarkının sözleri grubun hikayesi hakkında, çünkü biz çok badireler atlattık, ... bütün bunlar 10 yıllık beraberliğimizde bizi daha sıkı ve daha iyi hale getirdi." yorumunu yaptı. Aynı albümdeki bir başka şarkı "Fancy"de "Hep benimle yarışmaya çalıştın kızım ... kendi kimliğini bul" sözleri, eleştirmen David Browne tarafından "Entertainment Weekly" dergisindeki yazıda davalar üzerine yazıldığı şeklinde yorumlandı. AllMusic'ten Stephen Thomas Erlewine "Survivor"ı, "grubun iç karmaşadan sağ kaldıklarını ve sanatsal açıdan meziyetlerini vurgulamak maksadıyla şekillenen, kararlı, inatçı bir kayıt, ... Bu amacı gösterebilmek adına sert olmaya çalışan bir kayıt ancak sonunda zorlama ve yapay bir his veriyor," şeklinde yorumladı. Albüm her ne kadar olumlu eleştiriler alsa da, Knowles'ın olaya yakın dahiliyeti eleştirildi. Knowles "Survivor" albümünün büyük bir kısmını yazıp yapımını üstlendi. Browne bu yardımın "Survivor" albümüne "prematür ama kaçınılmaz bir şekilde büyüme ağrısı çeken" bir atmosfer kazandırdığını öne sürdü. Destiny's Child sıklıkla Amerikalı 1960'lar kız grubu The Supremes ile mukayese edildi. Böylesi kıyaslamalarda Knowles'a, Supremes'in ana vokali Diana Ross rolü biçildiyse de Knowles bu yakıştırmayı hiçbir zaman kabul etmedi. Rastlantısal bir biçimde Knowles, 1981 çıkışlı Broadway müzikalinin uyarlaması olan "Rüya Kızlar"da Diana Ross ile özdeşleştirilen Deena Jones karakteri olarak rol aldı. Buna "Survivor" albümüne yaptığı geniş çaptaki katkıları eklendiğinde MTV'den Gil Kaufman, "Beyoncé'nin grubun su götürmez lideri ve halka açılan yüzü olduğu aşikardır," yorumunu yaptı. Bu albümdeki yoğun katkılarının ise albümü "neredeyse Beyoncé'nin kendi kişisel işi" kıldığı belirtildi. "The New York Times" gazetesinden Lola Ogunnaike, "Destiny's Child aslında Beyoncé'nin kaçınılmaz solo kariyerinden önce kullandığı bir atış rampasından biraz fazlasıydı," yorumunu getirdi. Knowles'ın "Dangerously in Love" albümü gündeme geldiğinde grup üyeleri solo kariyerlerinde başarılara imza attıktan sonra grubun tamamen dağılacağı söylentileri yaygındı. Bu durum "Justified" albümünün büyük başarılarından sonra grubu 'N Sync'ye geri dönmeyi reddeden Justin Timberlake ile mukayese edildi. Rowland bu söylentilere, o dönem tekrar beraber stüdyoda olduklarını belirterek yanıt verdi. Gruba göre tekrar bir araya gelmek "alın yazısı"ydı ve yakınlıkları onları bir arada tutan etmendi. "Suede" dergisinin sanat editörü Margeaux Watson, Knowles'ın davranışını "önceki partnerlerine sadakatsiz davranmak istemeyen bir yıldız" şeklinde yorumlayarak, bu kararı "hayırsever bir davranış" olarak nitelendirdi. Knowles'ın annesi Tina, 2002'de modanın grup kariyerinde etkisini ortaya koyan "Destiny's Style: Bootylicious Fashion, Beauty and Lifestyle Secrets from Destiny's Child" adlı kitabı yayımladı. Knowles'ın Ross'a benzetilmesinin yanında Kelly Rowland da yine The Supremes'ten Mary Wilson ile mukayese edildi. Wilson bizzat bu durumu "Bizim durumumuzla aynı," şeklinde yorumladı ve grubun ikincil üyesinin sahip olabileceği solo kariyeri hakkında "Bu çok zor ama yapılabilir. Bunun gerçekten hakkını vermelisiniz, ancak bu şekilde işler," eklemesini yaptı. Rowland, Wilson ve diğer Supremes üyesi Cindy Birdsong ile Motown'ın 2004'teki 45. yaş gününde sahne aldı. "Dilemma" ve "Stole" gibi uluslararası başarılar gösteren şarkıların ardından müzik eleştirmenleri Rowland hakkında "özgür ve Beyoncé'den farklı bir sanatçı" yorumunu yaptı. Grubun ilk üç albümünde Rowland pek çok yerde kendine ait solo geçiş ve köprü kısımlarını tek başına söyledi ("Bills, Bills, Bills", "Independent Woman", "Survivor" ve "Bootylicious"), nakarata katıldı ("Say My Name") ve Knowles'a vokal armoni sağladı ("No, No, No" and "Jumpin' Jumpin'"). Ancak " Destiny Fulfilled " albümüyle beraber daha büyük bir sanatsal alana sahip oldu. Destiny's Child, medyada R&B ikonu olarak addedildi ve dünya çapında 60 milyon sattı. Grubun dağılışından sonra MTV'den James Montgomery, grubun "tarihteki en çok satan kadın pop vokal gruplarından biri" olarak "oldukça geniş hacimde başarılar elde ettiğini" belirtti." "Billboard", Destiny's Child'ın "girişken feminist marşlarıyla, muazzam koreografilerle ve imrenilesi moda anlayışıyla tanımlanabileceğini" söylerken, "Essence" dergisi grubun "armonik müziği ve modern tarzıyla trendleri çizdiğini" belirtti." 2015 yılında "Dazed Digital"dan Daisy Jones, grubun R&B müziğine nasıl bir kayda değer etki bıraktığını anlatan bir makale yayımladı ve şunları söyledi: "Su götürmez bir biçimde Destiny's Child meşru olarak R&B sound'unu ebediyen değiştirdi... onların ayırt edilen etkisi Tinashe'den Ariana Grande'ye günümüzün pop müzik manzaralarına serpilmiş olarak bulunabilir." "The Cut" dergisinden Nicole Marrow, 1990'larda ve 2000'ler başında R&B müziğinin "kadınlığı kucaklayan ve kişiselliği kutlayan güçlü söylemlere sahip TLC ve Destiny's Child gibi forvet oyuncularının başarıları sayesinde yeniden tanımlandığını" söyledi. "Forbes"dan Hugh McIntyre, 2000'ler ortasında müzik sahnesine çıkan The Pussycat Dolls ve Danity Kane gibi isimlerden önce Destiny's Child'ın kız grubu alanında "saltanat süren kraliçeler" olduğunu belirtti. Destiny's Child'ın son halindeki üyeleri grubun en tanınan üçlüsü olarak gösterilir. "Billboard" onları gelmiş geçmiş en iyi müzik üçlüleri arasında gösterdi. Aynı derginin müzik listelerine göre Destiny's Child, TLC ve The Supremes'ten sonraki gelmiş geçmiş en başarılı üçüncü kız grubudur. Grubun tekli olarak yayımladığı "Independent Women" (2000) şarkısı, "Billboard"un ""Billboard" Hot 100 Liste Tarihindeki En Başarılı 40 Kız Grubu Şarkısı" listesinde yer aldı. ABD'de on bir hafta bir numarada yer alan "Independent Women" şarkısı, en uzun bir numarada kalan kız grubu şarkısı dalında "Guinness Rekoru" kırdı. "Bootylicious" terimi ("booty" -kalça- ve "delicious" -lezzetli- sözcüklerinden türetilmiştir) grubun aynı addaki teklisi ile geniş çapta kullanılmaya başladı ve 2006'da Oxford İngilizce Sözlüğü'ne dahil edildi. Aynı terim yine Beyoncé'nin yuvarlak hatlı vücudunu tanımlamak için 2000'ler boyunca kullanıldı. VH1, 2011'de "Bootylicious" şarkısını "2000'lerin En İyi 100 Şarkısı" listesine, sonraki sene de grubu "Müzikteki En İyi 100 Kadın" listesine dahil etti. "Independent Women" şarkısı da "NME"nin "2000'lerin En İyi 100 Şarkısı" listesinde kendine yer buldu. 2005 Dünya Müzik Ödülleri'nde Destiny's Child "Dünyanın En Çok Satan Kız Grubu" ödülünü aldı ve aynı törende grup adına Patti LaBelle, Usher, Babyface, Rihanna, Amerie ve Teairra Marí'den oluşan 17 dakikalık övgü performansı icra edildi. 2006'da grup Hollywood Bulvarı'nda bir yıldız sahibi oldu. "Billboard" dergisi, grubu gelmiş geçmiş en başarılı üçlülerden biri olarak göstererek, onu 2000'lerin en başarılı dokuzuncu oluşumu olarak addetti. Grup, 2008'de aynı derginin "Gelmiş Geçmiş En Başarılı Hot 100 Sanatçıları" listesinde 68. sırada kendisine yer buldu. Destiny's Child, Rihanna, Fifth Harmony, Little Mix, Girls Aloud, Haim, Jess Glynne, Katy B, ve RichGirl gibi müzik oluşumları tarafından bir ilham kaynağı olarak gösterildi. Ciara, Destiny's Child'ın televizyondaki canlı performansını izledikten sonra müzik kariyerine adım atmaya karar verdi. Ariana Grande, Destiny's Child'ı vokal ilham kaynakları arasında göstererek, grubun şarkılarını dinleyerek sahip olduğu vokal aralığını fark ettiğini; armonileri, tekrarları ve doğaçlama şarkı söylemeyi onlardan öğrendiğini ifade etti. Meghan Trainor, "No" (2016) adlı şarkısının 1990'lar sonu, 2000'ler başı Destiny's Child, NSYNC ve Britney Spears sound'undan esinlendiğini belirtti. Fifth Harmony, Destiny's Child'ı en büyük ilham kaynakları olarak gösterdi ve hatta grubu övgü amacıyla "Say My Name", "Independent Women", "Bootylicious" ve "Survivor" şarkılarından oluşan dermeceyi "Greatest Hits" adlı TV programında icra etti. Fifth Harmony ayrıca "Brave, Honest, Beautiful" (2015) şarkılarının girişine "Bootylicious"ın girişinden ögeler iliştirdi. Ana sanatçı olarak Yan sanatçı olarak Açılış sanatçısı olarak TLC (müzik grubu) TLC, Amerikalı üç kişilik bir R&B grubudur. Grup üyeleri: Tionne Watkins ("T-Boz"), Lisa Lopes ("Lefteye") ve Rozonda Thomas ("Chilli")'dir. Grup 1990 yılında Atlanta'da kuruldu. Daha sonraları çeşitli destekler aracılığıyla 1992 yılında Ooooooohhh... On the TLC Tip adlı ilk albümleriyle müzik hayatına atıldı. Grubun 2002'de dördüncü albümleri "3D"yi kaydettiği sıralarda Lisa Lopes'in Honduras'ta bir trafik kazası sonucu hayatını kaybetmesi grubun dağılmasına neden oldu. TLC'nin ilk albümü Şubat 1992'de LaFace etiketiyle satışa sunuldu. Grup albümle çabucak adlarını tüm ülkeye duyurdu. Grup bu albümde üç üyeyi de farklı konseptte vokal yapma görevi verdi. T-Boz funk, Left-Eye hip hop, ve Chilli R&B vokallerde görev aldı. TLC, bu albümde; "Ain't 2 Proud 2 Beg" , "What About Your Friends" ve "Baby-Baby-Baby" gibi ünlü ilk ona giren şarkılarını yayımladı. Albümden sonraki turda, T-Boz Anemi geçirdiğinden turda bir süre yer alamadı. TLC, ilk albümlerini yayınladıkları sırada, Left-Eye erkek arkadaşı tarafından tecavüze uğradı. Yine Left-Eye'nin genç yaşlarda başlayan alkol tutkusundan kaynaklı olarak bir akşam Left-Eye, erkek arkadaşının yeni alınmış birçok ayakkabısını alarak küvete boşaltıp onları yakarak evde bir yangın başlattı. Her ne kadar çabuk müdahale edilse de, ev tahrip olmuş olduğundan yaşanmaz hale geldi. Bu olaydan sonra da Left-Eye erkek arkadaşıyla yaşamaya devam etti. Bu olay sonrası grupta sonraki albümlerin konusunu belirleyen bir yol açtı. TLC'nin yeni albümü ise 1994 yılında çıktı. Bu albümdeki tüm şarkılar Amerikan müzik listesinde ilk beşe girerek albümün başarısını kanıtladığı gibi, "Waterfalls" ve "Creep" ise bir numaraya yerleşti. "Waterfalls", AIDS'e karşı yazılmıştı ve anlatımından dolayı birçok ödüle layık görüldü. "Creep" ise 1995 yılında, Madonna'nın "Take a Bow" şarkısından sonra en çok satan ikinci teklisi unvanını aldı. TLC, uzun bir aradan sonra 1999 yılında yeni albümleri için oldukça ünlü isimlerle çalıştı. Bu albüm, satışa sunulduğu ilk hafta bir numaraya çıkarak satış rekorları kırdı. Albümdeki "No Scrubs" ve "Unpretty" adlı eserler bir numaraya ulaştı. "No Scrubs" ise Destiny's Child'ın "Bills, Bills, Bills" adlı eseriyle aynı sıralarda ve aynı yapımcı tarafından bestelendi ve benzer müzikler ikisini de bir numaraya yükseltti. Albüm çok büyük ses getirdi. Bu albümden sonra gruba dünya turnelerine çıktı. 2002 yılında grup, dördüncü albümleri üzerinde çalışmaya başladı. Fakat trajik bir şekilde, Left-Eye, tatil için gittiği Honduras'ta daha albüm kaydı bitirilmeden trafik kazasında hayatını kaybetti. Öldüğünde 30,000 hayranı, Left-Eye'ın cenazesine katıldı. Grup hemen sonra albümü yayımladı, anlamlı olmasından dolayı büyük ses getirmesi beklenen albüm, tersine çok az ilgi gördü ve grup bu tarihten sonra yeni bir üye almadı. Grup iki yeni toplama albümünden sonra 2005'te resmen dağıldı. Ritim Ritim, bir dizede, bir notada vurgu, uzunluk veya ses özelliklerinin, durakların düzenli bir biçimde tekrarlanmasından doğan ses uygunluğu, tartım, dizem. Çeşitli aletlere vurarak çıkarılan, düzenli ve akıcı seslerin oluşturduğu bütündür. Vurmalı çalgıların ve perküsyonun temelidir. Ritim sadece müzik alanında değil doğal hayatımızda da varolan bir kapsamdır. Yolda yürürken bile bir ritim oluştururuz; yürümek, nefes almak da bir ritimdir. Tin Suresi Tin Suresi "(Arapça:" سورة التين ,")", Kur'an'ın 95. suresidir. Sure 8 ayetten oluşur. Sure ismini ilk ayetinde geçen ve incir anlamına gelen "tîn" kelimesinden alır. Surenin Mekke'de indirildiğine inanılmaktadır. Surede bazı varlıklar üzerine yemin edilerek insanın en güzel şekilde yaratıldığından, iman edip yapanlara mükafat verileceğinden, Allah'ın hüküm verenlerin en iyisi olduğundan bahseder. Kalp krizi Kalp krizi, kalp enfarktüsü ya da akut myokard enfarktüsü (Sıklıkla MI (Myocardial infarction) veya AMI (acute myocardial infarction) şeklinde kısaltılır), kalbin koroner arterlerinde gerçekleşen bir bozukluk sonrası (sıklıkla koroner arterlerdeki tıkanıklık sonucu kalp kasının ilgili bölümünün beslenememesi ve oksijensiz kalması ile) meydana gelen yetersizlik sonucu şiddetli göğüs ağrısıyla ortaya çıkan ve ölümle sonuçlanması olası patolojik duruma denir. Her 5 ani ölümün biri kalp krizinden dolayı gerçekleşmektedir. Kalp krizi yetişkinlerdeki ani ölümün başlıca nedenlerinden biridir. Dünyada en başta gelen ölüm sebeplerindendir. Kalp, insanlarda dinlenme ânında dakikada 60-80 kez tüm vücuda kan pompalayan güçlü bir pompadır. Tüm vücudun kan ihtiyacını karşılarken kendisinin de beslenmesi için kan kullanması gerekir. Kalbin kendini besleyen damarların ("koroner arterler") dolaşım bozukluğunda "koroner yetersizlik" meydana gelir. Koroner yetersizlik durumları koroner damarlardaki darlıkların tipine, derecesine ve yerine göre değişir. Bazıları anjina seviyesinde kalırken diğerleri krize dönüşebilir. Ölümle sonuçlanabilir. Genelde fiziksel aktivite sırasında ortaya çıkan ve dinlenmekle geçen göğüs ağrıları (anjina) ilk uyarılardandır. Eforlu EKG ile kalp damarlarının fonksiyonelliği değerlendirilebilir. Anjinasız da kalp krizleri sık görülmektedir. Kalp damarları ânî olarak tıkanırsa kalp krizi ortaya çıkar. Aynı zamanda,koroner damarların dışında başka damarlarda oluşabilecek plaklardaki kırılmalar sonucu kana karışan parçalarda pıhtı oluşturarak kalp damarlarını tıkayabilir. Bazı belirtileri bulunmakta ve dikkat edildiğinde hayat kurtarıcı olabilmektedirler. Bunlardan başlıcaları; İskemik olay:Koroner oklüzyon başladıktan sonraki 0-4 saatlik dönemdir. Koroner kan akımı kesildikten birkaç vuru sonra iskemik myokardın kasılması durur, kısa bir süre sonra ise iskemik bölge elektriksel olarak sessizleşir (ST değişiklikleri), yaklaşık 40 dakika sonra subendokardiyal bölgedeki miyositlerde geri dönüşümsüz morfolojik değişiklikler başlar. Reperfüzyon bu dönemden önce gerçekleşirse enfarktüs oluşmaz, ilk 4 saat içerisinde gerçekleşirse miyokardın epikardiyal ve lateral kısımlarında nekroz önlenir. Koagulasyon nekrozu: Koroner oklüzyondan 4-48 saat sonra gerçekleşir. Koagulasyon nekrozu oluşmuş ve akut inflamasyon başlamıştır. Ne bu, ne de bundan sonraki evreler reperfüzyon sağlansa da önlenemezler. İyileşme evresi: Bu evre 72. saatten sonra başlar. Erken döneminde, rüptüre son derece açıktır. Rüptür, infarkte miyokardın içinden kenarına doğru yayılır (Mitral yetmezliği, VSD, perikard tamponadı, pseudoanevrizma). Nedbeleşme evresi: İskeminin oluşmasından yaklaşık bir hafta sonra başlar, genellikle infarktüsün ikinci haftasında tamamlanmış olur. Bu dönemde ventriküler anevrizmanın genişlemesi yavaştır. Rüptür durumu ise son derece enderdir. Tanıda 3 önemli bulgudan yararlanılır: 1. Hastanın şikâyeti: bunu esas itibarıyla göğüs ağrısı oluşturur. 2. EKG (elektrokardiyogram): kalp krizlerinin büyük bir çoğunluğunda EKG’de kalp krizine özgü değişiklikler olur. Bu değişiklikleri saptamak için sık aralıklarla EKG alınır. 3. Laboratuvarda yapılan kan testleri: bununla infarktüsle birlikte kana karışan bazı enzimlerin (CPK, CPK-MB, Troponin T ve I, myoglobin) düzeyi ölçülerek tanı kesin olarak konur. Kalp krizi tanısı koymak için yukarıdaki bulgulardan en az 2’si olmalıdır. Dolayısı ile 1 bulgu tek başına tanı koymak için yeterli değildir. Tedavide öncelikle tıkalı damara balon anjiyoplasti yapılarak damar genişletilir ve stent takılır. Fakat bazen bu plaklar çok sert olabilir. Bu durumda by pass ameliyatı yapılarak damarda kan akışı normale döndürülür. Daha sonra, tıkalı damardaki plağın kırılması sonucu oluşan pıhtı koroner damardaki tıkanıklık sadece pıhtı eritici ve kan sulandırıcı ilaçlarla tedavi edilebilir. Daha ileri dönemde bir daha tıkalı damardan dolayı pıhtı oluşmaması için hasta hayat boyu kan sulandırıcı kullanmak zorundadır. Çünkü damarda oluşan plakları ortadan kaldırmak mümkün değildir. Sadece tıkanıklık stent ve anjiyoplasti yoluyla genişletilebilir ve ilaçlarla tıkanıklığın ilerlemesi durdurulabilir. Kalp krizi geçiren bir kişiye kesinlikle epinefrin (adrenalin) ve diğer sempatomimetikler verilmemelidir. Aksi halde kalbe yüklenen iş daha da artacağı için durumu daha da kötüye götürür. Öncelikle damar tıkanıklığını önlemek için doğru şekilde beslenmeli, obeziteden kaçınmalı, ldl türü kolestrolü normal sınırlarda tutulmalı, tansiyon kontrol altında tutulmalı, tuz ve yağ tüketimini düşürmeli, şeker normal sınırlarda kalmalıdır ve sigara içilmemelidir. Eğer damarda tıkanıklık oluşmuşsa tıkanıklığın büyümesini önlemek için çeşitli ilaçlar verilmeli ve pıhtı oluşumunu engellemek için kan sulandırıcılar kullanılmalıdır. Zuhruf Suresi Zuhruf Suresi, (Arapça: سورة الزخرف) Kur'an'ın 43. suresidir. 89 ayetten oluşur. Sûre ismini 35. âyetinde geçen; yaldız, mücevher, dünya hayatının geçici menfaati anlamlarına gelen “Zuhruf” kelimesinden almaktadır. Surede bunlardan söz edildiği ve Allah'ın insana sahip olduğu altın ve mücevherlerle değil, inanç ve davranışlarına göre değer verdiği anlatıldığı için sure bu adla anılmıştır. Mekke'de indirildiğine inanılan surede Arştan, Rahmandan, İsa, Musa, Firavun ve Kıyamet gününden bahsedilir. Surede ayrıca cehennemlikler ile cehennem bekçisi olarak bilinen Malik’in konuşmaları verilir. Damar Damar ile farklı şeyler kastediliyor olabilir: Burma alfabesi Burma alfabesi, Myanmar'nın resmi dilinin kullandığı alfabedir. Unicode sorunu olan bir yazım biçimidir. Çin İç Savaşı Çin İç Savaşı, Çin'de Milliyetçi Parti (Kuomintang) ile Komünist Parti arasında yaşanmış bir savaştır. 1927 yılında Kuzey Seferi sonrasında, Çan Kay Şek tarafından yönetilen Çin Milliyetçi Partisi'nin sağ kanadının ÇMP-ÇKP ittifakındaki komünistleri temizlemesi ile başladı. Asıl çatışma 1950 yılında düşmanlığın bitmesi ile sona erdi. Komünistler şu anki Çin'i (Hainan Adası dahil olmak üzere) kontrolleri altına alırlarken, milliyetçilerin elinde ise şu anki Tayvan, Penghu ve birkaç ada kaldı. Qing Hanedanlığı'nın çökmesinden sonra Kuzey Çin'in büyük bir bölümünü mahalli diktatörlerce yönetiyordu. Bu diktatörlere karşı Batılı güçlerden yardım isteyen Sun Yat-sen umduğunu bulamadı ve yüzünü Sovyetler Birliği'ne çevirdi. Sovyetler Birliği kendi politik çıkarları doğrultusunda hem Sun'a hem de yeni kurulmuş olan ÇKP'ye yardım etmeye başlayarak Sun'un bu isteğini geri çevirmedi. Sovyetler'in bu yardımla Çin'de bir komünist tarafa kayış olacağını ummuştu, buna karşı her iki tarafın da savaşı kazanabileceği ihtimali karşısında da hazırlıklarını yapmıştı. Böylece Çin'deki komünistler ve milliyetçiler arasındaki güç kavgası başlamış oldu. 1923 yılında Şangay'da Sun ve Sovyetler'in temsilcisi Adolph Joffe arasında Sovyetler'in Çin'in bir ulus olarak birleşmesine yardımcı olacağını taahhüt eden Sun-Joffe Manifestosu adındaki bir belge imzalandı. Bu belgede ÇMP ve ÇKP arasında bir birliğin bir an önce sağlanarak birleşmiş ve bağımsız bir Çin'in kurulması gerektiği vurgulanıyordu. Bundan sonra Sovyetler'den yetkililer her iki partiye birleşme ve yeniden organizasyon için yardım ettiler ve böylece İlk Birleşmiş Cephe kurulmuş oldu. Bu sırada Moskova'ya politik ve askeri eğitim almak için giden ve Sun'un arkadaşlarından biri olan Çan Kay Şek, geri dönerek Whampoa Askeri Akademisi'ni kurdu. 1924 yılında akademinin başkanı olan Chiang burada sivrilerek göze batmaya başladı, en sonunda Sun'dan sonra ÇMP'nin başkanı oldu. Chiang Sovyetler'in giderek artarak Çin politikasına karışması ve içinde olunan "parti içinde parti" durumundan hoşnut olmayarak komünistleri yavaş yavaş ÇMP'den tasfiye etmeye başladı. Bu Çin İç Savaşı'nın başladığına bir işaret oldu. Sun'un 1925 yılında ölümünden birkaç ay sonra Millî Devrimci Ordu'nun başkumandanı olarak, Chiang uzun süredir ertelenmiş olan Kuzey Seferi'ne çıkarak kuzeydeki mahalli diktatörleri yenip Çin'i ÇMP altında birleştirme kararı aldı. 1926 yılında ÇMP sağ-sol diye iki gruba ayrılırken, partideki komünist blok da giderek büyümekteydi. 1926 yılının mart ayında kendisine yapılan bir kaçırma girişiminden kurtulan Çan, derhal Sovyet danışmalarını kovarak partisindeki ÇKP üyelerine yükselme sınırlamaları getirdi ve kendini üst ÇMP lideri olarak atadı. Mikrogliya Mikrogliya ya da mikroglia; glial hücrelerden merkezî sinir sisteminde bulunan makrofajlardır. Kökenlerini, pia mater'in mezoderm tabakasından alırlar. Kan damarları yoluyla merkezî sinir sistemine girerler. Mezoderm kökenli nöroglia hücrelerinin yaklaşık %5'ini oluştururlar. Nöroglia hücrelerinin en küçüğü olup, çok dallı uzantılara sahiplerdir. Gövdeleri küçük ve silindirik yapıdadır. Bu gövdeye uygun oval bir çekirdekleri vardır. Fagositik hücrelerdir. Merkezî sinir sisteminde sayıları çok olmamakla beraber, hem ak, hem boz maddede yer alırlar. Koruyucu hücrelerdendir, parçalanmış hücreleri, atık ürünleri ve patojenleri fagositozla ortadan kaldırırlar. Sitoplazmalarında, çok sayıda lizozom ve fagositik kesecikler bulunur. Gelişmemiş endoplazmik retikulum, mitokondri ve aktin de mikroglia sitoplazmasında yer alır. Antisepsi Antisepsi, dezenfektan maddelerin fazla sulandırılarak insan veya hayvan vücuduna uygulanmasına denir. Bu işlemde kullanılan maddelere de antiseptik maddeler adı verilir. Çok eski çağlardan beri başvurulan bir yöntemdir. Mikroplardan korunma; asepsi, ameliyatlarla doğum öncesi yapılan dezenfeksiyon, antisepsi ve antibiyotik tedavisiyle elde edilir. Antisepsi, ilk kez İngiltere'de Lister, Fransa'da ise Lucas Champonniére tarafından cerrahide başarıyla kullanıldı. Alet, eşya ve elbiselerin antisepsisinde ısı kullanılmaktadır. Ayrıca büyük alanların antisepsisinde ya da iç organlarda etki için ultraviyole ve X ışınlarından yararlanılmaktadır. Derinin dıştan temizliği için lokal antiseptik maddelerden yararlanılır. Ses ötesi sterilizasyonda da çağdaş bir antisepsi yöntemidir. Bu yöntemle bakteriler çok yüksek titreşimli ses dalgalarıyla parçalanmaktadır. Asepsis EnbiyÃ¢ Suresi Enbiya Suresi, Kur'an'ın 21. suresidir. Sure 112 ayetten oluşur. Enbiya peygamber anlamına gelir. Sure, 18 peygamberin dini yayma faaliyetlerinden ve çeşitli özelliklerinden bahsettiği için, Enbiya (peygamberler) Suresi adını almıştır. Mekke'de indirildiğine inanılır. Mekkeli paganların inançlarını eleştirir. Musa, Harun, Lut, Davud, Süleyman, Zul-Kifl, Yunus gibi peygamberlerin mücadelelerini anlatır. Yecüc ve Mecüc anlatılır. Alerji Alerji, vücudun, aslında zararlı olmayan bazı maddelerden veya hava şartlarından etkilenmesi ya da psikolojik etkenler sonucu bazı maddelere aşırı reaksiyon göstermesidir. Normalde vücudu koruyan bağışıklık sistemi, bazı insanlarda zararlı olmayan birtakım çevresel antijenlere (alerjen) karşı da aşırı yanıt verir. Bu reaksiyonlara "alerji" adı verilir. Alerjik reaksiyonlar tek tip değildir, birçok yolla ortaya çıkarlar, vücudun değişik bölümlerinde meydana gelebilirler ve çeşitli şiddette olabilirler. Alerjik reaksiyonlara neden olan maddelere "alerjen" denir. Bu maddeler solunum yolu ile alınabildiği gibi, ciltten temas ya da yiyecek şeklinde ağızdan da alınabilir. Bu maddeler alerjik reaksiyon gelişebilmesi için vücuda daha önceden girmiş olmaları gerekir. Yani vücudun bağışıklık sisteminin bu maddeyle daha önce karşılaşması ve bunlara duyarlı hale gelmesi gerekir. Daha sonraki karşılaşmalarda çok hızlı bir şekilde reaksiyonlar gelişir. Reaksiyon gelişiminden de vücuttaki mast hücrelerinin alerjenler aracılığı ile parçalanması ve içinden "histamin" denilen maddenin çıkması sorumludur. Aşağıda özellikle solunum yolu ile alınan ve en sık karşılaşılan alerjenler verilmiştir. Alerji belirtileri kaşıntı, kurdeşen ya da astım, alerjik rinit (saman nezlesi) belirtileri, hapşırma, burun akıntısı, burun ve genizde kaşıntı, burun tıkanıklığı ve geniz akıntısı olarak görülebilir. Kişi, eğer bazı maddelerle temasından dolayı alerji oluyorsa, o maddenin uzaklaştırılması ile sorun çözümlenmiş olur. İmmün (bağışıklık) sistem, yabancı maddelerle karşılaştığında onları tanımayı ve belleğine almayı öğrenir. Ardından yabancı maddelere (antijenlere) karşı antikorlar üreterek yanıtını hazırlar. Organizmada ne zaman aynı antijen görülse hatırlama özelliği nedeniyle daha önceden hazırlanmış yanıt başlar. Bu nedenle örneğin, saman nezlesi olan bir kişi her yıl polenlerle karşılaşınca immun sistemdeki bu özellik sebebiyle hemen reaksiyon gösterir. Et ve et ürünleri köfte vs. Silisyum karbÃ¼r Silisyum karbür, silisyum dioksitin (SiO) kok kömürü (grafit) ile elektrikli fırında indirgenmesi sonucunda gerçekleşen, saf olarak silisyum eldesi sırasında gerekenden daha fazla karbon kullanılması durumunda oluşan bileşiktir (SiC). Genellikle aşınmayı önleyici olarak kullanılır. Mucidi Edward Goodrich Acheson'dır. Ahzâb Suresi Ahzab Suresi (Arapça: سورة الأحزاب) Kur'anın 33. Suresidir. Sure 73 ayetten oluşur. Sûre, ismini 20 ve 22. âyetlerinde geçen ve gruplar anlamına gelen “el-Ahzâb” kelimesinden almıştır. Surede Müslümanlar İslamiyet'i yıkmaya çalışanlara karşı uyarılmakta ve Hendek Savaşı ile Muhammed'in Zeynep binti Cahş ile evliliği konu edilmektedir. Karbonil grubu Karbonil grubu karbon atomu ile oksijen atomunun çiftli bağ yapması ile oluşan fonksiyonel grup. sp2 hibritleşmesi yapmış ve oksijenle çift bağ oluşturmuş bir karbon atomu taşır. bu grubun geometrisini sp2 melezleşmesi yapmış olan karbon atomu belirler. Karbonil grubu sp2 karbonu dolayında düzlemseldir. Karbonla oksijen arasında bir sigma bağı, bir pi bağı vardır. Ayrıca oksijende iki ortaklanmamış elektron çifti bulunur. Karbonil grubu alkol ve eterdeki C-O bağından daha polardır. Bu durum, pi elektronlarının elektronegatif oksijen atomu tarafından, C-O bağındaki sigma elektronlarına göre daha kolay çekilmesine yorulabilir. Aşağıdaki bileşikler karbonil grubu içerir: Alerjen Alerjenler; yenildiği, solunduğu ya da dokunulduğu takdirde, vücutta immün sistem tarafından antijeni tanınarak, alerjik tepkiye sebep olup, antikor ürettiren maddelerdir. İnsanda alerjiye yol açan bazı alerjenler: Ann Arbor Ann Arbor, Michigan'a bağlı bir şehirdir. Amerika'nın en iyi devlet üniversitelerinden olan University of Michigan'ın ana kampusü bu şehirde bulunmaktadır. Drogheda United FC Drogheda United Football Club (İrlandaca: "Cumann Peile Dhroichead Átha Aontaithe", Türkçe: "Drogheda United Futbol Kulübü"), League of Ireland'ın Premier kümesinde oynayan futbol kulübüdür. Kulüp, Drogheda şehrinin takımıdır. İç saha maçlarını 1979'dan bu yana Honky Dorys Park'ta oynamaktadır. Teknik direktörü Brian Donnelly'dir. Kulüp, Drogheda çevresindeki kulüplerin birleşmesiyle oluşmuştur. 1919'da kurulan "Drogheda United" ve 1962'de kurulan "Drogheda FC" faaliyetlerini 1975'te birleştirerek, şimdiki kulübe dönüşmüşler ve 2005 yılından beri iki Setanta Sports Kupası'nı ve bir FAI Cup'ı kazanarak kayda değer başarılara imza atmışlardır. 1919 yılında kurulan orijinal Drogheda United, kurulduğu ilk yıllar ligde yer almayan bir kulüptü, fakat 1963'te bir başka Drogheda takımı olan 1962 kuruluşlu Drogheda FC, ligin 10 takımdan 12 takıma çıkarılması ile League of Ireland'a seçildi. İlk sezonlarını 10. olarak kapatırken, daha sonraki üç sezonda sondaki üç takım içinde yer aldılar. 1967-68 sezonunu, beşincilikle saygın bir şekilde bitirdiler, sonraki sezonda da altıncı sıradalardı. Lig 14 takıma çıktığında, altı sezon boyunca takım yine sıralamanın son beşi içine düştü ve ayrıca tarihlerinin en kötü yenilgisine 1970-71 sezonunda Cork Hibernians'a karşı oynadıkları oyunda 8-1 ile sahip oldular. Aynı sezonda FAI Kupası finalini oynamalarına rağmen, Limerick'e 3-1 mağlup oldular. 1975'te Drogheda FC, Drogheda United ile birleşerek Drogheda United FC'yi oluşturdular ve 1975-76 sezonunda şansları iyi giderek ligi 6. olarak bitirdiler ve ayrıca FAI Kupası finaline ikinci defa erişip, bu sefer Bohemians'a 1-0 yenildiler. Sonraki üç sezonda, daha öncekilerin oldukça tersi gerçekleşti ve ligi 3. sırada bitirdiler. Bu sezonlar boyunca Drogheda United iki kulüp rekoruna erişti; en büyük lig galibiyeti (Finn Harps'a karşı 7-1) ve Cathal Muckian'ın tek bir sezonda kaydettiği 21 lig golü ile gol kralı olması. Beş yıl boyunca sezonları adeta kötü bir büyünün etkisi ile hep ligin alt yarısı içinde bitirdiler. 1982-83 sezonunda, Athlone Town'un 16 puan ile eriştikleri en yüksek sıra olan 2.likle ligi olarak bitirmeyi başardılar. İlk kupaları, League of Ireland Cup'ı 1983-84 sezonunda aldılar. 1984-85 sezonunda ilk defa Drogheda United Avrupa kupalarına girdi ve UEFA Kupası'nın ilk maçında Tottenham Hotspur tarafından 14-0 ile yerle bir edildi. Takım ligin ilk bölümünde şampiyon olduğu için 1988-89 sezonuna kadar kaldı. Mutlulukları kursaklarında kaldı ve takip eden sezonda küme düştüler. Sonraki iki sezon, Drogheda küme düşmekten karşı bir puan ve gol averajı ile kurtuldu. 1993-94 sezonunda üçüncü kere küme düştüler. Drogheda United böylece, 1993-1994 ve 2000-01 sezonları arasında her sezon lig değiştiren yo-yo kulübü olmuştu. 2000-01'da ligin ilk kısmındaki on takımın dokuzuncusu olarak hayal kırıklığı yaşadılar. 2002-03 sezonunda yeniden Premier Lig'e yükselmeyi başararak, profesyonel oldular. Tam-zamanlıya doğru değişim, kulübün kaderini çok hızlı değiştirdi. 2005'te ilk FAI Kupası'nı kazandılar ve art arda 2006 ile 2007'de Setanta Kupası'nı aldılar. 2005'teki FAI Kupası başarısı sayesinde, 2006-07 sezonunda UEFA Kupası'na seçildiler. Avrupa'ya ilk akınlarından daha iyi şekilde, ilk karşılaşmalar sırasında HJK Helsinki'yi toplamda 4-2 yenerek, yola çıktılar ve rövanşlarda Norveçli I.K. Start'a karşı penaltılarla elendiler. 2007-2008'de de UEFA Kupası elemelerinde yer alarak, Helsingborgs IF karşısında rövanşta yenildiler. United, 2007'de takımı büyük oranda Dublinli futbolculardan kurarak sonunda İrlanda Ligi'ni aldı. Bu demekti ki, en sonunda, tarihlerinde ilk defa 2008-09 Sezonu'nda UEFA Şampiyonlar Ligi elemelerinde oynayacaklardı. İlk elemelerde FC Levadia Tallinn'e karşı, toplamda 3-1 kazandılar. İkinci Eleme Turu'nu FK Dinamo Kyiv'e karşı iyi oynadıysalar da, toplamda 4-3 kaybettiler. 13. dakikada gelen golden sonra sonuç garanti gibi göründüyse de, 41. dakikada bir penaltı kazandılar. Shane Robinson ortaya çıktı ve penaltıyı gole çevirdi. İkinci golü bulmak için yorulmadan uğraştıysa da, 72. dakikada karşı takıma penaltı verdiler. O da gole çevrildi. 2-1'lik skorla galibiyet garantisi elden gitmiş göründü. Nasılsa şaşırtıcı şekilde, Graham Gartland'ın 88. dakika golü ile skor 2-2 oldu. Adam Hughes çok iyi bir şans yakalayarak mutlak golü değerendiremeyerek, kale direklerinin üzerinden dışarıya vurdu. Sonra, Shane Robinson'nun dar açıdan vurduğu şut da kale direğine vurdu. Drogheda'nın geç kalan toparlanmasına rağmen, güçsüz Dinamo Kiev takımının önünde nakavt oldular. Ekim 2008'de, Cork City gibi, Drogheda da yapılan soruşturma sonrası cezalandırılarak 10 puanı elinden alındı. Taraftarların yarattığı kampanyalarla para toplandıktan sonra kulüp, 2009'da Vincent Hoey'in gözyaşlarının hatırına hakimin verdiği kararla, feshedilmekten kurtuldu. 2009 yılı Drogheda için zor dönem oldu. Maaşları ödeyememe nedeniyle futbolcular kulüpten ayrıldı, sadece Paul Skinner ve Shane Barret kaldılar. Tüm sezon boyunca Drogheda, tablonun alt yarısında kaldı. 10 Kasım 2009'da, play-off'ta Bray Wanderers'ı misafir ettiler. James Chambers ve Brian King'den gelen gollerle 2-0 kazanarak, 2010 için ligin Premier kümesindeki yerlerini aldılar. Ülkeyi saran ekonomik zorluklara cevaben, Haziran 2009 yılında bir grup taraftar kulübe sürekli gelir sağlamak amacı ile "Bordo & Mavi Taraftar Derneği"'ni kurmuştur. Derneğe katılan taraftarlar kulübe her hafta en az 5 € bağış yapmakta olup, karşılığında yerel otobüslerde, restoranlarda, çini dükkânlarında, ayakkabı mağazalarında ve daha birçok türdeki yerlerde %10 indirim sağlayan üye kartı almaktadırlar. Ayrıca her üye, aylık hediye çekilişine katılma hakkı elde eder ve bir üye en yüksek hediye olan tatili kazanır. Bunun yanında daha küçük hediyeler de yer almaktadır. Kuruluşunun 4. haftasında dernek 35,000 € gibi bir gelire ulaşmış olup, her geçen gün üye sayısı artmaya devam etmektedir. İrlanda Premier Ligi'nde mücadele eden Drogheda United takımının ambleminde ay ve yıldız bulunmaktadır. Bir süre önce Türkiye'ye resmi ziyaret gerçekleştiren İrlanda Cumhurbaşkanı Mary McAleese, 1847 yılında bir milyon İrlandalı'nın hayatını kaybettiği Büyük Açlık Dönemi'nde Osmanlı Devleti'nin içi gıda dolu 3 gemisini Drogheda limanına gönderdiğini hatırlatarak, "İrlanda halkı bu eşine az rastlanır bonkörlük girişimini asla unutmadı ve bunun sonucunda sizin bayrağınızdaki semboller, bu güzel yıldız ve hilali bölgenin sembolü haline getirdiler. Hatta futbol takımının formalarının üzerinde de bu güzel Türk sembollerini görüyoruz" demişti. Ancak kulüp tarihçileri bu konuyu kesinlikle reddetmişler ve hatta McAleese'nin sempatik görünmek için uydurduğunu iddia etmişlerdir. UEFA Åžampiyonlar Ligi: UEFA Kupası: Bütün: "2019 itibarıyla"; "Drog" taraftarların takma adlarıdır. Aynı zamanda kendilerine "Türkler" anlamında "Turks" ve "Boynesiders" de denmektedir. Drog ismi 1990'ın sonlarında, The Sun ve The Drogheda Leadar isimli iki gazetede görülmeye başlamış, ancak takım The Drogheda Leader Gazetesi'ne bir mektup yazarak taraftarların bu ismi stadyumda kullanmaması nedeniyle, onların da bu ismi kullanmamalarını talep etmiştir. Buna rağmen gazete, bu ismi kendilerinin uydurmadıklarını, stadyumun kapalı tarafındaki taraftarların "Super Drogs" olarak söylenen bir tezahürat yaptıklarını iddia etmiştir. Kulüp, bu ismin alçaltıcı olduğunu ve taraftarlarca kullanılmayan, sadece Drogheda Leadar Gazetesi'nin uydurduğu isim olduğu kanısını taşımıştır. Yakın yıllarda, kulüp bu ismi de kucaklamıştır. Tezahüratçı taraftarlar çoğunlukla Hunky Dorys Park'ın kapalı bölümünde dururlar. Çoğu Drogs evdeki her maça katılırken, bir küçük grup deplasmandaki maçlarda takımlarını desteklemek için takımla beraber seyahat etmektedir. Drogheda United Taraftarlar Kulübü (DUSC), 2000'li yılların son yarısında kurulmuştur. Ana amaçları toplum içinde Drogheda United FC'yi yükseltmektir. Taraftarlar kulüple maçın günlük programına katkı sağlamak, yarışma geceleri düzenlemek, kulübe yardım parası toplamak ve deplasmandaki maçlara otobüs organizasyonları yapmak gibi birçok alanda el ele çalışmaktadırlar. Drogheda United ve Trabzonspor resmi olarak kardeş iki kulüptür. Bu kardeşliğin temelinde Drogheda United'ın köklerindeki Osmanlı Devleti etkisi oldukça büyüktür. İrlandalı taraftarlar ile Türk taraftarları birbirlerine yakınlaştıran diğer bir konu ise iki takımın taşıdığı renklerin aynı olmasıdır. Taraftarların kardeşlik süreci uzun zamandır devam etmesine karşılık ortada kulüpler bazında herhangi bir resmiyet söz konusu değildi. Kağıt üzerinde kardeşliğin resmileştirilmesi ise 2010 yılında gerçekleştirilmiştir. Libya dinarÄ± Libya Dinarı Libya'nın resmi para birimidir. Bir Libya Dinarı 1000 dirhemdir. Libya'da 1, 5, 10, 20, 50, 100 dirhemlik ve ¼, ½, dinarlık madeni paralar ile 1, 5, 10, 20, 50 dinarlık kâğıt paralar tedavülde bulunmaktadır. 1951 ile 1971 arası Libya'nın ilk resmi para birimi Libya Lirası tedavülde idi. 1971 yılından bu yana ise Libya resmi para birimi Libya Dinarı olarak değiştirilmiştir. 1971 yılında tedavüle giren Libya Dinarı o günden bu yana kullanımdadır. Üstbiliş Üstbiliş, en kısa tanımıyla, kişinin kendi düşünme süreçlerinin farkında olması ve bu süreçleri kontrol edebilmesi anlamına gelir (Brown, 1978; Flavell, 1979). Flavell, 1976 yılında çocukların ileri bellek yetenekleri konusunda yaptığı bir araştırmada ilk kez üstbellek (metamemory) terimini kullanmış ve bu kavramı literatüre kazandırmıştır. 1979 yılında çalışmalarını geliştiren Flavell, üstbilişi (metacognition) de içerecek biçimde, kuramını yeniden yapılandırmıştır. Üstbiliş, çeşitli kaynaklarda bireyin kendi bilişsel süreçlerini kontrol edebilme ve yönlendirebilme yeterliliği; bireyin problem çözmesinde planlama, izleme ve değerlendirmenin kullanıldığı yüksek düzeyde bir yönetsel süreç; bilişsel aktivitenin anlaşılması ve kontrol edilmesi; bilişi etkileyen faktörlerin anlaşılması ve küçük modeller eşliğinde bilişin izlenip kontrol edilmesi olarak tanımlanmaktadır. Üstbilişin bilişten farkı, üstbilişte bilişin farkında olunması ve durumlara uygun biçimde kullanılabilmesidir (Brown, 1987). Bilişsel öğretim, durumlara özel stratejilerin kazandırılmasına ağırlık verirken; üstbiliş öğretimi bu süreci izleme ve kontrol edebilme becerilerinin öğretimi üzerine odaklanır. Flavell (1979), üstbiliş ve biliş kontrolünü dörtlü bir sınıflama yaparak modellemiştir. Bunlar: Üstbilişsel bilgi, üstbilişsel deneyim, hedefler/görevler ve işlemler/stratejilerdir. Modern çalışmalarda üstbilişin iki ana başlıkta ele alındığı gözlenmektedir: Üstbilişsel bilgi ve üstbilişsel kontrol/düzenleme. Üstbilişin bu iki ana kolu ve alt dalları, aşağıda gösterilmiştir (Özsoy, 2007): Flavell (1979) üstbilişsel bilgiyi (metacognitive knowledge); yordam bilgisi, bildirimsel bilgi ve her ikisi (duruma dayalı bilgi) olmak üzere üçe ayırmıştır. Üstbilişsel bilginin bu üç aşaması, aşağıda açıklanmıştır (Özsoy, 2008). Yordam bilgisi: (procedural knowledge) Bir işin ya da görevin başarıyla nasıl sonuçlandırılacağını; nasıl yapılacağını bilmektir. Bir üçgenin alanının nasıl hesaplanacağını bilmek, yordam bilgisine örnek olarak verilebilir. Ancak unutulmamalıdır ki yordam bilgisi bir işi yapmayı değil, sadece işin nasıl yapılacağını bilmeyi ifade eder. Bildirimsel bilgi: (declarative knowledge) Bildirimsel bilgi ise bireyin söz konusu işi ya da görevi kendisinin yapıp yapamayacağını bilmesini ifade eder. Bildirimsel bilgi, bireyin kendi sahip olduğu yeterlilikler hakkındaki bilgisidir. Örneğin bir matematik problemini çözmek için belirli bir stratejiyi uygulayıp uygulayamayacağını; bir üçgenin alanını hesaplayıp hesaplayamayacağını bilmek. Duruma dayalı bilgi: (both declarative and procedural knowledge; conditional knowledge) Bireyin karşılaştığı bir durumda hangi bilgiyi işlevsel olarak kullanabileceğini bilmesini; diğer bir deyişle hangi durumda ne yapacağını bilmesini gerektirir. Bireyin, yordam bilgisi ve bildirimsel bilginin her ikisine birden sahip olmasını da beraberinde getirir. Yani duruma bağlı bilgide bireyin, bir işin hem nasıl yapılacağını, hem kendisinin yapıp yapamayacağını hem de hangi durumda ne yapacağını bilmesi gerekir. Üstbilişsel bilginin bu düzeyi Flavell (1979) tarafından yordam bilgisi ve bildirimsel bilginin ikisinin birden bulunduğu (both declarative and procedural knowledge) bir düzey olarak adlandırılmıştır. Ancak Brown’ın (1987), Flavell’in modellemesine katkıda bulunarak bu düzey için, duruma bağlı bilgi kavramını kullandığı görülmektedir. Brown tarafından İngilizce “conditional knowledge” olarak belirtilen bu beceri, Türkçede zamana-duruma bağlı/dayalı bilgi anlamında “duruma dayalı bilgi” ya da “durum bilgisi” olarak adlandırılabilir. Diğer yandan Flavell (1979), bu yapıyı daha detaylı açıklayabilmek için üstbilişsel bilgiyi etkileyen bazı değişkenler de belirlemiştir. Bunlar: Birey değişkenleri, görev değişkenleri ve strateji değişkenleri şeklinde sınıflandırılmıştır. Kendi içlerinde de alt kategorilere ayrılan bu yapı, aşağıda ayrıntılı biçimde açıklanmıştır: a) Birey değişkenleri: ("person variables") Bireyin, insanların birer bilgi işlemci olduklarını kabul etmesi ve insan sisteminin sınırlarını bilme yeteneği anlamına gelir. Bireyler, birer “bilişsel organizma” olarak kabul edilir. Bu kategorinin altında Flavell, üç alt kategori listelemiştir: Birey içi ("within person"), bireyler arası ("between person") ve bilişsel genellemeler ("cognitive universals"). "Birey içi": Kişilerin kendileri ile ilgili sahip oldukları bilgiyi tanımlar. Örneğin, bir kişi hatırlama açısından kendisinin başkalarından daha yetenekli olduğunu hissedebilir. "Bireyler arası": Kişinin başkalarının becerileri hakkında sahip olduğu bilgiyi tanımlar. Örneğin bir öğrenci sınıftaki bir arkadaşının diğer öğrencilere nazaran matematiğe daha meyilli olduğunu düşünebilir. "Bilişsel genellemeler": Bilişsel genellemeler (ya da evrenseller) alt kategorisi, bütün insanların sahip olduğu bilişsel özellikler hakkındaki bilgidir. Bilişsel genellemeler değişkenine örnek olarak bir bireyin bütün bireylerin sahip olduğu kısa süreli belleğin sınırlı olduğunu anlaması; ya da normal bir insanın bilişsel kapasitesinin sınırlarını kestirebilmesi verilebilir. b) Görev değişkenleri: ("task variables") Bireyin, karşılaştığı durumun doğası ve belirli bir işin (görevin) gerektirdikleri hakkında sahip olduğu bilgiyi göstermektedir. Karşılaşılan durumun doğası; bilginin niteliği, niceliği ve kişinin bir bilgiyi işleme becerisi hakkında sahip olduğu bilgiyi ifade eder. Uzun ve karmaşık cümleleri hatırlamanın zor olduğunu bilmek, buna örnek verilebilir. Diğer taraftan görev değişkenleri, belirli bir işin zorluğu ya da gerektirdikleri hakkında bilgi sahibi olmayı da içerir. Bunun anlamı, bireyin her farklı görevin farklı zihinsel işlemler gerektirebileceğinin farkında olmasıdır. c) Strateji değişkenleri: ("strategy variables") Bireyin, bir problemi çözmekte ya da bir görevi yerine getirmekte kullanabileceği stratejiler hakkındaki bilgisidir. Bu değişken örneğin bir telefon numarasını ezberlemek için kullanılan ya da başvurulan stratejilerde gözlenebilir: Bir kişi genellikle numarayı yazar, daha sonra tekrarlar ya da numarayı hatırlaması daha kolay parçalara böler. Özetle üstbilişsel bilgi; bir durumda bireyin kendi zihinsel kaynaklarında sahip olduğu bilgi ve inançlara, ne yapabileceğinin farkında olmasına işaret etmektedir. Üstbilişsel bilgi, bireyin kendi bilişsel yetenekleri (Örneğin belleğinin kötü olduğunu söyleyebilmesi); bilişsel stratejileri (Örneğin telefon numaralarını daha kolay hatırlamak için kendince yöntemler geliştirmesi) ve hangi durumda ne yapacağını bilme (örneğin sınıflandırılmış bilgilerin daha kolay hatırlanabileceğini bilmesi) gibi bilgilere sahip olmasıdır. Böyle bir özbilgi, önceki deneyimlerden de etkilenerek, bireyin davranışlarında önemli bir etkiye sahip olacaktır. Ancak üstbiliş, bireyin yukarıda açıklanan bilgilerinin yanında, bu bilgileri etkili olarak kullanmasını da gerektirir. Üstbilişsel bilgileri kullanabilme yeteneği ise, üstbilişsel kontrol olarak adlandırılır. Üstbilişsel stratejiler olarak da adlandırılan üstbilişsel kontrol (metacognitive control), üstbiliş süreçlerinde başı çeken zihinsel işlemlerden oluşur ve üstbilişsel bilgiyi bilişsel amaçlara ulaştırabilmek için stratejik biçimde kullanabilme yeteneği olarak açıklanabilir. Bu nedenle üstbiliş alanında yapılan pek çok araştırma, bu stratejiler üzerine yoğunlaşmıştır. Çünkü bilişi düzenleme ve kontrol edebilme yeteneği, bireylerin bilgiyi esnek ve gerektiğinde durumlara uygun biçimde kullanabilmelerine olanak sağlar. Literatür, dört üstbiliş becerisi üzerine yoğunlaşmaktadır (Deseote, Roeyers, Buysee, 2001; Deseote ve Roeyers, 2002). Bunlar: Birey yeni bir problemle karşılaştığında, yukarıda sözü edilen üstbiliş stratejileri, başarılı bir sonuca ulaşmada önemli rol oynar. Bu stratejiler yoluyla birey başarılı olup olamayacağını değerlendirir; görevi hangi adımlarla tamamlayacağına karar verir; işlemlerinin nasıl ilerlediğine dikkat eder ve o sırada edindiği tecrübeleri sonraki işlemlere transfer eder (Gourgey, 1998). Üstbilişsel kontrol becerilerinden birisi olan tahmin, öğrenciyi öğrenme sürecinin hedefleri, sürecin ne kadar zaman alacağı ve sonuçları hakkında düşünmeye yönlendirir. Ayrıca öğrenciler karşılaştıkları durumun zorluk derecesini tahmin edebilir ve bu tahminlerine bağlı olarak beklentilerini düzenleyebilirler. Lucangeli ve Cornoldi (1997), belirli bir işten önce yapılan ve tetiklenen tahminlerin bilişi etkilediğini belirtmektedir. Tahmin etme becerisi öğrencilere karşılaştıkları görevlerin ya da durumların zorluklarını önceden görebilmelerini sağlarken bununla birlikte görevin zor ya da kolay olmasına göre o görev üzerinde çalışma biçimlerini (hızlı ya da yavaş) ayarlama imkânı da verir (Desoete ve Roeyers, 2002). Deneyimler, üstbilişsel kontrolün gelişimine ve üstbiliş stratejilerinin kullanımına katkı sağlar. Üstbiliş stratejileri, bireyin bilişsel etkinlikleri kullandığı ardışık süreçlerdir. Bu süreçler öğrenmeyi düzenleme ve denetlemeye yardımcı olurken bilişsel etkinlikleri planlamayı ve izlemeyi de içerir. Aynı zamanda bilişsel etkinliklerin kazanımlarını kontrol etmeyi de beraberinde getirir. Örneğin bir paragraf metni okuduktan sonra bir öğrenci paragrafta tartışılan kavramları kendisine sorabilir. Burada öğrencinin bilişsel hedefi, metni anlamaktır. Eğer öğrenci kendi sorularına cevap veremezse ya da okuduğu metni anlamadıysa, bilişsel hedefe nasıl ulaşacağına karar vermek durumunda kalacaktır. Bu durumda metne geri dönüp tekrar okumaya karar verebilir. İkinci kez okuduğunda sorularına cevap verebiliyorsa, kendine sorma stratejisini kullanarak hedefine ulaşmış olacaktır. Ayrıca bu süreç boyunca öğrenci kendine şu soruları sorabilir: Genel olarak çocuklarda üstbiliş yaşla birlikte gelişir ve bu gelişim aynı zamanda zihinsel davranışlardaki yaşa bağlı gelişme ile ilgilidir (Çakıroğlu, 2007). Ancak üstbiliş becerilerinin kazanılmasında öğretimin etkisinin, olgunlaşmanın etkisinden daha fazla olduğu belirtilmektedir (Akt: Subaşı, 1999: Gage ve Berliner, 1988). Araştırmacılar üstbilişin çocuklarda var olduğunu belirtirken; diğer yandan çocuklarda üstbiliş öğretiminin etkisi araştırılırken bilişsel gelişim düzeyinin de göz önüne alınması gerektiğini vurgulamışlardır. (Piaget), bilişsel gelişim evrelerini (Piaget teorisi) açıklarken, 7-12 yaş arasını somut işlemler; 12 yaş ve sonrasını ise, soyut işlemler evresi olarak adlandırmıştır. Piaget’e göre somut işlemler evresinde çocuklar kurgulanmış problem durumlarında alternatif çözümler üretebilirken; soyut işlemler evresinde, çok yönlü, soyut ve analitik düşünebilme yeteneğine ulaşırlar. Bu evrede çocuklar bir problemi çözmek için farklı denenceler kurabilir ve bunların her birini test ederek doğru çözüme erişebilirler. Başka bir deyişle bu evrede çocuğun mantık örüntüsü ve düşünme sistematiği, bir yetişkininki kadar gelişmiş durumdadır (Ataman, 2004). Üstbiliş stratejilerinin kullanımı genel olarak üç döneme ayrılır. Bu dönemlerden birincisi, ilk beş yaşı kapsayan, stratejilerin hiç kullanılamadığı ve öğretilemediği aşamadır. Yaklaşık olarak 6-9 yaş aralığını kapsayan ikinci dönemde stratejiler kullanılabilir fakat üretilemez. Üçüncü aşama ise yaklaşık dördüncü sınıf düzeyinde oluşmaya başlar. Bu aşamada çocuk stratejiyi anlayabilir ve uygun stratejiyi kendiliğinden kullanabilir (Senemoğlu, 2005). Üstbiliş yeteneklerindeki bireysel farklılıklar ise, biyolojik sebepler ve yaşantı farklılıkları nedeniyle oluşmaktadır. Swartz ve Perkins (1989) üstbilişsel düşünme gelişimini dört düzeye ayırmıştır: Üstbilişin gelişimi incelenirken dikkat edilmesi gereken başlıca unsurlardan birisi, çocukların düşünme, unutma, bilme gibi bazı önemli zihinsel fiilleri hangi yaşlardan itibaren bildikleridir. Özellikle bildirimsel bilginin gelişimi için temel ön koşul, yukarıda sayılan düşünme, unutma, hatırlama, bilme gibi zihinsel fiillerin anlaşılmasıdır. Johnson ve Wellman’a (1980) göre zihinsel fiiller, zihinsel durumlara dört yaştan itibaren doğru bir şekilde uygulanabilmektedir. Diğer yandan yaş ilerledikçe bu fiillerin kullanımındaki uygunluğun da doğru orantılı olarak arttığı belirtilmektedir (Johnson ve Wellman, 1980). Çocukların okula başlamasıyla birlikte üstbiliş becerilerindeki gelişim de hızlanır. Deneysel kanıtlar, bu becerilerin okul öncesi çocuklarda var olduğunu ve ilköğretim boyunca hızla arttığını göstermektedir (Schneider ve Lockl, 2002). Üstbilişin öğretimi, bireyin kendi bilişsel süreçlerinin nasıl işlediğini anladığında; bu süreçleri denetleyebileceği ve daha nitelikli bir öğrenme için bu süreçleri yeniden düzenleyerek daha etkili kullanabileceği varsayımına dayanmaktadır (Ülgen, 2004). Yapılan pek çok araştırmada bu varsayımı doğrular biçimde; üstbilişin, çocukların ve yetişkinlerin eğitiminde önemli yeri bulunduğu sonucuna ulaşılmıştır. Üstbiliş, bireyin kendi zihinsel faaliyetleri üzerinde tahmin etme, plan yapma, izleme ve değerlendirme gibi yeteneklerini kapsar (Brown, 1980). Drmrod’a (1990) göre bu yeteneklere sahip olan bir öğrencinin ise aşağıdaki davranışları göstermesi beklenir: İngilizce "metacognition" terimine ve ilgili terimlere kullanılan Türkçe karşılıklar, Türk Dil Kurumu'nun 22.08.2005/ B.02.0.TDK.1005-430; 17.08.2006/ B.02.1.TDK.5.1005-430 sayılı önerileri doğrultusunda kullanılmıştır. Faruk Türünz Faruk Türünz (d. 1944, Adana) İstanbul'da bir ud yapımcısıdır. Günümüzün en iyi ud yapımcıları arasında sayılmaktadır. İlk ve orta okulu Adana'da, liseyi İstanbul'da Haydarpaşa Lisesi'nde okudu. Ankara Üniversitesi Siyasal Bilgiler Fakültesi'ne üç yıl devam ettikten sonra okuldan ayrıldı. On yıl ilkokul öğretmenliği yaptı. 1980 yılında öğretmenlikten ayrıldı. Ud yapım çalışmalarına 1984'ün Ocak ayında kanun yapımcısı Muhittin Bolu'nun atölyesinde başladı. İlk udunu 1984'te tamamladı. Ud yapımında Cafer Açın, Türünz'ün hocalığını yapmıştır. Üç adet ud yaptıktan ve enstrüman yapımının sadece ince marangozluktan ibaret olmadığını gördükten sonra, bir süre yapım işini durdurup, deneysel çalışmalar üzerinde yoğunlaştı. Hâlen, bir yandan «armonik-statik dengeleme» yöntemi ile farklı kombinasyonları deneyerek değişik tonlarda sazlar üretmeye devam ederken; bir yandan da deneyselliğe yeni bir ufuk kazandıracağına inandığı; Sonlu Elemanlar yöntemi ile çalışmaya olanak veren bir yazılım ile Stres Analizi yaparak malzemenin en doğru ölçülendirilmesi ilkesini uygulamaya koyarken, ürettiği sazların seslerini de Hızlı Fourier dönüşümü ("Fast Fourier Transform")yapan bir yazılımla değerlendirmeyi temel alan yeni bir projenin teorik ve deneysel alt yapısı ile ilgili çalışmalar yürütüyor. Azab Azab veya azap, Osmanlı devletinde çoğunlukla garnizon askeri olarak görev yapan askeri birimdir. Henüz evlenmemiş genç erkekler azab yazılabilirlerdi. Sözcüğün anlamı "bekar erkek"tir ve gönüllülerden oluşan yaya birliğidir. Savaşta ordunun en önünde yer alırdı. Azablar Osmanlı ordusunun Anadolu'daki yaya askerlerinin çoğunluğunu oluştururlardı ve yerleşim birimlerinin güvenliğinin sağlanması, kalelerin savunulması gibi görevleri yerine getirirlerdi. Azablar yükseliş döneminde Osmanlı seferlerinin değişmez bir parçasıydı. Meydan savaşlarındaki görevleri ordu merkezinin ön tarafında, yeniçerilerin ilerisinde durmaktı. Hafif donanımlı olan azab askerleri düşman ordusunda Osmanlı merkezinin zayıf olduğu kanısını uyandırır ve bu durum padişahın tuğunun da bulunduğu merkeze doğru bir saldırı başlatılmasına yol açabilirdi. Beklenen bu saldırı gerçekleşirse, azablar düşman birliklerine ok atarak ilerleyiş sırasında kayıp vermelerini ve özellikle düşman süvarisinin saf düzeninin bozulmasını sağlamaya çalışırlardı. Düşmanla yakın temasa giren azab birliği geri çekilerek ya da kaçarak gerisindeki yeniçeriler ve
bir sakınca, Yaklaşmalarını güvenle sana, O baştan çıkarılanların, kolayca. Zordur kurtarması, Sürüklenenleri düşkünlüğe Kim koparabilir ki kendi gücüyle Şehvetin zincirlerini. Kayar ayak ne de çabuk Eğik ve kaygan zeminde. Kimi etmez ki mest bir bakış, bir selâm, İltifat dolu sözler. (Mater gloriosa 469 havalarda süzülerek gelir.) 469 Göklerin kraliçesi Meryem Ana. )471 470 (Lat.) Büyük günahkâr. Maria Magdalena. 471 Ferisiler'den biri İsa'yı yemeğe çağırdı. O da Ferisi'nin evine gidip sofraya oturdu. O sırada, kentte günahkâr olarak tanınan bir kadın, İsa'nın, Ferisi'nin evinde yemek yediğini öğrenince kaymaktaşından bir kap içinde güzel kokulu yağ getirdi. İsa'nın arkasında, ayaklarının dibinde durup ağlayarak, gözyaşlarıyla O'nun ayaklarını ıslatmaya başladı. Saçlarıyla ayaklarını sildi, öptü ve yağı üzerlerine sürdü. O, tanrı mertebesine ulaşmış oğlunun Ayaklarına damlayan gözyaşlarını Merheme dönüştüren aşk hürmetine Ferisilerin alaylarına rağmen, Öylesine güzel kokular yayan O kâse hürmetine, Kutsal uzuvları kurulayan O yumuşacık saçların hürmetine — 472 (Lat.) Samaritan'lı kadın (Yuh.4,5), Tanrıya Yakup çeşmesinde soğuk bir içecek sununca Tanrı şöyle konuşur (5,14) Ona verdiğim sudan içen kimse hiç susuzluk çekmeyecek ve bu su onun içinde yeni bir yaşam kaynağına dönüşecek ve sonsuz hayata götürecektir. Vaktiyle İbrahim'in sürülerini Götürdüğü o çeşme, Değince dudaklarına kurtarıcıyı Serinleten o kova, Şimdi oraya akan, Taşan, sonsuz, berrak Tüm dünyayı sulayan O saf, gür pınarın hürmetine— Orada bilinmeyen bir güç onu geri çevirir, bunun üstüne Mısırlı Meryem kırk yıl çöllerde günah çıkartır ve ölürken kumlara, ruhuna dua edilmesini yazar. (Acta Sanctorum.) Efendimizi toprağa verdikleri, O kutsal yerin, Uyararak beni Kapıdan geri döndüren o kolun, Sadâkatle kırk yıl çöllerde, Dilediğim tövbenin, Kumlara yazdığım Kutsal veda selâmının hürmetine— Fark etmeden günah işleyeni, Bağışla onu suçuna uygun 476 biçimde. 476 Gretchen'in büyük suçuyla orantılı bir bağışlama. (Sokularak. Vaktiyle Gretchen adını taşıyan.) Eğ, eğ, Sen ey eş siz, Ey, göz kamaştıran, Yüzünü merhametle bana. O, genç yaşta sevilen, Artık arınan,478 478 Dünyevî kötülüklerden, günahlardan uzaklaşmış ve bağışlanmış olan ruh. Geliyor geri. Geçmiş şimdiden bizi Görkemli gövdesiyle, Verecek fazlasıyla karşılığını İçtenlikle gördüğü bağlılığın. Ayırdılar bizi pek erken İnsan seslerinden Ama o, öğrendi çok şeyler Öğretecek bizlere de. Bak, nasıl da sıyrılıyor her türlü dünyevî bağdan, Kurtuluyor eski kalıbından Ve esirden bir giysi içinde Çıkıyor ilk gençliğin gücü ortaya. İzin ver onu yetiştirmeme Kamaştırıyor henüz bu yeni ışık gözlerini. Algılayınca seni, gelecektir ardından. Kaldırın bakışlarınızı kurtarıcıya, Siz, ey tövbekâr hassas ruhlar, Şükrederek mutlu yazgınıza Arındırın ruhunuzu. Tüm saf duygularımızla Hizmetindeyiz senin. Bakire, anne, kraliçe, Esirge bizi, ey tanrıça. Yapı Kredi Kültür Merkezi İstiklal Caddesi No. 161 Beyoğlu 34433 İstanbul Telefon (0 212) 252 47 00 (pbx) Faks (0 212) 293 07 23 http //www.ykykultur.com.tr e-posta ykykultur@ykykultur.com.tr İbn Sina, (tam adıyla Ebu Ali el-Hüseyin bin Abdullah bin Sina, Batılıların verdiği adla Avicenna), 980'de Buhara'da doğdu, 1037'de Hemedan'da öldü. En büyük İslâm bilginleri arasında sayılan filozof ve hekim İbn Sina, İslâm düşüncesinde Farabî'yle başlayan Aristotelesçi (Meşşaî) geleneğin en önemli adıdır. İbn Sina'nın en önemli iki yapıtı, geniş kapsamlı bir felsefe ve bilim ansiklopedisi olan Kitabü'ş-Şifa ile birkaç yüzyıl boyunca gerek Doğu'da gerekse Batı'da tıp konusunda tek başvuru kaynağı kabul edilen el-Kanun fi't-Tıb adlı kitabıdır. Geri kalan önemli yapıtları arasında Kitab fi's-Siyaset, Risale fi'l-Aşk, Hay bin Yakzan, el-Hidaye yer alır. İbn Tufeyl, 1106'da Gırnata yakınlarında Vadiü'l-Aş'ta doğdu, 1186'da Merakeş'te öldü. İşrakî felsefesinin Endülüs'teki en önemli temsilcilerinden biridir. Uğraştığı ve önemli eserler verdiği başlıca konular tıp, felsefe ve gökbilimdi. Günümüze ulaşan ve bütün dünyada tanınmasını sağlayan eseri ise Hay bin Yakzan ya da diğer adıyla Esrarü'l-Hikmeti'l-Meşrikiye'dir. Dünyada felsefî romanın ilk örneği olan Hay bin Yakzan, 14. yüzyıldan başlayarak dünyanın bütün belli başlı dillerine çevrilmiş, başta Robinson Crusoe'nun yazarı Daniel Defoe olmak üzere birçok Batılı sanatçı ve düşünürü etkilemiştir. Mehmed Şerefeddin Yaltkaya, 1879'da İstanbul'da doğdu. Darülmuallimîn'i bitirdikten sonra çeşitli orta öğretim kurumlarında öğretmenlik (1910-1924), İstanbul Üniversitesi İlahiyat Fakültesi'nde kelam profesörlüğü (1924-1933) yaptı. İlahiyat Fakültesi'nin kapatılması üzerine İslâm Tetkikleri Enstitüsü müdürlüğüne atandı. Bu görevi sırasında (1937-1941) Edebiyat Fakültesi'nin çeşitli birimlerinde dersler verdi. Rıfat Börekçi'nin ölümü üzerine Diyanet İşleri Başkanlığı'na getirildi (1942) ve bu görevini ölümüne (1947) değin sürdürdü. İslâm bilimleri üzerine yaptığı çalışmalarla tanınan Yaltkaya'nın başlıca yapıtları İbn Esirler ve Meşâhir-i Ulema (1906), Tarih-i Kur'an-ı Kerim (1915), Kelam Tarihi (1924), Simavna Kadısıoğlu Şeyh Bedreddin (1924), Dini Makalelerim (1944). Babanzâde Reşid, 1871'de Süleymaniye/Musul'da doğdu. Birçok bilim, sanat ve devlet adamı yetiştiren ünlü Babanzâdeler ailesinden Abdulfettah Beyin oğludur. İlk öğrenimini Süleymaniye'de tamamlayarak İstanbul'a geldi. Çeşitli medreselerde okuyarak ders verme icazeti aldı (1896). Bir yandan çeşitli orta öğretim kurumlarında dersler verirken bir yandan da öğrenimini sürdürdü. Dersiamlık (1915) ve müderrislik (1920) payesi kazandı. 1920 yılında atandığı İbtidai Hariç İstanbul Müderrisliğini medreselerin kapatılmasına (1924) değin sürdürdü. Açıkta kalan Reşid Bey'in sonraki yaşamına ilişkin bilgi ve yayımlanmış yapıtı saptanamamıştır. N. Ahmet Özalp, 1953'te Elbistan/Kahramanmaraş'ta doğdu. Öğretmen okulu ve eğitim enstitüsünü bitirdikten (1974) sonra iki yıl Türkçe öğretmenliği yaptı. Görevinden ayrılarak yayın dünyasına girdi. Çeşitli yayınevleri, dergi ve gazetelerde çalıştı, Ana Britannica Genel Kültür Ansiklopedisi'ne maddeler yazdı, danışmanlık yaptı. Yeniden öğretmenliğe döndü (1992). Şimdi bir yandan bir ilköğretim okulunda Türkçe öğretmenliği yaparken bir yandan da çalışmalarını sürdürmektedir. Osmanlı eserleri üzerinde çalışan N. Ahmet Özalp, çok sayıda yapıtı kültür dünyamıza yeniden kazandırdı. Bunların başlıcaları Toplumsal Çözülme (Sait Halim Paşa, 1983), İslâm İnancının Temel İlkeleri (Filibeli Ahmed Hilmi, 1987), Bir Muhalifin Hatıraları (Şerif Paşa, 1991), İslâmda Felsefe Akımları (İzmirli İsmail Hakkı, 1995), Külliyat-ı Letaif (Faik Reşad, 1995), Gülşen-i Tevhid (Tevhid Şiirleri Güldestesi, 1995), Seyahatlerim (Ali Suad, 1996), Beşir Fuad (Ahmed Midhat Efendi, 1996), Taaşşuk-ı Tal'at ve Fitnat (Şemseddin Sami, 1996), Çin-Türkistan Hâtıraları (Habibzâde Ahmed Kemâl, 1996), Bir Kadının Hayatı (Mehmed Celal, 2001), Bin Bir Gece Masalları (Resimli Ay çevirisi, 2007), Bir Denizcinin Avrupa Günlüğü (Mehmed Enisî, 2008). Sunuş İslâm dünyasında alegorik öykü geleneği İbn Sina (ö. 1037) ile başlar. Huneyn bin İshak'ın (ö. 873) Yunancadan çevirdiği Salaman ve Absal öyküsü, İbn Sina'nın önündeki örnektir. İbn Sina'nın bu öyküden söz ettiği, onu özetlediği biliniyorsa da, bağımsız bir yapıt olarak yeniden yazdığı kuşkuludur. Ama, Salaman ve Absal'ın alegorik anlatım tekniğini kullanarak Hay bin Yakzan adlı yapıtını yazdığı bilinmektedir. İbn Sina'nın yapıtı, sonraki birçok düşünürü etkiler. Peşi peşine, bir anlatı geleneği oluşturan alegorik öyküler yazılır. İbn Tufeyl'in (ö. 1186) Hay bin Yakzan adlı öyküsü, geleneğin en ünlü yapıtıdır. Sühreverdî (ö. 1191), El-Gurbetü'l-Garbiye İbnü'n-Nefis (ö. 1288), Er-Risaletü'l-Kâmiliye fi's-Siyeri'n-Nebeviye Molla Câmî (ö. 1492), Salaman ve Absal adlı yapıtlarıyla geleneğin diğer önemli örneklerini verirler. Birbirini izleyen bütün yapıtlar, belli ölçülerde, bir öncekinden etkilenmiştir. Yazarları da böyle bir etkiden, en azından bir esinden söz etmekten çekinmezler. Sözgelimi Câmî, İbn Sina'nın özetlediği Salaman ve Absal öyküsünü, ayrıntılarda yaptığı küçük değişikliklerle yeniden yazar. İbnü'n-Nefis, İbn Tufeyl'in yapıtında önemli bir yapı değişikliği yapmaz yalnızca geliştirdiği düşüncelerin alanını, yönünü değiştirir. Buna karşılık, yaygın kanının tersine, öyküleri açısından bakıldığında, İbn Tufeyl'in Hay bin Yakzan adlı yapıtı ile İbn Sina 'nın aynı adı taşıyan öyküsü arasında hiçbir ilişki yoktur. Metinler arasında bulunabilecek tek ortak nokta, her ikisinin de alegoriye dayanmasıdır. Buna karşın birçok felsefe tarihçisi, iki metnin aynılığından söz etmiştir. Dahası, İbn Sina'nın yapıtını tanıtırken, İbn Tufeyl'in öyküsünü özetleyen bile olmuştur. Oysa yapıtların hem Arapça orijinalleri, hem de Türkçe çevirileri kütüphanelerimizde bulunmaktadır. Neredeyse tarihsel bir nitelik kazanan bu yanlışı ortadan kaldırmak ve ilgilenenlerin iki metni birlikte okumalarına olanak sağlamak amacıyla, daha önce Ruhun Uyanışı adıyla yayımladığımız İbn Tufeyl'in Hay bin Yakzan'ı ile Ord. Prof. M. Şerefeddin Yaltkaya'nın Türkçeye çevirerek Büyük Türk Filozof ve Tıp Üstadı İbn Sina, Hayatı, Şahsiyeti ve Eserleri Hakkında Tetkikler (İstanbul 1937) başlıklı kitapta yayımladığı İbn Sina'nın Hay bin Yakzan'ını, dilini güncelleştirerek bir araya getirdik. İki metnin oluşturduğu yapıt, Yaltkaya'nın iki bölümden oluşan önemli giriş yazısı nedeniyle, bir karşılaştırma olanağı sağlamanın çok ötesinde bir zenginlik ve işlevsellik kazandı. Yaltkaya, İbn Sina metnine yazdığı giriş yazısının ilk bölümünde, sözünü ettiğimiz anlatı geleneği içinde yer alan metinlerin kavranabilmesi için göz önünde bulundurulması gereken kuramsal ve kavramsal çerçeveyi belirleyip açımlıyor. İkinci bölümde ise, en önemli örneklere ilişkin bilgi ve özetlerle alegorik öykü geleneğinin tarihçesini veriyor. Yaltkaya'nın katkılarıyla zenginleşen yapıta, iki metnin ortak adını verdik Hay bin Yakzan. Yaltkaya'nın girişi ve zamansal önceliği nedeniyle İbn Sina'nın metnini öne, kendi girişimizle İbn Tufeyl'in metnini arkaya aldık. Böylece, meraklıları, hem eski Yunan'dan başlayarak süren bir geleneğin tarihçesini, hem de bu geleneğin İslâm dünyasındaki ilk örneği ile en ünlü örneğini birlikte okuma olanağı bulacaktır. N. Ahmet Özalp (İbn Sina) Giriş I İbn Sina'nın Hay bin Yakzan'ını anlayabilmek, orta zaman filozoflarının evrendoğum (kozmogoni), ruhbilim, dirimbilim hakkındaki anlayışlarını bilmeye bağlı olduğundan, bu konulara ilişkin kısaca bilgi vermek gerekiyor. Bunlara göre varlık, ilk ilkeden, ilk nedenden birden ancak bir çıkma ve saydamdan yoğuna inme biçiminde başlamış ve devam etmiştir. Varlık kaynağından ilk çıkan (sudûr) ve bu kaynağa göre var olmakta ikinci sırada bulunan nesne, kendisinden çıkan ve varlıkta üçüncü sırada bulunan nesneden daha üstün olmak üzere, bu iniş yayı son bulduktan sonra, çıkış yayı başlar. Çemberin iki ucunun bir noktada birleşmesi gibi, varlık dairesi de bu çıkma, yükselme noktasının sonunda iniş yayının başlangıcı ile birleşir. Buna göre, en alt ve aşağı nokta, varlığın ilkesinden en uzak nokta ilkeden, kaynaktan ilk çıkan nokta da kaynağa en yakın olan noktadır. Aynı zamanda, kaynaktan iniş yayının sonundaki nokta en değersiz nokta olduğu gibi ilkeye, kaynağa en yakın olan nokta da en değerli, onurlu olan noktadır. İlk ilke, zaman ve yerden (mekân) aşkın olduğu için, ona yakınlık ve uzaklık, zamansal ve yersel bir anlam taşımaz. Her sayının varlık nedeninin, kendinden önceki sayı olması, buna bir örnek oluşturabilir. Sayıların ilki olan bir'den üçün ortaya çıkması, iki aracılığıyla dördün ortaya çıkması, üçün ve ikinin aracılığıyla beşin ortaya çıkması dört, üç ve ikinin aracılığıyla olur. Buna göre yukarıdaki aşağıdakinin, üstteki alttakinin varlığına neden olur. Öyleyse, bunda, zaman ve yer kavramları yoktur. Bir'in bütün sayıların nedeni olması gibi, ilk ilke, ilk neden de varlığın nedenidir. Varların var olmaları, ilk ilkeden derece derece aşağı inme, derece derece uzaklaşma ve derece derece düşme biçiminde gerçekleştiği için, her varlığın yetkinliği, birinci ilkeye yakınlığı eksikliği de, ondan uzaklığı derecesindedir. Ona yakınlıkta birinci derecede bulunanın varlığı, ikinci derecede bulunanın varlığından üstün ve yetkindir. Varlık basamaklarının birincisi, varlığın kaynağı olan Tanrı 'nın varlığı basamağıdır. İlk varlık, O'nun varlığıdır. Tanrı 'dan ilk olarak maddeden aşkın akılların birincisi olan ilk akıl çıkmıştır. Bundan ikinci akıl ve ikinci akıl dan üçüncü akıl , dördüncü, beşinci ve bu şekilde akılların sonuncusu olan dokuzuncu akıl çıkmış dokuzda birler basamağı sona erdiği gibi, bu dokuzuncu akıl da da akıllar sona ermiştir. Bunların ilki olan ilk akıl , Tanrı'ya göre ikinci basamakta ise de, varlıklara göre ilk basamaktadır. Çünkü Tanrı varlıklardan ayrıdır varlıklardan hiçbir nesnenin nitelikleriyle nitelendirilemez. Bu dokuz akıldan sonra, bunların aracılığıyla, öğeler evreninin işlerini yürütmekle görevlendirilen bir onuncu akıl gelir. Bu onuncu akıl dan sonra, akıl basamakları sona erer, nefs basamakları başlar. Nefs de akıllar gibi, cisim ve cisimsel değildir. Ama cisme bitişik (mukarin) olur. Cisme bitişik olmasından, kendisine karanlık (zulmet) gelmiştir. Bu nedenle, insan, akıl nuruyla aydınlanmadıkça, kendi nefsini göremez. Karanlıkta kalan kimsenin ne kendisini, ne çevresindekileri görmesi gibi, nefs de, kendi özünü, aklı ve aşkın biçimleri (suret, form), aklın ışığıyla görür. Bu nefslerin dokuzu gökler (felekler) evrenindedir. Burada, eski Batlamyus (Ptolemaios) kuramını hatırlamamız gerekir. Bu kurama göre, dıştan içe doğru dokuz gök vardır. Bunlar birbirleriyle iç içedirler. En dıştaki gök, Atlas Göğü'dür (Felek-i Atlas). En içteki de Dünya'dır. En dıştaki Atlas Göğü'nden en içteki Dünya'nın üstünde bulunan Ay'a kadar, Ay ile birlikte dokuz gök vardır. Bunlar şunlardır 1. Atlas Göğü, en uzak gök katıdır (felek-i aksa), 2. Sabit Yıldızlar Göğü, Burçlar Göğü, Gezegenler Göğü, 3. Zuhal, 4. Müşteri, 5. Merih, 6. Güneş, 7. Zühre, 8. Utarit, 9. Ay. Birbirlerini kuşatmış olan bu dokuz göğün ortak merkez noktaları da bizim Dünya'mızdır. Ay'ın altında olduğundan, Dünya'ya Ay altı gök derler. Şu da bilinmelidir ki, ilk ilke , ilk neden , ilkeler ilkesi gibi adlarla anılan ve varlığa kaynaklık eden varlık, saf bir varlıktır. Salt varlıktır. Ondaki doğa (mahiyet) ile varlık birbirinden ayrı değildir. Ama ondan başka ne varsa, tümünün varlıkları olumsal (mümkün)[1] olduğundan, doğaları ile varoluşları (inniyet) ve gerçekleşmeleri (tahakkuk) diğer bir deyişle, doğaları ile varlıkları (vücut) bir değildir. Bunların doğaları, varlık ve gerçekleşme nitelikleriyle sonradan nitelenmişlerdir. Her olumsalda, özü bakımından, bir olumsallık varsa da, olumsallar, doğaları bakımından olumsal iseler de, kendilerinin nedenleri bakımından olumsal değil, zorunludurlar (vacip). Bundan dolayı, ilk neden ve ilkler ilki nden çıkan ilk akıl da, neden ve kökeni bakımından zorunluluk ve özü bakımından olumsallıktan oluşan bir ikilik vardır. Bunda, neden ve kökeni bakımından olan zorunluluk, özü bakımından olan olumsallıktan üstündür. Üstün olan bu nitelikten üstün olan bir nesnenin çıkması uygun ve akıl da üstün olduğundan, ilk akıl dan, zorunlu yönüyle bağlantılı olarak ikinci bir akıl olumsal olan özüyle ilişkili olarak da bir nefs (Atlas Göğü, felek-i aksa) ortaya çıktı. Yine bu süreç içinde, ikinci akıldan da üçüncü bir akıl ve bir nefs (Sabit Yıldızlar Göğü) ortaya çıktı. Üçüncü akıldan da dördüncü bir akıl ve bir nefs (Zuhal) ortaya çıktı. Hep bu süreç içinde, dördüncü akıldan beşinci bir akıl ve bir nefs (Müşteri) beşinci akıldan altıncı bir akıl ve bir nefs (Merih) altıncı akıldan yedinci bir akıl ve bir nefs (Güneş) yedinci akıldan sekizinci bir akıl ve bir nefs (Zühre) sekizinci akıldan dokuzuncu bir akıl ve bir nefs (Utarit) ortaya çıktı. Dokuzuncu akılda, akıllar sona erdi ve bu dokuzuncu aklın nefsi Ay oldu. Bundan sonra, yine bu dokuz akıl gibi, madde ve süreden aşkın olan bir onuncu akıl gelir. Bu dokuz aklın her biri, dokuz gökten birinin yönetimiyle görevli kılınmıştır. Güneşin ışıklarının evrene yayılması gibi, bu onuncu aklın gücü de, Ay altı gök Dünya'daki varlıklara yayılır. Kendilerinde düşünme ve kavrama yeteneği bulunanlardaki kavrayış bundan geldiği gibi, doğal cisimlerin oluşumları da bunun gücüyle olur. Madde ve süreden aşkın olan akılların verimlilik ve güçleri, bu onuncu akılda toplanmıştır. On sayısında, dokuz tane birin gücü toplandığı gibi, bunda da bütün güçler toplanmış ve bu onuncu akıl, sayıların onuncu basamağında bulunan sayı gibi olmuştur. Bu onuncu akla, öğelerin yöneticisi ve geliştiricisi olduğundan, öğeler üzerinde etkili olduğundan, etkin akıl (akl-ı faal) denilmiştir. Eski filozoflara göre insan, bilgi ve bilim yardımıyla nesnelerin gerçekliklerine ulaşarak ve yükselerek töz (cevher) kesilecek olursa, bu etkin akıl basamağına gelmiş ve en yüksek yetkinlik basamağına erişmiş olur. İnsan için belirlenen yetkinlik de budur. Aristo, Eflatun, Hipokrat ve diğer ünlü filozoflar buna inanıyorlardı. (İbn Sina da bu etkin akıldan ileri geçmemektedir.) İbn Rüşd'ün (1120-1198) dediği gibi[2], insanın yükselerek Tanrı'nın basamağına çıkabilmesi, Mecusî filozofların sözüdür. Bu söz Aristo'ya göre küfürdür. (Aşağıda özet çevirisini verdiğimiz, el-Gurbetü'l-Garbiye adlı yapıtında Sühreverdî de insanın yükselişini [miraç], ilk türüme [sudûr, feyz] kadar çıkarıyor ve bunu da ruhsal yükselişin son noktası sayıyor.) Göklerin yönetimiyle görevlendirilen dokuz nefsten sonra, Ay altı gök Dünya'da da üç ve kimi filozoflara göre, altı nefs daha olduğundan, nefslerin sayısı on iki ya da on beşe ulaşıyor. Nefsin on iki olduğunu söyleyenlere göre, dokuzdan sonraki üç nefs şunlardır 1. Bitkisel nefs (nefs-i nebatî), 2. Hayvansal nefs (nefs-i hayvanî), 3. İnsani nefs (nefs-i insanî). Nefslerin on beş olduğunu kabul edenler, bunlara şu üç nefsi daha ekliyorlar 1. Felsefi nefs (nefs-i felsefî), 2. Yalvaçsal nefs (nefs-i nebevî), 3. Tümel nefs (nefs-i külliye). Bitkisel nefse, kösnül (şehvanî) nefs derler. Bunun görevi, besin aramak, bulduğu zaman tat almak, bu biçimde herhangi bir varlığın kişisel varlığını ve doğurma yoluyla da türel varlığını korumaktır. Bu korumaya doğal biçimlenme (takvim-i tabii) derler. Bunda çekme, tutma, özümseme gibi yedi güç alt, üst, sağ, sol, ön ve ardı birbirinden ayırt edebilme, bunlardan en uygun yöne kök, dal ve budak salabilme, köklerini nemli yerlere doğru uzatma gibi bilinç ve duyumlar vardır. Bu nefsin etten yapılmış bir biçim ve heykeli yoktur. Hayvansal nefse, aynı zamanda öfkesel (gazabî) nefs de derler. Bunun da görevi, öç alma, önderlik, üstün gelme ve evlenme isteklerini yaşatmaktır. Bunun etten yapılmış bir biçim ve heykeli vardır. Bunun güçleri beşe kadar çıkar kimi zaman da beşten az olur. İnsani nefse, düşünen nefs de (nefs-i natıka) derler. Bunun görevi de düşünmek, bilgi ve bilimi sevmektir. Felsefi nefs ile yalvaçsal nefsin görevi birdir. Bunların görevi, vahiy ve ilham almak etkin akılla birleşmek gerçekten ayrılmış olan nefsleri gerçeğe, doğru yola ulaştırmak bunları, yapılması gereken en güzel şeyleri yapacak duruma getirmek yasa ve kurallar koyarak eksik yaratılışları tamamlamaktır. Bu iki nefs arasında bir fark varsa, o da, felsefi nefste gelecekten haber verme gücü bulunmamasıdır. O nedenle Platon (Eflatun), şeriatların bildirdiği yargıları bir giz olarak kabul eder, bunların üzerinde düşünmez ve neden aramazdı. Aristo da şeriatları oldukları gibi kabul ve teslim eder şeriatlardaki emir ve yasaklarda neden arayanların cezalandırılmaları gerektiğini söylerdi. Bu nefslerin en yükseği, yalvaçsal nefstir. Bu nefs, bilgi kazanmak için, öncüllere ve tasımlara (kıyas) gereksinim duymaz. Nefsleri son derecede eksik olan, hemen hemen hayvanlar derecesinde bulunan insanlar görüldüğü gibi, yetkinliğin son aşamasına yükselmiş, meleklere yaklaşmış insanların görülmesi de, kesinlikle olanaksız değildir. Tümel nefse gelince, bu da, kabul edenlerce, etkin akıl çevreninin altında bir basamakta bulunur ki, tikel nefslere vahiy bu nefsten gelir. Melekler bununla aşağı indikleri gibi, temiz ve yüksek ruhlar da bununla yukarı çıkar, yükselirler. Şunu da söyleyelim ki, nefsin böyle yeryüzünde bitkisel, hayvansal, insani ve diğer basamakları olduğu gibi, aklın da yeryüzündeki insanda özdeksel akıl, yetisel akıl, edimsel akıl, kazanılmış akıl olmak üzere dört derecesi vardır 1. Özdeksel akıl (akl-ı heyulanî) Anlaşılırları kavramaya özgü yetenektir. Çocuklarda gelişmemiş olan kavrama yeteneği buna bir örnek olabilir. 2. Yetisel akıl (akl-ı bil-meleke) Tikelleri duyumsama, bunların birleştikleri ve ayrıldıkları noktaları seçme yetenek ve gücüdür. 3. Edimsel akıl (akl-ı bil-fiil) Zorunlu bilgilerden kuramsal bilgileri çıkarma yeteneğidir. 4. Kazanılmış akıl (akl-ı müstefad) Aklın kavramış olduğu kuramsalları hiçbir zaman yitirmeyecek ölçüde ilerlemesidir. Bu basamakların ilk üçü, en yetkin aşama olan bu dördüncü basamağın araç ve nedenleri, hazırlık aşamalarıdır. Varlıkta akıl ve nefs basamaklarından sonra, yukarıdan aşağıya üçüncü basamak olmak üzere, biçim ve biçimin taşıyıcısı olan özdek (heyula)[3] basamakları gelir ki, bunlar, Ay altı evrenindeki varlıkların en eksik ve en ilkel basamaklarıdır. Cisimler, bu biçim ve özdeğin bileşiminden oluşmuşlardır. Her ne kadar tözleri, göklerin biçimlerini yüklenmiş iseler de, onların düzenleri değişmezdir, yerleşiktir. Ay altı evreninde bulunan öğelerin biçimleri, değişmez ve yerleşik olmadıklarından, bunların basamakları, gök cisimlerinden aşağıdır. Yukarıdan aşağıya doğru, birden bir çıkarak inen varlık yayının en aşağı ve en son basamağı, öğelerin maddeleri olan biçim ve özdektir. Doğa evrenine düşmüş olan varlıklar, buradan yeniden yükselmeye başlarlar. İniş yayı burada sona ermiş, buradan çıkış yayı başlamıştır. Özdeğin burada almış olduğu ilk biçim ve ilk yetkinlik dört öğedir su, hava, ateş ve toprak. Bu ilk yetkinlikten sonra özdek, dört öğe aracılığıyla maden birleşme yasası üzere, özdek ve maden aracılığıyla bitki sonra yine bu üç araçla hayvan daha sonra bu dört araçla insan biçim ve yetkinliğine ulaştı. Böylece insan, doğa evreninin zirvesine yükseldi. Doğa evreninde, insandan daha yüksek ve daha yetkin bir basamak yoktur. Buna göre, evren, akıl dan başlamış ve akıl ile yetkinliğine kavuşmuştur. Bundan sonra, insanın yükselmesi, bilgi ile özdeşleşerek salt bilgi kesilmesi ve kazanılmış akıl derecesini bulup etkin akılla birleşmesiyle gerçekleşir. Eski ruhbilimciler, insandaki dış duyulardan başka, beş de iç duyu kabul ederlerdi. Bunlar bellek (hafıza), sezgi (vahime), imgelem (muhayyile), anımsama (müzekkire) ve düşünme (müfekkire) idi. Bu beş duyu, bir ortak duyuda (hiss-i müşterek) birleşirdi. II Doğu'da ilk kez simgesel ve felsefi öykü yazan kişi İbn Sina olduğu gibi, eski Yunanlılar tarafından bu tarzda yazılmış bir öyküden kitaplarında ilk söz etmiş olan da, yine bu filozofumuzdur. Arapların ünlü çevirmenlerinden Huneyn bin İshak tarafından Yunancadan[4] Arapçaya çevrilmiş olan bu öykü, Salaman ve Absal'dır. Köprülü Kütüphanesi'ndeki 868 sayılı mecmuada görüldüğü üzere, bu öykünün Türkçesi şöyledir Tufandan önceki tarihlerde, Hırakl oğlu Hermanus el-Sofestikî[5] adında bir kral vardı. Mısır, Yunan toprakları ve deniz kıyılarına kadar bütün Rum ülkesi, bunun elinde idi. Mısır'daki Ehram denilen büyük yapıları ve yüz binlerce yılın eskitemediği ve eskitemeyeceği tılsımları, büyüleri yapan da bu kraldı. Kendisi pek çok bilimi öğrenmiş, gökteki yıldızların yeryüzündeki nesneler üzerindeki etkilerini bilen, nesnelerin güçlerinden ve tılsımlarından haberdar olan bir insandı. Arkadaşlarından İklikolas el-İlahî[6] adındaki bir kişi, bu kraldan bütün gizli bilimleri öğrenmişti. İklikolas, Sarikon denilen mağarada tam bir devir çilede kalmıştı. Sürekli oruç tutar, yalnız kırk günde bir, bir kez, otlarla oruç bozardı. Bunun yaşı üç devreye ulaşmıştı. Hermanus, İklikolas aracılığıyla, bütün yeryüzünü kendisine bağlamıştı. Hermanus'un dünyada tek bir derdi vardı. O da, çocuğu olmamasıydı. Bundan dolayı İklikolas'a yakınır dururdu. Bu kralın çocuğunun olmama nedeni, kendisinin kadınlara ilgi duymaması, bunlarla birlikte bulunmaktan hoşlanmaması idi. Bu kral, üç devir kadar yaşamış olmakla birlikte, aklının çokluğundan ve yaşamının değerini bilmediğinden, hiçbir kadınla ilişki kurmamıştı. Ama, ülkesine ve bilgisine vâris olacak bir çocuğa gereksinimi vardı. Bunun için, yıldızların en uygun konumda bulundukları bir zamanda, yeryüzünde yapılacak bir tılsım üzerine, güzel bir kadınla cinsel ilişkide bulunması ve bu yolla, bir erkek çocuğa sahip olması gerekti. Kral, bunu bilmesine karşın, kadınları değersiz görmesi ve iç yüzlerinin bozukluğu nedeniyle, hiçbir kadınla ilişkide bulunmaya dayanamıyordu. Filozof İklikolas, buna çözüm olmak üzere şöyle bir önlem aldı Yıldızlara bakılarak uygun bir konum gözetilecek ve kralın spermleri Yebruhü's-Sanem[7] içine konulacak, bu Yebruhü's-Sanem, çocuk olması için, en uygun bir çevre içinde, bu filozofun çabası ve düşünce gücüyle denetlenecek, yetiştirilecekti. Bu uygulama sonunda, tam ve olgun bir insan yavrusu doğdu. Şimdi, bunu emzirecek bir kadına gereksinim vardı. On sekiz yaşlarında güzel bir kız, çocuğun sütanası oldu. Çocuğa Salaman[8] adı konulmuştu. Bu genç ve güzel kızın adı da Absal'dı. [9] Bu kız, çocuğu emziriyor çocuk, günden güne büyüyordu. Kral Hermanus, nefret ettiği kadınlarla ilişki kurmadan böyle bir çocuğa sahip olmaktan son derece memnun oldu. İklikolas'a bir ödül vermek istedi. İklikolas, ateşin yakamayacağı, suyun yıkamayacağı bir yapı kurması konusunda kendisine yardım etmesini istedi. Çünkü İklikolas, tufan olacağını biliyordu. Bilimsel yasaları saklamak için, böyle yanmaz ve yıkılmaz bir yapıya gereksinimi vardı. Bu yapının içindeki şeylere yalnız filozofların ulaşabilmeleri için, kapıyı gizli yapacak ve yedi katlı olacak bu yapının her katının arası, tam iki yüz kulaç yükseltilecekti. Çünkü kendisi de tufan sırasında bu yapıya sığınacaktı. Kral, biri İklikolas'a, biri de kendisine olmak üzere, böyle iki yapının yapılmasını rica etti. Kral, kendisi için yapılacak yapıya hazinelerini ve bilimlerin yasalarını koyacak, ölümünde de bu yapı, kendisine mezar olacaktı. Filozof, Ehram ların yerlerini ölçtü, altlarına, günlerce yol almayı gerektirecek uzun labirentler açtırdı. Gerekli araçlar hazırlandı ve her gün yedi bin işçi çalıştırılarak yapılar tamamlandı. Emzirilme zamanı geçtikten sonra kral, Salaman'ı sütanasından ayırmak istedi. Ama çocuğu, alıştığı sütanasından ayıramadılar. Ayırmak istedikleri zaman ağlıyor, haykırıyordu. [10] Kral, erginlik çağına kadar, çocuğun kızla birlikte kalmasına izin verdi. Çocuk erginlik yaşına gelince, kıza olan sevgisi arttı. Kızı seviyor, bütün zamanlarını sevgilisi ile geçiriyor, kralın hizmetinde bulunamıyordu. Bir gün kral, oğluna şöyle bir konuşma yaptı Sevgili oğlum. Benim dünyada senden başka oğlum yoktur. Biricik oğlum sensin. Şunu bilmelisin ki, kadınlar insanı avlar, kötülük çukuruna düşürürler. Onlarla düşüp kalkanlar esenlik bulamazlar. Bunlardan birine gönlünü kaptırırsan, aklın çalışmaz, gözlerin görmez olur. Böyle bir harekette bulunmak, bence, akılsızlıktan başka bir şey değildir. Oğulcağızım. Yol ikidir. Biri, aşağıdan yukarı çıkmak diğeri de, yukarıdan aşağı düşmektir. Sana bu konuda bir örnek vereyim Kapımızda bulunanlardan birisi adaletle, hakla hareket etmezse, yanımızda bir mevkie sahip olabiliyor mu. Ama adaletle, hakla hareket ederse, her gün bize biraz daha yaklaşmış olmaz mı. İnsan da böyledir. İnsan adaletle hareket ederek bütün ışıklara baskın olan ışıklar evrenine yaklaşmak için, yardımcıları olan bedensel güçlerini akıl yolunda yürütürse, bir süre sonra, o evrene ulaşma konusunda bir yol almış olur. Bu ilk yolu almış olmanın belirtisi, herhangi bir kimsenin gözünde, aşağı evrendeki işleri eleştirecek ölçüde ışık ortaya çıkmasıdır. Bundan sonra, yolun ortasına gelmiş ya da orta yola ulaşmış olan kimse, aşağı evrene durmadan gelen ışıkları görebilecek dereceye yükselmiş olur. En son ve en yüksek basamağa yükselmiş olan kimse, varlıkların gerçekliklerini görmüş, öğrenmiş, bunların gerçekliklerine ermiş, adalet ve hak doğrultusunda bunlar üzerinde tasarruf yapma hakkını kazanmış olur. Sana şunu söylerim ki Eğer sen, senin her sevdiğini kabul eden ve her istediğini yapan bir kadına sahip olmak istiyorsan, buna olanak yoktur. Eğer iman yoluna girmek ve güvenlik içinde bulunmak istiyorsan, bu Absal faciresinden[11] kendini kurtar, koru... Senin ona gereksinimin yoktur. Onunla düşüp kalkmaktan, sana yarar gelmez. Sen, bu evrenin giysilerinden soyun ben sana yüce evrenden bir kız alayım. O, seni sonsuz birlikteliğine ulaştırır aynı zamanda, Tanrı da senden hoşnut olur... Salaman, Absal'ı şiddetle sevdiğinden, babası kralın bu öğütleri kulağına girmedi. Evine döndüğü zaman, kralın dediklerini Absal'a anlattı ve ne düşündüğünü anlamak istedi. Absal, Salaman'a şunları söyledi Onun sözlerine kulak asma... O, bir düşten oluşan kimi asılsız vaatlerle senin zevklerini engellemek istiyor. Ben, senin istediğin her şeye sahibim. Senin hoşuna gidecek her şey, bende var... Bütün isteklerin ve istediklerin bende bulunuyor. Eğer sende akıl ve önlem gücü varsa, bu dediklerimi krala açıktan açığa söylemeli, bizim birbirimizden ayrılamayacağımızı bildirmelisin... Absal'ın bu sözlerini duyan genç Salaman, bunları, babasının veziri Hernus'a söyledi. Bu sözler kendisine bildirilen kral, bundan büyük bir üzüntü duydu ve oğlunu huzuruna çağırıp şu şekilde, ikinci bir öğütte bulundu Sevgili oğlum. Bir filozofun dediği gibi, yalana inan olmaz ve açgözlü insan krallığa ulaşamaz. Kadınlara uyan kimseyi de yıkımdan kurtarmanın bir yolu yoktur. Sen henüz gençsin... Çocuksun... Sana verdiğim öğütlerin yararları senin içindir. Bunlarda beni ilgilendiren bir şey yoktur. Ben tam üç devre yakın yaş yaşadım ve yeryüzünün her tarafına sahip oldum. Yıldızların çoğunun konumlarını gözledim, bunların etkilerini ve sonuçlarını gördüm. Eğer benim kadınlara eğilimim olsaydı, onlarla uğraşmak benim elimdeydi. Ama onlarla uğraşmak, insanı iyiliklerden alıkoyacağı için, o yana hiç yanaşmadım. Eğer sen, kendini kadınlardan bütünüyle çekemeyeceksen, hiç değilse, filozoflardan yararlanmak için bir zaman ayır... Çocuk bunu kabul etmiş ve geceleri ders almaya başlamıştı. Ama bu zamanlardan artan zamanlarını, Absal ile birlikte, oyun ve eğlence ile geçiriyordu. Kral, oğlunu tümüyle kurtarmak için, filozoflarla, Absal'ın öldürülmesi konusunu görüştü. Veziri Hernus, bu danışmada şunu söyledi Ey hükümdar. İnsanın, yapamayacağı bir şeyi yıkmaya kalkışması, yakışıksız bir davranıştır. Çok iyi bilirsiniz ki, gökten inen oklara hiçbir şey siper olamaz. Mazlumun hakkı zalimden, mahkûmun hakkı hâkimden alınır. Şimdiye kadar, bütün ömründe yapmamış olduğun böyle bir işi yapacak olursan, saltanatının yıkılmasından, aynı zamanda, melekler arasına girme olanağını kaçırmandan korkarım... Absal'ı öldürme yoluna gitmeyip Salaman'a öğüt vermeli ve ona Absal'ı kendiliğinden bıraktırmalısın. Bu tartışmayı ve Hermanus'un dediklerini Salaman'a yetiştirenler oldu. Salaman, yine Absal'dan ne diyeceğini ve kralın elinden nasıl kurtulacaklarını sordu. Mağrip denizinin arkasına kaçarak[12] orada oturma kararını verdiler ve firar ettiler. Kral bunların kaçtıklarını öğrendi. Kralın üzeri tılsımlı, altından iki flütü vardı. Bunların üzerindeki yedi delikten hangisini öttürürse, yedi iklimden birinde olan biteni öğrenir, orada istediğini yapardı. O iklimde bulunanlar da, kralın kendilerini öğrendiğini anlarlardı. Kral, herhangi bir iklimde bulunan kimselere bir ceza vermek isterse, flütteki deliklerden onlara ait olan deliğin üzerine biraz kül koyar ve bunu üfleyerek istediği kimseleri yakardı. Kral bu flütü eline aldı. Flütü öttürüp Salaman ve Absal'ın bulundukları yeri gördü. Bunları, bu gurbet bucağında, kötü bir sıkıntı ve acı içinde buldu. Durumlarına acıdı. Gereken şeylerin verilmesini buyurdu ve ikisini de kendi durumlarına bıraktı. [13] Kral, oğlunun kendiliğinden doğru ve gerçek yola dönmesini bekliyordu. Bir süre bekledi. Çocukta bir uyanma göremeyince öfkelendi. Bildiği bilimler yardımıyla, bunların ikisinin de cinsel duygularını iptal etti. Birbirlerini sevmeleri ve birbirlerini istemelerine karşın birleşememeleri nedeniyle, büyük bir acı çekmeye başladılar. Salaman, bu durumun, kralın kendilerine duyduğu büyük öfkenin bir sonucu olduğunu anladı. Kalkıp, özür dilemek ve bağışlanmalarını istemek üzere kralın kapısına geldi. [14] Kral, çok sevdiği oğlunun öne sürdüğü bağışlatıcı nedenleri kabul etti. Ama, Absal faciresini istemiyordu. Çünkü, gönlüne egemen olduğu sürece, Salaman'ın tahta geçmesi mümkün olamazdı. Krallık, tam anlamıyla irade özgürlüğünü, düşünce bağımsızlığını gerektirirdi. Absal onun yakasını bırakmadığı, onun ayağını eline geçirmiş olduğu için, Salaman'ın yakasını ve ayağını onun elinden kurtarıp tahta oturması olası değildi. Bundan da şu çıkıyordu Düşünce ayağına Absal'a duyduğu sevgi eli yapışmışken, Salaman'ın, gönül merdiveni ile gök katına çıkması olanaksızdı. Kral, Absal'ın Salaman'ın ayağından yakalamasını ve Salaman 'ın bundan kendini kurtarmaya çalışmasını buyurdu. Bunlar, tam bir gün bu durumda kaldılar. Salaman, kendini Absal'ın elinden kurtaramadı. Bu günün gecesinde, bu durumlarına son verdi. Bunlar, el ele tutuşarak kendilerini denize attılar. Kral, düşünce gücüyle bunları izliyordu. Suyun ruhsallığına, Salaman 'ın korunmasını buyurdu. Yanındaki adamlardan kimilerini de, su tarafından korunan Salaman'ın salimen sudan çıkarılmasıyla görevlendirdi. Absal ise suda boğuldu. [15] Salaman, Absal 'ın boğulmuş olduğunu duyunca, üzüntüsünden ölüm derecesine geldi. Absal'ı sonsuza değin yitirmiş olmasından, deliye döndü. Kral, biricik oğlunun kurtarılması konusunda, Kalmikolas adlı vezirinden yardım istedi. Bu vezir, genci kurtarmayı üzerine aldı. Onu yanına çağırdı. Absal'a kavuşmak isteyip istemediğini sordu. Salaman, hayatta Absal'la birleşmekten başka bir amacı olmadığını söyledi. Kalmikolas, Salaman'a amacına ulaşma yolunu şöyle anlattı Seninle Sarikon mağarasına gideceğiz. Sen ve ben, orada, kırk gün dua edeceğiz. Bu şekilde Absal'a kavuşacaksın. Salaman, Kalmikolas ile Sarikon mağarasına gitti. Kalmikolas, burada Salaman'a üç tavsiyede bulundu 1. Burada benden hiçbir durumunu saklamayacaksın. Her ne görürsen, bana söyleyeceksin. Çünkü hastalık hekime iyi anlatılmazsa, tedavi zorlaşır. 2. Tamı tamına Absal gibi giyineceksin. Aynı zamanda, ben ne yaparsam, sen de onu yapacaksın. Yalnız ben, kırk günün tümünde, hiç bozmadan oruçlu bulunacağım sen ise yedi günden yedi güne oruç bozacaksın. 3. Bütün yaşamının sonuna kadar Absal'dan başka bir kimseyi sevmeyeceksin başka bir kimseye âşık olmayacaksın. Onun aşkından başına neler geldiğini gördün... Salaman bu tavsiyeleri kabul etti. Kalmikolas, Zühre'nin[16] dualarını okuyor ve günler, Zühre 'ye özgü dua ve namazlarla geçiyordu. Salaman, bu günlerde Absal'ı görüyor, onunla konuşup görüşüyordu. Daha sonra bunları, birer birer Kalmikolas'a söylüyor ve sevgilisi Absal'ı kendisine gösterdiğinden dolayı, filozofa teşekkürler ediyordu. Kırkıncı gün oldu. Bu son günde bütün güzellerin ve güzelliklerin üstünde bir güzellikle Zühre kendisini gösterdi. Salaman, Absal'ı unuttu. Çok büyük ve şiddetli bir sevgiyle Zühre'yi sevdi. [17] Kalmikolas'a, artık Absal'ı istemediğini, çektiklerini düşünerek ondan nefret ettiğini, yalnız Zühre'yi sevdiğini ve bundan sonra yalnız Zühre'yi seveceğini söyledi. Kalmikolas Salaman'a, yaşamının sonuna kadar Absal'dan başka kimseyi sevmeyeceğine ilişkin söz vermiş olduğunu anımsattı bu kadar sıkıntı çekerek dualarının kabul edileceği güne ulaşmış, kendisinin Absal'la birleşeceği gün gelmişken, böyle, şart ve tavsiyelere aykırı davranmamasını söyledi. Salaman, Kalmikolas'a yalvararak kendisini Zühre'ye kavuşturmasını istedi. Kalmikolas, genci, Zühre'nin ruhsallığına boyun eğdirdi. Salaman, her istediği zaman Zühre ile buluşuyor ve isteklerine kavuşuyordu. Bu durum, bir zaman devam etti. Bir süre sonra, Zühre'ye olan sevgisi azaldı, yavaş yavaş, gönlünde ona duyduğu şiddetli tutku yok oldu. Aklı yerine geldi kendisini bilgelik ve krallık mevkiinden aşağı indiren, oyun ve eğlence çukurunda bırakan aşkın çekiminden kurtuldu gözlerindeki perde sıyrıldı. Salaman'ın babası kral, veziri Kalmikolas'ı, oğlunu sağaltmayı başarmasından dolayı kutladı ve kendisine pek çok teşekkür etti. Salaman tahtına oturmuş, bilgeliği elde etmiş ve davet sahibi olmuştu. [18] Krallığı sırasında, pek çok görülmemiş, şaşırtıcı olaya tanık oldu. Salaman, başından geçen bu öyküyü, yedi altın levhaya yazdırdı. Yedi altın levhaya da, yedi yıldıza ait duaları yazdırdı ve bunları babasının ehramdaki[19] mezarının başına koydurdu. Eflatun bilgisi, bilgeliği yardımıyla bu ehramdaki bilim yasalarını öğrenmişti. Ama zamanının kralları, kendisine, bunları açma izni vermediler. O da, bunları açmayı, öğrencisi Aristo 'ya öğütledi. İskender, Aristo'dan biraz bilgelik dersi almıştı. Mağribe doğru giderken, Aristo da kendisiyle yola çıktı. Hep birlikte ehramın önüne geldiler. Aristo, hocası Eflatun'un kendisine öğrettiği yolla ehramın kapısını buldu buradaki şeylerden yalnız altın levhaları aldı. Böylece, bunlarda yazılı olan Salaman ve Absal öyküsünü gün ışığına çıkardı. Ehramın kapısını yeniden kapattı. Bu altın levhaların sonunda Salaman'ın dilinden şu cümleler yazılıydı Bilgiyi ve krallığı, yetkin ve tam olan yücelerden iste... Eksikliler, yalnız eksiklikleri verebilirler... *** Nasıreddin Tusî de (ö. 1273) İbn Sina'nın İşarat'ına yazdığı yorumda (İstanbul Devlet Basımevi baskısı, s. 376) Salaman ve Absal öyküsünün bu biçimini kısaca yazdıktan sonra,[20] İbn Sina'nın Salaman ve Absal öyküsünü de[21] kısaca şöyle anlatır Salaman[22] ile Absal[23] iki kardeştiler. Absal, Salaman'ın küçüğüydü ve ağabeyi tarafından büyütülmüş, eğitilmişti. Genç ve güzel olan Absal, aynı zamanda yetenekli, yazar, bilgin, namuslu ve yiğitti. Salaman'ın eşi[24] ona âşık olmuş[25] ve kocasından onun kendileriyle birlikte yaşamasını istemişti. Salaman, kardeşinden bunu rica ettiyse de o, kadınlarla birlikte bulunmaktan hoşlanmadığı için, kabul etmemişti. Salaman, kardeşi Absal'a, eşinin annesi yerinde olduğunu söyleyerek ricasını tekrar etmiş ve kabul ettirmişti. Bunlar, birlikte oturmaya başladılar. Bir süre sonra Absal'a aşkını bildiren kadın, onun kendisine uymayacağını anlayınca, ileride eline geçirebilmek umuduyla, kız kardeşiyle[26] evlendirme yolunu tuttu. [27] Kız kardeşine, Absal'ın yalnız kendisinin olmayacağını söyledi. Absal'a da, kız kardeşinin utangaç olduğunu söyleyerek birbirlerine alışıncaya kadar onunla konuşmaması ve gündüzleri onun yanına gitmemesi uyarısında bulundu. Gerdek gecesi, bu kadın, karanlıkta kız kardeşinin yerine yatarak Absal'ı yatağına aldı. Beklemeye de dayanamayarak hemen göğsünü Absal'ın göğsüne koymaya başladı. El değmemiş kızlardan beklenilmeyecek bu davranış, Absal'ı kuşkuya düşürdü. Gerdek bulutlu bir geceye rastlamıştı. Absal, çakan bir şimşeğin[28] aydınlığında kadını gördü ve derhâl iterek oradan[29] çıktı, kadından uzaklaşmak istedi. Absal, bu kadından tümüyle uzaklaşmak için, kardeşi Salaman adına asker topladı. Sahip olduğu güçle, yeryüzünün her yanını ele geçirdi. [30] Öyle ki, dünyada bütün yeryüzünü ilk kez tümüyle elde etmiş, yeryüzünün gerek doğu, gerek batı tarafını ele geçirerek ilk kez Zülkarneyn[31] olan kimse olmuştu. Absal, yeniden yurduna döndüğünde, ağabeyinin eşinin kendisini unutmuş olacağını sanıyordu. Oysa kadın unutmamıştı. Absal'a yine eski aşkını dile getirdi ve boynuna sarılmak istedi. Bu sıralarda ülkeye düşmanlar saldırmıştı. Salaman, kardeşi Absal'ı asker üzerine başkomutan yaptı. Kadın, komutanlara birçok mal dağıtarak Absal'ı savaş alanında yalnız bırakmalarını sağladı. [32] Absal, kanlar içinde, yaralı olarak düşmanın eline geçti. Ama öldüğü sanılarak öylece bırakıldı. Böyle tek başına, kanlar içinde yatan Absal'a vahşi bir hayvan memesinden süt verdi. [33] Bu şekilde günden güne iyileşmeye başlayan Absal, sonunda ayağa kalkarak kardeşine yetişti. [34] Ağabeyi dört bir yandan düşmanca kuşatılmıştı. Büyük bir acı ve sıkıntı içindeydi. Kardeşini yitirmesi nedeniyle de son derece üzgündü. Absal, topladığı askerle ağabeyinin düşmanlarını yendi, kumandanlarını esir aldı. Ağabeyini kurtararak onu yeniden krallık tahtına oturttu. Salaman'ın karısı, Absal'ın aşçısı[35] ve sofra hizmetçisi[36] ile işbirliği etti, Absal'ı zehirleterek öldürttü. [37] Bilgin ve değerli kardeşinin ölümünden üzülen Salaman, elinde bulunan krallığı, politikacı dostlarından birine bırakarak[38] olan biten olayların gerçeğine ulaşma amacıyla Tanrı'ya yöneldi ve O'na yakardı. Her şeyin gerçekliği kendisine esin yoluyla bildirilen Salaman eşini, kardeşinin aşçısını ve sofra hizmetçisini öldürdü. [39] Doğu'da felsefi ve simgesel öykü yazma geleneğinin temeli olan Salaman ve Absal'dan esinlenen ve bu tarzda öykü yazan, bundan yapıtlarında söz eden ilk kişi İbn Sina olmuştur. [40] Bu öykünün yukarıda göstermiş olduğumuz ikinci biçimi İbn Sina'ya bağlanmaktadır. İşarat'taki sözlerine de öykünün bu biçimi uygundur. Yalnız bilemediğimiz, bu ikinci biçimin İbn Sina tarafından yazılıp yazılmadığıdır. Bildiğimiz bir şey varsa o da, İbn Sina'nın bu Salaman ve Absal'dan esinlenerek Hay bin Yakzan'ı yazmış olduğudur. Hay bin Yakzan'ı burada bırakarak deriz ki İbn Sina'nın Hay bin Yakzan'ını İbn Tufeyl (ö. 1186) izlemiş ve İbn Sina'dan esinlendiğini söyleyerek kendisi de bir Hay bin Yakzan yazmıştır. [41] İbn Tufeyl'den sonra, yine İbn Sina'dan esinlendiğini söyleyen Şehabeddin Sühreverdî (ö. 1191) gelir. Doğu'nun felsefe göğünde bir yıldız gibi parlamış, ama çok sürmeden yine bir yıldız gibi sönmüş olan bu mazlum filozof, El-Gurbetü'l-Garbiye[42] adlı yapıtını yazmıştır. Bunun özeti de şöyledir Kardeşim Asım[43] ile Maveraünnehr'den[44] Yeşil Deniz[45] sahilinde kuş avlamak için Mağrib[46] ülkesine gidince, ansızın, halkı zulümle ünlenmiş bir köye düştük. [47] Bu köy halkı, Yemenli Âlim'in oğlu Hâdî[48] adıyla tanınan kişinin çocuklarından olan bizim, böyle ansızın köye geldiğimizi haber alır almaz, çevremizi aldılar ve bizi demir bukağılara vurup dipsiz bir kuyuya[49] hapsettiler. Bu kuyunun yukarısında, çok sayıda burcu olan bir köşk[50] vardı. Akşamları soyunarak[51] bu köşke çıkabiliyorsak da, sabahları, yine kuyunun dibine inmek zorundaydık. Bu kuyunun dibi, insanın uzattığı elini göremeyeceği denli birbiri üzerine yığılmış karanlıklarla doluydu. Akşamları bu kuyudan köşke çıkıyor ve pencereden uzayı[52] seyrediyorduk. Yemen korularının güvercinleri, kimi zaman bize o yeşil korulardan haber getiriyordu. Kimi zaman doğunun sağ yanından[53] çakan Yemen şimşeklerini görüyorduk. Kimi zaman da Necid çiçeklerinin kokularını getiren rüzgârlardan mest oluyorduk. İçimizdeki özlem büyüdükçe büyüyordu. Biz böyle, geceleri köşke çıkarak, gündüzleri kuyunun dibine inerek ve her gün bir türlü özlem içinde çırpınarak zaman geçiriyorduk. Mehtaplı bir gece, bir çavuşkuşu, selâm vererek pencereden içeri girdi. Bize, gagasında, tutsaklıktan kurtulmamız için, sağ vadiden[54] bir mektup getirdi. Bu mektup bize, babamız Hâdî tarafından gönderilmişti. Buradan kurtulma yollarını birer birer açıklıyor, tanımlıyordu. [55] Bu tanımlama doğrultusunda harekete geçerek yerlerin, göklerin ve birçok evrenin yollarından geçiyor, hayat pınarına doğru yol alıyorduk. Sonunda babamın Tur-i Sina'daki[56] tapınağını uzaktan gördüm. Oraya vardım, dağa tırmanıp babamın huzuruna çıktım. Nurunun tecellisiyle yerleri ve gökleri aydınlatmakta olan babamın huzurunda, hayret ve şaşkınlık içinde kalarak önünde secde ettim. Onun parıl parıl parlayan nurundan az daha yok olacaktım. Uzun uzun ağlayarak hapiste çektiğim acılardan yakındım. Ama o bana, yeniden dönmemin gerekliliğini anlattı. Ne ki, her istediğim zaman kendisine kavuşabileceğimi muştuladı ve şöyle dedi Burası Tur-i Sina'dır. Bunun yukarısında babamın,[57] senin büyükbabanın[58] meskeni olan Tur-i Sinin vardır. Sen bana göre ne ölçüde aşağıda isen, ben de ona göre o ölçüde aşağıdayım. Bizim, kendisinin baba ve büyükbabası olmayan zata varıncaya kadar, daha birçok babamız ve büyükbabamız vardır. Biz ve onların tümü, onun köleleriyiz. Nuru ondan alırız. Nurların nuru odur. O, nurunun da üstündedir. Bu sırada, bilmem ne oldum, havadan aşağı düşüverdim. Ve yine Mağrip ülkesindeki hapishaneye girdim. Bu ayrılık beni hâlâ hıçkıra hıçkıra ağlatıyor. Durmadan yalvarıyor, yine o evrene yükselmek için yakarıyorum. Çünkü tanımlayamayacağım, anlatamayacağım bir tattan ayrı düştüm. [59] *** Bundan sonra, bu türde kitap yazanların sonuncusu olmak üzere İbnü'n-Nefis (ö. 1288) gelir. [60] İbnü'n-Nefis, Er-Risaletü'l-Kâmiliye[61] adlı yapıtında, Fazıl bin Nâtık adını verdiği raviden aktararak, yapıtının birinci bölümünde, İbn Tufeyl gibi, Kâmil adındaki bir çocuğu kendinden türetiyor ve bunu, yine kendi kendine çeşitli bilimlere ulaştırıyor. Bu yapıtın diğerlerinden bir farkı vardır. Diğerleri, yerde doğmuş olan insanı yukarı doğru çıkararak başlangıca, sonunda etkin akla, ilk türüme (feyz-i evvel) götürüyor, onu birleşme ve yetkinlik noktasına yükseltiyorlar. Bu ise, insanı dünyada bırakıyor ve Kâmil'e, kendisinden sonra dünyaya gelecek olan ahir zaman peygamberini keşfettiriyor Peygamber'in her türlü durumunu, başından geçen bütün olayları, kendi ölçüleriyle değerlendirerek, bunların doğru olduklarını olmuş, gerçekleşmiş biçimlerinden başka türlü olmalarının doğru olamayacağını önceden bulduruyor, söyletiyor. Bunların ve özellikle Peygamberimizin her durumunun, akıl açısından, tümüyle doğru olduğunu bu nedenle, Peygamberimiz gelmeden önce, insanların nasıl kimseler olmaları ve nasıl hareket etmeleri gerektiğinin akıl yoluyla bilinebileceğini, kendi ölçüleriyle kanıtlıyor. Bundan dolayıdır ki, kitabının tam adı, Er-Risaletü'l-Kâmiliye fi's-Siyeri'n-Nebeviye'dir. Ord. Prof. M. Şerefeddin Yaltkaya Kardeşlerim. Hay bin Yakzan[62] öyküsünü yazmam konusundaki ısrarlarınız sonunda direncimi yendi benim, sizleri sürekli atlatmak, bu önerinizi üzerimden atmak için bağladığım düğümleri çözdü. İşte, bu konuda size boyun eğiyorum. Tanrı'nın yardımıyla... *** Yurdumda oturduğum zamanlarda,[63] arkadaşlarımla[64] çevremizde bulunan bir gezinti yerine[65] çıkma fırsatı bulmuştum. Burada dolaşırken gösterişli ve sevimli, muhteşem bir ihtiyar gördük. Yaşı ilerlemiş, üzerinden yıllar geçmiş olmasına karşın çökmemiş, dinçliğini korumuştu. Üzerinde yaşlılığın olumsuz bir etkisi görülmüyordu üstelik ihtiyarlığı, kendisine yaşlılığa özgü bir olgunluk ve güzellik vermişti. O da, bu olgunluk ve güzelliği, en yüksek biçimde gösteriyordu. [66] İçimden onunla konuşma, onunla görüşüp tanışma isteği geldi. Kanım kaynadı. Hemen arkadaşlarımla yanına doğru gittik. [67] Ona yaklaşınca, bize kendisi selâm vererek bu konuda öne geçti. [68] Bizimle son derece güzel ve açık biçimde konuşmaya başladı. Sözler birbirini açıyordu. Söz, kendisinin kim olduğunu tanımaya, ne iş yaptığını, adını sanını, nereli olduğunu sormaya, öğrenmeye geldi Adım sanım Yakzan (Uyanık) oğlu[69] Hay'dır (Diri). [70] Beytülmakdis'tenim. [71] İşim, evrenleri gezmektir. [72] Bu gezilerim nedeniyle, bütün evrenin gerçekliğini kavramış, her nesneyi öğrenmiş bulunuyorum. Gezilerim ve öğrenmelerim sırasında, yüzümü sürekli babama, Yakzan'a tutardım. [73] O, bütün bilimlerin anahtarını elime vermiş, evrenlerin yollarını göstermiş olduğundan,[74] iklimlerin ufukları önümde açıldı tümü, bana bir anda göründü. [75] Kendisiyle birçok bilimsel sorunu konuştuk. Kendisinden bilginin birçok gizli ve derin yönünü sorup öğrendik. Söz, feraset bilimine[76] gelmişti. Bu bilimdeki saptamaları, bizim büyük bir hayranlık duymamıza neden oldu. O, bizim bu bilimdeki bilgimizin en son ve yüksek noktasını oluşturan yerden söze başlayarak dedi ki Feraset bilimi, yararları peşin olan bilimlerden biridir. Bu bilim, insanların iç yüzlerini, gizlediklerini hemen ortaya çıkarır. Bu bilime bakarak insanlara karşı nasıl hareket edeceğini, nasıl bir tavır takınacağını belirler ona göre, gerekirse o adama yaklaşır, gerekirse ondan uzaklaşırsın. [77] Bu bilim şunu gösteriyor Sende birtakım huylar vardır. Bunların kimi senin yaradılışındandır. Kimi de yaradılışından gelmeyip sende sonradan ortaya çıkmıştır. Eğer sana iyileştirici bir el değerse, seni temizler sen de temizlenebilirsin. Ama senin önüne bir aldatıcı düşecek olursa, onun ardından yanlış yollara gidersin. [78] Çevrende bulunan, senden ayrılmayan şu arkadaşlarının, kötü arkadaşlardan olduklarına hiç kuşkun olmasın. Onlardan yakanı sıyıramayacaksın onlar senin başını derde düşüreceklerdir... Eğer yardımına yetişilmezse... Yardımına yetişilirse, onlardan kurtulabilirsin. [79] Şu, önünde olan yok mu. O, yalancı, uydurucudur. Temelsiz, boş şeyleri birbirine ekler, yakıştırır ve üzerlerini yaldızlar. Yalanlar düzer ve sana, senin bilemeyeceğin haberler getirir. Onun doğrusunda bile eğrilik kiri ve bulaşığı vardır. Onun gerçeği yalana çalar. Bununla birlikte senin gözün, gözcün odur. Görmediklerinden sana haberi o getirir senden uzak kalan şeyleri sana o bildirir. Buna gereksinimin olduğundan, eğriliklerini doğruluklarından ayırmak, yalanından gerçeğini seçmek, yanlışlıklarının örtüleri altından doğruluklarını bulup almak, bunların tümünü birer birer araştırmak zorundasın. Kimi zaman Tanrı'nın yardımı elinden tutar 1. Sapkınlık boşluğuna düşmekten kurtarır. 2. Kimi zaman, bunun verdiği haberler seni şaşkınlık içinde bırakır işin içinden çıkamaz olursun. 3. Kimi zaman da bunun yalancı tanıklığı seni aldatır, yanlışlara yöneltir. [80] Şu, sağındaki de, düşünmeden iş yapar hemen harekete geçer. Yerinden bir kez heyecanla kalkacak olursa, kulağına hiçbir güzel söz girmez, onu hiçbir öğüt geri döndüremez. Yanan bir odundaki ateş ya da yukarıdan aşağı doğru hızla inen bir sel ya da dişi arayan kızgın bir erkek deve ya da yavrularını yitirmiş dişi bir aslan gibi, önüne geçilmez olur. [81] Şu, solundakine gelince Nefsine ve şehvetine düşkün, açgözlü, obur murdarın biridir. Karıdan ve karından başka bir şey bilmez. Onun gözünü yalnızca toprak doyurur. Ondaki açlığı yalnızca toprak giderir. Yemek yerken parmaklarını yutar, kapları kalaylar gibi yalar ve hiçbir şeyden, hiçbir zaman doymaz. Aç kaldıktan sonra pislik üzerine saldıran bir domuza benzer. [82] Sen ey zavallı.... Bunlara öyle bir biçimde bitiştirilmiş, bunlara öyle bir biçimde bağlanmışsın ki, onlardan ayrılma olanağın yoktur. Onların ve onlar gibilerin ayaklarının basmadığı, basamayacağı bir yere, gurbete çıkarsan, o başka. Ama o da senin elinden gelmez. Şimdi onun zamanı değildir. Senin için onlardan kurtuluş olmadığına göre, tedbiri elden bırakma... Senin elin onların elinin üzerinde olsun. Sen onlara egemen ol... Sakın sakalını onların eline verme... Onların yularını gevşetme... Onlara karşı daima politik davran... Her zaman onlardan ileri git... Onları şımartmayarak karşılarında metin davranacak olursan, onları kendine boyun eğdirebilirsin... Onlar seni değil, sen onları yenebilirsin. [83] Bunlar için uygulayabileceğin en iyi, en başarılı politika, bunları birbirine düşürmektir. Şu dik başlı huysuzu, bu yandaki obur boşboğaza saldırtıp onu biraz yola getirmeli bu boşboğaz yaltakçının aldatıcılıklarıyla berikinin kendini beğenmişliğini, sert başlılığını, sınır tanımazlık ve taşkınlıklarını gidermelisin. [84] Hele şu yaldızlı haplar yutturucu atılgan yok mu... Ant içerek sana güvence vermedikçe, ona kesinlikle güvenme... Böyle güvence verirse, o zaman ona inan ve güven... Her ne kadar yalanı doğrusu karışıksa da, onun sana vereceği haberlere kulak vermekten vazgeçme... Bu haberler içinde araştırmaya değer olanlar da yok değildir. [85] Gönlüm, adamın bana, arkadaşlarım hakkında söylediklerini iyice benimsedi, onayladı. Söylediklerini uyguladığım zaman tümünün gerçek, doğru ve olgulara uygun olduğunu gördüm. Şimdi onlarla uğraşıyor, onları birbiriyle etkisizleştirerek yönetiyorum. Kimi zaman onlar beni yeniyorlar kimi zaman da ben onlara üstün geliyorum. Bunlardan tümden ayrılıncaya kadar, kendileriyle komşuluk yapmam konusunda, Tanrı bana yardımcı olsun...[86] Bundan sonra, büyük bir özlem ve büyük bir istekle, kendisi gibi yolculuk etmenin yolunu öğrenmek istedim. Şu açıklamayı yaptı Sen ve senin yanında bulunanlar için, benim yolculuğum gibi bir yolculuk, mümkün değildir. Benim yolculuğumun yolu, sana ve senin yolunda bulunanlara kapalıdır. Bu yolculuğu, tek başınıza kalmanız koşuluyla yapabilirsiniz. Bu durumda da belirlenmiş, ileri ya da geri almanız olanaksız olan zamanı beklemelisiniz. Siz, konaklamalı bir yolculuğu seçmek, bununla yetinmek zorundasınız. Bir süre yolculuk etmeli, bir süre de bunlarla birlikte bulunmalısınız. Ne zaman içinden gelen büyük bir aşk, seni bunlardan ayrılıp yolculuk etmeye yöneltirse, beni karşında bulursun... Ben sana yoldaşlık ederim. Yine onları arzulayacak olursan, beni bırakır, onların yanına dönersin... Bu yarım yolculuklar, senin onlardan tümüyle ayrılışına kadar sürer... [87] Sözümüz, kendisinin yolculuğu sırasında gördüğü ve öğrendiği iklimleri birer birer sormaya gelmişti. Bu konuda da şu açıklamayı yaptı Yeryüzünün üç sınırı vardır 1. Yerin üzerinde ve göğün altında bulunan sınırdır. Bunun bütün gerçekliği (künhü) bilinmiş, içinde bulunan nesnelerin çoğu hakkında tam olarak bilgi elde edilmiş, bunlara ilişkin haberler alınmış ve verilmiştir. 2. Batı tarafında bulunan sınırdır. Bu sınır mağribin arkasındadır. 3. Bu sınır da batı tarafındadır doğu (meşrik) yönündedir. (Cümle aynen böyledir. M. Ş. Y.) Bu son iki sınırın, insanlık evreninden ayrılan bölüm ve yanları vardır. Kazanılmış güçlerle donanmayan, yalnızca doğal güçlerle kalanlar, oralara geçemezler. [88] Buralara girebilmek ve buralardan geçebilmek için, durgun Hayat Pınarı yöresindeki harıl harıl akan ve taşan pınarda yıkanmak gerekir. Yolcu, o pınarı bulup yıkanır ve onun tatlı suyundan içerse, gövdesine yeni bir güç yayılır. Bu kişi, bu güçle, kırları ve çölleri aşma gücüne ulaşır. Açık denizlerde batmaz, kolaylıkla Kaf Dağı'na çıkar. Zebaniler onu yakalamaya, cehenneme sürmeye ve sürüklemeye güç yetiremezler. [89] Bu harıl harıl akan pınar hakkında istediğimiz açıklama üzerine dedi ki Kutuplardaki karanlıkları duymuş olmalısınız. Orada, bütün yıl boyunca, yalnızca belirli bir zamanda güneş doğar. Korkmayarak oralara dalanlar uçsuz bucaksız, nurla dolu bir uzaya çıkarlar. Orada ilk görecekleri şey, berzaha bir nehir uzatan ve harıl harıl taşan bir pınardır. Bu pınarda yıkananlar, sudan daha hafif olurlar. Bu nedenle suda batmazlar. Hiçbir zorluk çekmeden dağların tepelerine çıkarlar. Bu şekilde, insanlık evreninden ayrılmış olan iki sınırdan birine girerler. [90] Bizim topraklarımıza yakın olması nedeniyle, mağribin arkasında bulunan sınırdan sorduk. Şöyle dedi Mağribin en sonunda, büyük ve kızgın bir deniz vardır. Tanrı'nın kitabında buna ‘aynı hamie' denilmiştir. [91] Güneş, bu deniz yönünden batar. Bu deniz, geniş ve harap bir iklimden yardım alır. Bu sınırlandırılamayacak ölçüde geniş olan iklimin bayındırlığı, dışarıdan gelen yabancılardandır. Bu iklimin üzerine karanlık çökmüştür. Güneş ışığından yoksun olan bu yere gelen göçmenlerin tümü, yanlarında bir ışık parıltısı getirirler. Buranın toprağı çoraktır. Ot ve ocak tutmaz. Göçmenlerin bir bölümü tarafından her imar edilişte, başka göçmenler tarafından bozulur, sonra yeniden yapılır. Buranın bayındırlığı, sürekli çöker, gider. Yapılan yapılar, kayar, göçer. Burada bulunanlar arasında her zaman kavga, dövüş, hatta sürekli birbirini öldürme vardır. Bunlardan hangileri, yumruk gücüyle diğerlerine üstünlük sağlarsa, evlerini barklarını ellerinden alır, kendilerini, yerlerinden ve yurtlarından sürüp çıkarırlar. Kendi yerlerinde oturmak, kalmak isterlerse de, uğradıkları haksızlık ve zulüm, bunları kendi yerlerinde bırakmaz. Bunlar sürekli bu durumdadırlar. Bu iklimde, her türlü bitki bitebilir buraya, her tür canlı gelebilir. Ama buraya yerleştiği, buranın suyundan ve otundan yiyip içtiği zaman, canlıların üzerini birtakım yabancı örtüler kaplar. Sözgelimi, insanın üzerini, burada, hayvan derisi gibi bir deri kaplar ve bu derinin üzerinde birçok ot biter. Hayvanların durumu da böyledir. Burası harap ve çorak bir iklimdir. Fitneler, kargaşalıklar, düşmanlıklar ve çatışmalarla doludur. Sevinç ve mutluluk, buraya uzaklardan eğreti olarak gelir. [92] Bu iklim ile sizin ikliminiz arasında başka iklimler de vardır. [93] Bu iklimin arkasında, göğün temel atmış olduğu noktayı izleyen bir iklim daha bulunur. Bu iklimle sizin ikliminiz arasında benzerlikler vardır. Burası da dümdüz ve imardan yoksun bir yerdir. Burayı da yabancılar imar etmektedirler. Buranın da yerli halkı yoktur. Her ne kadar burası, ışık penceresine yakınsa da, buraya da ışık başka yerden gelir. Sizin ikliminizle bu iklim arasında bir de şu benzerlik vardır Sizin ikliminiz biçimleri taşıdığı gibi, bu iklim de biçimleri taşımaktadır. Şu farkla ki, sizin ikliminiz, yerlerini sürekli bir diğerine bırakan biçimleri taşımasına karşılık bu iklim, kesinlikle değişmeyen biçimleri taşır. Buradaki bayındırlık, bir karar üzerine devam eder. Buraya gelenler arasında, birbirlerinin yerini kapmak yoktur. Burada herkesin belirlenmiş, sınırlandırılmış bir yeri vardır. Kimse kimseye ilişmez kimse kimsenin elindekini almaz. [94] Bu iklimin bize en yakın yerinin halkı, küçük gövdeli olur. Bunlar çabuk hareketlidirler. Burada sekiz kent vardır. [95] Bunun üzerinde bulunan ülke halkının gövdeleri, bunlardan daha küçüktür. Ama daha ağır hareketlidirler. Kitabet, nücum,[96] neyrincat,[97] tılsımlar, ince sanatlar, derin ve yüksek işler bilir, bunlarla uğraşırlar. Burada da dokuz kent vardır. [98] Bunun üzerinde bir ülke daha vardır ki, halkı yakışıklı ve güzel olur. Şarkı söylemeye, zevk ve neşe içinde yaşamaya düşkündür. Tasa ve üzüntü bunların yanına uğramaz. Türlü türlü sazları büyük bir ustalıkla çalarlar. Bunların üzerinde bir kadın yönetici vardır. Hayır işlemek, iyilikler yapmak, doğal özellikleridir. Bunlar, şer ve kötülüklerin adlarını bile anmazlar. Böyle şeylerin adının geçmesi bile, onların neşesini kaçırır, yüzlerini ekşitir. Buradaki kentler de sekizdir. [99] Bunun üzerinde bulunan ülke halkı iri gövdeli, güzel yüzlü olur. Bunlarla uzaktan görüşme güzel ve yararlı olursa da, kendilerine yaklaşmak insanı rahatsız eder. Burada da beş kent vardır. [100] Bunun üzerindeki ülke, öyle bir ülkedir ki, yeryüzünde bozgunculuk yapan, türlü türlü hainlikler eden ve bunlardan zevk alan birtakım kimseler buraya kaçmışlar, buraya sığınmışlardır. Bunlar da zevk ve eğlenceye düşkündürler. Üzerlerinde katil, dayakçı, sözünde durmaz, kırmızı yüzlü bir yönetici vardır. Bu ülkede geçen olayları saptayıp anlatanların verdikleri bilgilere göre bu yönetici, adı geçen güzel kadın yöneticiye vurgundur. Onun aşkı yüreğine işlemiştir. Buranın kentleri yedidir. [101] Bunun üzerinde de bir ülke vardır. Halkı namus, adalet ve kötülüklerden sakınmada, her yana hayırlar ulaştırmakta, uzak-yakın herkese sevgi göstermekte, bildiklerine bilmediklerine iyilik yapmakta eşsizdirler. Bunların güzellik ve parlaklıktan çok büyük bir hazları ve nasipleri vardır. Burada da yedi kent vardır. [102] Bunun üzerindeki ülkenin halkı kötülüğe düşkündür düşünceleri örtük, anlaşılmazdır. Bunlar, herhangi bir sorunu düzeltmeye kalkışırlarsa, işi azıtırlar (ya da barış yapacak olsalar, barış koşullarını son derece sağlama bağlarlar). Herhangi bir topluluk üzerine yürüyecek olurlarsa acele, öfke ve şiddetle değil, sükûnetle, dâhiyane bir biçimde hareket ederler. Yaptıkları her işi, enine boyuna düşünerek yaparlar terk ettikleri bir işi de, enine boyuna hesapladıktan sonra terk ederler. Her durumda düşünceli davranırlar. Bunların da kentleri yedidir. [103] Bundan sonra, son derece geniş bir ülke gelir. Burada pek çok halk vardır. Ama bunların kentleri yoktur. Burası, on iki sınıra ayrılmış dümdüz bir yerdir. Burada yirmi sekiz konak vardır. Halktan hiçbiri, başkasının konağına konmaz. Ancak, birinin önünde bulunan kendi konağından göçerse, arkadaki, göçenin yerine konar. Bu ülkeden aşağıda bulunan ülkelerin halkı, buraya konuk olarak gelir giderler. [104] Bu ülkelerin sonunda, en ileride, bir ülke daha vardır. Bu güne kadar onun ufkunu, sınırını bilmek kimseye nasip olmuş değildir. Burada ne kent, ne de köy vardır. Gözle görülebilenlerin burada yerleri yoktur. Burası, ruhsal varlıkların, meleklerin yeridir. Buraya insan giremez. Kendisinden aşağıda bulunan ülkelerin tümüne buyruklar, atamalar, belirlemeler buradan iner. Yeryüzünde, buradan ileride, bayındır bir nokta yoktur. [105] Yeryüzündeki üç sınırdan ikisi hakkında duymak istediklerinizi duydunuz, öğrendiniz. Bu sınırlar, dünyanın solunu ve mağribini oluştururlar yer ve gök bunlara bitişik bulunurlar. Soldan sağa, doğuya doğru dönecek olursan, yeni bir iklim görürsün. Orada, insan eliyle ortaya konulmuş bir bayındırlıktan iz yoktur. Orada ne dikili bir ağaç, ne yerde biten bir ot, ne de bir taş vardır. Orası geniş bir çöl, büyük bir deniz, dizginlenmiş rüzgârlar ve kızgın bir ateşten oluşmuştur. [106] Burayı geçince, başka bir iklime girersin. Bu iklimde yüksek dağlar, nehirler, rüzgârlar ve yağmur yağdıran bulutlar görürsün altın, gümüş, değerli-değersiz cevherler bulursun. Ne ki, burada, yerden biten bir bitki yoktur. [107] Buradan geçtikten sonra, gireceğin diğer bir iklim ise, bitkilerin her türlüsüyle dopdoludur. Burada saklı-saksız, meyveli-meyvesiz, tohumlu-tohumsuz, yere tane ile ekilen, serpilen ya da yere fidan hâlinde dikilen her türden bitkiler vardır. Yalnız burada da hayvan yoktur. [108] Buradan sonra gireceğin iklimde ise, bütün hayvanları görürsün. Yüzenler, sürünenler, emekleyerek yürüyenler, uçanlar erkek ile dişinin çiftleşmesiyle doğanlar, yumurtadan çıkanlar hep buradadırlar. Burada da sana arkadaşlık edecek kimse yoktur. [109] Buradan sizin yaşadığınız bu dünyaya çıkarsın. Sizin bu dünyanızda ne var, ne yoksa, gözünüzle görmekte, kulağınızla işitmektesiniz. Bu doğu yönünü de aştıktan sonra, güneşin şeytanın iki boynuzu arasından doğduğunu göreceksin. [110] Çünkü şeytanın iki boynuzu vardır. Bir boynuzu uçar, bir boynuzu yürür. Yürüyen boynuz, göçer bir topluluktur. İki oymağı vardır. Biri canavar yaradılışlı, diğeri de hayvan yaradılışlıdır. Bunların ikisinin arasında, sürekli bir düşmanlık vardır. Bunların ikisi de doğunun solundadır. [111] Uçan şeytanlara gelince, bunların yeri, doğunun sağ yanıdır. Buradakiler aynı cinsten yaratılmış varlıklar değildir. Buradaki kişilerin hemen hemen tümü, ayrı ayrı şaşırtıcı, görülmemiş biçimlerdedir. Buradakiler, bizim bildiğimiz varlıkların iki ya da üç ya da dördünün bileşiminden oluşurlar. Uçan bir insan ya da domuz başlı bir ejderha biçiminde olabilecekleri gibi, kimi zaman da, yarım insan ya da bir insanın tek ayağı biçiminde ya da avuç biçiminde bir insan vb. gibi, bildiğimiz biçimlerden daha eksik olurlar. Ressamların yaptıkları karışık ve türlü türlü resimlerin bu iklimden alınmış olması, uzak bir olasılık değildir. [112] Bu iklimin yöneticisi, burada beş posta yolu düzenlemiştir. Bunları, aynı zamanda ülkenin silah deposu, silah koruma görevlisi ve güvenlik görevlisi olarak da kullanır. Bu evrenden kapılanlar, orada yakalanır, tutsak edilirler. Alınan bütün haberler, orada alınır. Ondan sonra bu beş posta, her türlü haberi ve tutsakları, kapıda oturan ve bu beş postanın üstü olan kimseye teslim ederler. Bu da, bu haberleri, kapalı ve mühürlü bir zarf içinde, yöneticiye sunulmak üzere, hazinedara götürerek takdim eder. Bu memurun, bu kapalı ve mühürlü mektubun içeriği hakkında hiçbir bilgisi yoktur. Görevi, yalnızca zarfı ulaştırmaktır. Hazinedar, tutsakları yanına alarak bakar. Haberler ise, başka bir hazinedara gönderilir. Sizin evreninizden tutsak edilen insanlar, hayvanlar ve diğerleri, bunlarla karışarak bunların biçimlerini alırlar ve bu biçimlerde türerler. Sizin evreninize gelerek herkesin kanının içine girenler, kalplerin en derin yerlerine sokulanlar, bu iki boynuzdan çıkar gelirler. Yürüyen boynuzun iki oymağından canavar yaradılışlı olanlar, insanın başından ayrılmazlar. İnsana bir saldırı olursa, hemen onu kızdırırlar, kendisini, bu saldırıyı savmak üzere harekete geçirirler. Onun gözüne öldürmeyi, göz çıkarmayı, kulak ve burun kesmeyi ve benzeri kötülükleri iyi gösterirler. Öç alma duygusunu kışkırtarak insanı zulüm ve haksızlık yapmaya yöneltirler. Bu boynuzun hayvan yaradılışında olan oymağı ise, insanın gönlünde etkinlik gösterir. Hiç durmadan ona, kötü işleri güzel göstermeye çalışırlar. Beğenilmeyecek hareketleri, isyan ve günahları ona beğendirmeye uğraşırlar. Onları bu gibi işlere kışkırtıp teşvik ederler kızdırır ve kandırırlar. Uğraşa uğraşa, sonunda başarıya da ulaşırlar. [113] Uçan boynuz, insana gözüyle görmediği şeylerin var olmadıklarını söyler, bunları tekzip ettirir. Doğal ya da yapay nesnelere tapınmayı hoş gösterir. İnsanın iç kulağına gizli gizli, öldükten sonra yeniden dirilmenin, iyiliğe ödül, kötülüğe ceza verilmesinin gerçek dışı olduğunu fısıldar evrenin bir yönetici ve yönlendiricisi olduğunu inkâr ettirmeye çalışır. [114] Bu yürüyen ve uçan boynuzlardan öyle topluluklar vardır ki, bunlar, sizin ikliminizin arkasındaki iklimle komşu olmuşlardır. Bunlar, meleklerin nitelikleriyle nitelenmişlerdir. Yeryüzü melekleri tarafından imar edilen bir yerde bulunurlar. Şeytanın azgınlıklarından kurtulmuş, meleklerin ruhsal niteliklerini giymişlerdir. İnsanlarla düşüp kalktıkları zaman, onları şaşırtmaya, yoldan çıkarmaya değil, arınmalarına yardım etmeye çalışırlar. Bu topluluklar, hem göze görünmezler, hem de isteklerle doludurlar. [115] Herhangi bir kimse, bu iki boynuz iklimini geçerek ilerlerse, meleklerin iklimlerine girer. Melekler ikliminin yeryüzüne bitişik olan bölümünde, yeryüzü melekleri otururlar. Bunlar da iki toplulukturlar. Bu toplulukların biri sağdadır. Bunlar bilici ve buyurucudurlar. Diğeri soldadır. Bunlar da buyruk alıcı ve yerine getiricidirler. Bu toplulukların her ikisi de, cin ve insan iklimlerinin derinliklerine inebilir göğün en yüksek yerlerine çıkabilirler. [116] Hafaza ve Kâtibîn'in[117] bunlardan olduklarını söyleyenler vardır. Bunlardan sağda oturan ve buyurucu olan bir topluluk yazdırır. Solda oturan ve alıcı olan topluluk ise yazar. Yeryüzü meleklerinin bulundukları yerden geçmeyi başaran kimse, kendini göğün altında bulur. Orada yaratılmışların en eskilerini görür. Onların, buyruğuna boyun eğilen bir yöneticileri vardır. Bu ufkun ilk aşaması, derecelerini yükselten, kendilerini yüce yöneticilerine yaklaştıran işlerle uğraşan hizmetçilerle doludur. Bunlar temiz, arınmış kimselerdir. Yeme ve içme istekleri, erkeklik ve dişilik tutkuları yoktur. Aralarında ne zulüm, ne çekemezlik, ne de tembellik vardır. Buranın çevresini imar etmekle görevlidirler. Uygardırlar. Kentler, sağlam köşkler ve güzel yapılarda otururlar. Buranın toprağı, sizin ülkenin toprağına benzemez. Sizin toprağınıza benzemeyecek biçimde, güzelce hamur edilmiştir. Buranın toprağı cam, yakut ve benzerlerinden daha uzun ömürlü olduğu gibi, burada yaşayanların da ömürleri uzundur. Bunların ecelleri ertelenmiştir. En uzun ve uzak bir süreden önce ölmezler. Bunların tek görevleri, tam bir boyun eğiş içinde çevresini imar etmektir. [118] Bunlardan sonra yöneticilerine daha yakın olan, onunla daha çok görüşen bir topluluk gelir. Bunlar yöneticinin meclisinde ve onun hizmetinde bulunurlar. Bunlar, iş yapmaktan ve iş yapma derecesinde bulunmaktan korunmuş, iş görmekten yüksek tutulmuşlardır. Yöneticinin huzurundadırlar onun çevresini kuşatmışlardır. Sürekli onun yüzünü görerek mutlu olurlar bu mutluluğa her zaman ererler. Kendileri ince ve güzeldirler. Zihinleri açık ve parlaktır. En ince işaretler, onlar için yeterlidir. Görünüşleri göz alıcıdır. İnsanın istemini yağmalayan tam ve yetkin bir güzellikleri vardır. Bunların her birinin belirli bir sınırı, belirli bir yeri, belirlenmiş bir makam ve derecesi vardır. Hiçbiri, kendi makam ve derecesini aşmaz. Bu konuda aralarında bir düşmanlık da görülmez. Çünkü bunlardan alt derecede bulunan, kendinin üstündekinin yüksekliğine ve kendinin derecesinin ona göre alt düzeyde olduğuna inanır. [119] Bir de bunların yöneticiye en yakın olanı vardır. Bu, ötekilerin atası, ötekiler bunun oğulları ve torunlarıdır yöneticinin sözlerini ve buyruklarını onun aracılığıyla alırlar. Bunların şaşılacak durumları vardır. Bunlarda yaşlanma, bizlerde olduğu gibi çarçabuk değildir. Bunların ataları, kendilerinden daha eski olmalarına karşın, güç bakımından daha yetkin, daha eksiksizdirler. Kendileri de oğullarından daha genç ve güzeldirler. Bunların tümü ortalıktadır. Bir eve barka gereksinim duymazlar. [120] Yöneticileri ise, bunların kat kat üstünde bir yüksekliktedir. Bunu bir asla, köke bağlayan hata eder. Onu övebileceğini, niteliklerini sayabileceğini sanan saçmalar. O, kendini niteleyenlerin nitelemelerinden üstündür. Onu anlatmada benzetme ve örnekleme yoluna başvuranlar da bu benzetme ve örneklemeleriyle ondan uzaklaşırlar. Onun organlarının birbirinden farkı yoktur. Organları birbirinden ayrı değildir. Onun güzelliğini göstermesi bakımından, kendisi, bütün bir yüzdür. Cömertliği, eli açıklığı bakımından, bütün bir eldir. Onun güzelliği, bütün güzellikleri yok eder. Onun cömertliği, bütün eli açıklıkları hiç düzeyine indirir. Bu yöneticinin çevresinde bulunanlardan herhangi birisi, bir an için kendisini iyice görmek istese, dehşete düşerek kamaşan gözlerini kapamak zorunda kalır. Ona bakmadan önce gözleri çalınacak, kapılacak olur. Onun kendi güzelliği, güzelliğinin perdesi dışta görünmesi, onun içte kalmasının nedeni olmuştur. Açığa çıkması, gizlenmesini gerektirmiştir. Tıpkı güneş gibi... İnce bir bulut perdesi arkasına girdiği zaman görülebilir. Ama kendisini perdesiz olarak gösterecek olursa, görülemez. Işığı, kendi ışığına perde olur. Bu yöneticinin, güzelliğini, kendi adamlarından kıskanması söz konusu değildir. Kendisinin güzellik ve parlaklığını göstermezlik etmez. O, güzelliğini gösteriyorsa da, kimsede onu görme gücü yoktur. O cömerttir, vergilidir, bereketlendiricidir. Onun bağışları geniş, cömertliği sınırsızdır. Onun cömertlik ve eli açıklığı, herkesi içine alır. Onun kapısı herkese açıktır, hiç kimseyi geri çevirmez. Onun güzelliğinden bir pırıltı gören, gözünü ondan ayıramaz. Buradan kurtulup ona gidebilen kimi sayılı kimseler olabilir. Yönetici onları, sizin ikliminizin mallarını hiçe indiren bağışlarıyla karşılar. Bunlar, onun yanından döndükleri zaman, saygınlık kazanmış olarak dönerler. Hay bin Yakzan ekledi Eğer seni aydınlatmak amacıyla söylediğim bu sözler, beni ona yakınlaştırmamış olsaydı, onunla ilgim, seninle bir çift söz etmemi bile engellerdi. İstersen arkamdan gel... Seni ona götüreyim... (İbn Tufeyl) İbn Tufeyl ve Hay Bin Yakzan Üzerine İbn Tufeyl'in Hayatı İslâm dünyasında İbn Tufeyl, Batı'da Abubacer adıyla tanınan ve Endülüs'ün yetiştirdiği en büyük İslâm düşünürlerinden birisi olan Ebu Bekr Muhammed bin Abdülmelik bin Muhammed bin Muhammed bin Muhammed bin Tufeyl el-Kaysî, 1106 yılında Gırnata'nın 65 kilometre kuzeydoğusundaki Vadiü'l-Aş'ta (bugünkü Cádiz) doğdu. Araplar arasında ve Endülüs'te çok önemli bir yeri olan ünlü Kays kabilesine mensup olan İbn Tufeyl ayrıca el-Endülüsî, el-Kurtubî ve el-İşbilî olarak da anılır. Künyesinin Ebu Cafer olduğu söylenirse de, yaygın olanı Ebu Bekr'dir. İbn Tufeyl'in ailesi ve görmüş olduğu eğitim konusunda kesin bilgilere sahip değiliz. Gırnata'da hekimlik yaparken eyaletin valisi ile yakınlık kurarak onun sır kâtibi olduğunu biliyoruz. Muvahhidî hanedanının kurucusu Abdülmü'min'in oğullarından birinin Septe ve Tanca valiliği sırasında bir süre onun kâtipliğini yaptığı da (1154) bilinmektedir. İbn Tufeyl, Muvahhidî Sultanı Ebu Yakub Yusuf'un özel hekimliğini yaptığı 1163-1184 yılları arasında büyük ün kazanmıştır. Sultanın çok yakın dostu olan düşünürün onun vezirliğini yaptığını söyleyenler de bulunmaktadır. Öğrencilerinden biri olan el-Bitrucî'nin onu el-Kazî (Kadı) diye anmasına bakılarak bir süre yargıçlık yaptığı da söylenebilir. Fakat bunlara ilişkin kesin bir bilgi yoktur. Kesin olan bir şey varsa, o da, İbn Tufeyl'in Sultan'ın çok yakın bir dostu olduğu ve üzerinde büyük bir etkisi bulunduğudur. Ünlü tarihçi Abdülvahid el-Merakeşî bunu şöyle dile getirir Sultan'ın İbn Tufeyl'e karşı büyük sevgi ve dostluğu vardı. Uzun süre, gece gündüz sarayda, onun yanında kaldığını ve dışarı çıkmadığını söylerler. İbn Tufeyl'in Sultan'la bu yakın ilişkisi ve dostluğu, Endülüs bilim ve düşünce hayatını önemli ölçüde etkilemiştir. Zamanın bütün bilim adamları saraya toplanmış, çalışmaları desteklenmiştir. Felsefe dünyasının en önemli isimlerinden birisi olan İbn Rüşd de, işte bu ortam içinde yetişme imkânı bulmuştur. İbn Tufeyl, kendisini Sultan'a takdim etmiş, felsefe alanındaki çalışmalarını desteklemiş, hatta yönlendirmiştir. İbn Rüşd, Sultan Ebu Yakub Yusuf ile ilk karşılaşmalarını şöyle anlatır Müminlerin emirinin yanına girdiğim zaman kendisini İbn Tufeyl ile yalnız buldum. Bana ‘Gök hakkında filozofların düşünceleri nedir. Gök ezelden beri mevcut mudur, yoksa bir başlangıç zamanı var mıdır.' dedi. Bu soru beni dehşete düşürdü. Soruya cevap vermemek için bir kaçamak arıyordum. Felsefe ile uğraşmadığımı söyledim. Çünkü İbn Tufeyl ile ne konuşup görüşmüş olduklarını bilmiyordum. Mahcubiyetimin nedenini anladı. Bu nedenle konu üzerinde İbn Tufeyl ile konuşmaya başladı. Aristoteles'in, Platon'un ve diğer filozofların bu konuda söylediklerini sergiledi ve din bilginlerinin onlara karşı getirdikleri kanıtları sıraladı. Zamanlarını özellikle bu bilimin incelenmesine harcayanların birçoklarından daha isabetle bu bilimde vukuf sahibi olduğunu o zaman fark ettim. Beni de o kadar kendi keyif ve hâlime bıraktı ki ben de düşüncelerimi açıklamaya ve felsefeye ilişkin bilgimi kendisine göstermeye başladım. [121] İbn Rüşd'ün bu tanıklığı, hem İbn Tufeyl'in konumunu, hem de bilim ve düşünceye karşı takınılan destekleyici tavrı açık biçimde ortaya koymaktadır. Leibniz'in, Arapların öyle filozofları var ki onların ulûhiyet hakkındaki his ve fikirleri en yüksek Hıristiyan filozofların fikirleri kadar yüksektir. Bunu Pococke'un Arapçadan tercüme ettiği ‘Philosophus Autodidactus' (Kendi Kendine Felsefe, Hay bin Yakzan) eserinden anlamak mümkündür [122] diye kendince onurlandırdığı İbn Tufeyl, 1186 yılında Merakeş'te hayata veda etti. Emir Yakub'un hekimliğini yaptığı yıllarda, zamanının büyük bölümünü, Sultan'ın zengin kütüphanesinde geçiren İbn Tufeyl, birçok bilim dalında uzmanlaşmıştır. Yazmaktan çok araştırmayı ve düşünmeyi seven düşünür en çok tıp, felsefe, gökbilim ve şiirle uğraşmıştır. El-Bitrucî ve İbn Rüşd, İbn Tufeyl'in tıpla ilgili iki eserinin bulunduğuna tanıklık etmektedirler. Ne yazık ki, bu eserler günümüze ulaşmamıştır. Yine el-Bitrucî, Kitabü'l-Felekiyat adlı eserinin önsözünde İbn Tufeyl'in gökbilimde yeni düşünceleri olduğunu, hatta Batlamyus'un kuramını değiştirmeyi amaçlayan yeni bir kuram geliştirdiğini söylemektedir. Günümüze şiirinden ancak birkaç örnek ulaşabilen İbn Tufeyl'i bütün dünyaya tanıtan eseri, felsefî romanı Hay bin Yakzan, diğer adıyla Esrarü'l-Hikmeti'l-Meşrikiye'dir. İşrakî Felsefe ve Hay bin Yakzan İbn Bacce ve İbn Rüşd ile birlikte Endülüs'ün yetiştirdiği en büyük üç filozoftan birisi sayılan İbn Tufeyl, kendisine kadar gelişen Endülüs felsefesini inceden inceye değerlendirerek ulaştığı sonuçları Farabî, İbn Sina ve Gazalî sistemleriyle besler ve kendi anlayışını kurar. Bu nedenle
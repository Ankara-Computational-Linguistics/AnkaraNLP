belki bir uygulama yapar ondan para kazanır kendi ilgilerim doğrultusunda oluşturacağım bir işe o parayı yatırırım diye. Gerçekten bulunmak istediğim yer burası mı diye arkadaşlıklarımı sorguluyorum veya insanları gözlemliyorum. Şu sıralar mutlu olduğum tek şey spor yapmak. Kulaklığımı takıp kendimce başka insanların müdahalesi olmadan sporumu yapıyorum; kendimi oraya ait hissediyorum. Tabii ki bu sadece kısa bir dönem, ileride hem hayatımı geçindirebileceğim hem de kendimi ait hissettiğim bir iş ve yer bulmam gerekecek. İnsanların çoğu gerçekten kendi istedikleri gibi yaşamıyorlar Hep başka insanların istekleri ve beklentileri doğrultusunda belli kalıplar içinde kısıtlanarak bu dünyada ömürlerini geçirip duruyorlar. Bu durum aidiyetten yoksun, psikolojik sıkıntıları olan ve bu problemi maddiyatla çözmeye çalışıp aslında daha kötü bir çukura giren insanların oluşmasına sebep oluyor. Ben öyle olmamaya çalışıyorum Kendimce bir yol çizmeyi deniyorum. Ne zamana kadar dayanırım bilmiyorum ama başka insanların düşüncelerine göre yaşamaya başladığımda kendime ihanet edeceğimi biliyorum. Kaynakça Hawkins,Paula. Trendeki Kız. İstanbul: İthaki Yayınları,2015. İLHAMİ1 Aslı Uçar TURK 101 -35 Ödev numarası : 1 -1 Final İlhami Özer 21300828 5 Ekim 2015 Emirdağ mı Büyük Türkiye mi Sorusunun Yanıtını Emirdağ Sokaklarında Ararken Bu yaz İzmir’de tanıştığım Belçikalı bir arkadaşın, Emirdağ mı büyük Türkiye mi sorusu karşısında ne diyeceğimi bilemedim. Emirdağ mı, o da neyin nesi derken google sayesinde Afyonkarahisar’ın bir ilçesi olduğunu öğrendim. Belçikalı birisine, Türkiye’den büyük olduğu izlemini yaratan neden de neydi? Cevabını internette bulsam da gidip kendi gözlerimle görmek istedim. İçimde acaba otellerde boş yer var mıdır sorusunun verdiği tedirginlikle sabaha karşı Emirdağ’ına geldim. Şehire girişimde, öyle Türkiye’den büyük bir ilçe olduğu izlemini yaratan herhangi bir belirti yoktu. Galiba ilçeye yanlış taraftan girmiş olmalıydım, şehirde yaşayan insanlar şehrin kuzey kısmında toplanmış olmalılar diye düşündüm. Güney tarafında yaşayanlar ise galiba uykuya çok düşkünlerdi; zira saat sabah yedi buçuk olmasına rağmen büyük şehirlerdeki sabah telaşı yoktu. Türkiye’den büyükse öyle olmalıydı. Boş oda bulamayacağım düşüncesinin vermiş olduğu tedirginlikle otel ararken, otobüsten indiğim yere iki dakika yürüme mesafesinde bir otel buldum ve boş odaları da varmış hem rezervasyonsuz hem de elli lira gibi bir ücrete (Yılmazlar Otel).Emirdağ’ını gezmeden sevmeye başlamıştım. Öğleden sora ilçeyi dolaşmaya çıkacaktım; önce güney kısmını gezecektim sonra da kuzey kısmını. Güney kısmının şehir merkezine ilerlerken, gözüme ilk çarpan sağlı sollu park etmiş Belçika plakalı lüks araçlar oldu. Biraz daha ilerleyince artık Belçika plakalı araçlar dikkatimi çekmez oldu çünkü onlar her yerdeydi. Şaşkınlığımı gidermek için yolda karşılaştığım birine, dayanamayıp sordum: Arabalar Belçika’da yaşayan gurbetçilere aitmiş (herhalde Belçikalılar Emirdağ’ına ziyarete gelmezler gelse bile arabalarıyla gelmezler) ve yaz tatillerini geçirmek için memleketlerine gelirlermiş her yaz. Artık kafamda Emirdağ mı büyük Türkiye mi sorusunun nereden geldiği cevabı yavaş yavaş belirmeye başlamıştı. Birkaç kişiyle daha konuştum, gurbetçiler hakkında ilginç bilgiler verdiler. İlçede Belçika’ da akrabası bulunmayan yok gibiymiş ve bana kalırsa bu şirin ilçeyi gurbetçiler kalkındırıyor. On bir ay gurbette çalışıp, dişinden tırnağından arttırdıkları ile İLHAMİ2 Emirdağ’a tatile geliyorlar onca yer dururken! İlçe sakinleri gurbetçilere bir de lakap takmışlar ‘gavurcu’ diye. Gurbetçiler bu yakıştırmadan pek memnun değiller gibime geldi. Onların yerinde ben olsam ben de memnun olmazdım. Çünkü koca bir ilçeyi biz kalkındıralım karşılığında gavurcu diye lakap taksınlar. İlçede adı uzun ama kendisi oldukça kısa bir çarşı mevcut, genelde kuyumcuların oluşturduğu bir çarşı. Bir ilçede bu kadar kuyumcunun işi ne demekten kendimi alamıyorum ve sonra aklıma Emirdağlıların tabiriyle gavurcular ve onların bozduracakları dövizler geliyor. Ülkemizin geçmişte döviz bulmakta sıkıntı çektiği günlerde de, acaba Emirdağ böyle miydi diye düşünmeden edemiyorum. İlçedeki üçüncü günümde soluğu Amorium Antik Kentinde alıyorum almasına ama içeri giremiyorum, çünkü hala kazı çalışmaları var ve yaklaşık 10 senedir sürüyormuş çalışmalar, insan haliyle merak ediyor,10 senede hiç mi bir şey çıkaramadınız? Meğer çalışmayı yürüten firma İngiliz’miş. Huylu huyundan vazgeçer mi, vazgeçmez elbette (yöre halkının söylediğine göre, İngilizler çıkardıkları eserleri İngiltere’deki müzelere gönderiyorlarmış.) İngiliz sömürgeciliği bu şirin kasabada da çıkıyor karşıma. Bu arada ilçenin kuzey kısmı olmadığını öğrenerek hayal kırıklığına uğruyorum; tabi insan Türkiye’den büyük olduğunu düşününce ister istemez öyle bir beklenti içerisine giriyor. Aradığım cevabı buluyorum sonunda: Brüksel’de yaşayan Türkler’in yüzde doksanı Emirdağlıymış, haliyle Brükselli arkadaşımın sorduğu soruyu haklı buluyorum çünkü; hangi Türk’e nerelisin diye sorsan cevap aynı, Emirdağlıyım. Sonradan öğrendim ki Belçika’da yaşayan Emirdağlılar bu soruyu Türkiye’ye tatile gittiğinde tanıştığı Türklere sormasını istemişler bizim arkadaştan. Bu vesileyle şirin mi şirin bir Anadolu kasabasını tanımış oluyorum. Gurbetçilerin yaşadığı özlemi, memleket hasretini düşünmeden de edemiyorum. Eşini, dostunu bırakıp, yaban ellerde ekmek parası uğruna geçen gençliklerini düşünüp, o gurbetçilere saygı duyuyorum. Sonunda anlıyorum ki Emirdağ Türkiye sınırları içinde büyük bir ilçe olmasa da, Belçika sınırları içerisinde çok büyük bir ilçe. BAŞKALARININ HAYALLERİ Mİ! Diğer insanların düşüncelerini ne kadar umursuyorsunuz? Hiç başkalarının hayallerini kendi hayalleriniz zannettiğiniz oldu mu? Peki, ya hiç, diğer insanlar ne der korkusu sizi yapmak istediğiniz bir şeyden caydırdı mı? Hatta, bu başkaları ne der korkusu sizin gece yarısında karın ağrısından dolayı uyanmanıza neden oldu mu? Benim oldu… Tamamen kendi isteğimle yaptığım şeyleri düşünmeye çalışınca, aklıma pek de bir şey gelmemesi çok acınası bir durum olmalı. Bakıyorum da hayatta sadece başkaları için yaşamışım. Başkalarının hayallerini başarmak için sabah akşam çalışmışım. Peki neden bu durumdayım? Neden şimdiye kadar, kendim için, kendi hayallerim için bir şeyler yapamadım? Ne istediğimi, neyi hayal ettiğimi bana kimse sormadı ki! Çevremdeki insanlar, kendi akıllarınca, benim için en iyisi neyse onu daima biliyorlardı! Bu düşüncelerle odağı kendimden uzaklaştırmaya çalışsam da -beni hayallerimden uzaklaştıranın başkaları olduğunu söylesem de- aslında en büyük suçlu benim. Ne de olsa kimse, kendi isteklerini bana zorla yaptırmadı. Fakat başkalarının hayalleri nedense beni etkisi altına aldı. Onların hayallerine kapılarak kendi isteklerimi öteledim; başkalarının isteklerini kendi hayallerim zannettim. Kendi çizgimi çizmek varken başkalarının çizgilerinin takip ettim hep. Kendimi mutlu etmek varken başkalarını mutlu etmeye çalıştım. Çünkü başkalarının mutluluğunu benim mutluluğum zannettim. Çünkü başkalarının gözünde değer kaybetmekten endişe ettim. Çünkü hayal kurmaktan ürktüm; beni neyin mutlu ettiğine özgürce karar vermekten korktum. Nedendir bilmem, kendimi evrenin merkezinde sanıyordum. Sanıyordum ki, herkesin gözü benim üzerimde, herkes benim hakkımda düşünüyor, konuşuyor; başarısız olmamı dört gözle bekleyip duruyordu. Herkes pusuya yatmış beni kolluyordu. Yapacağım en küçük bir hatada, bütün dünya üzerime çökecek, gökyüzü başıma yıkılacak gibiydi. İtibarım, onurum, kişiliğim yerle bir olacaktı. Haliyle bu düşünceler; “acaba ne derler?” kaygısına evrildi, başkalarının bakış açılarını hayatımın odak noktası haline dönüştürdü, başkalarının gözünde değer kaybetmeme endişesinde boğulmama neden oldu. Ve beni, kendi hayallerimden uzaklaştırdı. Hâlbuki, kimsenin beni umursadığı yokmuş. Aşikâr olan şu ki; çevremdeki insanların benim başarısızlığım hakkındaki düşünceleri en fazla bir başkasının başarısızlığını görene kadar sürüyormuş. İkarus’un düşüşünü gösteren tablo da bu düşüncelerimi eksiksiz bir şekilde yansıtıyor. Tablonun sağ alt tarafındaki boğulmak üzere olan İkarus’u -İkarus’un uçmaktaki başarısızlığını- ne saban süren çiftçi, ne de koyunlarını otlatan çoban umursuyor. Çünkü o sırada hepsi, merkezinde kendilerinin olduğu evrenleriyle meşguller. Hiçbirinin İkarus’un başarısızlığı hakkında düşünecek veya onun acısını umursayacak beş dakikası bile yok. Bu şekilde düşününce anladım ki başkalarının gözünde değer kaybetmemek için onların hayallerinin peşinden boşuna koşuyorum veya başarısızlık korkusundan karın ağrıları ile gece yarılarında yok yere uyanıyorum. Çünkü bu gezegen benim acılarımla çok az ilgileniyor. Bu evren, aslında merkezinde benim olduğum bir yer değil. İşte, toplumdan korkmak -insanların gözünde değer kaybetmekten korkmak- böyle bir şey. Ancak ne kadar gereksiz ve mantıksız bir şey olduğunun farkına varsam bile etkisinden kurtulamıyorum. Peşimi bırakmıyor. Galiba bu durum, ölüm anı gelene kadar devam edecek. En iyisi, durumu olduğu gibi kabullenip bu korkuyla beraber ve aynı zamanda onu kontrol ederek yaşamayı öğrenmek. Korkularımın beni zorladığı başkalarının istekleri ile kendi hayallerimi ayırt etmem gerekiyor ki kendi çizgimi çizebileyim şu hayatta. Artık, korkuların yorgunluğundan hayallerimin dinginliğine yelken açmalıyım. Hayatın önüme çıkardığı seçeneklerde, bunu gerçekten ben mi istiyorum yoksa toplum korkusu mu buna beni zorluyor, diye durup düşünmeden harekete geçmemeliyim. Şurası kesin ki; ne derler kaygısından kurtulduğumda, doğal olarak, geriye sadece hayallerimi gerçeğe dönüştürmenin başarısı ve kendi isteklerimi yaşamanın huzuru kalacak. Muhammed Ustaömeroğlu KAYNAKÇA Brueghel, Pieter. İkarus'un Düşüşü Sırasında Bir Manzara. 1558. Belçika Kraliyet Güzel Sanatlar Müzesi. Brüksel.Yankı Ekin DENKER 15.10.2018 21703805 Başparmaklar Yukarı Zifiri karanlıkta, ayakta duruyorsunuz. Cebinizde bir kibrit kutusu var ve içinde sadece bir kibrit çöpü. O kibrit çöpünü, kibrit kutusunun yan yüzüne sürttüğünüz anda bir umut kaplıyor içinizi. Aceleyle çıkışı arıyorsunuz. Kibritin ateşi parmaklarınızı ısıtıyor, gözlerinizi şenlendiriyor. Lakin bu duygu çok kısa sürüyor beklediğinizden. Biraz önce sahip olduğunuz en değerli varlık; küçücük, eğri büğrü kibrit çöpü yandı ve bitti. Avucunuzda bir tutam işe yaramaz kül ve boş bir kibrit kutusuyla çıkışı bulamadan zifiri karanlıkta kalakaldınız. Bu noktadan sonra zifiri karanlığın içinde yapayalnızsınız. Yirmi birinci yüzyıl; psikolojik rahatsızlıklar, alkollü içecekler, uyuşturucu ve türevlerinin etkisi altına girmiş, harap olmuş yüzlerini sosyal medya hesaplarıyla gizleyen maskelere bürünmüş insanların çağı haline gelmiştir. Sosyal medya hesapları ile Hadrian’ın duvarı misali taş duvarlar örülmüş, sadece insanların görmenizi istedikleri şeyleri görebildiğiniz, takipçi sayınız kadar büyük bir insan olabileceğiniz, Jean-Leon Gerome’un Pollice Verso adlı tablosundaki halk misali yumruğunuzu yere dik bir şekilde tutup başparmağınızı aşağı veya yukarı çevirmenizle bir insanın hayatı üzerinde söz sahibi olmanız gibi, tek tıkla içeriklere, insanların yaratılarına, değerlerine kıymet biçebileceğiniz bir çağda yaşıyoruz. Teknolojideki ilerlemenin ve imkanların sosyal hayata beklenenin tam tersi şekilde yansıması, kolay ulaşımın ve iletişimin insan ilişkilerini daha kırılgan bir hale getirmesi içgüdülerimizden, bencilliğimizden, yalnızlığın götüreceklerini tasavvur edemememizden kaynaklanmaktadır. Biz her ne kadar gelişiyoruz diyebilsek de toplumsal olarak Antik Roma Uygarlığı’ndan bir adım ilerleyememiş olmamız ve bunu göremememiz toplumda daha çok yalnız bireyin olmasının en temel göstergesidir. Yunan mitolojisine göre tanrılar tanrısı Zeus insanları iki kafalı, dört kollu, dört bacaklı sırtlarından yapışık şekilde yaratmış. Keyiflerine olan düşkünlüklerinden yüce tanrılara şükretmeyi unuttukları için Zeus kendi yaratısına, kudretine yakışır şekilde cevap verir şekilde insanları lanetlemiş, onları eşlerinden ayırmış ve dünyanın çeşitli yerlerine dağıtmış. O gün bu gündür insanlar ruh eşlerini ararlarmış, bulanlar ise çok şanslıymış.(84, Plato) Böyle antik bir medeniyet bile yalnızlığı nesilden nesle aktarırken onu tanrılar tanrısının en büyük şerri ve cezası olarak yansıtmıştır. Bu da gösterir ki gerek çoklu, gerek ikili insan ilişkilerde yer almak, yalnızlığın sessiz bir düşman gibi gizliden gizliye zerk ettiği değerlerden benciliğin birey üzerindeki gücü karşısında yer almak, ona karşı harp etmeyi gerektirir. Yalnızlık denen bu sessiz düşman ile yapılan harp, şerrin Antik Yunan Medeniyeti’nin efsanelerinde yer aldığı ehemmiyetine eş değer surette karşılanmalıdır. Keskin bir bıçak bir sebzeyi doğramak, yemek yapmak için kullanılırsa hayat vericidir, besleyicidir. Usta bir şefin elinde damakları şenlendirecek, aşçı yamaklarına, bulaşıkçılara istihdam sağlayacaktır. Fakat o bıçak bir hançerin kabzasına takılırsa nice canlara son verecek, dereleri kırmızı akıtacak, dostu dosta kırdıracak bir gereç olur. Bu gereci inşa etme yetisine sahip olan kudreti barındıran yegane varlık olan insan, ona hükmetme yetisine sahip olduğu kadar insandır. İşte bu yetiye sahip olan insan, oluşturduğu topluluğu kontrol edebilme ve onun bir parçası olabilme işlevini yerine getirebilecek kapasiteye sahiptir. Yalnızlıkla başa çıkabilmek, onu bir avantaja çevirip tekrar toplumun içine girebilmek bu ayrıma benzer. Aklı başında, hareketlerinin bilincinde olan her insan gibi kendini geliştirip, diğer insanları gözlemleyip, hareketlerini sorgulayıp, yaşamlarını öğrenip toplumun bir parçası haline gelerek yalnızlıktan kurtulmak mümkündür. Zeki Demirkubuz’un “Ne alçağın biriyim, ne de namuslu; ne onurlu biriyim, ne de kahramanım, ne de bir korkak. Ben hiçbir şey olamadım.” repliğini sarf eden karakteri Muharrem gibi, eyleme geçmek yerine güvenli, yalnızlık bölgesine çekilip, üç yüz altmış beş günü birbirinin tekerrürü gibi yaşayıp başarılı birer yazar olan arkadaşlarına baktıkça kendi gözünde küçülen karakteri gibi olmaktır en kötüsü. Yalnızlıkla hiç savaşmamak onu bir tümör misali büyütmeye benzer. Karanlık gibi her şeyi yutar, küçük bir kibrit çöpü onu durdurmak için yetersiz kalır. Dolu bir paket kibrit daha çok kapıyı açar, biri söndükçe bir başkası yanar ve bu böylece devam eder. Sonsuz bir ateş gibi zifiri karanlığı aydınlatır, güneş gibi doğar üzerine. Kaynakça Demirkubuz, Zeki, Yeraltı, 2012, Tiglon Film, film Gerome, Jean-Leon, Pollice Verso, 1872, tuval üzerine yağlıboya, Phoenix Sanat Müzesi, Phoenix Plato, Şölen, Alfa Yayınları, 2014 İREM IŞIK 21703506 http://gmag.com.tr/gule-gule/ . 21.02.2018 tarihinde erişildi. DOĞUM, YAŞAM VE ÖLÜM Bir yılın üç yüz atmış beş günü var. Her gün “dün”den ve yarın”dan farklı, her gün ayrı özel. Fakat kabul etmek gerekir ki, kimi günler daha özel. Doğum günleri bunlardan biri. Adının “doğum günü” olduğuna bakmayın. Bu günde asıl olan doğum değil, yaşamdır. Bu yüzdendir ki en erkeni bile doğumdan bir yıl sonra kutlanır. Kişinin var olduğu her gün için “iyi ki” denir, var olmaya devam etsin diye güzel temennilerde bulunulur. Bir de ölüm günleri vardır ki en az doğumlar kadar özeldir. Adının “ölüm günü” olduğuna bakmayın. Bu günde de asıl olan ölüm değil, yaşamdır. Bu yüzdendir ki ölen kimse yaşamıyla hatırlanır. “Ne iyi insandı.” denir, tekrar var olması dilenir. Aralarındaki başlıca farksa şudur: Biri yokluktan varlığa, diğeriyse varlıktan yokluğa açılan bir kapıdır. 26 Aralık yılın üç yüz atmış beş gününden biri. Benim için en özelleri arasında: Ozancan ağabeyimin doğum günü. Fakat adını koymak öyle kolay değil. Çünkü yokluktan varlığa açılan kapı bir kere kapandı mı sonrası hep varlıktan yokluk. İşte iki yıldır o kapının diline bakıyorum ben. Yağlasam düzelir mi, tekrar açılır mı, diyorum. Olmuyor. Her yıl 26 Aralık’a “doğum günü” demek daha da zorlaşıyor. Geçtiğimiz aralık, işte tam da böyle geçti. Mezun olduğu lisenin öğrencileri, öğretmenleri ve diğer mezunları olarak Ozancan ağabeyin doğum gününü kutlamak istedik. Birkaç İREM IŞIK 21703506 gün önceden hazırlıklara başladık. Önce program akışını belirledik. Organizasyonda görev alacak herkese bir bir görevlerini takdim ettik. Okulun konferans salonunu o gün için hazır hale getirdik. Mezunlar Derneğimiz aracılığıyla üyelerin iletişim adreslerine bir bir ulaşıp davetiyeleri gönderdik. 26 Aralık gelip çattı. Organizasyonda görev alanlar olarak girişteki “Ozancan’ın Doğum Günü” posteri altında dikildik, yüzümüzde belli belirsiz bir tebessümle gelenleri karşıladık. Renkli ambalajlara sarılmış hediyeler getirmiyordu gelenler. Ellerinde sade kırmızı karanfiller vardı. Sol göğüslerine iğnelesinler diye siyah-beyaz fotoğraflar dağıttık. Konfetiler patlamıyor, balonlar şişirilmiyordu. Yaş pastanın üzerine mum da dikilmeyecekti. Hatta bu doğum gününde - alışık olduğum diğer doğum günlerinin aksine - yaş pasta hiç yer almayacaktı. Doğum günü saygı duruşu, peşisıra İstiklal Marşı ile devam etti. Önce sınıf arkadaşlarından biri konuşma yaptı. Onu anlattı. Bir ara gözü yaşlanır gibi oldu, devam etti. Konuşmasını “Ah bir bilseniz, ne iyi insandı!” diyerek bitirdi. Dinleyenlere teşekkür edip sahneden indi. Sonra okul müdürü sahneye çıktı. Nasıl örnek bir öğrenci olduğunu anlattı onun, ailesine yük olmamak için öğrencilere ders vererek geçindiğini. Üç yıla mühendis olacağını, olamayacağını... Ailesinin sevincini değil ama kederini paylaştı. Nice yıllara, diyemedi. Baş sağlığı ve sabır diledi, indi. Sonrasında sahneye bir grup öğrenci çıktı. İkisinin elinde gitar vardı. Biri sahnenin köşesindeki piyanonun başına oturdu. Diğeriyse mikrofonu eliyle kavradı. “Gül Güzeli”ni seslendirmeye başladırlar. Bu şarkıyı yıllar önce ilk kez Ozancan Ağabey’den okuldaki bir konserde dinlemiştim. O yüzden olsa gerek yıllar sonra aynı sahnede bu şarkıyı başkaları söylüyor olsa da kulaklarımda yalnız onun sesi vardı: “Eğer bir masal perisi girerse rüyalarına Öldü dersin gül güzeli, tılsımını kaybetti” Son dizeleri dinlerken sahnenin arkasındaki ekrana bir görüntü yansıtıldı. Karşımızda Ozancan Ağabey’in her zaman gülen yüzü vardı. Öyle canlı, öyle candandı ki… Ölenler tılsımını kaybeder, diyordu şarkıda. Oysa doğum ve ölüm yılın iki özel günü olmaktan fazlası değildi. Aslolan bu iki kapının arasına sığdırılmış yaşamdı. Ve o, öyle güzel yaşadı ki tılsımını hiç kaybetmedi. 13 Mart Ankara patlamasında can veren Ozancan Akkuş anısına... SENA GÜMÜŞ 21602454 KAÇMA, YAŞA DUYGULARININ HEPSİNİ Her zaman neden mutlu gözükmek isteriz? Neden her zaman minik bir tebessüm yüzümüzden hiç eksik olmasın isteriz? Neden moralimizi bozan şeyleri bir kenara atmak, anlık dahi olsa onlardan uzaklaşmak düşüncesi bize daha çekici gelir? Mutluluk bir duygudur da, üzüntü, kızgınlık, utanç, nefret duygu değil midir? Evet, onlar da duygudur tıpkı neşe, heyecan gibi. Peki, öyleyse neden onlardan her zaman kaçarız veya neden bu duyguları hissediyor olsak bile, onları saklar ve dışarıdan mutlu veya neşeli gözükmek isteriz? Acaba gerçekten mutlu muyuz yoksa okumuş olduğum ‘Bir Çöküşün Öyküsü’ adlı kitaptaki Madame de Prie gibi dışardan hep neşeli ve mutlu gözüksek de içimizde fırtınalar mı kopuyor? Bu duyguları dışarı hiç yansıtmayıp, hep içimize gömmek bizleri gerçekten iyi hissettiriyor mu? Bence, kesinlikle hayır. Çok çalıştığınız, günlerdir defterleri, kitapları, birçok makaleyi yalayıp yuttuğunuz, hep kafanızı meşgul etmiş olan bir dersin nihayet sınavına girdiğinizi düşünün ve maalesef ki sınavınız iyi geçmedi, emeklerinizin karşılığını alamadığınız için çok üzgün aynı zamanda sinirlisiniz. Sınav çıkışı arkadaşlarınızla konuşurken çoğu kişi sınavının iyi geçtiğini söyledi ve tam siz kendi sınavınızın kötü geçtiğini söyleyecekken ve belki bir miktar olsun bunu birileriyle paylaştığınız için daha iyi hissedecekken bir arkadaşınız size ‘Sen de baya çalışmıştın, bizim ki bile iyi geçtiyse, senin ki çok iyi geçmiştir’ dedi. Sizde gururunuzun el verdiği kadarıyla, sadece bir ‘Aynen’ sözcüğü ile arkadaşınızı geçiştirdiniz ve onların yanından ayrıldınız, böylece hem üzüntünüzü hem de öfkenizi geçiştirdiğinizi sandınız. Bir hafta sonra ise yakın arkadaşlarınızın toplanıp okul çıkışı yemeğe gittiğini ve sizin bunu sosyal medyaya yüklemiş oldukları resimlerden gördüğünüzü düşünün. Bu duruma fazlasıyla sinirlendiniz ve aynı zamanda arkadaşlarınıza karşı büyük bir kırgınlık hissediyorsunuz. Fakat sonraki gün okulda onların hiçbir şey yokmuş gibi davranması üzerine siz de tüm duygularınızı ve onlara söylemek istediğiniz sitem dolu cümlelerinizi yine derin bir yere gömüp, normal bir şekilde onlarla konuşmaya devam ettiniz. Böylece bir kez daha karmaşık duygularınızı bir kenara attınız, yine onları görmezden gelerek hallettiğinizi zannettiniz. O akşam ders çıkışı alışverişe gittiniz. Vitrinlere göz atarken bir pantolonu çok beğendiniz ve hızlıca mağazaya girip o pantolonu askılar arasından bulup, kabine yöneldiniz. Denediğinizde pantolon size dar geldi, bir büyük bedenini almaya tekrar aynı reyona yöneldiğinizde ise bir büyük bedeninin kalmadığını gördünüz ve etraftaki kişilerin anlamsız bakışları eşliğinde ağlamaya başladınız. Her ne kadar kendinizi durdurmak isteseniz de, gözyaşlarınıza hakim olamadınız ve hıçkıra hıçkıra ağlayarak mağazadan çıktınız. Sizce bu gözyaşlarının sebebi yalnızca beğendiğiniz pantolonun bedenini bulamamış olmak mı? Kesinlikle hayır. Gözlerinizden süzülen o yaşların birçok sebebi var aslında, pantolonun bedeninin bulamamak sadece artık dayanamadığınız nokta oldu. O gözyaşlarının sebebi çok, geçen hafta çok emek vermiş olduğunuz ama kötü geçen sınavınız sonrasında hissettiğiniz öfke ve üzüntü, daha sonra arkadaşlarınızın sizden habersiz yediği öğle yemeği ve sizin bunu öğrendiğinizde hissetmiş olduğunuz kırgınlık ve öfke ve bunlar gibi daha bir sürü olay. İşte bu olay benzeri sayısız olay barındırıyoruz hayatımızda. Bu duyguları yaşamayı engelleyemeyiz fakat belki karşımızdakine hissettiklerimizi aktarırsak veya arkadaşlarımızla, annemizle veya kardeşimizle paylaşırsak, tüm hissettiklerimizi, duygularımızı içimize atmaktan vazgeçersek daha mutlu, huzurlu ve rahatlamış hissederiz, e her zaman istediğimiz de bu değil mi zaten? Daha iyi hissetmek istiyorsanız eğer, üzerinizdeki yoğun duygularınızın size yüklemiş olduğu yükü bir kenara fırlatmak istiyorsanız, duygularınızı aktarmaktan asla çekinmeyin, bu hangi duyguyu yaşarsanız yaşayın geçerli. Hayatta yaşadığımız duygular sadece mutluluk, neşe, heyecandan ibaret değildir, öfke, kırgınlık, üzüntü, umutsuzluk da aslında duygudur, hep yaşadığımız fakat yaşamaktan hep kaçtığımız yada bu duyguları hissettiğimizde asla karşıya aktarmadığımız ve yok saydığımız duygulardandır. Unutmayın ki nasıl mutlu olduğunuzu aktardığınızda sizinle beraber gülücükler saçacak insanlar varsa etrafınızda, üzgün olduğunuzda da sizi teselli edecek veya size yardım eli uzatacak insanlar da her zaman vardır. KAYNAKÇA Zweig, S. (2017). Bir Çöküşün Öyküsü. (R. Minareci, Çev.) İstanbul: Türkiye İş Bankası Kültür Yayınları. YAŞLILIK VE ÖLÜM ÜZERİNE Otuz beş yaş... Yolun yarısı... Ölümün adım adım yaklaşması... Karamsar, üzücü ve bir o kadar da gerçekçi bir benzetme... Elbette şairin insan ömrünü yetmiş yıl kabul etmesine karşı çıkabiliriz ama hiçbir şey, otuz beş yaşında birisinin yaklaşık olarak ömrünün yarısını yaşamış olduğu gerçeğini değiştirmez. Yaşlılık ve ölüm... Her canlı doğar, büyür ve ölür. Kendimizi bildiğimiz günden beri bu gerçeği de öğreniriz bir şekilde. Üstelik bunun ne zaman, nerede ve kim tarafından öğretildiğini çoğu kez fark etmeyiz. Doğuştan gelen bir bilgiymişçesine bunu kabulleniriz. Doğru olan da bu değil midir zaten? Ölümü kabullenmemek, ondan kaçmaya çalışmak saçmadır. “Otuz Beş Yaş” ölümün soğukluğunu anlatıyor, evet. Fakat eserin bende uyandırdığı hisler o kadar da karamsar değil. Okurken ölüm gerçeğini bir kere daha fark ettim ama korkarak değil. Ölüm hepimizin eninde sonunda karşılaşacağı gerçek fakat bundan bu kadar korkmak niye? Şairi işte bu noktada anlamıyorum. Yaşlanmak her zaman çirkinleşmek demek değildir, ölüm ise korkunç bir son olamaz. Bazı şeylerden aşırı derecede korkmak, onları sadece gözümüzde birer canavar hâline getirip zaten göz açıp kapayıncaya kadar geçen hayatımızı keyif içinde yaşamamıza engel olur. Peki ya keyif? Yaşlanınca hayattan eskisi gibi keyif alamamak herkes için geçerli midir? Şair o kadar karamsar ki daha ölmeden kendini ölüme mahkûm etmiş. Bu kadar gençken kendimi yaşlı birinin yerine koyamadığımın farkındayım, henüz yaşanacak çok şey var önümde. Belki de bu yüzden olsa gerek, yaşlanınca bir insanın hâlâ neşeli olabileceğine inanıyorum. Yaşlılık güzel bir hayatın heyecanı bitmiş ve üzücü sonu olmamalı, olamaz. Hayatta her dönemin farklı bir yeri vardır. Nasıl ki güneşin doğuşu ayrı, batışı ayrı güzelse hayat da öyledir. Olgunluğun insana kattığı birçok şeyin yanında dolu dolu ve bilinçli bir şekilde geçirilmiş güzel bir ömrün son demlerindeki o huzur da yaşlılığın güzel yanlarından biri olmalı. Bu noktada da şairi fazla umutsuz görüyorum. Üstelik bir insanın daha otuz beş yaşından bahsederken bu kadar karamsar olması da ilginç. Elbette, genç birinin yaşlılık ve ölüm gibi konular hakkında yorum yapması için erken olabilir. Şu anda gördüğüm hayat daha her şeyin başlangıcı ve önümde upuzun bir yol var. Ama ben bu yola çıkarken ölüm gerçeğinin zaten farkındayım ve bundan on beş sene sonra, otuz beş yaşına geldiğimde, aynı şekilde hayatım sona ermiş gibi davranmayacağımı düşünüyorum. Ne olursa olsun bir insanın hayatı ölüm gerçekleşmeden sona ermez. İnsan yaşlılıkta da birçok şey öğrenir ve her gün kendini geliştirmeye devam eder. Okurken asıl dikkatimi çeken şey, şairin bu kadar karamsar olması ve yaşlılık ve ölümden bu derece korkması. Belki de asıl sorun şiirlerde de bahsedilen yalnızlıktır. Kimse yalnız ölmek istemez ve gittikçe yalnızlaşmak, insanların en büyük korkularından biridir. Şaire katıldığım tek nokta bu sanırım. Yaşlandıkça insanın çevresinde kimsenin kalmaması gerçekten zor bir durumdur. Yine de bir ihtimal uğruna hâlâ yaşanabilecek olan güzel şeyleri feda mı etmeliyiz? Yalnız kalırım korkusuyla hayatı kendimize zindan etmek ne kadar mantıklı? Elbette konu korkular olunca mantık devre dışı kalıyor olmalı. Zaten mantık noktasına geri dönersek hepimiz ölüm gerçeğini çoktan kabullenmiş olmalıyız. Bir şiire hâkim olan duygu genelde okuyucuyu da etkisi altına alır. Ne var ki ben şairle aynı duyguları paylaşamadım. Belki fazla gerçekçiyim, belki de şairi anlamak için fazla gencim. Yine de şairin korkularının yersiz olduğunu düşünüyorum. Ölüm üzerine düşünüp endişelenmektense elimizde fırsat varken yaşanacak güzelliklerin tadını çıkarmalıyız. Selen İmamoğlu Mutluluğa Gerçekten Bakış Bazı insanların daima mutlu olmak için bir sebepleri olabilir, çoğunun tam tersi. Yıllarca düzgün bir şekilde devam etmiş, dışarıdan bakılınca, "Var mı bunun gibi şanslısı-mutlusu?" denmiş kişilerin her daim bir nedenleri olabilir mutsuz olmak için. Belki çok zeki olduklarındandır o kimsenin görmediği olumsuz yanları görmeleri belki de yaşadıklarından, tecrübelerinden... Aslı Wilhelm Genazino tarafından Almanca yazılmış olan bu kitabın çevirisi o kadar güzel ve emek harcanmış duruyor ki, insan "Acaba Türk birisinin eseri mi bu?" diye düşünüyor. Her parçasını, sayfasını ve hatta cümlesini bile istisnasız büyük zevkle okudum. "Ölen annem ve babamdan sonra ağlayacak bir şeyim mi kaldı?" diyor yazar. O da biliyor yaşama amacı olmadığını, bilse bile ne yazar? O da farkına varmış çoğu insanın aslında bir amacı olmadığını. Mesela, eğitim diyorum, en güzel örneği. Başlatıyorlar çocukları daha 7'sinde, söz vererek, diyerek, "Bir gün bitecek." Peki, amacı ne bunca yıllık çabanın? Ortalama 75 yıl gözlerimizi açık tutabildiğimiz bu dünyada yaşamımızın çeyreğini neden eğitime harcıyoruz? Amaç mutluluktu benim bildiğim, mutlu olmaktı herkesin hedefi. Mutluluk eğitimden geçiyorsa bunca insan neden mutsuz? Neden çocuğuna günde bir saat bile ayıramayan eğitimli, başarılı insanların yüzü bile gülmüyorken onlar gibi olmaya çalışacakmışız ki. Belki de mutluluğu bulmak için farklı yollar denememiz gerekiyordur, belki de aslında hep dibimizdedir; ailedir. Ama sanırım insan doğası gereği mutlu olduğunu anlamak için o anlarının geçmişte kalması gerekiyor. Biten hikâyelerin ardından oluşan boşluk bize elimizdeyken vermek istemediğimiz değerin önemini vurguluyor ve kavratıyor. Akıllanıyoruz. Mutluluğumuzu sağlayan kaynaklarımız teker teker gittiğinde moralimiz bozulabiliyor istemeden. Belli etmemeye çalışmak da çözüm olmuyor. Hani derler ya negatiflik negatifliği çeker diye, işte tam o yüzden galiba, bir sıkıntımız olduğunda ardı arkası kesilmeden sıra sıra geliyor sıkıntılar. Sanki bu güne kadar içinde birikmiş de ayıp olur diye gün yüzüne çıkamamışlar gibi, birbirlerinden görüp uykusu olmadığı halde esnemeye başlayan insanlar gibi. İşini kaybetmek yetmiyormuş gibi eşini de kaybediyor, sonra da aklını... Günlüğünün ilk sayfalarında biraz kaçamak yaptığı için işten kovulduğu yazıyor, biraz ilerleyince ihanete uğradığını da görüyoruz, hayat arkadaşı Traudel'miş suçlu... Yazıyla dolan son sayfalar gittikçe saçmalaşıyor, anlamsızlaşıyor. O sayfaları diğerleri gibi iyi anlayamıyoruz, kendi de anlamıyor. Anlatamıyor da zaten, üst üste gelen talihsizliklerin sonuncusunu yaşamakla meşgul o aralar... Bazen de olumsuzluklar gelmek bilmiyorken zorla çekip çıkarıyor o pesimist insanlar. İş görüşmesinde göze çarpan dişteki haşhaş tanesi bile şanssızlığının devamını sağlayabiliyor, karakterimiz Gerhard Warlich'te olduğu gibi. İş görüşmesinden sonraki iki saat boyunca düşünmek istemediğinden bahsediyor, sanki düşünmemek problemleri çözecekmiş gibi. Tabii, kesin konuşmak da istemiyorum, belki çözebilir. Bir olaya kafamızı taktığımızda onu düşünmemek isteyebiliyoruz bazen, ya da bir müzik dilimize takıldığında, öyle anlarda düşünmemekten başka bir çözüm olamaz, ona ben de katılıyorum ama ne yazık ki uzaklaşmaya çalıştığımız durumlara özel bir ilgi gösterme gibi pis bir huyu var insan beyninin. Düşünmek istediklerimizi unutabiliyorken düşünmemek istediklerimizi unutamıyoruz, çok daha zor oluyor. Kurtulmaya çalışırken kendimizi yanıltıyoruz, kandırıyoruz. Amacımızı gerçekleştirmeye çalışırken taşlı, çamurlu yollara sapıyoruz. Mutluluğun hızına yetişmeye çalışırken kendimizi yorup pes ediyoruz. Bazen kendimizin küçük şeylerle mutlu olabileceğini düşünüp onlar yetmediğinde boşluğa düşüyoruz, bazen de asıl ulaşmaya çalıştığımızın yolundaki engelleri aşmaya çalışırken düşüp, başımızı masanın sivri ucuna çarpıyoruz. "En kötü günümüz böyle olsun." denilen günlerin bile değerini anlamıyoruz. Mesela o günün değerini ertesi gün anlıyoruz ya da ertesi hafta. Sonuç hep aynı kalıyor yani, kıymet bilmiyoruz. Uğurböceğini tekerlemeyle uğurlamadan evvel anlayamıyoruz onun aslında dünyanın en güzel kırmızısına sahip olduğunu, ya da yakınlarımızı bilmediğimiz diyarlara uğurlamadan farkına varamıyoruz ne kadar değerli olduklarının... Bahadır Durmaz İleriye Dönük Endişeler Tarafsızlıkla, mantık yürüterek başarısız gözükmesi gereken hayatına baktı. Dostluk ve dostluğun onu insan ırkında tutabilecek yakınlığını istemişti… Evliliğin içtenliğini istemişti… Aşk istemişti…” Stoner – John Williams Şu an büyük endişelerimden biri gelecekte nasıl biri olacağım ve hayatımı yaşanmaya değer bir şey olarak bırakıp bırakamayacağım. Ama önce bunu tekrar gündeme getirmemi sağlayan kitapla başlayayım: John Williams tarafından yazılmış “Stoner” isimli kitap 19.yüzyılın sonlarında doğmuş ve 2. Dünya Savaşı yıllarında ölen bir adamın hayatını anlatır. Ana karakter Stoner yukarıdaki sözde geçen isteklerden her birini farklı zamanlarda elde etmiş ama günlük hayatın karmaşası içerisinde hepsinin solmasına izin vermiş ve sonunda hiçbirine sahip olmadan hayata veda etmiştir. Bu süreçte bir kızı olmuş ve kızını aşırı sınırlayan ve baskılayan annesinin etkisinden kurtarmak için de yeterince uğraşmamış ve kitabın sonuna gelindiğinde ise kızı da babası gibi hayata karşı hissiz olmuştu. Beni asıl etkileyen kısım Stoner’ın elde olmayan sebeplerden dolayı hayatını harcamaması, her şeyi tamamen kendi elinde olarak yapmasıydı. Kitap gelecekte nasıl biri olacağıma dair korkumdan da büyük korkumu basit bir deyişe sığdırmıştı: “Hayata karşı hissiz olmak”. Mesela bir sonraki sabah uyandığımda yataktan kalkmak için bir sebep görmemek, yolda yürürken gördüğüm bir çocuğa içten bir şekilde gülümseyememek, merak etmek için bir sebep görmemek ya da gece yağan yağmuru izlemek için sebep görmemek. Eğer gelecekte bunlardan ve daha birçoğundan en az birini umursamadığım bir hayat yaşamaya başlarsam bunun şu anki halime göre doğumdan öncesinden farkı olmaz. Böyle olmak bir nevi bitkisel hayat yaşamak, bizi bilinç sahibi yapan her şeyi bir kenara atmak olur. Hayatımda asla istemediğim ve şu anki olgunluk seviyemle asla kaldıramayacağım bir şey bu. Sonuçta üzüntü olacaksa bile hissedilmeli. Hayatımda sadece bir defa romantik bir ilişkim oldu. Sadece bir ay sürdü ve sonunda kız arkadaşım beni aldatıp terk etti. Bu LYS’ye üç hafta kala oldu ve sadece beni aldattığını öğrendikten sonraki 3 gün boyunca fiziki olarak hayatımda yaşadığım tüm kalp ağrılarından çok daha sızladı kalbim. Bir defa acile gitmem bile gerekti bu yüzden. Sınava üç hafta kala hayata dair tüm motivasyonumu kaybetmiş ve ders çalışamaz olmuştum. O bir hafta 12. sınıfta aldığım en berbat deneme sonuçları ve sakinleştirici bağımlılığıyla geçti. Ama o haftanın sonunda kendimi toparlayıp ona olan öfkemden güç almaya başladım. Her ne kadar bir süre karanlık tarafa geçmiş olsam da o hislerim sayesinde yerleştirme sıralamamı kareköküne kadar çekebilmeye başardım. Bir daha asla o çaresizliğe dönmek istemiyorum ama o bile hiçbir şey hissetmemekten daha iyi. Nâzım Hikmet’in Yaşamaya Dair şiirinden bir kısım aslında buna dair her şeyi özetliyor: Şimdiden çekilecek acısı bunun, duyulacak mahzunluğu şimdiden. Böylesine sevilecek bu dünya "Yaşadım" diyebilmen için... Nâzım Hikmet - Yaşamaya Dair Ama merak ettiğim şey bir insan neden hayata karşı hissizleşsin yani neden bunu yapmak istesin? Ne yararı var ki? Acaba çekilen acıyı azaltmak için mi? Ama sonuçta bu geçici olarak yapılabilir, ya da hayır mı? Ya da hissizleşmek, günlük hayatın yıllar içinde düzene girmesinden sonra olan mı bir şey? Ya da sadece yaşın ilerlemesiyle mi ilgili? Büyük ihtimalle bu soruların cevaplarını asla bilemeyeceğim zaten korkmamın sebebi de bu. Ya bir gün yaptığım şeyler de bir amaç bulamayıp devam etmeyi bırakırsam. Bu ölüm olur, zira ilerlemeyi bıraktığım an benim için hayat bitmiştir. Ama belki gelecekte böyle düşünmem, belki gelecekte yapabileceğim en iyi şeyin günde beş saat dizi izlemek olduğunu düşünürüm. Bilmiyorum, ama savaşma ve ilerleme isteğimi kaybettiğim an hayata karşı hissizleşmişimdir. Bunu engellemek için hayatımın sonuna kadar dikkatimi dağıtacak bir şeye ihtiyaç var, belki de Stoner’ın hayatının en iyi zamanlarını geçirmesini sağlayan aşk bunun içindir… Ömer Musa Battal HissizliğimDaimi bir şekilde veri bombardımanı altındayım. Her gün işime yarayacak veyayaramayacak pek çok bilgi çeşitli vasıtalarla önüme seriliyor. Bunun belki de en büyük sebebiiçinde bulunduğum çağın getirdiği internet adındaki teknolojidir. Daha önce belki de varlığındanbile haberdar olamayacağım şeyler, internet sayesinde dünyanın öbür ucunda bile olsa gelip benibuluyor. Tüm dünyayı birbirine bağlayan bu kocaman ağ, beni de kendine bağlıyor. Bilgisayarbaşına oturup onun başında saatlerce vakit geçirmem hiç de olağan dışı bir durum değil, sıklıklakendimi içinde bulduğum bir durumdur bu. Fakat bu duruma gerçekten alışabildiğimi söyleyebilirmiyim? Bilgisayar aracılığıyla internette harcadığım vakit beni etkiliyor mu? Gördüklerim,duyduklarım beni bir değişime sürüklüyor mu? Ne ile karşı karşıya olduğumun hakikaten farkındamıyım? Kendime bu soruları sorduğum zaman çeşitli düşüncelere kapılıyorum. Ben üzerime yığılanbütün bu veri bombardımanından çok da etkilenmediğimi düşünüyorum. Sonuçta artık o kadar çokveri ile karşılaşıyorum ki, bunlara karşı bir bağışıklık kazanmış olduğumu söyleyebilirim herhâlde.Gördüklerimden, duyduklarımdan eskiden olduğu kadar çok etkilenmiyorum. Mesela en sonduygusal bir film izlerken ağladığım zamanı hatırlamıyorum bile. Okuduklarım da artık benieskiden olduğu kadar çok etkilemiyor. Okuyorum, geçiyorum. Bir film görüyorum, izliyorum,geçiyorum. Bir konuşma yapılıyor, dinliyorum, yine geçiyorum. Artık hissizleşmişim. Duygusallıknamına neyim var, neyim yoksa yitirmişim. Ben kendimi bu veri yığınının içinde kaybetmişim.Aslında maruz kaldığım bu bilgi karmaşasının beni ne kadar derinden değiştirdiğini hiç farketmeden yaşamımı devam ettirmişim. Ne önemli, ne değil? Ne doğru, ne yanlış? Düşünme yetimçalışması gerektiği gibi çalışıyor mu, yoksa çoktan kafayı yedim de bilmez miyim? Sinan Canan isimli yazarın “Kimsenin Bilemeyeceği Şeyler” adındaki kitabını okuduktansonra aklımda bu tür düşünceler belirdi. Kitabın bir bölümünde maruz kalınan veribombardımanının insan zihninde oluşturduğu etkilerden bahsediliyor. İnsanların bu veri dağınınaltında kalarak neyi gerçekten umursayacaklarını anlayamayacak hale gelmeleri konu ediliyor.Kitapta bahsedilenlerden derinden etkilendim, yahut en azından etkilendiğimi düşünüyorum. Belkide etkilenmediğim halde kendimi etkilenmiş görünmeye zorluyorumdur. Belki de sadece senitamamen hissizleşmediğime ikna etmeye çalışan bilinçaltımın beni yönlendirmesi sonucunda busatırlar bu sayfada beliriyordur muhterem okuyucu. Veya belki de sadece bu yazıyı yazıyorolabilmek için okuduğum kitaptan etkileniyor gibi görünmem lazım gelmiştir. Belki de aslındaokuduğum bu kitap da beni hiç etkilememiş, her zamanki veri bombardımanının arasında kaybolupgitmiştir. Gerçekten ne hissettiğimi bilecek bir durumda olduğumdan emin değilim artık. Sadecehissediyor olabileceğim şeyleri kelimelere döküyorum. Yazmak zorunda olduğum için yazıyorum. Haleti ruhiyem ile seni de daha fazla sıkmayayım muhterem okuyucu. Zaten senin de en azbenim maruz kaldığım kadar, hatta belki de ondan daha büyük bir veri bombardımanına maruzkaldığını tahmin edebiliyorum. Kim bilir bu yazıdan sonra kaç tane daha yazı okuyacaksın? Benimyazıdığım bu yazının senin üzerinde fazla bir etki bırakması pek de muhtemel değil. Hissizleşmişolduğunu ima etmek gibi bir amacım kesinlikle yok, yazdıklarımdan öyle bir anlam çıkarmanıistemem. Sadece okuduğun onca yazıdan sonra senin de benimkine benzer bir zihinsel yorgunlukiçerisinde bulunabileceğini varsayıyorum. Yazdıklarımın, onları okumak için ayırdığın vaktegerçekten değip değmeyeceği konusunda da fikir sahibi değilim. Fakat bana “Yaz!” denildi, ben deyazdım. Yazdım ve bütün bu yazı boyunca benim üzerimde oluşturduğu etkilerinden bahsettiğimveri yığınının genişlemesine bir yeni katkıyı da bu yazıyla ben vermiş oldum. Kendimleçelişmekten zevk alıyorum herhâlde. Başım ağrımaya başlıyor. Bu zihin yorgunluğundan kurtulmak istiyorum. Saatimin tiktakları beynime vuruyor. Bırak beni okuyucu, uyumak istiyorum. Kaynak:Canan, S. (2015). Kimsenin Bilemeyeceği Şeyler. İstanbul: Tuti KitapBeste Cebeci Gelecek, Geçmiş ve Şu An Hep geçmişi düşünüyoruz, yakın geçmişi. Yaptığımız hataları, pişmanlıkları, bazen de güzel anıları… 20 yıl önce neler olduğunu çevremdeki büyüklerden duyuyorum, yaşamadığım için çok bilmiyorum ama her şeyin çok daha zor olduğunu, duyguların çok daha yoğun yaşandığını, zamanın çok daha yavaş geçtiğini söylüyorlar. Şimdi hayat çok hızlı, bir günümün nasıl geçtiğini anlamıyorum bile. Her sene yılbaşını, doğum günümü, özel günleri sabırsızlıkla beklerken bir bakıyorum hepsi geçip gitmiş. Ne değişti? Bundan 20 yıl sonra ne değişecek? Ben 38 yaşında olacağım, tabii ölmezsem veya dünyanın sonu gelmezse. Ama yaşımdan başka kesin bu olur diyebileceğim bir şey yok. 20 yıl önce de insanların bu olanları tahmin edebildiklerini sanmıyorum. Babaannem görüntülü konuşmayı hâlâ bir mucize olarak görüyor. Bizim de şu an hayal ettiğimiz veya hayal bile edemediğimiz şeyler gelecekte bizi bekliyor. Uçan arabalar belki de çoğu bilim kurgu filminde olduğu gibi uzaylılarla iletişim… İzlediğim bu Kurtuluş Günü adlı filmde de teknoloji oldukça gelişmiş gösteriliyordu, hatta uzaylılarla sorunlar bile yaşanmıştı. Tabii ki film birilerinin hayal gücü, gerçekleşir mi, hayal olarak kalır mı bilmiyorum. Bu hızlı değişim içinde böyle bir tahmin yapmak zor. Peki, 20 yıl sonra teknoloji dışında biz nasıl değişeceğiz? Birbirimizi yemekten başka dertlerimiz olacak mı, savaşmayı kesip hepimizin insan olduğunu hatırlayabilecek miyiz? Bence hisler yok oluyor, robotlaşıyoruz. Zamane aşkları diye boşuna demiyorlar, artık o kadar ben merkezci olduk ki başkaları hakkındaki üzüntülerimiz bile gerçek değil, bize dokunmayan yılan bin yaşasın değil mi? Düşünebilmek, hissedebilmek, bilim teknoloji, elimizde bu kadar güç varken neden bunları güzel amaçlar uğruna kullanmıyoruz? Aslında bence bu kadar teknolojiye gerek yok, hayatımızı kolaylaştırdığını kabul ediyorum ama aynı zamanda doğal kaynaklarımıza zarar veriyor. Artık bir ihtiyaç olmaktan çıktı bence. İnsan doyumsuz bir varlık, sürekli fazlasını istiyoruz fakat aslında tam da bu noktada, biraz isteklerimiz doğrultusunda gelecekte çevreyi, doğayı nasıl etkileyeceğimizi tahmin edip kendimizi durdurmamız gerekiyor. Tabii belki öyle bir teknoloji geliştirilir ki doğaya ihtiyacımız kalmadan hayatımızı sürdürebiliriz, bilemem ama her ne yapılırsa yapılsın ağaçların, yeşilliğin, göllerin, maviliğin yerini tutamaz bence. Zaten sadece doğaya değil birbirimize de zarar veriyoruz. Haber izlemekten korkuyorum, bugün kaç insanın öldürüldüğünü öğrenmek bana ağır geliyor. Bazen keşke bunları görmeme şansım olsaydı diyorum ama maalesef geçmişte de vardı gelecekte de olacak. Hep savaşmak için bir neden var. Nedir bu neden, anlayamıyorum. Bu kadar cana değecek sebep ne? Ortak bir nokta yok mu, çözmenin başka bir yolu yok mu? Sanırım yok. Dünyayı, olanı biteni takip etmek çok önemli fakat bana zarar vermeye, sağlığımı kötü etkilemeye başladığı noktada elimden de bir şey gelmiyorsa galiba en iyisi daha fazla kurcalamamak ve biraz cahil kalmak. Cahillerin daha mutlu olduklarını söyleyen görüşe katılıyorum. Çok şey bilmek, çok şey düşünmeye sebep oluyor. Çok düşünmekte her zaman olumlu bir şey olmuyor. O yüzden bu konularda şu an cahil kalmayı seçip farklı bir konuya geçmek istiyorum. Bir tercih hakkınız olsa hangi zamanda yaşamak isterdiniz? Geçmişte mi, gelecekte mi? Yoksa şu an olduğunuz yerden memnun musunuz? Hazırlık atlama sınavımın konuşma bölümünde bu soruyu cevaplamam gerekmişti. Heyecandan çok düşünmeden cevap vermiştim fakat yine aynı cevabı vereceğim. Geçmişte yaşamak isterdim. Zaten teknolojiyle çok aram yok geleceği de o kadar merak etmiyorum, geçmişe gidip o zamanı tecrübe etmek isterdim. Teknolojiyle çok aram yok dedim ama zamanımın çoğunu cep telefonumla geçiriyorum, o olmasa ne yapardım merak ediyorum. Şehirler gelişmemiş olacağından mesafeler kısa olurdu her yere yürüyerek gitmek, mektupla haberleşmek, çevredeki insanları tanıyıp hal hatır sormak isterdim, sokaklarda rahatça dolaşabilmek ailemin merak edeceği, endişeleneceği bir şeylerin olmamasını isterdim. Farklı bir konuya dalmadan yazımı burada sonlandırsam iyi olacak. İsteklerim böyle ama şu anı yaşamaktan başka bir şansım yok, olanları değiştirmek başka bir seçenek ama bu konuda umutsuzum. Umarım hala bu konuda umudu olan birileri vardır. Hırsın Derinliklerinde Mehmetcan Biçen Günümüz dünyasında kendim de dâhil olmak üzere, birçok insan bir amaç uğruna yaşıyor. Amaçlar her insan için farklı olabiliyor, mutluluğa ulaşmak, ünlü olmak, gerçek aşkı bulmak sadece birkaç amaç örneği. Fakat insanoğlunun büyük bir kısmının asıl amacı, buna yine kendim de dâhilim, başarıya ulaşmak. Başarı, farklı şekillerde insanların karşısına çıkabiliyor, fakat genelde başarı kavramı para kazanma, saygınlık ve itibar ile birlikte anılıyor. Başarının bu şekline ulaşmak için ise insanları genelde çok önemli bir duygu sömürüyor, hırs. Hırs başarıya ulaşmak için vazgeçilmez bir ön şart. Hırs insanların tam pes edecekleri zaman kendilerini toparlayıp amaçlarına ulaşmak için yapmaları gerekeni yapmayı devam ettiren, bu yüzden de hedeflerine ulaşana kadar kaybolmayan bir duygu. Hırs adeta bir otomobilin benzini gibi, insanlara başarmak için gerekli yakıtı sağlıyor. Fakat fazla hırsın sonuçları neler olabilir? Hırs tarafından sömürülen bir insan, ahlâk kuralarını ne kadar zorlayabilir hatta aşabilir? Hırs elbette ki başarıya ulaşmak için en önemli ögelerden biri. Fakat her şeyin fazlasında olduğu gibi, fazla hırs da istenmeyen sonuçlar ortaya çıkarabiliyor. Hatta bazen öyle bir yere varıyor ki, hırs yüzünden insanlar kendi insani ve ahlâki değerlerini yitirmeye başlıyor, bunun sonucunda da yavaş yavaş adeta yırtıcı bir hayvana dönüşüyor. Yırtıcı hayvanlar için avlanmak neyse, insan için de başarıya ulaşmak temel bir ihtiyaca dönüşüyor. Hırsın etkisinde adeta hayvanlaşan insanlar, hayvanların bile yapamayacağı şeyleri adeta hiçbir sorun yokmuş gibi gerçekleştirebiliyor. Düşünsenize, büyük bir başarıya ulaşabiliyorsunuz, fakat sizin yüzünüzden insanlar yaralanıyor ve hatta ölüyor. Normalde insanların yetiştiği ahlâk buna hiçbir şekilde izin vermez, fakat gözünü hırs bürümüş birinden her şey beklenebilir, çünkü sadece gözü değil, kalbi de kör olmuştur. Duygu hissetmeyen ve tek amacı başarıya ulaşmak olan bir insanın ise evinizdeki kahve makinesinden bir farkı yoktur aslında, çünkü adeta amacını gerçekleştirmeye programlanmış bir robota dönüşmüştür. Ben ise hiçbir zaman aşırı hırslı biri olmadım. Hırs elbette ki istediklerimi yapmamda yardımcı oldu, fakat asla başarı isteğim yüzünden hem kendimi hem de başka insanları zor duruma sokmadım. Başarı beni mutlu edecekse önemliydi başka türlü hırs hiçbir şekilde yardımıma dokunamazdı. Filmde de Louis Bloom adlı karakterin para ve itibar için yaptıkları, hırs içinde kaybolup gözünü mutlak başarıdan başka hiç bir şeyi görmemesi de benim hırs hakkında hissettiklerimi pekiştirdi. Ben asla Louis gibi başarı için her türlü şeyi yapabilecek kapasitede olamayacağım belki, ama başarı için de ahlâki değerlerimi, duygularımı, kısacası ruhumu da terk etmeyeceğime adım gibi eminim. Belki de başarının hayattaki tek önemli şey olmadığını fark etmek, insanların hırs duygusunun yok ettiği değerleri geri kazanmasında yardımcı olabilir. Başarı bence elbette bir insanın amacı olabilir, fakat insanlar birlikte var oldukça ve de birlikte mutlu oldukça hayattan gerçek anlamda zevk alabilir. Etrafınızdaki herkesi devamlı sömürüyorsanız ve onların haklarını sırf kendi başarıya ulaşma isteğiniz ve hırsınız yüzünden yok sayıyorsanız, sizin de mutlu olmanız beklenemez. Nasıl bir ülkede refah yükseldikçe, yani o ülkedeki herkesin yaşama şartları iyileştikçe oradaki insanlar daha mutlu oluyorsa, bir insan için de aynı şeyler geçerli. Bir insan yanındakiler sayesinde mutlu olabilir, para, saygınlık ve itibar her ne kadar kısa bir mutluluk getirse de, asla gerçek bir arkadaşın, bir sevgilinin veya en temelinden anne, baba ve kardeşinizin yerini tutamaz. Kısaca insani değerler bir insanın aslında hayattan zevk almasını sağlar, para ve itibar değil. Hırs ise sonunda iki ucu keskin bir bıçak, bir insan için hem gerekli ve yararlı, fakat aynı zamanda da insanın ruhunu köreltip amacına ulaşmak için her şeyi yapmasını sağlayacak kadar da tehlikeli bir his. Bence asıl unutulmaması gereken şey ise başarı, para ve itibarın bir insana anlık mutluluk dışında mutluluk getirmeyeceği. Eğer bir insan asıl mutluluğun kaynağının para ve saygınlık olmadığını anlarsa, işte o zaman hırsın ortaya çıkardığı ruhsuzluğun üstesinden gelebilir ve böylece hırsını kendisi ve başkalarının hayatını göz önünde bulundurarak ustaca kullanabilir. AYBÜKE ÇELİK 21501208 SESİN VE SESSİZLİĞİN ÖYKÜSÜ Hayat ince bir çizgi olarak tasvir edilir hep. İnce bir iz, ince bir yoldur herkesi farklı insanlara, olaylara ve amaçlara götüren. Kimisine uzun kimisine ise çok kısadır. Aşık Veysel’e göre uzundur mesela. O uzun ve ince bir yoldadır. Göremediği fakat hissettiği hayat budur. Kaderdir ellere çizilmiş, yazıdır alında ve belki de bu yüzden bir çizgiye benzetilir hayat. İncesine incedir fakat kısalığıdır hayatın ona ince dedirten tanımlayıcılığı. Narin de bir çalgıdır. Her çalanına farklı sesler veren, farklı sahnelere götüren ve en önemlisi de insana kendi şarkısını ezberleten… Kendi hayatının müzisyeni olmak ne güzel şeydir. Sesi bulma, hayatın şarkısına karışma çabası. Kendi besteni yapmak, biricik ve tek; sadece sahibine ait olmak. Çalınmak bir yerde kulağa, başkasının ‘’ şarkısında’’ kendini bulmak, belki mırıldanılmak sevgilinin ve dostun ağzında adınla. Hayat bu…İncenin içindeki derinlik. Yaptıkların ve yapacaklarınla derinleşmek. İnce çizgide sonunda sessizliğe bürünmek değil; kalın bir iz olmak bakanların seni hatırladığı… ‘’Yaptıklarınla ve yapacaklarınla derinleşmek …’’Hayat ince bir yol, üstünde yol boyunca sesini bir yakından bir uzaktan duyduğun bir bando. Hayatına girenlerin, yaptıklarının ve geleceğinin sesi olan çok sesli bir bando bu. Bu yüzden hayat gürültülü bir yol. Ve sen o ince yolu yıllarca geçiyorsun. Sekiz, dokuz, on oluyor, sonra otuz, kırk, altmış…Büyüyor gürültü sen yoluna devam ettikçe ve geldikçe sonra daha da karışıklaşıyor. Birden fazla ses, birden fazla ‘’şarkı’’ giriyor hayatına. Her şarkı bir şey, bir hikâye başlatıyor; yolunu uzatıyor bazen. Yolda kimi şarkıları da çok seviyor fakat bırakamıyor; kimilerini sadece duyuyor ‘’neden benim yolumda bu ses, bu şarkı? diyorsun. Anlayamıyorsun ama tutuyorsun onu yolunun bir köşesinde. Hayatıma bir yerden bir dörtlükle girmiş diyorsun. Gürültü…Düşüncelerin gürültüsü de hayat denilen ince yolda kafanın içinde hiç eksik olmuyor. Bunlarda söylenilemeyenlerin, içte ukde kalan durumların ya da itirafların gürültüsü. Yıllar geçtikçe kendini dinlemeyi daha çok seviyor, kendini keşfetmeye başlıyor sessizliğin müptelası olmaya başlıyorsun. İşte bu yüksek tempolu gençlik şarkısının kendini sessizliğe alıştırışı yavaştan. Böyle çizilmiş insanın yolu…Hayatın zıtlıklarını, detoneliklerini şarkıya çevirmek insanın gayesi olmuş. Olmalı da…İnsanın gayesi kısa hayatın detoneliklerini şarkılı hayallerle yeniden yazmak olmalı. Bir de seninle şarkını kendi şarkıları gibi eşlik edecek insanlar bulmak. Uzatamasakta, derinleştirmek hayatı… Peki ya gidiyor muyuz gündüz gece? Gidiyoruz. Hem de bazen farkına varamadan, durup düşünemeden.’’ Dinle kalbin ne diyor? ‘’ diyen Refik Durbaş’ı dahi duyamadan, âdeta koşuştururcasına gidiyoruz. Günler günleri, yıllar yılları kovalıyor; soranlara ‘’hayatı kaçırmamak için’’ diyoruz fakat aslında tam da burada hayatı ıskalıyoruz. Aceleye mahal yok diyenleri de daha yolun başında dalga geçercesine küçümsüyoruz. Hayat ise her biten sessizlikten bir çığlıkla yeniden doğuyor, yeni şarkılara başlıyor. Bir yandan da sessizliğe yaklaşanların duydukları ses biraz daha değişmeye, artık daha tok ve boğuk gelmeye başlıyor. Buna ne demeli? Mermerdeki sessizlik? Evet, değiştirilemez tek sessizlik bu. Sessizliğin sesi. İnce yoldaki sessizliğe gelmeden önceki son dönemeçlerde, amaçlara ve hayallere, iyiliğe ve merhamete hizmet eden hayatların, aslında ince sanılan yolda ne kadar yol aldıklarını, hayatlarını ne kadar dolu geçirdiklerinin farkına varıp onlardan biri olma, kendi şarkını yazabilmiş olma umudu ile arkamıza; bıraktıklarımıza bakıyoruz. Bıraktıklarımızın ince yolun üzerindeki kalın çizgiler olması dileği ile… Kaynakça 1.Durbaş, Refik. Bağışla Ziyanımı. İstanbul :Islık Yayınları, 2. Baskı. Gamze Ünal/ 21202758 AN’I YAŞARKEN Yaşarken anlayamasam da o an geçince farkındalık duygularım harekete geçiyor. Fakat an’ı yaşarken geçmiş veya geleceği düşünerek o an’ı da elimin tersiyle bir kenara itmiş oluyorum. En değerli zamanımı, bir daha tekrar yaşayamayacağım, geri dönüşü olmayan en eşsiz an’ımı, geçmiş anılarımı ya da gelecekteki planlarımı düşünerek harcıyorum, adeta kayboluyorum an’da. Fiziksel olarak an’dayım fakat manevi olarak ya geçmişteyim ya da henüz belli bile olmayan gelecekte. Bu durumun normalleşmiş olması yanıltıyor hafızamı, o an’da olmadığımın farkına varamıyorum. Tam olarak bu kabullenişin bazı çözümlerini veriyor Aşkım Kapışmak Carpe Diem adlı kitabında ve sihirli sözcükleri kendimize hatırlatarak an’a geri dönmemizin ipuçlarını söylüyor. “ŞİMDİ, BURADA, HEMEN” (Kapışmak, 2013, s.37) diyerek farkındalığımın arttığını gözlemledikten sonra her an’ımın benim için eşsiz olduğunu ve aslında şu an yaşadığım an’a ait olduğumu anladım. Bunu bilmek hayatımın anahtarı oldu benim için çünkü geçmiş veya gelecek bana ait değildi. Geçmiş zaten geçmişte birer anı olmuştu, gelecek ise henüz hayaldi bir bakımdan. Evet, gelecekle ilgili planlarımın olması hayatıma şekil vermemde büyük bir etken oluyor. Fakat neden an’ımı belirsizliği düşünerek geçireyim ki? An’ı yaşayamamamızın sebebi günümüz insanlarının sahte duygularla beslenmesi ya da çoğu an’larını yüzeysel yaşanmasıdır belki de. Samimiyetsiz gülüşler, içten olmayan teselliler ne kadar derin duygular çağrıştırabilir ki insan da? Karşımdaki insan sahte gülümsemesini yüzüne takmışken bana bir şeyler açıklama çabası içerisinde olsa bile benim o an’a odaklanma olasılığım düşük bir ihtimal elbette. Belki de an’da kalamamamın sebebi içimde her zaman bir kuşku olmasıdır. Tarafıma yapılan her hareketin altında bir şüphe arıyorumdur belki de, güvenemediğimim için insanlara an’ı yakalayamamam olası bir durum. Bilinçdışım kodlanmış bir olayı çözmeye çalışırken bütün dikkatimi o an’da tutmam biraz gerçek dışı olur zaten. Her ne olursa olsun bütün dış etkenlere rağmen kendi hayatıma yön verebilmek için an’da kalmayı öğrenmeliyim. İnsan ait olduğu yerde kalmak ister fakat biliyor mudur nereye ait olduğunu? Sorunun cevabı gizli öznesinde saklı ve bunu anlamak sanıldığı kadar basit değil aslında. Biz insanlar fiziksel olarak neredeysek kendimizi o alana ait hissediyoruz. Fakat asıl sorun reelde bulunduğum yerde bütün benliğimle orada mıyım? Ailemin yanındayken aklımda birkaç gün önce başımdan geçen bir olay mı var yoksa aylar sonra gireceğim sınavım mı? Aklımda bunun gibi düşünceler varken aileme onlarla ilgilendiğimi nasıl hissettirebilirim ki… Peki, ben geçmişte miyim, gelecekte miyim, o an’ı mı yaşıyorum? Aslında ne geçmişte ne de gelecekteyim, sadece an’dayım. Fakat an’da olduğumun ne kadar farkındayım? An’da kalmak farkındalıkla gerçekleşir ve farkındalık kabulleniştir bir bakımdan. Geçmişini kabullenip geleceğe yatırım yaparak an’ı yakalamaktır. Geçmiş, yaşanmış ve geri dönüşü olmayan bir zaman dilimidir. Fazla düşünerek geçen zamanı nasıl geri getiremiyorsam, gelecekle ilgili hayaller kurarken de an’da kalmaktan uzaklaşıyorum. Bunları düşünürken her an’ın özel olduğunun farkında olabilmek ve o an’ı tekrar geri getirmenin mümkün olmadığını bilmek pek kolay değildir. Fakat yaşadığım her an’da geçmişe doğru gidiyor ve buna engel olamam. Eğer an’ımı da bir kayıp olarak görmek istemiyorsam zamanı durdurabilir miyim? Zamanı durdurmak aslında benim elimde, an’ı yaşarken geçmişe gidip pişmanlıklar bulmak ya da geleceğe gidip kaçış planları yapmak yerine bütün benliğimle an’da var olarak durdurabilirim zamanı. Yağan yağmurda ıslanırken yağmuru tenimde hissederek, yürüyüş yaparken temiz havayı içime çekerek bulduğum huzurla an’da olduğumu kanıtlayabilirim kendime. An’ı yaşarken benliğimi özgür bırakıyormuşçasına ruhumun hafiflediğini hissedebiliyorum. Bilinçaltımın beni planlar yaparak kandırmasına veya zamanımı çalmasına farkındalığımla karşı geliyorum ve gücün bende olması beni iyi hissettiriyor. An’da oldukça farkındalığım artıyor, farkındalığım arttıkça en çok an’da oluyorum. Yaşadığın an’ın tadını çıkar, zamanı geri döndüremezsin denir bazen bilinçli veya bilinçsiz bir şekilde. Sözde herkes bir yaşam koçu oluveriyor, iş uygulamaya geldiğinde kimse kendi hayatına bakmıyor ya da değiştirmek için çaba sarf etmiyor. Geçmişle gelecek arasında bir köprü kurmaya alışmışız, ne an’ı yaşadığımız belli ne de duygularımızın samimiliği. Fakat an’ı yaşamanın bu denli önem teşkil ettiğini tecrübe ederek anladım. Bütün kilitli kapıların anahtarının farkındalık olduğunu anlamış olmam ve an’da kalmanın eşsizliği hayatıma yeni yönler vermeme sebep oldu. Alışılmışın dışında, an’da kaybolmadan yolumu bulmak, her yeni gün sahip olduklarıma şükür ederek başlamak benim kabullenişim ve özgürlüğüm oldu. Kaynakça Kapışmak, Aşkım. (2013). Carpe Diem. İstanbul: İnkılap. http://www.askimkapismakakademi.com/sayfa/kitaplar/ [Fotoğraf] Geri Dönüşü Olmayan Seçimler Tren yolunun yanından geçiyorsunuz. Rayların üstünde elleri bağlı beş adam ve ufukta süratle yaklaşan bir tramvay görüyorsunuz. Kaygılı gözlerle etrafa bakınırken, birden tramvayın ray değiştirmesini sağlayan bir manivela fark ediyor ve ona doğru tüm gücünüzle koşmaya başlıyorsunuz. Ancak tam manivelaya elinizi uzatırken diğer rayda yine elleri bağlı birini görüyorsunuz. Şimdi beş kişiyi kurtarmak için bir kişiyi feda etmek ile etmemek arasında bir seçim yapmak durumundasınız. "Tramvay İkilemi" olarak adlandırılan bu hayali soruya kesin bir cevap vermek oldukça güç. Zira ne beş insanın hayatlarını kaybetmesine seyirci kalmak ne de kendi elimizle bir insanın ölümüne sebep olmak kabul edilemez fakat iki seçenekten biri gerçekleşmek zorunda. Ben şahsen bu ikilem üzerine ciddi bir süre kafa yorsam da tatmin edici bir sonuca varamadım. Kanaatimce hayatta böyle bir durumla karşılaşmamayı ummaktan öte yapabileceğimiz pek fazla bir şey de yok. Neyse ki yaşamımızda tecrübe ettiğimiz ikilemler bu kadar acımasız değil. Ömrümüz boyunca pek çok kez, önümüzdeki yılları derinden etkileyecek seçimler yapmak zorunda kalırız. Örneğin hangi lisede, hangi üniversitede ve hangi bölümde okuyacağımız bizim elimizdedir. Bu kararları vermek için sayfalar dolusu bilgi araştırır, onlarca insanın düşünce ve deneyimlerine başvururuz. İstediğimiz kadar düşünüp taşınalım, içimiz hiçbir zaman rahat etmez. Nitekim herkes gibi bizim de özgün bir fıtratımız vardır ve seçimimizin fıtratımızla örtüşeceğini önceden bilmek mümkün değildir. Dolayısıyla ileride pişman olma ihtimali içimizi kemirir. Bazen daha zor seçimler de yaparız. Kişisel arzularımız değerlerimizle çelişir ve kendi içimizde vicdani bir savaş veririz, tıpkı Emir'in tenha bir sokakta Hasan'ın tecavüze uğrayışını izlerken verdiği gibi. "Şimdi geçmişe bakınca, o sokağa son yirmi altı yıldır baktığımı fark ediyorum." (Hosseini 2014, 1) diye hatırlıyor o günü Emir. Babasının gözüne girme arzusuyla yaptığı yanlış bir seçim, onu hayatı boyunca bırakmadı. Ne ironiktir ki, aslında Hasan'ı yalnız bırakarak, babasının istediği cesur ve haksızlığa karşı sesini çıkaran bir evlat olmaktan uzaklaştı. Yani Hasan'ı feda ederken kazanmayı amaçladığı menfaate de ulaşamadı. Peki olayların böyle talihsizce gelişmesi Emir'in suçu muydu? Hayır, kesinlikle değil. Emir'in pişmanlık duyduğu ve duyması gereken tek şey kendi yaptığı seçimdir. Emir'in örneğinde olduğu gibi, hayatımızda bazen etki alanımızın dışındaki sebeplerden ötürü işlerimiz yolunda gitmez. Ama biz isteseydik bu gelişmeleri engelleyebileceğimize inanır ve pişmanlık duyarız. Bana göre, öngörülemeyen zararlı neticeler doğru bir seçimi yanlış kılmaz. Mesela, eğer ihtiyacım olan bir zamanda nefsime yenik düşüp bir arkadaşımın parasını izinsizce alsam, bu davranışımdan pişman olduğumda iki seçeneğim olacaktır. Birinci ve en cazip seçenek en yakın zamanda parayı gizlice yerine koymak, ikinci seçenek ise arkadaşıma gerçeği söylemek. Birinci seçenekte arkadaşım durumun farkına varabilir, ikincisinde ise beni affetmeyebilir. Kısacası her iki durumda da arkadaşlığım sona erme tehlikesiyle karşı karşıya kalacaktır. Ancak ben ikinci seçeneği tercih ederim çünkü prensiplerim bana doğru olduğunu söyler. Arkadaşım beni affetmese bile bunun sebebi daha önce gafletle verdiğim izinsiz alma kararı olur, yani son kararımdan pişmanlık duymam. Zaten baştan beri bu prensiple hareket etsem, pişman olacak bir seçimim de olmazdı. Nice farklı örneklerde de görüldüğü gibi, eğer pişman olmaktan korkuyorsak bunu engellemek için atmamız gereken iki temel adım var. İlk olarak kendi doğrularımızı belirlemeli ve seçim yaparken bu doğrulardan şaşmamalıyız. İkinci olarak da, eğer doğru hüküm verdiğimiz halde kontrolümüz dışında şanssız olaylar gerçekleşirse pişmanlık duymamalı, aksine kararımızın arkasında durmalıyız. Örneğin okuyacağım bölümü belirlerken benim prensibim fıtratıma uygun ve mutlu olabileceğim bir meslek seçmekti. Bu nedenle bir çocukluk tutkum olan matematiği seçtim. Bana başka meslekler tavsiye eden, matematiği kötüleyen, sınav puanlarımın 'boşa gideceğini' iddia eden, 'aç' kalacağımı söyleyen insanlar olmadı değil ama ben kendi doğrularıma sadık kalmayı seçtim. Bu seçimimden henüz gayet memnunum ve en önemlisi de, bir gün gerçekten dedikleri gibi maddi sıkıntıyla veya başka herhangi beklenmedik bir problemle karşılaşsam bile bu kararımdan pişmanlık duymayacağıma inanıyorum. Fatih Kaleoğlu Kaynakça Foot, Philippa. "Trolley problem." 22 Eylül 2015 tarihinde erişildi. https://en.wikipedia.org/wiki/Trolley_problem Hosseini Khalid. The Kite Runner. Londra: Bloomsbury Publishing, 2014. Biri Bizi İzliyor Bin Dokuz Yüz Seksen Dört George Orwell tarafından yazılmış bir distopya romanıdır. 1984 yakın gelecekle ve yakın geçmişle oluşturulmuş olmasına rağmen günümüzü yansıtır çünkü 1984' de totaliter bir hükümetin tasviri ve insanları kontrol etmeleri bunun içinde medya manipülasyonu ve ileri teknolojiyi kullanmalarını ele alınmıştır. Ana tema esasında totalitanların sosyal tehlikesini ve siyasi otoritenin insan düşüncelerini şekillendirmekteki önemi ve etkileridir. Bu bilim kurgu romanının ana karakteri Winston Smith Doğruluk Bakanlığında çalışmaktadır, geçmiş kayıtlardan değişen bilgilerden sorumludur(haber ,eğlence ,egitim ,sanat). Winston tarihsel kayıtları değiştirir insanların düşüncelerini manüpüle edebilmek için. Winston İşinden ve sistemden memnundur taki antika eşyalar satan bir dükkândan bir defter alana kadar daha sonra büyük birader diye birini olmadığına tarihin silindiğine, insanların kandırıldığına inanır ve bu düşüncesi onun aranan bir suçlu haline gelmesine neden olur. Yani, insanlar düşünce özgürlükleri olmadığı için medya tarafından kontrol ediliyorlardı. Okyanusya (kurgusal kara) da yaşayan insanlar çok kısa ,bulanık hafızalı ve parti ne derse düşünmeden inanmaya meğilli bir toplum. Okyanusya, insanların düşünce kontrol etmek için hükümet tarafından oluşturulan 'Newspeak' adında yeni bir dili var. Bu dilde özgürlük, kendini ifade etme, bireysellik ve barış gibi rejim için bir tehdit olabilicek kavramları dilden kaldırılarak Istedikleri gibi bu şekilde Parti yeni nesilleri etkileyebilir. Büyük birader George Orwell'in romanı Bin Dokuz Yüz Seksen Dört'ün kurgusal bir karakterdir. iktidardaki Parti yaşayanlar üzerinde "kendi iyiliği için" toplam güce sahip olup da totaliter bir devlet, esrarengiz bir diktatör. Yazar bu toplumu şu şekilde açıklıyor; her vatandaş ağırlıklı tele ekranlar tarafından, yetkililer tarafından sürekli gözetim altında .İnsanlar sürekli ekranda her yerde, "Büyük birader sizi izliyor" ibaresiyle bunu hatırlattı. Bu şekide de eserin can alıcı noktası olan düşünce özgürlüğünün kısıtlanması hatta olmayışı; yönetiminde korku ve beyin yıkama ile halkın sürekli kontrol altında tutulmaya çalışılmasıyla vurgulanmıştır. Romanı geneliyle ele alırsak; insan tiplemelerinin tek tip olduğu, yönetimin halkın hafızasını ve tarihini silerek istedikleri gibi yönlendirebildiği ve varlığını büyük güç olarak devam ettirebildiği bir kurgudan oluşmaktadır. fakat günümüz dünyası ile karşılaştırdığımızda özellikle Türkiye ile gördüğümüz benzerlikler distopik bir dünyada yaşayıp yaşamadığımızı sorgulatıyor. Türk hükümetleri sansür ve kısıtlama yoluyla medyayı kontrol etmeye çalıştı. Insanların düşüncelerini değiştirmek için hükümetin girişimi, bazı sosyal ağ sitelerine erişimi sınırlamak oldu. Aynı Gerge orwell’ın bu eserinde partiye karşı yapılan propaganda ve isyanları önlemek için getirilen yasaklar hatta dilden ‘devrim’ kelimesinin kaldırılması günümüz Türkiyesindeki yaşanan olaylrı anımsatıyor. Çünkü, Türk hükümeti partiye karşı propagandaları önlemek istedive birçok Türk basınında çıkan haberlere ve yorumlara müdahale edildi. Popüler video paylaşım sitesi YouTube'a erişim Mayıs 2008'den bu yana bloke edilmiştir ve birçok bloglar kapatıldı. Sansür vatandaş eylemcilerin rolü Türkiye'nin internet kısıtlamaları bir başka ilginç yönüdür. Orwell,George. Bin Dokuz Yüz Seksendört. Can Yayınları:İstanbul, 201 MUTLULUĞUN İNŞASI"Ağaç Diken Adam öyküsü" kısaca bir adamın beklentisiz iyiliğinin yarattığıgüzellikleri anlatılıyor. Evrenin ücra bir köşesinde , toz zerreciğinden daha küçükbir adamın bir hayat boyunca inşa ettiği mutluluk ve iyiliğin ,yayılıp diğerinsanlara ulaşması ve daha çok mutluluk yaratması . İnsanların isterlerse yapmaktada yıkmakta olduğu gibi Tanrı kadar yetenekli olabileceğini göstermesi.http://lifevesting.com/blog/2012/09/26/what-do-you-do-with-your-future-and-hope/Belki kitabın bana en önemli katkısı geleceğe ve insanlığa dair yitirdiğimumutları tekrardan filizlendirmesidir. Çünkü , insanları genelde kötü , çıkarcı ,kendi menfaatleri için gerekirse doğayı yok eden bir hastalık olarak görürüm .Belki yanılmışımdır bunca zaman , belki de herkesin içinde iyilik tohumları vardırfilizlenmeyi bekleyen . Belki kendimiz saklıyoruz o tohumları kalbimizin en derin köşesinde çünkü bize doğduğumuz andan itibaren nasıl iyi bir insanolabileceğimizi değil, kendi çıkarlarımız ve hedeflerimiz doğrultusunda nasılbaşarıya ulaşabileceğimiz öğütlendi . Bize mutluluğu nasıl inşa edeceğimiz değilnasıl yıkmamız , nasıl sevmemiz değil nasıl nefret edeceğimiz öğretildi. Sonra birbaktık ki öyküdeki kömürcüler gibi hem kendimizi hem de yaşadığımız yerleritüketmeye başlamışız . Hedeflerimize , tutkularımıza ve istediklerimize sahipolmaya çalışırken , tüm bunlar bize sahip olmuş ve bu bizi kötü insanlar yapmış.Daha yeni fark ediyorum ve utanıyorum ,ama ben hayatım boyunca tek birağaç dahi dikmedim. Düşününce bende herkes gibi kötü ,herkes gibi sadeceamaçlarım ve isteklerim için yaşıyor ve çalışıyorum. Doğruyu söylemek gerekirsedaha önce hiç böyle bir hisse kapıldığım söylenemez . Başarılı olduğum ,insanlarıngözünde var olduğum sürece mutluyum. Kitabı okuduktan sonra içimde bir şeylerdeğiştiğin hissedebiliyorum, tüm yaşamımı göz önüne aldım ve benim başarılarımveya insanların gözündeki değerim ,dünya için hiçbir fark yaratmıyor, boşunayaşıyorum . İlk defa kalbim bu kadar acıyor , öldükten sonra dünyada yaşadığımıhissettiren hiçbir şey olmayacak , koca bir pislik yığını dışında. Belki gerçekten bugünden sonra bir şeyler değiştirebilirim ,belki Ağaç Diken Adam kadar değil amabir tohum ekebilirim, sonra yıllar boyunca büyümesini izler, sularım .Bu benimmirasım olur yarına ben öldükten sonra , belki yaz sıcağında küçük bir gölgearayan biri sığınır gölgesinde ya da bir kuş yuva yapar ya da o ağacın yadatohumları saçılır doğaya ; böylece yayılır mirasım. Umarım, bu gönülden gelereksöylüyorum, yaşadığım bu duyguyu hiçbir zaman kaybetmem ya da birkaç güneunutmam çünkü artık kötü biri olmak istemiyorum , Dünyayı sadece tüketmek,yok etmek istemiyorum , bir şeyler katmak istiyorum doğaya. Belki yüreğiminderinliklerindeki tohum yeşerir , iyi bir insan olurum.Bu kitabı çocuklarımıza ders olarak okutmalıyız, bir insanın sadece kendiçıkarları ve mutluluğu için yaşamaması gerektiğini ; mutluluğun ancak paylaştıkçaçoğalabildiğini öğretmeliyiz , diğer hayvanlara ve canlılara , doğaya saygıyıöğretmeliyiz , dünyadaki kötülükler onlara ulaşmadan önce . Mesela her bir insandoğduğunda bir ağaç dikilmeli , beraber geleceğe ve gökyüzüne uzanmalı o ağaç veçocuk , tüm kötülüklere rağmen insanoğlunun . Belki böylece aynı hatayadüşmezler bizler gibi , belki daha iyi bir gelecek yaratırlar , doğayla iç içe , sımsıkıbağlanarak . Belki daha çok umutları olur gelecek ve insanlık için, mutlu olurlar ;savaşlar , acılar , vahşetler bir bir sönüverir , iz kalmaz belki kötülükten geriye ,doğada açtığımız yaraları kapatırız teker teker , belki sevmeyi öğretebiliriz onlara ,rekabet etmeyi ve nefret etmeyi öğretmeden önce , mutluluğu inşa etmeyiöğretebiliriz belki , tüm mutluluklar solmadan önce.Sait AKTÜRK21501734Hatice DOĞAN Ne Kadar Özgürüz ? İnsanlar doğumundan ölümüne kadar geçen sürede bir şeylere veya birilerine bağımlı olarak hayatlarını sürdürürler. Bağımlı olmak eylemi başka bir şeyin istemine, gücüne veya yardımına bağlı olan, özgürlüğü ve özerkliği olmama durumu demektir. Hayattaki ilk bağımlılığımız anne karnında başlar. Bilimsel adı umbilikal olan ve halk arasında göbek kordonu olarak bilinen bebek ile plesenta arasında uzanan hortum şeklindeki yapıyla bebek anneye bağlanır ve bu kordon sayesinde bebek gelişim sürecini tamamlar. Annelerimiz ile olan bağlılığımız bu şekilde başlamıştır. Bu biyolojik bağlılık anne ile çocuk arasında oluşan duygusal bağımlılığın ilk temelidir. İleriki yaşlarda bu bağımlılık gitgide daha da kuvvetlenir fakat doğru olan çocuğun bireysel hareket etmesi ve kendi kararlarını kendisinin vermesidir. Bu da annenin çocuğa bunu aşılamasıyla olur. Mesela annenin üç yaşından itibaren çocuğa kendi yemeğini yiyebilmeyi öğretmesi gerekmektedir ya da çocuk düştüğünde nasıl kalkması gerektiği öğretebilir. Bunun gibi ufak öğretiler çocuğun üzerinde büyük etkiler yaratır ve bu şekilde anneler daha özgüvenli, daha güçlü bir birey yetiştirilebilirler. Sürekli anneye bağımlı olan çocuğun büyüdüğünde hayatına birisi veya birileri girdiğinde, çocuk o kişilere kendinden fazla değer verir ve onları kendinden fazla önemseyebilir bu da bazı sorunlara yol açabilir. O kişiler hayatından çıktığında ise boşluğa düşebilir ve kişinin tekrar normal hayatına dönmesi zaman alabilir. Bağımlı olmak sadece anne ile çocuk arasında gerçekleşen bir durum değildir. Evliliklerde ya da duygusal ilişkilerde bireyler eşlerini hayatlarının merkezine koyup tek bedenmiş gibi hareket edebilirler. Bu durum da bağımlılığın diğer bir yüzüdür. Kendinden başka birine bağımlı olan insan sürekli kaybetme korkusu yaşar ve bağımlı olduğu kişiye muhtaçtır. Bağımlı olduğu kişinin tek bir cümlesiyle günü mutlu geçebilir ya da tek bir kötü 1 cümlesiyle hayatı kendine zindan edebilir. Mutluluğu ve mutsuzluğu tamamen karşısındaki kişiye bağlıdır. Bu durumda olan insanların çoğu, çok sevdiğinden böyle yaptığını savunur ve yaptığının kendine nasıl bir zarar verdiğinin farkında değildir. Başkalarına bağımlı olan insanlar zamanla kendi benliklerinden vazgeçerler, tamamen eşlerinin veya bağımlı oldukları kişilerin arzu ettiği, beğendiği gibi davranmaya, olmaya çalışırlar. İnsanın kendine verebileceği en büyük zararlardan birisidir bu. Başkalarına bağımlı yaşayan insanların bu durumu değiştirmesi gerekmektedir. Artık başkalarına değil de kendine bağımlı olmayı öğrenmesi gerekmektedir. İnsanlar yalnız doğarlar ve yalnız ölürler. Hayatlarında bağımlı oldukları bireyleri bir gün kaybedebilirler, böyle kötü durumlarla karşılaştıklarında ise bir yıkım yaşamamak için yapılacak en güzel şey kendini güçlendirmektir. “Bunun en güzel yolu ise sorumluluk almaktır ve gerekirse bedeller ödemeye hazır olmaktır”(Bucay,203). Hayatta tek başına bir şeylerin üstesinden gelen insanların başkalarına olan bağımlılığı daha azdır ve kendinden başka kimseyi hayatının merkezine koymazlar haliyle daha özgür olurlar. Duygusal ilişkilerinde ise mutluluk karşındakinin cümlelerinde değil, kendi iç huzurunda olur. Bağımlı olduğun kişiyi kaybetme durumunda ise bir yıkımla karşılaşmaz ve en güçlü halinle kaldığın yerden devam edersin. Güçlü bireyler yetiştirmenin ve bağımlılığı azaltmanın yolu ilk olarak annelerden geçer, bir anne çocuğunu ne kadar sorumluluk bilinciyle büyütür onu tek başına hareket etmeyi ihtiyaçlarını karşılamaya zorlarsa o birey büyüdüğünde daha güçlü olur. Tabii ki iş sadece annelerde bitmemektedir. Sorumluluk bilinciyle büyüyen bireyin ileriki yaşlarında da bunu tek başına devam ettirmesi gerekmektedir bunun en güzel yoluda iç huzurunu keşfetmek ve kendini sevmekten geçmektedir. Kendini seven insan kendini önemser ve kendinden başka kimseyi hayatının merkezine koymaz. Bencilliğe kaçmadan bu çizgi iyi ayarlanmalı ve daha mutlu, huzurlu yaşanmalıdır. 2 Kaynakça 1- Bucay, Jorge . Kendine Giden Yol.Epsilon, 2015. Baskı 3 Ne Kadar Büyüksün? Hiç uçağa binip, cam kenarından yeryüzünü izlediniz mi ya da NASA'nın Youtube kanalından dünyayı uzaktan seyrettiniz mi? Eğer bunlardan ikisini de yapmadıysanız, gelin dünyanın nasıl göründüğünü hayal etmeye çalışalım. Kafanız üstüne bir kamera koyalım ve yavaşça yukarı doğru yükseldiğini düşünelim. Sizde bu arada kameranın çektiklerini izliyorsunuz. Başlarda kendinizi kocaman sanabilirsiniz fakat kamera biraz yükselinceye öyle olmadığınızı anlayacaksınız. Şimdi bir karıncadan farkınız yok ve kendinizi zar zor ayırt edebiliyorsunuz. Kamera atmosferi geçtiğinde ise artık ne siz gözüküyorsunuz ne de sahip olduklarınız. Belki birer nokta kadarsınız. Ama merak etmeyin kamera biraz daha uzaklaşınca dünya da bir nokta kadar gözükecek. Tıpkı güneş vurduğunda odamızda beliren, uçuşan toz parçacıkları gibi. İçinde yedi milyar insanla birlikte zerre boyutunda bir yuva... Tıpkı Carl Sagan'ın Soluk Mavi Nokta adını verdiği kitabında bahsettiği gibi. Şimdiye kadar iyi, kötü, zengin veya fakir gelmiş geçmiş tüm insanları ve onların acılarını, sevinçlerini içinde barındıran mavi soluk bir nokta. Evrende çokta uzak olmayan mesafeye gidince nokta gibi görünen bu dünya aslında ne kadar da küçük olduğumu hatırlatıyor bana. Her ne kadar kendimizi büyük görüyor olsak da aslında zerre kadar olan dünyanın zerre kadar olan insanlarıyız. Böyle düşünce insan kibirden, büyüklük taslamaktan uzaklaşabilir. Bugünkü yazımda esasen kibre dayanmakta. Kibir, insanın en kötü hasletlerinden birisi. Bir başkasını aşağılamak, hor görmekse insan yapabileceği en kötü hareket. Allah'ın hoşlanmadığı ve kitabında birçok kez uyardığı olumsuz davranışın adıdır kibir. Kaynağı mal, mülk, ilim, güzellik, güç, iktidar gibi halkımızca rağbet gören şeyler. Zengin fakiri, güzel çirkini, güçlü zayıfı hakir görüyor sırf bazı özellikleri üstün diye. Halbuki hepsini veren de bir, bizleri farklı farklı dünyaya getiren de. Elimizdekileri alabilecek olan da bir. Hepsi birer imtihan şu dünyada. Eğer o üstünlüğünü diğerlerini ezmek için kullanacaksan bil ki sınavdan kaldın. Hem hepimiz aynı ananın babanın çocukları değil miyiz? Hiç insan kardeşine böyle yapar mı? Mal, mülk geçici şeyler değil mi ki biz bizler bu davranışları sergiliyoruz? Hani bir zamanlar Karun vardı. Hazinesinin anahtarlarını taşımak bile güçlü bir topluma ağır geliyordu. Malının çokluğuyla böbürlenip, insanları tahkir ediyordu. Sonunda bir deprem geldi ve bir şey bırakmayıncaya kadar aldı ve götürdü. Yalnız bir ders kaldı bizlere. Oda kötülük eden kötülüğüyle hatırlanır, ne malı bunu değiştirebilir ne de diğer herhangi bir özelliği. Peki ya güzelliğiyle övünenlere ne demeli? Atalar boşuna mı demiş güzelliğine güvenme bir sivilceye, malına güvenme bir kıvılcıma bakar diye. Bir keresinde güzelliğiyle övünen, insanların fiziksel yaratılışlarıyla dalga geçen bir
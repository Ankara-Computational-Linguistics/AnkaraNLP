hiç bir zaman tamamen kontrol edemeyeceğimiz apayrı bir kavram, tıpkı sevgi gibi... Hepimiz zayıflıklarımız ve güçlü taraflarımızdan oluşuyoruz, özelliklerimiz ve korkularımızdan, bunları oluşturan, bizi biz yapan sadece genetiğimiz değil, yaşanmışlıklarımız ve biz bu yaşanmışlıklarımızı bize zamanımızı nasıl kullanmamız gerektiğini anlatabilecek öğretmenlerimiz olarak düşünebiliriz. Hedeflerimizi düşünelim, kaçımız zamanımızı onları elde etmek için, onlara bir adım bile olsa yaklaşabilmek için ayırıyoruz? Hedef derken yanlış anlaşılmak istemem, sadece eğlenerek ve pişman olmayarak yaşanılmak istenen bir yaşam da bir hedeftir, bu da kesinlikle belli çabalar ve fedakârlıklar ister. Benim anlatmak istediğim şey zamanın ne kadar hızlı geçtiğini farkedemiyor olmamız. Yaşça olgun bir birey bulun ve ona sorular sorun, lise yıllarını, gençliğini sorun mesela, sonra yüzlerindeki ifadeye dikkat edin, işte o özlemi gördüğünüzde ister istemez anlayacaksınız insanların zamanına yeterince kıymet vermediğini. Geçen her saniyeyi mutlu ve içimizden geldiği gibi geçirmemiz gerek, çünkü her dünyaya gözlerimizi kapattığımızda yeniden dirilip dünyaya gelmiyoruz, gelemiyoruz. Bize, birden fazla hayat yaşama hakkı verilmiyor, birden fazla bedende canlanıp farklı kişilikler vegörünümler elde edemiyoruz. Bu sebeple sahip olduğumuz zamanın keyfini çıkarmalı ve değerini bilmeliyiz çünkü bir salise önce aldığımız nefesi bile bir kez daha alamayacağız. Etrafımdaki bir çok insan ölümsüzmüş gibi yaşıyor, başkalarının hayatında küçük olarak bile tanımlanamaz olan olaylara sanki milyonları öldürebilecekmiş gibi davranıyorlar. Bunu yapmamamız gerekiyor çünkü gözümüzü açıp kapayıncaya kadar mezun olacağız, çalışmamız gerekecek, çok daha büyük sorumluluklar ve stres altına girebileceğimiz olaylarla karşılaşacağız ve büyüyeceğiz. İstemeden. Bize kimse büyümek isteyip istemediğimizi sormayacak, bunu kontrol edemeyeceğiz, çünkü zaman dediğimiz aziz kavram hiçbirimizi beklemeyecek. Bu sebeple, bence her zaman keyif aldığımız şeyi yapalım, yapmaya çalışalım, istediğimizi, kendimizi boşvermeden, unutmadan, kendimize zarar vermeden istediğimiz gibi yaşamayı hedefleyelim. Değiştiremeyeceğimiz bir olay için üzülmeyelim mesela, geri dönüşü olmayan yollar için pişmanlık duymayalım, keyfimizi bozmak için bir insanın bir kelimesi yeterli olmasın, gülümsemeyi bırakmayalım. Mutlu olalım. Değer bilelim.Hem üzmeden hem üzülmeden, zamanı garantiye almadan, her şey için çok geç olmadan yaşayalım doyabildiğince. Korkusuzca ve içimizde hiç bitmeyecek olan sevgimizle, dolu dolu... Kalkalım oturduğumuz yerden, gidelim bir selamlayalım aynadakini, biz bu yaşamı kolay elde etmedik çünkü, annemiz, babamız, öğretmenlerimiz, üzerimizde emeği olan kim varsa az zorlanmadılar bizi böyle yetiştirmek için, e biz de az çaba harcamadık tabii. Hepimiz en güzel hayatları hak ediyoruz, en çok kendimizin sonra sevdiklerimizin, sonra da hayatımızdaki her şeyin değerini bilelim. Modern ve Tarihi Şehir Londra İstanbul Sabiha Gökçen Havalimanına geldiğimiz ilk andan itibaren ben ve ailemin diğer fertlerindeki müthiş heyecan kolayca belli oluyordu. Bekleme salonunda nasıl bir şehir ile karışılacağımızı tam olarak bilmeden uçağımızı bekliyorduk. Uçak gelince hemen binip zaman kaybetmeden kalkışa geçtik. Üç buçuk saatlik çok da uzun olmayan bir yolcuğun ardından Londra Havalimanına indik. Yabancı bir ülkeye geldiğinizi pasaport kontrolündeki her milletten insanı görünce hemen anlıyorsunuz. İngiltere hükümeti sınır güvenliği konusunda pek hassas; bunu uzun süren pasaport kontrolü sırasında rahatlıkla görüyorsunuz. Ufak bir tebessümün ardından kontrol noktasındaki polis hanımdan onayı alıp resmen İngiltere topraklarına ayak basıyoruz. Öncelikle ulaşım için gerekli olan şehir kartlarını temin edip kısa süreli bir tren seyahati ile şehir merkezine vardık. Otelimiz şehir merkezindeki uluslararası tren istasyonuna çok yakın olduğu için kolaylıkla vardık. Zaman kaybetmeden gezi programımıza başladık ilk gün aslında planda çok uzun olmayan bir tur planlamıştık fakat girdiğimiz ara sokaklar bizi ana caddelere çıkarınca ufak bir keşif uzun bir şehir turuna döndü. Bomboş fakat bir o kadar da güzel olan bir ara sokak bizi Buckingham Sarayı’na götürdü. Planda olmayan bu güzel rastlantı ile ikinci Gün gezeceğimiz saraya göz atıp yanındaki Green Park’a geçip günün yorgunluğunu çimlerde attık. Park o kadar sade ve güzel korunmuş ki şehrin ana caddelerinin ortasında olmasına rağmen bütün gürültülerden arınmış mükemmel bir dinlenme alanı. Bu kısa dinlenme esnasında İngiliz insanlarının böyle parklara sıkça uğradığını özellikle iş çıkış saatlerinde insanların evlerine gitmeden burada arkadaşlarıyla buluşup sohbet etiklerini gördük. Yolculuğun verdiği yorgunlukla otelimize döndük. Ve ikinci gün, çok kısa bir kahvaltının ardından yollara düşüyoruz tekrar bu sefer durağımız Hyde Park. Bu park şehrin önemli sembollerinden biri ve şehrin en büyük doğal parkıdır. Toplu taşıma kullanmadan şehrin görmediğimiz kısımlarını görerek Hyde parka gitmeye uğraşıyoruz. Bu esnada sarayın hemen yanında İngiliz askerlerinin anıtlarını görüyoruz bu tür anıtlar şehrin hemen her köşesinde veya parkında mevcut, kimisi çok eski tarihlere ait kimisi 2. Dünya savaşını temsil ediyor. Derken karşımızda kocaman kapısıyla Hyde park beliriyor. Haritalardaki büyüklük insana çok bir şey ifade etmiyor, insan asıl kapıdan içeri girip gezmeye başlayınca anlıyor bu parkın büyüklüğünü. Parkın ortasındaki yapay gölde ördekler selamlıyor bizi, biz de karşılık verip kısa bir süreliğine parkı seyre dalıyoruz. Epey bir süre yürüdükten sonra karşımıza ufak deniz bisikletleri çıkıyor ve bütün parkı yürüyerek göremeyeceğimizi anlayıp bir tanesini yarım saatliğine kiralıyoruz. Gerçekten de gölün karşı kıyısına pedal çevirirken bir kez daha ne kadar doğru bir karar verdiğimizi anlıyoruz. Ve tekrar yorulup otele dönüyoruz. Ertesi gün, erken saatlerde tekrar yola çıkıp gezmeye başlıyoruz sıradaki durak Parlamento Binası ve Trafalgar Meydanı öncelikle hangi otobüse bineceğimizi bulup durağa gidiyoruz ardından bir sembol haline gelmiş iki katlı şirin, kırmızı otobüse binip yola koyuluyoruz. Kısa bir yolculuğun ardından karşımıza ihtişamlı Parlamento Binasını çıkıyor, sıkı bir güvenlik önlemiyle korunuyor burası. Ve hemen binanın yanındaki saat kulesi yani kendi adıyla Big Ben. Kule o kadar uzun ki fotoğraf makinesinin kadrajına kolaylıkla sığmıyor. Hemen ardından 5-10 dakikalık bir yürüyüşle Trafalgar Meydanı’na ulaşıyoruz. Meydanda tam da o gün büyük bir şenlik var satış alanları, şarkı söyleyen çocuklar ve her kültürden insanlar orada. Bu güzel eğlenceden sonra yürümeye devam edip şans eseri St. James Parkına varıyoruz. Bu park gerçekten yeşille iç içe deyiminin bir kanıtı her tarafta yeşilin başka bir tonu var. Burası benim gezi süresince en beğendiğim yer oldu. Tekrar otele dönüyoruz. Ve yeni günün erken saatlerinde gezimize devam ediyoruz. Bu sefer hedefimiz Londra’nın başka bir sembolü olan London Eye adlı büyük dönme dolabı. Burası neredeyse her turistin geldiği önemli bir yer, bu nedenle sıra bir hayli uzun. Sıra bize gelince dönen bir kabinin içine girdik. Yavaşça yükselip en yükseğe ulaştığımızdaki manzara eşsiz ve tarif edilemezdi. Bu yarım saatlik güzel etkinliğin ardından rotamızı önemli bir kültür merkezi olan British Museum’a çeviriyoruz. Girişlerin ücretsiz olması bizde şaşkınlık oluşturuyor ve içeri giriyoruz. Bu tarih müzesi her tarih ve uygarlığı içinde barındıran çok önemli bir yer. Eski Mısır dönemi Mezopotamya derken İslam eserleri bölümüne girip epeyce geziyoruz müzeyi. Dünyanın her tarafından getirilen tarihi eserler ve el yazmalarını büyük bir hayranlıkla inceliyoruz. Ve tatilimizin gezi adına son gününü bitirip otelimize dönüp toparlanmaya başlıyoruz. Tekrar havalimanına gelip bu sefer de Türkiye’ye duyduğumuz hasretle uçağımızı bekliyoruz. Ve uçak gelince vakit kaybedemeden binip İstanbul’a ayak basıyoruz. Su Bulu 21400775 ÖLMEDEN ÖNCE SON HAYÂL Bu tam da benim başıma gelecek türden bir olay. Tüm hikâyeleriniz öyle aslında McGregor bey. Hem başıma gelecek türden olmasa bile övünülecek taraf nerede ki? Anlamıyorum ben siz yazarları, okuyan insanın her şeyi yaşayabilecek hale geldiğini ne zaman anlayacaksınız? Güneş’e seyahat eden bir astronot geçse kitapta, o bile başıma gelebilecek hale gelir. Yazar olup bunu bilmemek da ayrı tuhaf! Anlayamıyorum sizi. Hayâl edebildiklerimi yaşarım her gece. Sizinkilerden de uzun zaten benimkiler yaklaşık bir yıldır. Uyuyamayınca daha çok hayâl kuruyorsunuz doğal olarak. Hem kalan her şey sıkıyor. Bu kadar çok seçenek varken, bu kadar uçuk seçenek varken kim gerçek dünyada yaşamak ister ki zaten? Ben istemem! Sahip olduklarımı, istediğim zaman sahip olabileceklerimi bilmiyorsunuz. O yüzden şaşırıyorsunuz zaten. Gördüklerimi görseniz siz de bırakıp uyumayı belime tutunmaya çalışırdınız. Ölümlerden kurtulmayı bu halinizle de istiyorsunuzdur tabii ama görünce daha farklı. İnsanız sonuçta, kanıtsız yürümüyor hiçbir organımız. O yüzden sorguluyoruz varlıkların gerçekliklerini. Yaratıcı diye bir şey var mı? Sana ne be kardeşim? Olsa ne olur olmasa ne olur? Hardal gözlü insanlar var mı? Var. Kimin yarattığının ne önemi var? Sen bak o gözlere. Sorgulamadığın zaman daha iyi hem yaşamak. O zaman sınırlarını aşabiliyor koca adam hayâllerin. Kendimden biliyorum, hayâllerimizi bile kısıtlamayı öğretmişler bize, şimdi eski haline döndürmek zorundayız. Yoksa uykuyla geçiyor tüm gecelerimiz. Kim ister ki böyle bir hayatı? Kesinlikle biz değil! Daha büyük amaçlar için buradayız biz. Yaşanamaz denilen ne varsa yaşayacağız hardal gözleri hayâl ederken hayâllerimizin içinden. Hardal gözlü insanlar var bu dünyada! Bana ne yaratıcılardan? Hem onlar engel olmaya çalışırlardı hayâllerimi bilseler. Hep böyle yürür onların işleri. Sınır çekmek isterler. Önemli bir şartı unuttum: Önce var olmalılar. Bu Senin Gibi Birinin Başına Gelecek Türden Şey Değil beni kızdıran bir isim. Yazılanların hepsi gelebilir başıma. Hatta daha da ileri gidiyorum: Hepsi teker teker başıma gelecek! Sonsuz bir dünyada kitap yazan şempanzeler gibi, ne varsa yaşayacağım hem hayâllerimde hem gerçekliğimde. Umutsuzluk bana yabancı şarkılar hariç. Alt üst olmuş bir dünyada, on dokuzuncu Yüzyıl’da yaşıyor değilim ya! O yüzden umutsuzlukla, yalnızlıkla dolu normal hikâyeler korkutmaz beni. Sözde tehdit edecek yarım akıllı yazarlar bizi! Yok öyle, hepsini yaşayacağım ne olursa olsun içinde. Bugün özel bir gün değil. Hiçbir gün özel değil aslında. Değişiklikler nasıl özel yapar bir günü anlamıyorum ki zaten! Yazara olan kızgınlığım her şeye sıçrıyor. Hep böyleydim zaten çocukluğumda bile. Her şey kanın kokusunu alıp gelirdi kızdığımda onlara da kızmam gerektiğini söyleyerek. Oldu işte, sadece yazara ya da kitaba değil, her şeye sinirliyim. Kendimi övemeyecek kadar kızgınım, hesap edin. Sudaki mürekkep gibi, damla damla, dalga dalga, uçtan uca yayılıyor. Bacaklarımda hissediyorum, kaçmazsam kendime kızacak hale geleceğim. Bunu istemem işte! Başlarsam bitiremem kendime. Gereksiz yerlerde rahatladım çünkü. Gereksiz yerlerde daha da kötüsünün olamayacağını söyledim. Sonra inat edercesine daha kötüsünü gösterdi hayat. Sırf şom ağızlılığımdan... O yüzden kendime gelirse sıra, bitiremem ölmeden. Kaçmam gerek. Ne diyorduk? Hayâl edebilirim hangi yazar ne yazarsa yazsın. McGregor haksız! Kendimle yaptığım düelloya katılıp beni de kavgamı da bitirmek için yazılmış bir kitaptı, galiba başardı. Kaçamıyorum çünkü. Kendimi suçlayamam kafamı vurduğum taşlar suçlamamı söyledi diye! Pişmanlıklarımı hayâllerimle kapatmaya çalışıyorum, kızgınlığım da ondan. Daha ne yapayım? Kaynakça Mcgregoy, Jon. Bu Senin Gibi Birinin Başına Gelebilecek Türden Bir Şey Değil. Yapı Kredi Yayınları, 2014. Toplum Olmanın Şartı Bazen çevremdeki insan davranışlarına tam olarak anlam veremiyorum. Etrafıma bakıyorum herkes bir şeylerden hoşlanıyor, bir şeyler yapmayı seviyor gibi duruyor. Verdikleri tepkiler yaptıkları hareketler sanki hep başka bir şeyin kopyası, sanki onların da çevrede görmüş oldukları şeylerin bir yansıması. Sanırım insanoğlunun temel davranış biçimi bu, çevrendeki nasıl yapıyorsa sen de öyle yapmalısın. Bu tepkiler, davranışlar gerçekten onların kendi davranışları, kendi tepkileri mi yoksa toplumun onlara dayatmış olduğu şeylerden mi ibaret? Ne zaman kalabalık yerlerde bulunsam, insanlara bakıp gözlem yapmaya çalışsam bu düşüncelerin pençesinden kendimi kurtaramıyorum bir türlü. İnsanlar olaylara karşı nasıl sürekli benzer tepkiler verebilirler anlamıyorum. O an aklına ilk gelen şey onun kendi benliğinin yansımış şekli mi yoksa onun da başka birinde görüp beğendiği ve kendinin de yapmak istediği yapay yani özgür olmayan bir tepki mi? Sanırım bu soruların cevaplarını hiçbir zaman bilemeyeceğim. Hayatta en çok yapmak istediğim şeylerden biri kendimi gözlemlemek, kendi davranışlarımı analiz etmek. Sonra da insanlarda görüp eleştirdiğim bu davranışların bende de olup olmadığına karar vermek. Ne yazık ki bu asla mümkün değil ne kadar gayret gösterirsem gösteriyim kendimi bir başkasının gözünden görüyormuş gibi analiz edemiyorum. Tek yapabildiğim aynaya bakıp “Ben gerçekten bu muyum, böyle bir insan mıyım?” gibi sorulardan ibaret. Toplum sanki kendi içinde evrilmek, gelişmek yerine daha çok tekdüzeleşiyor. Herkesin komik bulduğu şeyler aynı, herkesin komik bulduğu şeylere verdiği tepkiler bile aynı. Bu durumda gerçekte bizi biz yapan şey toplumun genel olarak yapmış olduğu şeylerden ibaret olmuyor mu? Toplum bize dayattığı için mi üniversiteye gidiyoruz? Üniversite sınavına çalışırken düşündüğüm şeyleri anımsıyorum. Ben neden çalışıyorum? İyi bir üniversite mutlu bir hayat mı demek? O zaman neden çevremde görmüş olduğum kendini başarılı addeden insanlarda mutsuzluğu görüyorum. Başarı ve para her şeyin anahtarıysa bu insanlar doğru kapıyı mı bulamadılar? Bilemiyorum. Hiçbir zaman da bilemeyeceğeyim. Tabii ki bu düşünmeyeceğim ya da neden diye sorgulamayacağım anlamına gelmiyor. Belki de gerçekten bir sonuç elde etsem bu kadar çok düşünmezdim bu konularda. Ben insan davranışları uzmanı falan değilim. Sadece kendi gözlemlerime göre insanları anlamaya çalışıyorum. Ne kadar çok çalışırsam da o kadar çok içime kapanıyorum. Sonuçta toplumu değerlendirmek istiyorsam topluma dışarıdan bakan bir göz olma mecburiyetindeyim. Bir parçası olduğu şeyi nasıl objektif bir şekilde değerlendirebilir insan? Beni bu düşüncelere yeniden sevk eden şey geçen günlerde okumuş olduğum minik hikâye kitabı Karate Vuruşu. Kitap genel olarak melankolik bir havada geçen ve genelde bir şeyleri sorgulamak üzere değil, uzaktan bakan bir gözlemci gibi olayları anlatmaya çalışan küçük bir kitap. Kitapta irili ufaklı on beş tane öykü var. Ben de bu kitabı anlatmak yerine kitabın beni sevk ettiği düşünceleri paylaşmaya karar verdim. Şimdi düşündüğümde belki de mühendislik yerine bir sosyoloji bölümü yazmalıydım. Bazen İnsan davranışlarına ve insanların birbirleri ile olan ilişkilerini olan merakıma yenik düşerek yaptığım işe odaklanmak yerine oturup düşünmeye başlıyorum. Bu da beni bazen dakikalarca alıkoyuyor odaklanmaya çalıştığım şeyden. Belki de bu yaptığım sorgulama bana bir kaçamak yaratmak içindir. Bir bahane olarak kullanıyorumdur belki de. Sosyal açıdan olan başarısızlığımı bir sebebe bağlamak istiyorumdur. Sonra insanlara bakmaya devem ediyorum ve gördüğüm şeyler beni tekrar doğru yolda olduğum konusunda ikna etmeyi başarıyor. Küçüklüğümde okulda eğlenirken arkadaşlarımın vermiş olduğu tepkiler belki gerçek tepkilerdi. Hiçbir kaygı olmadan sadece olay odaklı vermiş oldukları eşsiz tepkiler. Başka insanlardan etkilenerek değil içlerinden nasıl geliyorsa öyle vermiş oldukları tepkiler. İnsanları yapay olmaya iten şey bence insanların sahip oldukları başarılı olma ve toplumda bir yer edinme kaygısı. Hayatım boyunca hiçbir zaman geniş bir toplumun parçası olmaya çalışmadım. Sevdiğim ve gerçekten arkadaş olmak istediğim kişilerle arkadaşlıklar kurdum hep. Bunların sayısı da zaten pek fazla değil. Belki de olması gereken budur. Arkadaşmış gibi görünmek, ortak zevkler varmış gibi yapmak yerine gerçekten ortak bir şeyler paylaşabildiğin kişilerle arkadaşlıklar yapmaktır. Dediğim gibi bilemiyorum bunlar sadece benim gözlemlerim ve düşüncelerim. Belki de toplum haklıdır ve ben yanılıyorumdur. Erdem ATAK Kaynakça Nors Dorthe. Karate Vuruşu. (2008) Çevirmen: Murat Alpar. Yapı Kredi Yayınları, İstanbul (2017) ARA RENKLERİN DANSIFarklılıklarımız mıdır bizi diğerlerinden ayıran? Yoksa yapboz parçaları gibi farklılıklarımızla bir aradayken mi bütünlük oluştururuz? Farklılıklar kötü şeylerse, niye koca evrendeki her şey benzersiz? İkiz olan insanlar bile tamamen aynı değil. Peki herkes böylesine eşsizken bir insan diğerini neye göre değerlendirebilir? Elimizde mükemmel, aslında olması gereken bir rol modeli yok ki! Elif Şafak’ın Havva’nın Üç Kızı adlı romanını okuduktan sonra fark ettim ki, farklılıklarımızla özeliz hepimiz. Bir başka insanla benzerlik arayışımız, kendimizi bir gruba ait hissetme çabamız, aslında bizi kendimiz olmaktan uzaklaştırmakta. Farklı insanlarla arkadaş olup, onların dünyasını gezdiğimizde ise yeni kapılar açılır önümüzde. Farklı bakış açıları yakalar, asla açmam dediğimiz kapılardan gireriz. Tıpkı Şirin, Mona ve Peri’nin sürprizlerle dolu hikayesindeki gibi...Hayatın her saniyesinde milyarlarca olay olurken aynı anda yan yana duran iki insan, iki arkadaş farklı pencereden gözlemliyorlar gözlerinin önündekini. Her insan yaşadığı olayları, bilinçaltında daha önceki deneyimleri etkisiyle farklı kombinasyonlar sonucunda yorumluyor. Bu nedenle insanlar, birlikte aynı renkleri bile kullansalar, önceki renk karışımları farklı olduğundan yine de aynı rengi, aynı resmi elde edemiyorlar. Kitaptaki Peri karakterinin anne ve babası olan, Selma ve Mensur’un küçük oğullarının, yani Peri’nin ikizinin, bu dünyadan göçmesinin ardından iki ebeveyn de küçük oğullarının kaybını farklı şekillerde aşmaya çalışıyorlar. Karışan renkler her ne kadar aynı olsa da, yeni ve farklı renkler ortaya çıkıyor. Peri’de ise durum daha farklı. Onun rengi daha canlı, daha somut. Sisin içindeki bebeği, onu çok farklı yerlere götürüyor. Peri, önce bu garip rengi istemiyor, kabullenemiyor. Ailesinin renkleri gibi olsun istiyor ama daha sonra, bu rengin aslında onun kendine ait bir dünyaya açılan kapısı olduğunu ve ortaya çıkan rengin muhteşemliğini fark ediyor. İnsanlar da sahip olduğu farklılıkları benimsediğinde ve onlarla barıştığında, onlara hayatı pozitif bir pencereden bakmalarını sağlacak olan toz pembe rengini elde edebilirler.Münkir, Mümin, Mütereddit... Havva’nın üç kızına, üç farklı renk... Bu üç farklı kızın yolu bir derste, ortak bir hocada kesişiyor. Birbirinden böylesine farklı insanlar nasıl olur da bu kadar birbirinin hayatına dokunabilir? İnsanın kendini keşfi sırasında etrafında ortaya çıkan renkler kişiyi nasıl bir yola sürükler? Kimi gittiği yola devam eder, kimi de hiç beklemediği ve geri dönüşü olmayan yola sapar. Elif Şafak, bu farklılıkları ve doğurduklarını ütopik bir şekilde ama bir o kadar da keskin ve ustaca işlemiş kitabına. Kitabı okurken fark edebilirsiniz ki, anlık verilen bir karar önümüzdeki yolu tamamen değiştirip, bizi ummadığımız yerlere götürebilir. Havva’nın üç kızı denildiği halde rolü diğerlerinden daha etkin olan, duyguları ve mantığını aynı anda idare etmekte güçlük yaşayan Peri’nin yolu, Şirin, Mona ve hocası Azur etkisinde yeni yollara açılıyor. Peri geldiği yolla çelişerek kendinden asla beklenmeyeni yapıyor ve böylece O da diğerlerinin yolunu değiştiriyor. Böylelikle herkes kendi renginden bir damla diğerine akıtıyor ve ortaya yeni, eşsiz renkler çıkıyor.Yürüdüğümüz, koştuğumuz, bazen şüphe duyduğumuz veya bazen de umarsızca geri dönmeyeçabaladığımız renkli, kendi yolumuzda yeni renklere şans tanımalıyız bence, tabi kendi rengimizi benimseyip, sisin içindeki bebeğe gülümsedikten sonra. Asla değişikliklere kapalı olmamalı, sürekliyeni renklere kucak açmalıyız. Kitabı okuduktan sonra görebilirsiniz ki, yeni şeyler her zaman toz pembe değildir ama renksiz de değildir. Önemli olan yolun sonundaki kapıyı araladığımızda geri dönmeyi istemiyor olmaktır.Çağla ALBAYRAKKaynakçaŞafak, Elif. Havva’nın Üç Kızı. İstanbul: Doğan Kitap, 2016. Baskı.Ali Doğacan Aydın AYDIN-­‐1 21302018 TURK102 – 09 Aslı Uçar 23.12.2014 Taşlaşmış İnsanların Muhiti: Pompei / Ali Doğacan Aydın Avrupa’da 17 tane yanardağ olduğunu ve bunlardan 2’sinin İtalya sınırları içersinde olduğunu biliyor muydunuz? Bunlardan biri Catania bölgesinde hala hüküm süren Etna ve Napoli’de bulunan ve 24 Ağustos 79 sabahı bir şehri yutan ve taşlaştıran ölü dev, Vezüv. Bu iki mekana da gitmenizi kesinlikle öneririm çünkü iki yanardağ da doğa ananın ne kadar hikmetli olduğunu gözler önüne seriyor. Bu noktada Pompei şehrinin akıbetini ve Vezüv Yanardağı’nın yıkıcı etkisini Robert Etienne’in “Pompei: Toprağa Gömülen Kent” eserinden yola çıkarak aktarmaya çalışacağım. Pompei şehri bugünün Napoli kenti sınırları içerisinde kalan ve 1748 yılında keşfedilen bir antik şehir. Bu şehri diğerlerinden ayıran en büyük özellik ise çok önemli bir unsur bulundurması: Dönemin insanı. Şaka yapmıyorum. 24 Ağustos 79 sabahı Vezüv yanardağı öfkesini yeryüzüne pompalamaya başladığında insanlar Etienne’in deyişiyle “Kıyıya inmeye ve denize açılmaya vakit bulamadan lavların öfkesiyle acımasız bir şekilde karşılaştı”(13). Lavlar o kadar güçlüydü ki yer yer 6 metreye ulaşmıştı. Tüm bu lav yığını 74 hektar büyüklüğündeki ve yaklaşık 11 bin kişiye ev sahipliği yapan Pompei şehrini yerle bir etti. İlginçtir ki lavlar soğuduktan sonra şehirde aslında her şey aynı yerinde duruyordu. Tek bir fark ile, taşlaşmış olarak. Binalardan, tapınaklardan insanlara kadar her şey taş moduna geçmişti. Düşünsenize, her yıl düzenlenen Vulcanalia festivalinde eğleniyorsunuz ve ertesi gün ağustos ayının en sıcak gününe gözünüzü açıyorsunuz. Şiddetli bir sarsıntı dalgalandırıyor sıcaktan kavrulan havayı ve onun akabinde siz daha ne olduğunu farkedemeden bir gürültü kopuveriyor. Bir dürtüyle şehrin kuzey manzarasını kaplayan devasa Vezüv dağına bakıyorsunuz ve plazma halinde üzerinize doğru hızla gelen lavları görüyorsunuz. Ardından gelen küller görüşünüzü, duyunuzu hatta ve hatta nefes almanızı imkansız hale getiriyor. Evlerine veya tapınaklara koşan insanları görüyorsunuz ve biliyorsunuz ki çok azı aslında kurtulmayı başarabilecek. Gerçekten akıl almaz bir psikoloji değil mi? Birinci yüzyılın İtalya’sında, volkanik arazilerin getirmiş olduğu tarım potansiyelini verimli bir biçimde kullandığından dolayı ekonomik bağlamda söz sahibi olan Pompei şehrinin bazı yapıları şunlardır: (bu yapıları gözlemlemek şehrin bina çeşitliliği ve bu doğrultuda sıradan bir günde gerçekleşebilecek olaylara ışık tutmamızı sağlıyor) • Bazilikalar • Apollon Tapınağı • Ambar yapıları • Tuvaletler (Toplu tuvalet modasının antik çağlarda ne kadar modern olduğu genel olarak bilinen bir hadise) • Kent Hazinesi AYDIN-­‐2 • Anma takı • Triada Capitolina tapınağı • Tiberius takı • Macellium (Pazar yeri) • Lar’lar Mabedi • Vespasianus Tapınağı • Emzichia Binası • Comitium (meclis) • Kent yönetim büroları • Senato • Duumviri (yargıçlar) Bürosu • Forum • Forum Hamamları • Fortuna Augusta Tapınağı • Caligula tak • Abbondanza (refah) Yolu • Dükkanlar (31) Pompei Şehri Haritası -­‐http://upload.wikimedia.org/wikipedia/commons/0/0f/Map_of_Poempeii_by_August_Mau.jpg Robert Etienne bize aslında şehrin durumunu bize şu sözleriyle aktarmaya çalışıyor: “Pompei’de Antikçağ doğrudan doğruya konuşur bizimle, sanki hala sürmekte olan AYDIN-­‐3 gündelik bir binlerce hadisesiyle yakalar bizleri: İşçiler Villa dei Misteri’nin dehlizini sıvamak için alçı karmaktadırlar, Isis tapınağının rahipleri için sofra hazırdır. Pompei, uzmanların ayrıcalıklı alanı değildir yalnuzca, insanlığın ortak malıdır” (41). Bu sözler bana kalırsa Pompei şehrinin mdoern insanlık tarihi açısından ne kadar önemli olduğunu çok çarpıcı bir biçimde aktarıyor çünkü bugünlerde doğaya verdiğimiz büyük zararlardan dolayı bu tarzda felaketlerin oluşma olasılığı çok daha yüksek ve ben her zaman doğanın bir zaman öcünü insanlardan alacağını düşünmüşümdür. Önemli olan aslında bir şekilde kültürel mirası bir sonraki nesillere aktarmak, geçmişin izlerini onların geleceklerine yön verecek şekilde koruyabilmek. Velhasıl, bu bir yanardağın 6 metreye varan külleriyle olabilir ya da bir şairin bıçaktan keskin olan dizeleri ile olabilir. Robert Etienne’de bu durumu Pompei’nin günlük yaşamından kesitlerle bize aktarmaya çalışmış. KAYNAKÇA AYDIN-­‐4 Etienne, Robert. Pompei: Toprağa Gömülen Kent. İstanbul: Yapı Kredi Yayınları, 2013. Wikipedia contributors. "Pompei." Wikipedia, The Free Encyclopedia. Wikipedia, The Free Encyclopedia, 12 Nov. 2014. Web. 9 Dec. 2014. Muhammed Emin KÖKTÜRK YALNIZ DÜŞÜNMEK Bugünün insanını korkutan bir olgu var karşımızda: yalnızlık. Varoluşundan beri topluluklar hâlinde yaşamayı yalnız yaşamaya tercih etti insanoğlu. Sanayi Devrimi, Fransız İhtilali derken insanlar köylerden şehirlere göç etmeye başladı. Bir de üstüne sosyal medya çıkınca karşımıza iyice uzaklaştık yalnızlıktan. İnsan bilmediğinden korkar derler ya, biz de yalnızlığı öğrenmediğimiz için korkuyoruz ondan. Doğumumuzdan itibaren iç içeydik milyonlarca insan ile. Peki, bu yalnızlığı yaşamamıza engel midir? Bana göre bu sorunun cevabı hayır. Çünkü yalnız kalmak isteyen insan yürüme mesafesindeki bir yere giderken toplu taşımayı tercih etmediğinde yalnız kalma şansına sahip olabilir. Demek istediğim yalnız kalabilmek bizim tercihlerimizle alakalı. Toplumun şartları sadece yalnız kalmak istemeyene bahane olabilir. Ben yalnızlığı bildiğime inanıyorum. Çünkü yeri geliyor özlüyorum onu. Bu demektir ki onu seviyorum ve onu tanıyorum. Yalnız kaldığımda tıpkı yazarın dediği gibi derinleşiyorum, kendi içime doğru yolculuğa çıkıyorum1. Bu yalnızlık hissi, mizacımdan olsa gerek, biraz hüzünle karışık oluyor bende. Hüzün dediysem yanlış anlaşılmasın. Bu hüzün beni kendinden kaçırmıyor, aksine bu şekildeki hüznü seviyorum. Yalnız kaldığımda gerçekten kendimi tanıma fırsatı buluyorum. Çünkü düşünüyorum. Beni diğer canlılardan ayıran şey de bu değil mi? Yalnızken üstüne yoğunlaştığım şeyler dersler, hayatın meşgalesi değil, öz benliğimle ilgili şeyler oluyor genelde. Geçmişten bir olayı hafızamda canlandırıyorum mesela. O anda işlemiş olduğum fiilleri, söylediğim sözleri sorguluyorum. Kendimce bu işlemlerime temellendirmeler yapıyor, nedenler buluyorum. Bulamazsam eğer, pişman oluyorum. Hayat döngüsü içinde bir daha bu tür bir olayla karşılaştığımda artık bir önceki olayın tecrübesini, analizini, belki de pişmanlığını taşıdığımdan ona göre hareket ediyorum. Bu olay ve düşünce akışının faydasını gördüğüme inanıyorum. Zamanın, mekânın ve insanların başka olduğu bir ortamda aklıma bir cümle geliyor bazen. Önce o cümle üzerinde düşünüyorum, ortamda oluşturacağı etkinin simülasyonunu yapıyorum bir nevi. Bakıyorum ki söylenmemesi gereken bir cümle, veto ediyorum onu. Ve gerçekten her söylemediğim cümle için mutlu oluyorum. Geçmişteki kendimi çok patavatsız olarak gördüğümden, kırdığım potların azalışına şahit oluyorum böylelikle. Yalnızken düşündüğüm başka bir nokta ise sevgi. Benim gözümde sevgim en değerli hazinemdir ve onun yanlış ellere düşmesini, hak etmeyen kişilerin ona sahip olmasını istemem. Sevdiğim kişiler çevremi, sevdiğim şeyler zevklerimi oluşturur. Çevrem ve zevklerim beni diğer bireylerden ayıran özelliklerdir. Bu yüzden ölçerim ve tartarım. Bazı şeyleri, bazı insanları sevme sebebimi düşünürüm. “Neden bu kadar çok seviyorum?” gibi sorular sorarım. Bazen fark ediyorum ki sevgi sandığım şey aslında karşılıklı çıkar ilişkisi tarzında bir etkileşim çıkıyor. Bazen de tecrübelerimden yola çıkarak karşımdaki kişinin bu sevgiyi hak 1 Cem Şancı, Yalnızlık Doktorası(İstanbul: Remzi Yayınları, 2015), 15 etmediği sonucuna varıyorum. Hobilerime ve zevklerime gelince de düşündüğüm şey onları gerçekten sevip sevmediğim oluyor. Mesela squash oynamayı gerçekten seviyor muyum, yoksa dizilerde bunalan insanlar sürekli squash oynayarak rahatladığı için mi squash bana güzel geliyor? Veya 2016 model arabalar zenginliği ve gücü temsil ettiği için mi gözüme hoş görünüyor yoksa modern tasarımları mı seviyorum? Bu gibi sorular kendimi daha iyi tanımama yardımcı oluyor. Bu soruların en doğru cevabına ise yalnızken ulaştığıma inanıyorum. Sonuç olarak, bana göre insan fırsatını buldukça yalnız kalmalıdır. Yalnız kaldığındaysa yalnızca düşünmelidir. Doğru, dışarıda birçok insan var ve hepsi bizden bir şeyler bekliyor. Ama bana kalırsa bütün insanların katetmesi gereken bir yolculuk var: kendi içimize doğru yolculuk. Bu yolculuğu da “yalnız” düşünerek tamamlayabiliriz. Ve bu yolculuğu tamamladığımızda insanları daha doğru tanıyacak, daha iyi anlayacak, onları dinlemeyi ve okumayı öğrenecek, çok daha huzurlu ve dingin bir insan olacağız. Kaynakça Şancı, Cem. Yalnızlık Doktorası. İstanbul: Remzi Yayınları, 2015. Baskı. Faruk Eryılmazİnsan ve DeğeriUzay her zaman insanlara çekici ve bir o kadar dagizemli gelmiştir. Hatta o kadar çok gizemli gelmiştir ki,insanlık bunun gibi birçok bilinmeyene anlamlar yüklemeyeyazılı tarihten çok önce başlamışlardır. Özellikle gökyüzünebaktığımızda görebileceğimiz iki tane belirgin cisim vardır:güneş ve ay. Bu ikisi bizim için çok önemlidir çünkü dahabilimin icat edilmediği zamanlarda dünya dinlerinin veöğretilerinin büyük çoğunluğu bu ikisi etrafında oluştu.İnsanların ise bilinmeyeni kendilerine yormaları ve insanmerkezli bir din/evren algısı içinde olmaları, evrende olan herşeyin kendileri için olduğuna inanmalarını sağlamıştır. Peki bugerçekten böyle midir?Doğaya, çevremize baktığımızda insanlığın bıraktığı etkileri çok rahat görebiliyorum. Biryandan doğaya, bizi besleyen tabiata kontrolsüz bir şekilde saygısızca istediğimiz gibi zararverirken, bir yandan da kendi kuyumuzu hızlı bir şekilde kazıyoruz. Özellikle kendi etrafımda dagördüğüm gibi en çok da bilimden uzak kişiler bunu yapıyor. Bilim diyorum çünkü bu konudabilimin rolü çok büyük. Bilim dediğimde aklımıza sadece bilim insanları veya icatlar gelmesin.Bilimin insanlığa en büyük katkısı, sunduğu bilimsel düşünce ve inanılmaz keşifleridir. Bu konudaManly P. Hall’in çok sevdiğim bir sözü vardır: "Mikroskop insana önemini gösterdi; teleskop daönemsizliğini..." Bu cümleden anladığım hatta ibret aldığım şey, evrenin muazzam şekildegenişleyen hacmi ve büyüklüğü karşısında insanlığın yok denecek kadar küçük olması ve evrendeçok da önemli bir yerinin olmamasıdır.Hem konusu hem içeriği olarak Apollo projesini hepimiz biliyoruzdur. 21 Temmuz 1969tarihinde Apollo 11 mürettebatı aya ulaştı ve ayak bastı. Bu olayın özellikle tarihte bir ilk olmasıaçısından önemi ve anlamı çok büyük ancak bendeki anlamı çok daha derin. Özellikle NeilArmstrong’un aya ilk bastığındaki ayak izi fotoğrafını odama astım. Her sabah kalktığımda da buresme bakarım çünkü dünya dışına çıktık ve dünya dışında herhangi bir gök cismine ayak bastık.Bu, şu demek oluyor, dünyada yaşanan her şey dünyada kaldı. Dünyanın ölçülen en son yaşı 4.5milyar yıl ve bu kadar yıldır dünyada yaşanan, gerçekleşen bütün olaylar yani savaşlar, barışlar vb.sadece dünyadaki insanlar için anlamlı(aslında ne kadar da anlamsız). Peki öyleyse insanlar nedençevresini, doğayı ve evrenin büyüklüğünü anlamaya çalışmıyor da, sanki her şey kendileri içinyaratılmış ve evrenin merkezindeymiş gibi bilinçsizce yaşıyor! İşte bu yüzden odama o aydaki ayakizi fotoğrafını astım. Her sabah bakayım ki yaşadığımız dertlerin, sorunların ne kadar küçük veanlamsız olduğunu göreyim. Bunu yani bu bakış açısını bize sağlayan şey işte bilim. Contact (1997) filminde bu düşünce çok güzel işlenmiştir. Direkt olarak konu bu şekildeişlenmesede alttan vermek istediği mesaj, en azından benim anladığım mesaj bu. Filmde özetleuzaydan bir sinyal gelir ve sinyal çözümlendikten sonra uzaylılardan geldiği anlaşılır, ardındanolaylar gelişir. Filmin ilerleyen kısımlarında dikkatimi çeken, ana karakter Eleanor ile Palmerarasındaki bilim, din çatışması çünkü yukarıda da değindiğim gibi insanın bencil karakterinigörebildim. Tabii ki en nefes kesici kısım Eleanor’un uzaylılar ile irtibatı çünkü burada insanlığınyalnız olmadığını ve acizliğini gördüm.Evrenin büyüklüğünü bir hayal etmeye çalışalım. Bir sürü sayı vererek bunu anlamak belkidaha kolay olur ancak ne kadar büyük olduğunu kafamızda canlandırmak neredeyse imkansızdır.Biz sadece aya ayak basarak bile ne kadar küçük olduğumuzu, değersiz olduğumuzu fark ederkenişin bir de öteki yüzü var. Gündelik işlerimiz ve sıkıntılarımız arasında aklımıza uzay gibi bir konupek gelmez ancak bu kadar büyük bir uzayda yaşam olabileceğine ihtimal veren tek kişi bendeğilimdir herhalde. Samanyolu galaksisinin içinde bile milyarlarca yıldız ve gezegen var, ayrıcaevrenin gözlemlenebilir %10’luk kısmında da 10 trilyona yakın galaksi var. Bu kadar devasa birsayıdan sonra sanırım evrende dünyadan başka yerde yaşam olabileceği ihtimali daha mantıklıgelmeye başlıyor. Bu da bize başka yerlerde canlılığın olabileceğini ve her şey bizim içinmiş gibibir düşüncenin anlamsızlığını gösteriyor. Tabii karşılaşabileceğimiz dünya dışı bir canlılığın bizleriçin ne kadar tehdit oluşturabileceği ayrı bir konu. Özellikle şempanzeler ile aramızda sadece %1.5bir genetik farklılığın olması ve bunun sağladığı üstünlük ile onları kontrol edebiliyor olmamızdansonra aynı şekilde bizden sadece %1.5 genetik farklılıkla daha gelişmiş olacak bir canlının neleryapabileceğini hayal bile edemiyorum. KaynakçaAstronaut Edward White during First EVA Performed during Gemini 4 Flight. Digital image. S65-34635. NASA, 03 June 1965. Web. 11 Oct. 2016.Zemeckis, R. (Producer), & Starkey, S. (Producer). (1997). Contact [Motion Picture]. United States:Warner Bros.Yılmaz 1 Selim Fırat Yılmaz KENDİMİ SAVUNMAK Çevremdeki birçok insan benden, kendimden taviz vermemi bekliyor gibi. Beni değiştirmeye çalışma çabalarını anlamıyorum. Neden diye sorduğumda cevap alamıyorum. Onların istediği gibi biri olacaksam ben olmamın ne anlamı olabilir ki? Kendimi hiçbir zaman değiştirmek istemediğini iddia etmiyorum, aksine her geçen gün beni hızla değiştiriyor. Benzer şekilde beni sürekli değiştiren zaman, yani yaşadığım olaylar aracılığıyla kendimden vazgeçmem için elinden geleni yapıyor ve beni mutsuz etmek için önüme çeşitli engeller çıkarıyor. Bu sebeple intihar etmek isteyenlere hak veriyorum. Ancak ben her yeni güne farklı bir ben olarak bakıyorum ve yaşamın bu dinamik yapısı içinde var olmayı seviyorum. Bu yüzden hayatımı sonlandırmayı düşüneceğime asla ihtimal vermiyorum. Sürekli yeni bilgiler öğrenip, iyi ya da kötü görüşler ediniyorum. Ama bunları kimsenin etkisinde kalmadan yapabildiğim için, en azından böyle düşünüyorum, hâlâ “ben” olarak kalabiliyorum. Biri hoşuna gitmeyen bir özelliğimi mantıklı bir şekilde açıkladığında o özelliğimi değiştirmekten de asla çekinmem. Tabii ki bu özelliğim değiştirebileceğim bir şeyse, beni mutsuz etmeyecekse ve beni “ben” olmaktan çıkarmayacaksa. Asla kendimi mutsuz etmek için bir eylemde bulunmam. Mutsuz etme olasılığı olan şeyleri yapıyorum Yılmaz 2 ancak onları yapma sebebim kendime zarar vermek değil kesinlikle. Aksine eğer onları yapmazsam kendime daha fazla zarar vermiş olacağımı düşünürüm. Hayatımdaki birçok kişinin, geçmiştekiler gibi, geçici olduğunun farkındayım. Bu yüzden kendime çevremdeki insanlara verdiğim değerden fazlasını veriyorum. Kimse vazgeçilmez değil. Bu yüzden bu ödevde içimden Sydney Newman tarafından yönetilen Doctor Who adlı dizinin son bölümü ​ ​üzerine yazmak geldi. Doctor Who’nun ana karakteri olan Doctor’un (başka adı yok) yol arkadaşları sürekli ​değişiyor. Dizide bu durum zorunlu ve üzücü olaylar sonucu gelişiyor, tıpkı benim hayatımda olduğu gibi. Zorunlu olarak görüyorum çünkü bir insanın hayatımda, bana zarar vermeyi sürdürerek var olabilmesi mümkün değil. Üzücü olarak görme sebebim ise insanlara güvenemediğim için genelde arkadaşlıklarımı uzun gözlemler sonucu kuruyorum. Onları bana zarar vermeyeceğini düşündüğüm için hayatıma dahil ediyorum. Ancak tüm bu çabama rağmen çoğu arkadaşımı seçerken başarısız olduğumu itiraf etmem gerek. Yoksa bu kadar çok görüşmediğim sözde arkadaşımın olmasının başka bir açıklaması olamaz. Geçmişimi değiştirmek için yapabileceğim pek bir şey yok elbette. Elimden umursamamak geliyor sadece. Doctor gibi zaman ve uzayda yolculuk edebilseydim bile değiştirmek istemezdim, Yılmaz 3 Doctor da değiştirmiyor zaten. Çünkü onlar da bugünkü benliğimin oluşmasını sağladılar. Değiştirmek istediğim özelliklerimi zaten kendimi tatmin edebilecek kadar değiştirebiliyorum. Değiştiremediklerimi ise kabulleniyorum ve mutlu oluyorum. Kimse hatasız değil. Ben de birçok hatamı göz göre göre yapıyorum. Ne ben kendimden hatasız olmamı bekliyorum ne de başkası benden hata yapmamamı bekleyebilir. Yanlış seçimler yaparak daha kolay mutlu oluyorum kimi zaman. Çünkü sadece kendimden sorumluyum ve bir başkasına bir zarar vermeyecek yanlış seçimlerimin beni çok fazla üzmesine izin vermemeye çalışırım. Doğru ya da yanlış, yaptığım bir seçimin hayatımda uzun süreli mutsuzluğa yol açacağını fark ettiğimde ise kaçıyorum. Beni mutsuz eden şeylerden kolayca nefret edebiliyorum. Beni bitiren bir duygu değil nefret. Bir nevi savunma mekanizmam. Doctor’un da baş düşmanı olan Dalek’lere karşı evrenin yıkımını getirme potansiyeli olan savaşlarda yer alıp onlara karşı koymayı başarması ve türünün tek örneği olarak yalnız başına yaşamaya devam etmesinin ardında yatan sebep de bence duygularını en iyi şekilde kontrol edebilmesi. Kötü olayların kendisini huzursuz etmesine izin vermeyip evreni kurtarmaya çalışıyor. Şahsen tüm insanlar bir anda yok olsaydı başka türlü bir kaçış yolu düşünemezdim. Umarım kendimi, beni mutsuz edecek her şeyden kaçırmaya devam ederim ve hep mutlu kalırım. KAYNAKÇA “Know what this is about?” Doctor Who. 25 Aralık 2016. Dizi. Web. ​ ​YALNIZLIĞIN EN GÜZEL GÜLÜMSEMESİ Erkeklerin birlikte olmak istediği, kadınlarınsa onun yerinde olmak istediği kadın ‘’Marilyn Monroe’’. Ölümünden yıllar sonra bile adını bir kez olsun duymayan, resimlerini görmeyen yoktur. Ben onu ortaokul yıllarımda izlediğim bir dizide ‘’Gentlemen Prefer Blondes’’ (1953,20th Fox Century) filminden bazı sahneleri görerek tanıdım. Herkes gibi ben de ne kadar güzel ve alımlı olduğunu düşünmüştüm. Yıllar sonra başka bir fotoğrafına denk geldim. Bir kumsalda o hiç yüzünden düşürmediği gülümsemesiyle beraber üzerinde oldukça klasik beyaz bir mayoyla poz vermişti. Bu fotoğrafı gördüğümde resmen ağzım açık kalmıştı. Seks objesi Marilyn kısa boyluydu ve selülitli kalın bacaklara sahip bir kadındı! Günümüzün güzellik anlayışı ‘Victoria’s Secret’ mankenleriyle karşılaştıracak olursak yanlarında bir hiç olarak kalıyordu ama buna rağmen hâla tanınan bir kadındı. İşte bu olay benim dikkatimi çekti. Yani kimdi şimdi bu kadında böyle ünlü olabilmişti? (!) Videolarını izlemekle başladım. Röportajları, filmleri, günlük yaşam videoları… Önce çok normal geldi. Her gün magazin programlarında izlediğimiz ünlüler gibiydi. Bir anda okuduğum sayfada kenarda resmi çıkan günümüzün seks objesi Kim Kardashian’a denk geldim. Sonra iki resim arasındaki 7 farkı arıyormuşçasına yan yana duran resimlerine bakakaldım. Ve o anda bir şey dikkatimi çekti. Her resimde, her fotoğrafta, her yerde hem de her yerde Marilyn Monroe sürekli kocaman gülümsüyordu. Konuşmalarını kahkahalarla bitiriyordu. Akıl hastanesinden taburcu olurken bile kameralara mükemmel görünmeye çalışıyordu. Sonra bir anda aklıma ‘En çok gülümseyen insanlar içlerinde en çok ağlayanlardır’ paradoksu geldi. O anda belki şimşekler çakmadı ama benim kalbimden onun hayatına bir el uzandı. Hani yeni tanıştığınız biriyle aynı kişilerden hoşlanmadığınızı anladığınız anda birbirinize bakar ve o anda iyi arkadaş olabileceğinizi anlarsınız ya benim yaşadığım da o duyguydu. Benim gibi en kötü anlarında bile dışarıya belli etmiyor ve gülümsüyordu. Sonra hayatını okumaya karar verdim. O zamana kadar yaşlanmış olarak yatağında öldüğünü düşünmüştüm. Belki de kendimle özdeşleştirdiğim için öyle olmasını dilemiştim. 36 yaşında aşırı dozda barbürat kullanımından öldüğünü öğrendim. İşler benim için daha da dikkat çekici bir hâl almaya başladı. Bulabildiğim her filmi izledim, her kitabı okudum. Marilyn Monroe hakkında 1000 üzerinde yazılmış kitap, film ve belgesel var. Benim içinse içlerinden en önemlisi ‘Marilyn Monroe-Notlar, Şiirler, Kişisel Metinler ve Mektuplar’ (Stanley Bunchtal, Bernard comment). Çünkü bu onun söyledikleri, onun hissettikleri. Bir insanı anlamak onun beynine girebilmek, onun gözünden dünyayı görebilmek için onun günlüğünden daha iyi ne olabilir ki? Bana göre Marilyn Monroe’yu gerçekten hayatı boyunca kimse tanımadı. Gerçek kişiliğini gösterdiğinde insanların onu sevmeyeceğinden korktu. Yalnızlığının, depresyonunun sebebi de buydu belki de. Bir de ölümünün bu kadar sessiz ve soru işaretleriyle dolu olmasının. Bütün dünya onun kıvrımlarını görmekle onunla ilgili görebilecekleri her şeyin bitmiş olduğunu düşündü, eşleri bile.Bazıları Marilyn’in ölümünün intihar bazıları ise suikast olduğunu savunur. Ben ise bu konuyu her okuduğumda başka bir tarafa kayanlardanım. Emin olduğum tek şey resimlerdeki, görüntülerdeki Marilyn’in gerçek hayattaki ‘Norma Jean’le’ gram alakalı olmadığı. Belki o kutudan çıkan notların hepsi kamuoyuyla paylaşılsaydı o zaman bilinebilirdi. O da bir soru işareti ya neden bu notlar kiralanmış bir bodrumdaydı? Bu sorular hiçbir zaman cevap bulamayacak. "Ben kimseyi kandırmadım. İnsanların kendilerini kandırmalarına izin verdim sadece. Kimse, gerçekte kim olduğumu, ne olduğumu öğrenmeye zahmet etmedi. Benim için bir karakter yarattılar. Onlara karşı çıkacak gücüm yoktu. Belli ki, olmadığım birini seviyorlardı." – Marilyn Monroe Aslına bakarsanız, intihar eden Marilyn’se bile onu öldüren kendisi değildir. Onu öldüren; kendi popülaritesini arttırmak için onunla evlenen, onun özgüvenini yıkan, onu kendine mecbur eden ve bence de bir anlamda tetiği çeken 3. kocası Arthur Miller, onu hep değersiz gören ve hakettiğinden daha az maaş ödeyen, onu bir seks figürüne dönüştüren 20th Fox Century başkanı Darryl Zanuck ve son olarak da onu yetimhanelere mahkum eden ve babasının kimliğini hiçbir zaman açıklamayan annesidir. Ve bu hikâyenin tek kahramanı da 2. kocası Joe Dimaggio’dur. Herkes Marilyn’i o beyaz elbisesinin içinde eteği havalanan resmiyle bilir. Belki o sahne Marilyn’in kariyeri boyunca onu hafızalara kazıyan tek sahnedir ama bana göre o sahne Marilyn’in ölümüne giden yola atılan ilk adımdır. O sahne Marilyn’in notlarında da belirttiği gibi Dimaggio’dan ayrılmasının başlangıcıdır. Belki de evlilikleri devam etseydi Marilyn bu kadar içinde kaybolmuş biri olmayacak ve kendini zedeleyen yanlış ilişkiler yaşamayacaktı ki bu teorimin doğruluğunun en büyük kanıtı Joe Dimaggio’nun 20 yıl boyunca her hafta Monroe’nun mezarına gönderdiği çiçeklerdir. ‘’Kariyer harika bir şey ama soğuk bir gecede ona sarılıp yatamazsınız.’’ Marilyn Monroe Kaynakça Bunchtal, Stanley, ve Bernard comment, Marilyn Monroe Notlar. Artemis Yayınları, 2014. Baskı Love, Marilyn (Liz Garbus, 2012) My Week With Marilyn (Simon Curtis, 2012) (http://vmetinbayrak.blogspot.com.tr/2016/06/gulus-uzerine.html) Burak Güneş İNSANLIĞA BİR ELEŞTİRİ Belliydi ki alıştığım filmler gibi değildi. Birkaç satır,gereksizden, çirkinden hatta güzelden sıyrılmış, alt metni dolu, saf, yalın konuşma.Gerisi simsiyah boşluk, boşluk ve boşluk. 2001 A Space Odyssey’’den bahsediyorum. Belki aşinalığınız vardır. Düşünsel temeli, ​üzerine örttüğü temadan sıyrılmış, bağımsız bir bütün oluşturmuş. Sanki uzayı değil, su altını konu alsa, balıklar üzerine çekilmiş olsa dahi vermek istediğini verecekmiş gibiydi film. Peki, film ne değildi? Şimdilerde rağbette olan filmler gibi muğlak, dallı budaklı bir olaylar zincirinin üzerinde kurulmamıştı. Bir sonraki sahneyi tırnaklarınız yiyerek bekleyeceğiniz film değildi. Gergin atmosferi o kadar netti ki müzik desteğine ihtiyaç dahi duymuyordu. Ancak her şeyden önemlisi anlaşılması oldukça güçtü ve zannederim ki yazı boyunca bunu izah etmeye çalışacağım. Uzayda geçen bir bilim kurgu filmlerinden beklentilerimiz nelerdir? Lazerler, devasa uzay gemileri… A Space Odyssey, bu sevmediğim kalıplardan kurtulmuş, apayrı bir temel ile meydana getirilmiş. Temelde insanlığa eleştirel bir çerçeveden bakışı konu etmiş ve bu eleştirel bakış filme o kadar güzel serpilmiş ki filmi bitirdiğinizde bir boşluk içerisinde hissediyorsunuz kendinizi. Bu neydi, ne oldu, o da ne derken ürettiğiniz düşünceler boşlukta yüzmektedir çünkü. Düşünceleri bir kenarından tutup anlamlı bütünler hâline getirmenin zorluğunu da kavrıyorsunuz böylece. Meğer her an yaptığımız düşünme eylemi ne kadar da zormuş? Filmin kolay anlaşılmayan yapısı, beni bir kenarda oturup düşünmeye itti. Bu sırada düşüncelerimi mümkün olduğunca bir bütün haline getirmeye çalıştım. Sonrasında merakımı gidermek amacıyla internette küçük bir gezintiye çıktım. Yapılmış eleştirileri okudum, insanların filme ne kadar farklı noktalardan yaklaştığını gördüm. Bu küçük gezinti sayesinde fikirlerimi derledim ve sanıyorum ki bütüne bir miktar daha yaklaştım. Bu bütünü anlatmak için film içerisindeki bir sahneyi hafifçe anlatmak istiyorum. Bir taş, etrafı “şaşkın” maymunlarla sarılmış. İnsan üstü bir varlığın uçsuz bucaksız çölün kuytu bir köşesine bıraktığı, filmdeki adıyla Monolith. Karşılaştıkları “objeyi” anlamlandıramayan zavallı şaşkın maymunlar, dokunmakta dahi tereddütlüler. İnceleyen bakışlar esnasında hiçbiri cesaretini toplayıp öne bir adım atacak cüreti bile hissetmiyor belli ki. Daha sonra anlamlandırılmak üzere filmin yaklaşık yarım saati bu maymunlar ile geçiyor. Belli ki insan ile ilişkilendirilip önemli bir karşılaştırmada bulunulacak. O hâlde bu taşa bir de insan açısı ile bakalım. Yeni evinde ya da daha doğru kelimeler ile anlatmak gerekirse ikinci evinde, yani Ay’da araştırmalarına devam eden insanoğlu anlamlandıramadığı bir “şey” ile karşılaşır. Bu “şey” üzerine eğilip ne olduğunu, ne olmadığını kavramaya çalışan bilim insanları, en sonunda bunun insan dışı bir yapı olduğunu keşfinde bulunur. Merakını gidermiş gibi gözüken insanlar, önünde bir anı fotoğrafı çektirecek cesareti çabucak toplamışlardır. Bilinmezliğin büyüsünü zihinlerinde yıkabilmeyi başarmışlardır. Filmin insanlığa eleştirisi de burada, bu cesarete atıf ile başlar. Toplumundan, âleminden ayrışmanın olağanüstü hızına ayak uyduramamış; kendisini bir varlık, kendisinden olmayanları hiçlik olarak gören insanoğlunun her an yaptığı yanlışı, kendini üstün görmeyi yüzünüze çarpar film. Aslında insandır küçük olan. O kadar küçüktür ki bir bebektir koca evrende. Bir bebek olarak insanlığın atmaya çalıştığı ve belki de attığı adımlar öylesine büyüktür ki sürekli yara bere içerisinde bırakır kendisini. Sürekli darbe alır, akıllanma emaresi göstermez. Bedeninin fazlasını ister, bedeninin dışına çıkacak eylemlerde bulunur. Böyle tanımlanmıştır insan bu filmde. İnsan aptaldır, daha gideceği çok yol vardır. Eleştiriler derinleşir ve şiddetlenir. Şimdi amaç, insan bedeninin âcizliğini göstermektir. Bedenin aslında bir hapishaneden fazlası olmadığını vurgulamaktır şimdiki amaç. Aslolanın bilinç olduğunu göstermektir. Attığımız adımların bedenimizin sınırlarından kurtulmayı gerektirdiğini yüzümüze çarpmaktır şimdi. Filmin kapalı kutular ardında sakladığı düşünceleri, benim eşeleyip ulaşabildiğim kadarıyla böyledir. Hiç kuşkum yok ki daha da derine inilebilir, benim gözümden kaçırdığım sayısız detay bizi beklemektedir. Yalnız yanlış anlaşılmasın, elbette film tartışılmaz doğruları konu etmiştir demiyorum. Filmin eleştirilerini köken aldığı fikrî temel elbette tartışılabilir. Doğruluğu, yanlışlığı söz konusu edilebilir ama bu derinlikte insana bir bakış açısı geliştirebilmiş bir filmin beni etkilediğini sanırım rahatlıkla söyleyebilirim. Selin Tonay An Gelir Edip Cansever gibi hayatımda büyük yer edinmiş bir yazar hakkında ne yazsam eksik kalacağını bildiğimden büyük bir huzursuzlukla başlıyorum yazıma. Onu anlatmanın ve İkinci Yeni hakkında birkaç söz söylemenin kendi içinde barındırdığı çelişkiler olduğunu biliyorum lakin onun anısı daha ağır basıyor. “Yeşil ipek gömleğinin yakası / Büyük zamana düşer/ Her şeyin fazlası zararlıdır ya/Fazla şiirden öldü Edip Cansever” diyor Cemal Süreya onun için; onu tanıma şansına erişmiş ve İkinci Yeni yolculuğuna beraber çıkarak ona uzun yıllar arkadaşlık etmiş kişilerden biri olarak. Edip Cansever, zor ve güzel bir yolculuk olarak nitelendirdiğim bu yeni akımda Turgut Uyar ve Cemal Süreya’dan farklı olarak tiyatroya ve teatral imgelere sıklıkla başvurmayı seçmiş ve yarattığı sahnelerde buna yer vermiştir. Önemli şiirlerinden olan Tragedyalar ’da özlemini duyduğu tiyatro sanatının inceliklerini kullanmayı başardığını rahatlıkla söyleyebiliriz. Belli bir kalıba sığmayan, hiçbir zaman şairin kast ettiğinin tam olarak anlaşılamadığı bir şiirdir Edip Cansever şiiri. Ağır ve alışılagelmemiş imgeler barındırır, sizi bambaşka yerlere götürür ve zihninizde yeni anlamlar oluşturur. Yeni insanlarla tanışırsınız, Yakup, Seniha, Kürk Tamircisi Yorgo hayatınızdaki insanlar haline gelir. Limonluktaki Yangın’a üzülür, her sabah “Ruhi Bey Nasılsınız?” sorusunu sorarsınız içinizden. Bir masanın taşıyabildiklerine şaşırırsınız. Edip Cansever sizi bambaşka bir kişiliğe büründürür, yaşamınızdaki güzellikleri fark etmeye başlarsınız. Onun imgeleri ve kullandığı dilinin sadeliği, şiirlerini eşsiz kılar. İlk bakışta umutsuz, yalnız, karamsar, yabancı ve topluma uyumsuz bir karakter gibi görünür ve şiirlerin aynı olumsuz duyguları barındırdığını düşünürsünüz. Bu kanı, Edip Cansever’i yeterince tanımamış insanların düşüncesidir. Onu daha iyi tanıyanlar aslında şairin naif ve sınırsız bir umudu olduğunu ve bunu dizelerinde sezdirmeyi çok iyi başardığını bilir. “İnsanın insana verebileceği en değerli şey yalnızlıktır.” diyebilmek, anlaşılamama cesaretini göstermiş bir şairin kaleminden çıkabilir ancak. Onun şiirlerini okuyan insan kendi içine döner, kendini tanır, insanlara daha farklı bir gözle bakmaya başlar. Ne zaman başka bir şairle tanışsa, onu Edip ile karşılaştırır, ona ihanet ediyormuş gibi hisseder; dönüp dolaşıp yine onda bulur kendini. Edip Cansever okuyan insan kendini evrenin o zor anlaşılan melodisine kaptırır; kendi düşleriyle, bu zamana kadar insanoğlunun çektiği en büyük acılarla tanışır. Bazen tek bir kelime bazen tek bir imge bambaşka bir dünyanın kapılarını açarken kimseye anlatılamayan ve kimsenin anlamadığı duygular paylaşılır. Narin ve duyarlı bir insandır Edip Cansever; Kapalıçarşı’da baba mesleği antikacılığı yaparken, otuz yılını hiç çekinmeden şairliğe adamışken insanoğlunun modern düzende çektiği tüm acıları kendi yüreğinde hissetmiş ve dizelerine aktarmıştır. Bir yere, bir şeye, bir insana ait değildir hiçbir zaman. Zamanın ve mekânın bir noktasında insanlarla tanışma fırsatı bulmuş ve bu dünyaya ateş almaya gelmiş gibi uğramış bir seyyahtır. Bundandır “otel” imgesini sık sık şiirlerinde kullanması ve kendisinin de evden çok otellerde konaklaması. Tamamlanamamış özlemlerin insanı ve şairidir Edip Cansever. Eksik kalmış ve ulaşılamayan aşklar, sevgili gibi koluna girilen yalnızlıklar ve hüzün yüklü günlük telaşlar kokar dizeleri. En büyük aşkı Tomris Uyar’ı “uzun bir yolda yürürken hiç görmemiş”, yalnızlığını her zaman yüreğinde taşıma cesaretini göstermiş ve sanki kendi sevgisini, umudunu insanlara aktarmayı, paylaştırmayı tercih etmiştir. Hüznün ve yalnızlığın büyük yoldaşı, imgelerin ressamı ve benim gibi sayısız insanın biricik şairidir. Anlaşılması ve anlatılması uzun yıllar, yaşanmışlıklar gerektirir. Hiçbir zaman kesin olarak da anlaşılamaz zaten ancak bazen an gelir, uzun bir yolda yürürken yanınızda belirir; bir sigara yakar ve siz tam o soruyu soracakken bir bakarsınız almış başını gitmiş. Bir düşünce, bir gülümseme bırakmış şairiniz içinizde ki bu size her zaman yeterli gelmiştir. Kaynakça Cemal Süreya Şiiri : http://www.siir.gen.tr/siir/c/cemal_sureya/edip_cansever.html Resimler: http://heyula.net/Upload/kucuk/690x200/doldurd10afd22-7e84-4abc-ae25-b47150d0e74d.jpg http://4.bp.blogspot.com/MwnxUQvEFeY/Uxynq0tiEUI/AAAAAAAAENQ/MlQagQtcHgQ/s1600/edip-cansever.jpg http://25.media.tumblr.com/tumblr_m39ffkThqH1qgfstqo1_1280.jpg http://2.bp.blogspot.com/rjg5zK4oANM/ULu_22ppAAI/AAAAAAAAAOg/qelmK4Bs5bE/s1600/Cansever_Ara_Guler.jpg Ece PÖÇ ÇAĞLAR ÖTESİNDEKİ GÜÇ Ruhumuzun karanlığını rengârenk ışıklarıyla aydınlatan bir büyüdür müzik. Kadın, erkek, çocuk ya da yaşlı dinlemeden huzmelerini herkese ulaştırır. Dünyayı upuzun kollarıyla sararken geçmişte ve gelecekte varlığını sürdürebilen tek gerçektir. Yaşamın anlamını iç dünyamıza dokunan notalarda keşfedebiliriz, hem de hiçbir teknik bilgiye sahip olmadan. Tek yapmamız gereken ezgiyle ritmin bazen coşkulu bazen de hüzünlü dansında kaybolmaktır çünkü kaybolmaktan korkmayacağımız tek yer müziktir. Kendimi bildim bileli müziğin bilgeliğine sığınırım. Nasıl sığınmayayım? Toprak ana kadar eski olan müzik, ilk çağda yaşayan bir insanın taşları birbirine sürterek oluşturduğu ritmi alıp zaman içinde içine enstrümanları, ezgiyi ve daha birçok şeyi ekleyerek günümüze getirmiş. Dünden bugüne, bugünden yarına taşları kemandan, bağlamadan, piyanodan ve daha birçok çalgıdan oluşan, asla bozulmayacak bir köprü inşa etmiş. Kültür kazanının içine en önemli maddeyi, kendisini, eklemiş. İşte bu yüzden benim rehberim müzik oldu. Hayata karşı bakış açımı değiştirerek bana bambaşka bir dünyanın kapısını açtı. Beni bazen Avrupa’nın zengin ve ışıltılı sokaklarında dolaştırırken bazen de Anadolu’nun küçük köylerinde misafir etti. Ama tüm bu farklılığa rağmen hiçbir zaman yabancılık çekmedim çünkü verdiği duygular hep aynıydı, evrenseldi. İşte bu evrensellik, çağları aşabilen iyi bir müziğin özelliğidir. Yüzyıllar geçse de insanlarla ve onların duygularıyla, tıpkı bir çınar gibi, büyümeye ve yaşamaya devam eder. Zaman geçtikçe de kendi yolunu bulur. Mozart gibi yüce ve dâhi bir müzisyeni ele alalım. Yarattığı müzik o kadar canlıydı ki zaman onu yaşlandıramadı ya da yok edemedi. Her zaman bizim bir parçamız olarak kaldı. Günümüzde yaşasaydı yine aynı şey olabilir miydi diye düşünüyorum bazen. Yine operaları ya da konçertoları herkesin zihnine kazınır mıydı? Daha zeki olsunlar diye doğmamış bebeklere dinletilir miydi müzikleri? Yoksa günümüzün her şeyi silip süpüren hızında kaybolup gider miydi? Eva Baronsky’nin, Bay Mozart Uyanıyor adlı kitabında Mozart gibi bestecilerin günümüzde de müziğiyle ayakta kalıp kalamayacağı anlatılıyor. Kitapta Mozart, en büyük eserlerinden biri olan “ Requiem “i tamamlaması için, öldüğü tarihten iki yüz yıl sonrasına gönderiliyor. Geldiği yere fazlasıyla yabancı olan Mozart’ın tek dayanağı müzik oluyor. Yaşadığı tüm zorlukları ve modern hayatın baş döndürücülüğünü aşmasına ise yine müzikle iç içe olan sokak kemancısı Piotr yardım ediyor. Müziğin o müthiş gücü iki müzisyenin hayatını ilginç bir şekilde birleştirirken, aralarında oluşan dostluk, notaların birbiri ardınca oluşturduğu bir uyuma benzemeye başlıyor. Fakat Mozart, çağlar sonrasının, insanı tüketen ve yoran kargaşasında ne yazık ki çok fazla hayatta kalamamasına rağmen, besteleri insanların zihinlerinde yer almayı sürdürüyor. Çünkü o, eserlerini hemen tüketilip bir kenara atılan bir nesne gibi değil, her zaman yanında olacak bir aile gibi düşünerek besteliyor. Kitapta, günümüzdeki insanların müziğe bakış açısına da değiniliyor. İnsanlar, müziğe hâlâ değer vermelerine rağmen, zamanla değişen anlayışın ve kültürün de etkisiyle, müziğe giden yolda bazı engellere takılmadan edemiyorlar. Mesela, Mozart’ın modern insana göre gülünç sayılan giyim tarzı, ona karşı bir ön yargı oluşmasına neden oluyor. Fakat insanlar, onun müziğini duydukları andan itibaren büyüsüne kapılıp uçsuz bucaksız bir yolculuğa çıkıyorlar. Herkesin bir dilenci ya da deli olduğunu düşündükleri kişi, bir anda hayallerin kapısını sol anahtarıyla açan bir büyücüye dönüşüyor. Müziğiyle tüm düşüncelere, duygulara hükmediyor ve insanları kendi zihninde dolaşan notaların bahçesinde bir geziye çıkarıyor. Dinleyicileri, hiçbir müzisyenin yapamadığı kadar, etkisi altına alıp zamana ve zamanın barındırdığı her şeye hükmediyor. Peki ya şimdiki müzikler zamana meydan okuyup çağlara hükmedebilir mi? Çağımızdaki tüketim çılgınlığı, yaratıcı müzisyenlere hiç yaşlanmayacak müzikleri besteleme imkânı tanır mı? Çağın şartları bunu biraz zorlaştırıyor bence. İnsanlar artık para kazanmayı güzel bir şeyler ortaya çıkarmaktan daha çok önemsiyor. Ne yazık ki insanlar güzel müziğin karın doyurmadığını savunuyorlar. Bunun sebebi ise, sistemin insanları hızlı ve sabırsız tüketmeye yönlendirmesi. Bu yüzden insanlar, sadece kısa bir süre için herkesçe tutulan ama daha sonra unutulup karanlığa gömülecek müzikler üretiyor. Hepsi birbirinin aynı olan duygusuz müzikler. Bu durumu en iyi, değişen kültür ve yaşam tarzı açıklayabilir sanırım. Eski çağlarda insanlar sessiz ve huzurlu bir yaşam sürerlerdi. Düşünecek vakitleri boldu. Böylece farklı bir şeyler yapma dürtüsüyle çok güzel yapıtlar ortaya çıkarırlardı. Oysa şimdi, gelişen teknolojiyle insanlar, yarattıkları eserleri tüketirken olduğu gibi, üretirken de fazla vakit ayırmamaya başladılar. Günümüzde mükemmel eserler hiç mi yok derseniz, bunu söylemek elbette mümkün değil, bugün de çağlara hükmedecek müzikler var. Bunu belki bizler değil ama gelecek nesiller daha iyi anlayacaklar. Yıllar geçtikçe müzik evrim geçirmeye devam edecek ama gücünü asla kaybetmeyecek. Her zaman insanların benliğine hitap edip onların bir parçası olmaya devam edecek. Çünkü müzik, çağlar ötesindeki en büyük güçtür! KAYNAKÇA Baronsky, Eva. Bay Mozart Uyanıyor. Çev. Neylan Eryar. İstanbul: Kırmızı Kedi Yayınevi, 2015. Baskı Funda Çoban'ın "Sokak Siyaseti" isimli yapıtını okuduktan sonra, yakın bir zamana kadar fazlasıyla meraklı olduğum siyaset üzerine bir yazı yazmaya karar verdim. Ülkemizin içinde bulunduğu siyasi ve sosyal durum beni siyasetten olabildiğine uzaklaştırsa da özellikle Türkiye'de siyasetin nasıl olduğu ve nasıl olması gerektiği üzerine benim de bir kaç naçizane fikrim var. Lise son sınıfa kadar köklü bir siyasi partinin aktif gençlik kolları üyeliğini yaptım; toplantılara, kurultaylara, anma törenlerine, mitinglere katılmaya gayret ettim. Siyasi etkinliklerin nasıl düzenlendiğine, siyasetin nasıl yapıldığına yakından tanık oldum ve bu duruma kendimce eleştiriler getirip daha iyi nasıl yapılabileceği konusunda fikirler getirdim. Aynı zamanda gençliğinin hatırı sayılır zamanlarını(bayramlar, yaz tatillerinin bir kısmı, ara tatiller) memleketim Nevşehir'de geçirmiş biri olarak Anadolu insanının siyasete bakış açısını, ihtiyaçlarını, kriterlerini yakından görme fırsatı buldum ve bu tecrübelerimi kafamda harmanlayarak bazı analizler yaptım. Siyasetin kesinlikle sokakta yapılması ve geliştirilmesi gerektiğine inananlardanım. Bu fikrimi dedem, babam veya eniştem gibi aile büyükleriyle paylaştığımda karşı tezler genelde çok benzer oluyor. Ülkemizde 80'li yıllar öncesi yaşanan talihsiz olaylardan ötürü, sokak siyaseti kelimesi çoğu kişi tarafından hoş karşılanmıyor. Oysa ki; benim sokak siyaseti derken bahsetmek istediğim şey, sokaktaki, tarladaki, devlet dairesindeki vatandaşlarla sürekli temas halinde olmak, ihtiyaçlarını tespit edip çözüm arayışlarında bulunmak. Bu yazıda siyasi ideolojilerden ziyade siyasetin yükseltebileceği hayat standartları ve refah seviyesi üzerine konuşmak istiyorum çünkü benim siyaset inancımda fikri ideolojiler kadar vatandaş talepleri de önemlidir. Bu sebeple ülkemizde siyasetin bu temeller üzerine kurularak yapılmadığını düşündüğümü belirtmek isterim. Sokakta bir tura çıkıp nabız yokladığınızda, "O da anca konuşuyor canım icraat yok ki!", "O dediklerini hangi kaynakla yapacakmış?" sorularına oldukça fazla oranda rastlayabilirsiniz. Ne yazık ki ülkemizde siyasi ve ekonomik vaatler inandırıcı kaynaklar üzerine kurulmuyor. Vatandaşın ihtiyaçlarına yeteri kadar özen gösterilmiyor, ekonomik vizyonlar profesyonel şekilde açıklanılmıyor ve bu sebeplerle ya akıllarda kalıcı olamıyor, ya da ciddiye alınılmıyorlar. Bu sorunun aşımının ise az önce belirttiğim gibi insanlarla bire bir temastan geçtiğini düşünüyorum. Sokak çatışması sorununa gelince, son zamanlarda yaşadığı vahim olaylarla sarsılan ülkemizin içinde bulundurduğu tüm kesimlerin birbirine her zamankinden daha çok kenetlendiğini gözlemliyorum. Bu sebeple siyasetimizin çatışmalardan uzak duracak kadar olgunlaştığını, olgunlaşması gerektiğini düşünüyorum. Toplumumuzun geçmişte yaşadığı olaylardan ders çıkararak kardeşin kardeşi vurduğu, kendi ülkesinin geleceğini farklı şekillerle(kendilerince uygun şekillerle) tayin etmek isteyen insanların çatıştığı dönemlerin üzerine bir sünger çekilmesi ve diyalog yolunun rahatça açılması hepimizin leyine olacaktır. Ne yazık ki henüz hayalini kurduğum siyaset atmosferinin oldukça uzağındayız. Halk tarafından seçilip, halk tarafından meclise gönderilen insanlar, üstlendikleri yüce görevin sorumluluklarını layıkıyla yerine getirmeye başladıkları zaman hayalini kurduğum atmosfer, ülke siyasetini etkisi altına alabilir diye düşünüyorum. Bu noktada da işin içine genç nüfus giriyor. Geleceğin emanet edileceği gençler ülke gündemine ve siyasetine asla uzak kalmamalıdır. Öyle ki, bir yaşıtımla siyaset tartışmaya kalktığımda konuya olan ilgisizliği ve alakasızlığı oldukça net bir şekilde göze çarpmakta. Hele ki böyle bir ortamın bulunduğu bir ülkede gençleri siyasetten daha da soğutmak yerine onları meraklandıracak, ilgilerini çekecek aktiviteler organize edilmeli. Örneğin Türkiye genelinde genç insanların fikirlerini paylaşıp sunabilecekleri bir ortam hazırlayacak kapsamlı bir gençlik projesi başlatılabilir. Bahsettiğim durumu benzeri bir örnek "Çocuk Meclisi" adı altında yıllar önce denenmiş, kamuoyunda oldukça ilgiyle ve takdir ile karşılanmıştı. Bu tarz projeler gençleri ülke gündemine ısıtmanın yanı sıra, onlara büyük ölçüde özgüven aşılar, kendilerini ifade etme yeteneklerini geliştirir. Kısaca, Funda Çoban'a siyasetin kuruluşu ve sürekliliği konusunda katılsam da ideolojilerin değiştirilmesindense çağın gereklerine ve şartlarına göre geliştirilmesini daha mantıklı olacağını düşünüyorum. Bu sayede çok daha büyük bir toplumsal kitleye ulaşılabilir. Benim bu başarılı yapıta yapmak istediğim eklentiler bu kadar. Başta da belirttiğim gibi, siyasetle yaşıma göre uzun sayılabilecek bir süre yakından ilgilenen biri olarak(sonlara doğru ne yazık ki soğuyan biri olarak) yaptığım tespitleri sizlerle paylaşmak istedim. Aynı zamanda gelişme paragrafında belirtmesem de, koltuk sevdası ve makam hırsının da siyasi atmosfere fazlasıyla zarar verdiğini, demokrasi olgusuna da çok büyük darbeler indirdiğini düşündüğümü belirtmek istiyorum. Siyasi atmosferin düzeldiği ve benim gibi gençlerin tekrar büyük heveslerle siyaset tartıştığı günleri görmeyi hayal ediyorum. Bence; siyasetin yalnız meclis kürsüsünden değil, simit tezgahının önünden de yapıldığı günler tekrar umutlanmamızı sağlayacak günler olacaktır. Barış ve huzur dolu, kavgadan uzak siyasi tartışmaların ortasında bulunmak dileğiyle! Kaynakça; Funda Çoban, Sokak Siyaseti 2015 SEN VE BEN, BEN VE ONLAR Hani bir şarkıyı ilk duyduğun anda ona tutulursun, adeta âşık olursun ya işte benim hissettiğim de tam olarak buydu Ragazzo solo ragazza sola karşıma çıktığında. O kadar etkilendim ki sanırım iki hafta boyunca hep aynı şarkıyı dinledim. Ama tabi bunda Bertolucci’ nin o muhteşem sahnesinin de büyük payı var. Birbirini yeni tanıyan iki üvey kardeşin bir evin bodrum katında birbirlerine sarılmış bu şarkı eşliğinde dans etmeleri, ablanın inanılmaz havalı gömleği ve güzelliği, kardeşin çekingen, güvensiz ama bir o kadar da sevecen tavırları, o kamera açısı, o kostümler… Daha ne olsun ki! Io e te, Türkçesiyle “Sen ve ben” Bertolucci’ nin son filmi. Konu, içine kapanık bir çocuğun ailesine yalan söyleyip okul gezisi yerine bodrum kattaki depoda geçirdiği bir haftada yaşadıkları. Çocuk, depoya kapanmadan önce hayvan mağazasından bir karınca yuvası alıyor kendine, dışı cam olan ve içerideki karıncaların görünmesine olanak veren bir yuva. Lorenzo elinde bir büyüteç, sürekli karıncaları izliyor, onların dünyasının bir parçası olmadan ama onlara karşı büyük bir hayranlık besleyerek. Aslında hayata karşı tutumu da biraz böyle, insanlara çok yanaşmıyor, hayatı ve insanları da aynen karıncalara yaptığı gibi dışardan gözlemlemeyi seviyor. Her ne kadar bu, onu içine kapanık biri yapsa da aslında o tam da bu şekilde kendisi gibi kalabilmeyi başarıyor. Ben de Lorenzo gibi böyle insanlardan uzaklaşıp onların dünyalarına uzaktan elimde bir büyüteçle bakabilsem diye düşünürüm bazen. Bir yerde Lorenzo’nun filmdeki durumu bir karınca tanrısına benziyor aslında ama geleneksel anlamdaki tanrıdan farkı karıncaların iç dünyasını bilememesi. Lorenzo yalnızca bir gözlemci olmakla yetiniyor. Oysa benim istediğim biraz daha tanrısal bir şey sanırım; uzaktan insanları izlerken içlerinden geçeni, düşündüklerini, özlemlerini, kusurlarını, kötülüklerini görebilmek. Bazen hayatın kocaman bir tiyatro sahnesi olduğunu ve bizim de önceden belirlenmiş sözlerle, önceden belirlenmiş rolleri, önceden yazılmış bir metni oynadığımızı düşünüyorum. Ama bu kadercilik gibi değil, çünkü bahsettiğim şey oyuncuları önceden tanrı tarafından kararlaştırılmış bir oyun değil. Ancak benim düşündüğüm herkesin kendi rolünü seçtiği, o rolün gerekliliklerini kendisinin belirlediği bir oyun. Çünkü hepimiz bir oyuncu gibiyiz aslında hayatta. Asla kendimiz olamıyoruz, içinde bulunmak zorunda olduğumuz kalıplar var, hiçbir zaman istediğimiz kadar dürüst olamıyor ve en sevdiğimiz insanlara bile yalan söylüyoruz mesela. Çünkü rolümüz bunu gerektiriyor. Bizim insanlarda yarattığımız bir imaj var ve sanki zaman geçtikçe biz o imajı değil, o imaj bizi kontrol etmeye başlıyor. Mesela bir şeyi yapmayı ya da söylemeyi çok istiyor ama daha sonra bunu kendimize yakıştıramadığımız, bizden beklenmeyen bir davranış olduğu için vazgeçiyoruz. Görüntünün, belli kalıpların bizi sınırlandırmasına izin veriyoruz. Sınıfın en arkasında oturup insanları en ince ayrıntısına kadar gözlemleyen yalnız çocuk Lorenzo olmak yerine, sınıfın arasına karışmak için kendimizden ödün verip kişiliğimizin dışındaki rollere bürünüyoruz. Çekingen değilmişiz gibi yapıyoruz mesela, çok umursamaz ya da güçlüymüşüz gibi davranıyoruz, hangi rolü seçtiysek kendimize onu oynuyoruz toplumda bir şekilde var olabilmek için. Lorenzo bu anlamda belki de şanslı, okulda yalnız olduğunu görüyoruz ama onun bundan rahatsız olduğunu anlatan bir işaret yok. O kendi dünyasında, kendine başka bir rol seçmeden bizzat Lorenzo’ yu oynuyor, bu rolün bedellerini de ödeyerek. Tıpkı karıncalara yaptığı gibi, hatta bir sahnede büyütecini uyuyan ablasının üzerinde de denemişti, insanlara da uzaktan bir gözlemci bakış açısıyla bakıyor. Hayatı kendi hayatı üzerinden değil de başkalarının hayatlarını gözlemleyerek yaşamayı seçiyor. Kuşkusuz, kolay değil Lorenzo’ nun yolundan gitmek ama o hiç değilse “Lorenzo” rolünü oynamayı başarabiliyor YAŞAMIN BÜYÜSÜ Birçok arkadaşımın sosyal ağının arka planını süsleyen bir fotoğraf: küçük bir kız parmaklarının ucuna bir bir taktığı çilekleri yiyor. Başta sadece şeker bir fotoğraftı bu hiçbir anlam yüklemediğim, sorgulama gereği duymadığım hatta bir film sahnesi olduğunu bile bilmediğim. Filmle ilk tanışmam böylesine bilinçsiz olmuş aslında. Küçük Amelie’nin herkesin sosyal medya hesabının arka planını süsleyen bahsettiğim fotoğrafı Filmle asıl tanışmam ise filmde geçen tesadüfler ve ironiler kadar ironik oldu bence. Bir gün her hafta gittiğim gibi piyano dersime gitmiştim. Hocam bana sürpriz olarak bir filmin tüm parçalarının toplandığı bir kitap getirmişti. Yann Tiersen’in müziklerini yazdığı Amelie Poulain idi film. Parçalardan gerçekten büyülenmiştim ve filmi izlemenin müziği daha doğru yansıtmamı sağlayacağını düşündüm. İşte filmi izleme fikri ilk olarak böyle doğdu. Daha sonra arkadaşlarıma filmi izleyip izlemediklerini sormaya başladım, birlikte izleyebileceğim birilerini bulmak istiyordum ama herkes ya filmi izlemişti ya da benim filmi izlememi geciktirecek durumlar yaratıyordu. Bense böylesine güzel parçaların eşlik ettiği bir filmi izlemek için sabırsızlanıyordum. İşte bu sırada bir televizyon kanalında filmin bir sonraki gün gece sineması olarak yayınlanacağını gördüm. Bu tesadüf karşısında sevinçle karışık bir şaşkınlık duydum. Binlerce film arasında tam da benim izlemek istediğim bir zamanda yayınlanması gerçekten inanılmazdı. Ve film zamanı geldi sonunda, tam anlamıyla hazırdım. Yumuşacık örtünün içinde, elimde sıcacık çayım, ışıklar kapalı bir şekilde tamamen yalnız ve filmle baş başaydım. O tanıdık Yann Tiersen melodileriyle küçük bir kızın hayatını küçüklük anılarını anlatarak başladı film. O anda herkesin arka planında gördüğüm o fotoğraf bir anlam kazandı, fotoğraftaki şeker kız bu filmden sonra benim için fotoğraftan daha fazlası olacaktı. Film Amelie adında çok tatlı, biraz talihsiz, biraz saf ve utangaç bir kızın hikâyesini anlatıyordu. Amelie hiçbir özel gücü olmamasına rağmen süper güçleri olan bir karakterden daha etkileyiciydi. Karaktere verilen sıra dışı ve kendine özgü imaj bu düşüncemi iyice güçlendiriyordu. Amelie’nin kısacık ve herkese yakışmayacak saç kesimi, kocaman gözleri ona sade bir güzellik katıyordu ve onun süper gücü olarak gördüğüm yanını kuvvetlendiriyordu. Küçük ayrıntılardan büyük zevkler almak ve insanlara iyilik yapmaktı onun süper gücü benim gözümde. Dış görünüş kısmını bir yana bırakırsak bu sıra dışı ve sevimli karakterde kendimi bulmuyor değilim. Tek çocuk olan Amelie hep bir kardeş istemişti ama annesinin trajik ölümü nedeniyle bir kardeşi olamamıştı maalesef ve hayatında hep bunun yalnızlığını ve yokluğunu çekmişti. Ben de 10 yıl boyunca tek çocuk olarak kaldıktan sonra büyük ısrarlar ve ikna çabaları sonucunda abla oldum. Kardeşim olduktan sonra onun yokluğunun ne kadar büyük bir boşluk olduğunu daha iyi anladım. Bu yüzden Amelie’nin yaşadığı yalnızlık hissi bana çok da uzak gelmedi. Hayat gerçekten paylaşılınca güzel, sevgi paylaşılınca artıyor. Küçük şeylerden mutluluk duymayı öğreniyor insan, iyilik yaptıkça mutluluğuna mutluluk katıyor. Kardeşimin okul kitaplarımı yırtması onlara kendi çocuk hayal gücünden bir şeyler çizmesi beni çok mutlu ediyordu. Şimdi bu yazıyı yazarken bile çok duygulandım onun varlığının hayatıma getirdiği muhteşem şeyler karşısında. Zaman çok çabuk geçiyor gerçekten ve yaşamın güzelliklerini paylaşmanın verdiği mutluluk paha biçilemez, hiçbir şeyle değiştirilemez. Bugün ben 20 yaşındayım kardeşim ise 10 yaşında geçen hafta birlikte parka gidip sallandık, rüzgarı saçlarımda hissetmek onunla birlikte çocuk kalmak çok güzel. Kardeşimi okuldan almaya gittiğimde sınıf arkadaşlarına şeker dağıtmak onların çevremi sarıp ufacık bir şekerle mutlu olmalarını izlemek çok hoşuma gidiyor. Bu açıdan da Ameliye yakın hissediyorum kendimi. Amelie bu konuda benim kadar şanslı olmasa bile o da kendine uygun şeyler bulmuş mutlu olmak için. Kocaman sempatik gözleri ve masum ifadesiyle Amelie Poulain, hayattaki küçük şeylerden mutlu olan sevimli bir karakter ve büyüse de içindeki çocuktan bir şey kaybetmemiş. Film sosyolojik bir mesaj vermese de anlayabilen, anlamak isteyen için güzel bir hayat dersi niteliğinde. Hayat onun güzel yanlarını görmek isteyenlere gösteriyor kendini diyor film bence. Bende artık parmaklarından çilek yiyen Amelie’nin fotoğrafını görünce yüzümde hafif bir gülümsemeyle, kulağımda film müzikleriyle, en son ne zaman sararmış sonbahar yapraklarının renginden büyülendiğimi, hayatın şarksını en son ne zaman durup dinlediğimi anımsamaya çalışıyorum. Bersu KILIÇ Bitler/ İlayda Tanİşte size bir sosyal sorun daha! Bitler! Bitler ne yaparlar? Kan emerler, sizi en zayıf hâlinizde yakalarlar ve hiç beklemediğiniz bir anda dişlerini geçiriverirler size. Onların önce sıradan insanlar gibi arkadaşınız olduklarını sanırsınız, ancak sonradan fark edersiniz ki aslında sizin kanınızı emmek için tetikte bekleyen hain asalaklardır. Açığınızı gördükleri anda kafanıza çullanıp sizin üzerinizden beslenmeye başlayacaklardır. Başka bir kötü taraﬂarıysa başkalarının hayat enerjilerinden beslendikleri yetmezmiş gibi bir de onlarla vakit geçirdikçe sizin kafanıza mikroplarını ve pis yumurtalarını bırakıp, sayenizde çoğalıp, sizi de kendilerine benzetmeye çalışacak olmalarıdır.Peki kimdir bu bitler? Özetle tanımlamak gerekecek olursa bitler başkalarının dertlerinden, güç durumlarından beslenen dedikoducu, pis mahlukatlardır. Peki ne yaparlar? Kendi kendilerine yetemedikleri veya yapmak istedikleri şeylere cesaret edemedikleri için işi gücü bırakıp başkalarının ne yaptıklarıyla uğraşırlar, bedenlerinde gezerler, kanlarını emerler, çünkü bu onları besleyen bir kaynaktır.Bitlerin bir özelliği vardır, yargılayıcıdırlar. İnsanların davranışları doğrultusunda onlara belli isimler yakıştırmayı uygun görürler, çünkü bu büyük sorumluluk onlara verilmiştir. Onlar bunu yapmazsa kim yapacaktır? Maazallah insanların toplumdaki yerleri başka türlü nasıl belli olacaktır?Birileri yaptıkları "yanlış" davranışlarından dolayı nasıl ifşa edilecek ve cezalandırılacaktır? Bu büyük eksiklik nasıl kapanacaktır? Bitler bu görevlerini kendilerine ait olmayan bedenlerin üzerinde izinsizce dolaşarak yerine getirirler, "gözlemlerinden" yola çıkarak bu kişileri yargılarlar. Bunu yapmalarının sebebi çoğunlukla kendilerinin yapamadığı ancak başkalarının yapabildiği şeyleri ve bu kişileri içten içe kıskanmalarıdır.Bitlerin diğer özellikleri ise yayıcı olmalarıdır. Kendilerindeki hastalıkları başkalarına da yaymaya meraklıdırlar. Kim, kimle, neyi, ne zaman yapmış onlardan sorulur. Onlar onları ilgilendirmeyen konuları sıçraya sıçraya o kafadan bu kafaya taşımaya bayılırlar. Çünkü herkesin her şeyden haberi olması lazımdır, bu onların yegane görevidir ve ısırdıklarına da hastalık bulaştırırlar. Başkalarına duydukları kıskançlığı kendilerine yediremediklerinden insanların yaptıklarının yanlış veya kötü olduğuna inanmayı ve onları kötülemeyi seçerler. Böylece başkalarını diğer insanların gözünde kötü duruma düşürerek kendi korkaklıklarını hem kendilerinin hem de başkalarının gözünde perdelemiş olurlar. Aslında, etrafındakilerle beraber kendilerini de kandırırlar.Son ve en çarpıcı bit özelliği ise yargılayıcı ve yayıcılıklarının yaptıklarına son noktayı koyan özelliktir, öğrendikleri yaftaları ve aldıkları bilgileri harmanlayıp bir senaryoya oturtan ve böylelikle "dedikodu" kelimesinin "kodu" bölümünün anlamını bir kez daha irdelemiş olan çoğalmadır. Bitler onları dinleyen insanlara bu senaryoları sanki gerçekmiş gibi anlatmakta çok başarılıdırlar. Ancak bütün bu pislik onlara yetmez, onların yeni malzemelere de ihtiyaçları olacaktır. Ne de olsa bir gün bu hikâyeleri eskiyecek ve yenilerini anlatmaları gerekecektir. Bunun için, çevrelerinde oturan insanlara söz konusu kişilerle ilgili ﬁkirleri büyük bir itinayla sorulur, ﬁkirlerin altından çıkarılabilecek yorumları özenle seçebilmek için söylenenler can kulağıyla dinlenir. Böylece hem kendilerine yeni dedikodular için "taze kan" sağlamış, hem de bu körpecik insanları, kafalarına yumurtalarını bırakarak pisliklerini çoğaltmak için kullanmış ve yavaş yavaş bitleştirmeye başlamış olurlar. Bir soran olursa da referans olarak masum insanları gösterip durumdan sıyrılırlar. Bu davranışlarının altındaki sebepse yine korkularıdır, bunun yanında da kendilerine olan güvensizlikleridir. Temelde yatan bu güven eksikliğini "çözebilmek" için bitler durmadan başkalarındaki eksiklikleri ararlar. Eğer kendilerine dönerlerse korkunç bir manzarayla karşılaşacaklarını biliyorlardır, bundan da korkuyor ve kaçıyorlardır. Kaçış yolu olarak da kendi eksikliklerini fark etmek yerine, çocukça bir şekilde, sadece kendilerinin kötü durumda olmadıklarını görmek ve kendilerini kötü hissetmemek için başkalarının zayıf yanlarını irdelemeyi seçerler. Bu onların bir çeşit savunma mekanizması olsa da çözüm değil, aksine daha çok sorun yaratmaktadır.Bitlerin
olmadı. Gerçekleşeceğine dair bir inancım olmadan diliyordum, gerçekleşeceğini bilmeden. Dileğim doğum günümden çok kısa bir sonra gerçekleştiğinde dünyanın en mutlu insanı oldum diyebilirim, tersine döneceğini hiç tahmin etmeden. Beni bu kadar mutlu eden bu mucize nasıl da birden mutsuz etmeye başlayabilirdi ki? Tıpkı kitapta doğum günü kızının sevgilisiyle ayrıldığında içinde bir şeyin katılaşıp ölmesi gibiydi. Benim de içimde bir şey ölmüştü ama ben bu ölümü geç fark edecektim. Meğer bir şeyi çok uzun süre beklemek alışkanlık yapıyormuş ve bir süre sonra o şeyi gerçekten istediğim için değil, beklemeye alıştığım için bekliyormuşum. Bunu dileğim gerçek olup geçici bir mutluluğa kapıldıktan sonra anladım. Yirminci yaş günümde dileğimi dilerken aslında onu hiç istemiyormuşum. Tanrı ısrarlı isteğim karşısında bıkmış ve ders vermek istemişti sanki. Bana seslendiğini duyabiliyor gibiydim.‘’Al bakalım sana vermek istemediğim bu şeyi, istediğinin bu olduğunu sanıyorsun ama olmadığını göreceksin’’. İçimdeki ölüyle yüzleşmiştim. Dileklerimizin, beklediklerimizin onlardan vazgeçtiğimizde gerçekleşmesi pek de yabancı bir durum değil aslında değil mi? Hayatın bizimle oyun oynaması, eğlenmesi gibi. Buradaki fark, benim bu istekten çoktan vazgeçtiğimi bir türlü anlayamam, gerçeği geç fark etmem oldu. Neden bu kadar geç? Çünkü isteğim, onu ilk istediğim anda güzeldi, zamanına uyuyordu. Ben o zamanın hatıralarına o kadar sıkı tutunmuştum ki onları bugüne de uydurabilirim sandım. Ama bugün çoktan değişti, o zamanlar o zaman güzeldi. Artık istesem de dönmez o güzel günler ve geçmiş dileklerim uymaz bugünün şartlarına. Yirminci yaşım bunları kabullenmek için en doğru yaş oldu, elmayı dalından zamanında koparmak gibi; olgunlaşmamı, büyümemi bekledi. Bu gerçekle beni biraz daha büyüttü. Tüm bunların üzerine öyküyü okuduğumda fark ettiğim şey tüm geçmişimin bugün beni ben yapmak üzerine ustaca hazırlanmış bir tarif olmasıydı. Yaşadığım her şeyin, tüm küçük detayların bir nedeni ve anlamı vardı. Hepsi doğru zamanda doğru sırayla gerçekleşiyor, bir sonraki için zemin oluşturuyor. Bu yüzden sorarız ya kendimize ‘’ neden böyle oldu, neden bunca yıl sonra, neden şimdi değil de o zaman?’’ Anı yaşarken fark etmediklerimi ancak üzerinden zaman geçtikten sonra geçmişe baktığımda görebiliyorum. Bütün parçalar yerine oturuyor. Uzun bir süre içimdeki hayaletle yaşamış ve hep ona bakmıştım. Şimdi ise artık kendi benliğime bakma vaktiydi ve bunu anlamak için bir dilek tuttum, onu elde ettim, anladım ki istediğim bu değilmiş, bir öykü okudum ve öykünün son cümlelerinden birine takılı kaldım. ‘’İnsan ne dilerse dilesin, ne kadar uğraşırsa uğraşsın, önünde sonunda olup olabileceği kendisinden başka biri değildir.’’ (Murakami 57) KAYNAKÇA Murakami, Haruki. Doğum Günü Kızı. İstanbul: Doğan Kitap, 2019. Baskı. Görsel Pinterest adlı siteden alınmıştır. Mehmet Emin Altun 21501469 Modern Çağın Reçetesi Elimizdeki yegane hazinemizin sahip olduğumuz hayat ve zaman oluşu insanlığın büyük bir kesimince kabul edilen yegane gerçektir. Dünyaya ayak basışının ilk gününden beri insan, varlığının bir sonucu olarak tüm şartlara uyum sağlamış, aklı, bedeni ve duygularıyla günümüze değin varoluşunu devam ettirebilmiştir. Ateşi bulup yemeklerini pişirmesi ve ısınması, hayatında bir kere geçirdiği birçok hastalığa karşı senelerce bağışıklık sahibi olması ve sosyal ilişkilerinde onu her şeyden farklı bir konuma koyan duygularını istemsizce kullanması ve bu duygularıyla gelecek nesillerini etkilemesi, insanoğlunun yeni şartlara adaptasyonunun örnekleridir. Medeni gelişmenin giderek hızlandığı taş devri, modern çağ yolunda insanoğlu, tekamülünü son aşamaya kadar tamamlamış ancak modern çağda, geçmişinden gelen dua etme fiilini unutarak bir kırılma noktasıyla karşılaşmış, özünden gelen duaya sığınmayı yeniden öğrenmeye mecbur kalmıştır. Geçmişten günümüze kadar, doğada meydana gelen her olaya ilahi bir senaryo biçen insanoğlu, zamanla dini kimliklere bürünmüş, farklı inanç sistemlerine sahip olarak giyimden mutfağa, eğitimden sanata olmak üzere hayata dair tüm noktalarda ayrışmış, farklılıklar içerisinde ancak özünde aynı şekilde, üstün olan Yaratıcı’dan talep ederek, dua etmeyi barındıran tek bir inançla yaşamıştır. İnsan duygularından biri olan inanç, insanların yaşantılarında diğer duyguların da açıkça ortaya çıkmasını sağlamış, inançtan kaynaklanan sevgi, öfke, kurnazlık ve merhamet duyguları siyasi ve sosyal birçok kararda kendisini göstererek tarih sayfalarına savaşlar, devlet birleşmeleri, ya da eşlerin birbirinden boşanamaması gibi anekdotlara dönüşmüştür. Kırılma noktası olarak görülen modern çağın başlangıç noktalarından olan Fransız İhtilali, Evrim Teorisi ve Sanayi Devrimi, diğerlerince modern görülen ya da modern olmak için emek sarfeden birçok toplumu baştan aşağı değiştirmiştir. İlk olarak, ekonomik sıkıntılardan beslenerek, dalga dalga büyüyen Fransız İhtilali, geçmişten gelen tüm inanç kaynaklı karar verme yetkisine haiz olan kraliyete karşı meydana gelmiş, dönemin sanatçı ve düşünürlerinin fikirleri ile birlikte birçok farklı sebep dolayısıyla milliyetçi bir harekete dönüşmüş ve yeryüzündeki birçok milletin geleceğini etkilemiştir. Yeni bir ulus devlet anlayışıyla ayaklanan ve bağımsızlık peşinde koşan nice milletler, Fransız Devrimi’nin monarşisiz bir Fransa hedefini de unutmamış ve inanç kaynaklı duyguların sebep olduğu kararların olmadığı bir dünyanın inşasında bilinçli ya da bilinçsiz olarak rol almışlardır. İkinci olarak, gelişen Avrupa’nın, onu geliştiren değeri bilim ve bilimsel çalışmaların köşe taşlarından olan Evrim Teorisi, Darwin tarafından ortaya atılmış, birçok kesimce desteklenmiş ve eskisi kadar inanç kaynaklı duyguların sebep olduğu kararlar altında yaşamayan insanların zihnine, tesadüfi bir biçimde oluşmuş, yaratıcıya düşünüldüğü kadar sorumluluk payı bırakmayan bir fikir olarak yerleşmiştir. Sadece bilimsel bir teori olduğundan, sokaktaki yaşamı etkilemeyeceğini düşünen milletler, aldıkları modern, bilimsel eğitim ve popüler kültür vasıtasıyla, önemsemedikleri bir teori sebebiyle ilk çağdan beri süregelen yaşam ve inanç döngüsünden iyice çıkmaya, ilk defa bir yaratıcının ve duyguların o kadar da önemli ve geçerli olmadığı farklı bir seçenek ihtimali üzerinde düşünmeye başlamışlardır. Üçüncü ve son olarak, yine gelişen Avrupa’nın, onu geliştiren değeri bilimin sonucu olan Sanayi Devrimi, Fransız Devrimiyle ayrışan, Evrim Teorisiyle materyalistleşen modern toplumları, hızlı üretim, hızlı tüketim, bol kazanç dünyasına alıştırarak bir de kapitalistleştirmiş, insanoğlunu inanç kaynaklı duygularından iyice soyutlamış ve maalesef, onu, inanç ve duyguların hüküm sürmediği yeni bir dünya düzenine hazırlama sürecinin sonuna yaklaşmıştır. Bazı kimselerce sonu merak edilen, hatta günümüz insanlarının psikolojik sorunlarının temel sebebi olarak görülen, yaşamın tüm sorumluluğunu üstlenmek yerine daha üst bir otorite olan Yaratıcı’ya dua ederek sığınmanın ve rahatlamanın modern çağ boyunca unutulmasıyla inşaası tamamlanan inançsız ve duygusuz bir yaşam modelinin, modern çağa kadar bu şekilde varolmuş insanoğlunun ihtiyaçlarına ne kadar cevap verebileceği kimsenin cevaplayamayacağı bir muamma. Ancak tavsiye edilebilir ki, yaratıcının ve duyguların görülmemeye başlandığı bu çağda, tüm sorumlulukları üstlenen insanlar olarak, eğer bir noktada takılır ve hayatımıza devam edemezsek, taş devrinden modern çağa kadar yaşamış atalarımız gibi tüm sorumluluklarımızdan sıyrılarak, varoluşumuz gereği içimizden gelen duyguları hatırlayıp işleri yoluna koyacak ve idare edecek daha üstün olan Yaratıcı’ya sadece dua edebiliriz. Belki de bir sonraki çağ, geçmiş ve geleceği harmanlayarak içinde bulunduğumuz teknik çağında kendi özünde bulunan dua etmeyi yeniden keşfedip kendi kendine öğrenebilenler sayesinde daha güzel, daha modern temeller üzerinde yükselecektir. Kaynakça: Tavares, Gonçalo. “Teknik Çağında Dua Etmeyi Öğrenmek”. Kırmızı Kedi Yayınları, 2017. 1. Baskı. Kaan Bayramoğlu 21400585 Turk 101- 17 Başak Berna Cordan 23 Aralık 2014 Tanrı'nın Formülü "Rab mahirdir ama zalim değildir. Doğa sırlarını sinsiliğinden değil özündeki yüceliğinden dolayı saklar."(Einstein) diye başlamış Dos Santos Tanrı'nın Formülü kitabına. Aslında oldukça etkileyici ve kitabın devamı hakkında güzel ipuçları veren bir giriş. Tanrı'nın Formülü (bu arada yazının başlığının kitabın adıyla aynı olmasının sebebi bu tür bir esere verilebilecek en iyi ismin bu olduğunu düşünmemden kaynaklanıyor), bilimin hâlâ tam olarak keşfedemediği sırlardan ve dünyanın başlangıcı ve sonundan söz ediyor. Roman, okuyucularını bilimsel ayrıntılara boğmadan, kolay ve anlaşılır diliyle ilk sayfadan son sayfaya kadar büyük bir merak içinde bırakmayı başarıyor. Dos Santos kitaba bir notla başlıyor; "Burada sunulan bilimsel verilerin tümü gerçektir; fizikçi ve matematikçiler bu romandaki bilimsel teorileri savunmaktadır." Bu not romana biraz daha gerçekçilik katıyor. Aynı zamanda roman gerçek politik ve bilimsel olaylardan bazılarını da içeriyor. Romanı gerçekten beğenmemin ve benimsememin bir sebebi de insan bu romanı okurken kendisini çok zeki hissediyor çünkü bazı bölümlerde en tanınmış bilim adamları yıllarca üstünde çalışıp ortaya sürdükleri ilginç teorileri anlatıyor ve Dos Santos bu anlatımı o kadar basit yapıyor ki, orta okul mezunu bir çocuk bile Cern'de yıllar süren karmaşık deneyler sonucunda ortaya atılan sicim teorisini kavrayabilir. Romanın konusuna gelecek olursak, kahramanımız Thomas Noronha, Portekizli tarih profesörü ve kriptolog. Lizbon Üniversitesi'nde çalışan ve kendi halinde bir hayat süren Thomas Noronha, Taliban ve CIA (Merkezi Haber Alma Örgütü) sayesinde zamanında Albert Einstein tarafından keşfedilmiş ve İsrail'in de izini sürdüğü şifreli bir belgeden haberdar olur. Hem Taliban, hem de CIA bu belgeyi Thomas Noronha'nın deşifre edebileceğini düşünmektedirler ve iki taraf da tarihçiyi kendi saflarına katmaya çalışır. CIA tarafından Tahran'a casus olarak gönderilen Noronha'nın hayatı bir Taliban ajanı olan Ariana Pakravan ile tanışmasıyla alt üst olur. CIA, hiçbir askeri tecrübesi olmayan tarihçiyi belgeyi Tahran'dan çalmaya zorlamaktadır ve Tahran'daki yetkililer de belgeyi deşifre etmeden Noronha'nın İran'dan ayrılmasına izin verilmeyeceğini söylemektedirler. Thomas Noronha'nın macera ve gezileri sırasında pek çok fizik teorisi ve Tanrı'nın varlığı üzerine sorgulamalarla karşılaşıyoruz. İzafiyet, kuantum ve kaos teorilerinin hepsine birden değinmiş Dos Santos. Fakat kitapta en çok ilgimi çeken teori antropik ilke oldu. Bu ilke, evrenin tasarlanma sebebinin yaşamı ortaya çıkarmak olduğunu belirtir. Bu ilkeye göre evrende çıplak gözle bile rahatça görülebilecek ve "tesadüf" diyebileceğimiz çok hassas ayarlamalar vardır. Fizik sabitlerinin, örneğin yer çekimi katsayısı ya da maddenin çekirdeğindeki taneciklerin en ufak değişimi bile yaşamın başlayamaması için yeterli. Bu ilkenin bana ilginç gelmesinin sebebi tartışmaya çok açık bir konu olması. Yazarın bu konuda sağlam bir görüşü olmasına rağmen hiçbir yerde okuyucusunu kendi görüşlerine inanması için zorlamamış Dos Santos. Bilmemiz gereken her şeyi söylemiş ve son kararı bize bırakmış. Tanrı'nın Formülü'nde Jose Rodriguez Dos Santos, bu değerlerin gerçekten tesadüfi mi yoksa arkalarında mükemmel bir ayarlamanın mı olduğunu sorguluyor. Ve kitapla ilgili güzel kısım ise bu sorgulamayı harika bir kurgunun içinde gerçekleştiriyor olması. Kuantum fiziği ve metafiziği din ile, Batı felsefesini Doğu mistisizmi ile çok güzel bir şekilde harmanlayan Dos Santos, "Tanrı gerçekten var mı yoksa insanlar tarafından mı uyduruldu? Doğum ve ölüm neden gerçekleşiyor? Evren sonsuz mu yoksa bir gün yok olacak mı?" gibi asırlardır insanların sorular sorduğu konulara birer cevap bulmak için uğraşırken okuyucularını da unutamayacakları, heyecanlı bir maceranın içine sürüklüyor. Kaynakça: Dos Santos, Jose Rodriguez. Tanrı'nın Formülü. Çev. Cem Demirkan. İstanbul: Pegasus Yayınları, 2014 Küçük Zaaflar ve Büyük Yalanlar/ Ayberk Yurtsever 25 Kasım 2014 ‘‘Üç Maymun’’ filmini izlemeye karar verdiğimde yapılan yorumlardan dolayı bir ön yargım vardı. Yorumlara göre filmin çok ağır ilerlediği ve anlaşılmaz olduğundan yakınılıyordu. Film aslında alışık olduğumuz İstanbul’da yaşam mücadelesi veren fakir bir aileyi konu alıyordu. Ancak böyle sıradan bir konuyu Nuri Bilge Ceylan çok iyi yönetmiş. Kaliteli bir yönetmen olduğunu bizlere göstermiş. Bu filmle uluslararası birçok başarı elde etmesinin sebebi bence neyi anlattığı değil nasıl anlattığıdır. Örneğin, çocuğun annesinin babasını aldattığını gördüğünde bıçakla uzun süre bakışmasını bizdeki gibi muhafazakâr olmayan bir toplumun yapısının anlaması zor. Ayrıca filmden gözlemlediğim bir konu da filmin hiyerarşi içermesidir. Eyüp’ten hapishaneye girmesi teklif edilirken onca olan olaydan sonra aynı teklifi kendinden daha alt sınıftan ihtiyacı olan biri yapması da hiyerarşi kavramını akıllara getiriyor. Filmden çıkardığım sonuca gelmek gerekirse büyük balık küçük balığı yutar. Film uzun karanlık bir yolda sessiz sedasız başlıyor. Filmde olaylardan çok etkileriyle ilgilenilmiş. Uzun sessizlikler filmde zaman kavramından kopmamıza neden olmuş. Ayrıca havanın sürekli kapalı olması ve yağmurun bir türlü başlayamaması da can sıkıyor fakat sonunda yağmurun yağması ile bitirmesi güzel bir son olmuş. Film adeta bir resim sergisi gibi sahneleri izlerken zamanın nasıl geçtiğini anlayamıyorsunuz. Sıradan bir konuyu bu kadar etkileyici hale getirmesi hoşuma gitti. İzlerken nasıl bu kadar ustaca çekim teknikleri kullanabildiğine hayret ettim. Sinemanın görsel bir sanat olduğunu bu film sayesinde anladım. Tempo giderek düşüyor ve her şey az diyalogla anlatılmaya çalışılıyor hatta sadece bakışlarla. Önemli olayların hiç biri gösterilmiyor. Onun yerine o derin sessizlik hissettirilmeye çalışılıyor. Bu sessizlik bazen bende gerginlik oluşturdu. Örneğin, Eyüp’ün karısıyla tartıştığı sahnede Eyüp yolda uzun uzun yürürken kadın kendini çatıdan atacak diye uzunca bekledim. İlk yarıda karakterlere sempati duyarken daha sonra küçük zaafları için her seferinde nasıl yanlış adım attıklarını gördüğümde karakterlere olan sempatim gitti hatta soğuyup karakterlerle arama mesafe koydum diyebilirim. Yönetmen burada riskli bir karar vermiş. Çünkü bu mesafe filme olan beğeniyi azaltabilir. Bu yüzden Nuri Bilge Ceylan’ı bir kez daha takdir ettim. Sıradan insanların küçük zaaflarının hayatında nasıl büyük değişikliklere neden olduğunu gördüm ama filmde ilginç bir şekilde sürekli gösterilen ölmüş küçük çocuğa bir yorum yapamadım. Bazı sahnelerde gözüküp kaybolması konudan kopmama neden oldu. Sadece babasına ve abisine gözüküp annesine gözükmemesi belki de karakterlerin vicdanıyla ilgili bir mesaj veriyor olabilir ya da filmde ailenin birbiriyle çok az konuşması da bu sebepten kaynaklanıyor olabilir. Aslında film temeli topluma dayandırılmaya çalışılmış. Hacer karakterinin kafa ütüleyen telefon zil sesi, gözümün önüne halkın içinden biri izlenimi yarattı. Ayrıca, Servet karakterinin ise bir şiir okusanız ağlarım deyip Eyüp hapis çıkınca hoşlandım ama artık bitti demesi büyük tezatlar içeriyor. Hacer’in o sıkıcı hayatından kurtulmak için yaptığı şeyler, çocuğun çıkarları aile içindeki sorunları görmezden gelmesi, Eyüp’ün paraya olan düşkünlüğü hatta onca olan şeyden sonra oğlu için kendisine yapılan teklifi yapması ilginç bir metafor oluşturmuş. Yaşanılan onca şeyden sonra daha fazla acı çekmemek adına ya da daha fazla sorumluluklara maruz kalmamak adına gerçeği bilmek istememek, gerçeği görmemek, duymamak ve konuşmamak yani bir bakıma üç maymunu oynamak o gerçekten kurtulmamızı sağlar mı? RİNGDE BİR PRENSES Eylül Yağmur Siz hiç hayatınızda ringe çıktınız mı? Önce adrenalin damarlarınızda adeta patlar. Nefesiniz duyabilecek ya da vücudunuzdaki elektrik gözle görülebilecekmiş gibi gelir. Ringe yavaşça adım atıp antrenörünüzle son kez konuşursunuz ama ne dediğini duyamazsınız. Ne etraftaki seyircinin bağırtısı ne de antrenörünüzün “Sen aslansın! Sen yaparsın! Müthişsin! Delikanlısın. Sağ garını düşürme, dizlerini çok bükme. Mesafeyi koru. Hadi göster kendini!” şeklinde konuşmaları öyle uzaktan gelir ki anlayamazsınız. Boksta ciddiyetsizliğe ve gülümsemelere yer yoktur. Rakibinize öldürücü olduğunu düşündüğünüz bakışlar atar ve bir yırtıcı gibi gözüne baka baka yumruklarınızı birbirine vurursunuz. Bir nevi vahşi bir dans gibi düşünün. Bazen dişliklerini gösterip hırlayan bile olur. İlk yumruk savrulana kadar iki tarafta da bir çekingenlik, bir durgunluk olur. O ilk yumruğu yüzünüze yediğinizde, işte o zaman başlar her şey. Sanki bir anda ateş yayılır vücudunuza ve bir anda çözülür o buz. Her şey otomatik olur ondan sonra. Teknik bilginiz, binlerce kez yapmaktan reflekse dönüşmüş hareketleriniz ve nasıl çalıştığını anlamadığınız ama arı gibi çalışan beyniniz. Tükürük, kan, ter, tezahüratlar, yuhalamalar ve en kenarda size sürekli “sol vur. sol-sağ-sol. Hadi be! Ulan uyuma öldür onu!” diyen antrenörün sesi. Dışarıdan bakınca çok komik bir manzaradır. Deli gibi bağıran kalabalığın ortasında iple çevrili bir kare ve ortada dövüşen 2 tane kadın. Evet, kadın. Şaşırdınız değil mi? Merak etmeyin zamanla alışıyorsunuz ama toplum asla kabullenmiyor. Düşünün ki bir bedende doğmuşsunuz ama en sevdiğiniz renk pembe, en sevdiğiniz oyuncak bebek değil. Ne cinsiyetinizle ne de cinsel kimliğinizde toplumla bağdaşmayan bir şey yok. Yok ama benliğiniz topluma karşı. Hep prenses olmanız beklenmiş. Hep kırılgan, güzel ve aciz kalmanız belki de. Hatta o kadar iğrençtir ki tacize uğradığınızda bile sesinizi çıkarmanız ayıptır. Sineye çekmeniz beklenir. Aynı evde büyüdüğünüz, aynı yetiştirildiğiniz ve aynı haklara sahip olduğunuz söylenen abiniz rahat rahat gezerken; siz hep yanınızda bir korumayla yaşamak zorunda kalmışsınız. Hatta erkek arkadaşlarınız “Senin bana ihtiyacın yok” diyerek ayrılmışlar sizden. Hayatınız boyunca hep rahat, bağımsız, cesur ve güçlü olmakla suçlanmışsınız. Şiddet için değil; severek boksa başlamışsınız. Karşı cinsinizden çok daha iyi teknik yapıdasınız ama hep aynı laf “Boks kadın sporu değil. Kadın boks mu yapar? Kızım git pilates yap!” Ringde pelte ettiğiniz adamlar, sokakta hınç almış ve siz hiçbir şey yapamamışsınız. Öte yandan, sizin maç ücretleriniz daha pahalı, erkeklerde deli gibi sporcu varken kadınlarda çok daha az ama çok daha kaliteli sporcu var; şiddete değil, spora meyil daha fazla. Kulüplerin kadın sporcular üzerinden kârı çok daha fazla. Yine de kadınsınız işte. Yaşıtlarınız gibi elbise, topuklu giymediğiniz ya da “Ay ben yapamam” demeyip arabanız bozulunca kollarınızı sıvadığınız için siz de bir terslik var. Her başınız sıkıştığında babanızı, abinizi, sevgilinizi aramadığınız için iğrençsiniz. Hatta homoseksüellikten bir o kadar nefret eden toplumda ‘lezbiyen’ olmadan bu özellikleri barındırmanız da suç. Fakat Avrupa Şampiyonası’na katıldığınızda siz aslansınız siz cansınız. Üniversiteye dereceyle girince siz müthişsiniz. Şirket kurunca size helal olsun! Başarılıysanız güzelliğinize, değilseniz vay halinize! Boks antrenörüm hep “Kadın bir şeyleri elde etmek için 2 kat çabalamadır.” Annem de “Ezdirme. Kadınlığınla değil, kişiliğinle konuşul” derdi. Şimdi görüyorum: ben ne yaparsam yapayım bu toplumda hep kadın olacağım. Anne olmanın, hayat yaratmanın, çocuk yetiştirmenin gururunu ama kadın olmanın utancını yaşayacağım. Daha da ötesi güçlü kadın olmanın acısını çekeceğim. Varsın böyle olsun. Bunları aşabilmek için güçlü, ayakları üzerinde durabilen kadınlar lazım bizlere. Bırakalım toplum bizi kınasın, kabullenmesin. Biz doğru bildiğimiz şeyi yapmaktan vazgeçmeyelim yeter ki! Şevki Gavrem Kulkuloğlu Paylaştıkça Çoğalmak Varken, Küçük Girdaplarda Boğulmak Nedir bizim bu mutlu son beklentimiz? Neden bu beklenti? Çocukluğumuzdaki hikâyelerin, masalların hep mutlu son ile bitmesi bizi gerçek hayattan, hayatın adaletsizliğinden ve acımasızlığından korumak için midir? Bu bizi gerçekten korur mu hayatın acımasızlığından? Yoksa gerçek hayatımızın ilerleyen yıllarında, her zaman mutlu sonlar yaşayamadığımızda oluşacak hayal kırıklıkları zincirinin ilk halkası mıdır? Çocukluğumdan beri böyle mutlu son ile biten hikâyeler, masallar, çizgi filmler ile büyümenin getirdiği bir beklenti oluştu bende, artık kitap okurken, film izlerken bir dönüm noktası bekliyorum, o noktadan sonra hikâyede hiçbir şeyin kötü gitmeyeceği, her şeyin karakterler için iyiye gitmeye başlayacağı bir nokta. Eğer bir dönüm noktası olmaz ve bir de mutlu son ile de bitmiyor ise hikâye, bir şeyler hep yarım kalmış gibi geliyordu. Gogh, Vincent van. Old Man in Sorrow(Sonsuzluğun Eşiğinde). 1890. Yağlı boya. Kröller-Müller Müzesi, Hollanda. İnsancıklar’ı okurken de böyle bir beklenti içerisindeydim, bir dönüm noktası bekliyordum Makar ve Varvara’nın, o yoksul insanların hikâyesinde. Birbirlerine kavuşmalarını bekliyordum, yoksul, acınası hayatlarının biraz olsun normale dönmesini bekliyordum kitabın başındayken. Fakat okudukça farkına vardım ki benim beklediğim gibi bir mutlu son ile bitmeyecekti kitap. Çünkü ben bir hikâye, bir masal, bir kurmaca okuyormuş gibi okuyordum kitabı oysaki Fyodor Dostoyevski bir kurmaca yazmamıştı, resmen gerçek hayatı, hayatın acımasızlığını, güzel bir şekilde kaleme almıştı. Okurken kitabı, ana karakterlere acıyordum, içim sızlıyordu her satırda. Sonra hikâye ilerledikçe, ben daha kötü bir duruma gelemezler herhalde derken Dostoyevski gerçek hayatı yüzüme vuruyordu kapkara kaleminden çıkan her kelimeyle. Hayatın onlar için acımasız olduğunu anlamıştım ama bana en çok dokunan Makar’ın giydiği kıyafetlerin eski, yamalı olmasının onun çevresindeki insanların onu yargılamalarına yol açması oldu. İş yerindeki çalışma arkadaşları, komşuları, hatta evde çalışan hizmetliler bile dalga geçip, aşağılıyorlardı onu. Borç para istemek için kime gitse önce üzerindeki kıyafetlere bakıp ona göre değerlendiriyor olmalarıydı okudukça insanlığımızı öldüren. Majesteleri ile karşılaşıncaya kadar hiç kimse acımamıştı Makar’a. Majesteleri ile karşılaşması ise onun hikâyedeki dönüm noktası oldu. Ana karakterlerimiz birer dönüm noktası yaşamışlardı hikâyede ama benim umduğum gibi değildi pek. Mutlu sonlara alışan ben, bu iki karakterin birbirlerine kavuşması ve sefaletlerinin bitmesini umarken ikisi de birbirlerinden ayrı yaşamıştı dönüm noktalarını. İşte hayatın gerçek yüzü, acımasızlığı ikisi de birbirlerini ne kadar severlerse sevsinler önlerinde berber olabilecekleri bir yol yoktu ve hayatın akışına kapılmaktan başka çareleri olmayan bu ikilinin hikâyesi Varvara’nın başka bir adamla evlenmesi ile bitti. Kitabın kapağını kapattım, ancak bitmemişti aslında bendeki fırtınası. Sonra sadece ağlamak istedim, hüngür hüngür ağlamak! Nedendi bu zulüm? Nedendi bu ihtişam yarışı? Neden insanlar her konuda birbiri ile yarışıyordu, hatta yarışmakla kalmayıp birbirlerini buna göre yargılıyor, hatta aşağılıyorlardı? Neden? İnsanları dış görünüşlerine göre, kılık kıyafetlerine göre, maddi durumlarına göre yargılamak, onları kıyafetleri eski, maddi durumları kötü diye aşağılamak nedendi? İnsanları küçük düşürmek ne zaman bir marifet olmuştu? Dört harften oluşan bir kağıt parçasına verdiğimiz değeri neden birbirimize veremiyorduk? Ne zaman biz bu hale geldik? Nasıl geldik? Acıma duygumuzu ne zaman yitirdik? Ne zaman empati duygumuzu yitirdik? Ne zaman insanlığımızı yitirdik? Hayat standartları kavramı var olmaya başladıktan sonra oldu her şey. O kulvarda da yarış başladı tabii ki. Herkes hayat standartlarını yükseltmek için çalıştı. Ama bir noktadan sonra bozuldu bu döngü, hayat standartlarını korumak için çalışmaya başladı herkes. Kimse kimsenin elinden tutmaz oldu. Paylaştıkça çoğalan, artık üzerine oturdukça korunur zannedilmeye başlandı. İşte tam bu nokta oldu her şey paranın değeri arttıkça insanlık değer kaybetmeye başladı. Belki ülkeler, ekonomiler, sektörler gelişti paranın da önemi arttı ama bir kâğıt parçasına gereğinden çok değer verildi çok. Bir akrabamız, arkadaşımız, komşumuz borç para istediğinde onların ne durumda olduklarını hiç düşünmeden reddedecek kadar değerliydi para. İşte insanlığımızı o zaman yitirdik, paraya bir arkadaşımızdan, bir insandan daha fazla değer verdiğimiz zaman. Dediğim gibi paylaştıkça çoğaltmak varken, küçük girdaplarımızda boğulmaya başladık. Ayşe Derya Bakiler Ejderhalar & Verilen Kararlar Sabah uyandınız, alarm saatini gözünüzü açmadan durdurdunuz, çayı demlediniz, kapıyı o hep alıştığınız şekilde (sürgü-üst kilit-alt kilit) açtınız, gazeteyi her zamanki yerinden aldınız, şöyle bir açıp baktınız. Her zamanki gibi iş ilanları sayfasına bir göz atıp, şimdiki hayatınızdan “memnun” olduğunuzu düşünerek gazeteyi masanın üstüne bıraktınız. Odanıza gidip her zamanki sırayla hazırlandınız: alt, üst, takı, parfüm, makyaj, saç. Mutfağa gelip mısır gevreğini, sütü ve kâseyi ne yaptığınızı bile düşünmeden, bilinçsizce alıp kahvaltınızı hazırladınız. Hayatınızda sıradan bir günün, sıradan bir başlangıcı. Belki de fazla sıradan… Hayatımızda, bunu fark etmesek de, kalıplaşmış, alışkanlığa dönüşmüş birçok şey vardır. Aslında çoğumuz daha önceden planlanmış, özgür düşünceye ve harekete pek fırsat vermeyen bir hayat yaşamaktayız. Ben, bugün derse gitmek zorundayım, dönüşte ödevleri yapmak zorundayım ve akşam uyuyup, sonraki gün aynı şeyleri tekrar yapmalıyım. Her gün, her saniye, “özgürce” verdiğimiz kararlar aslında o kadar da “özgür” verilmiyor; başkaları ne düşünür, bizden bekleneni ne derecede karşılayabiliriz, bizden beklenen ne… Bunlar gibi sorular bizim yeterince özgür bir şekilde karar veremememize neden oluyor. Peki ya bu sorulardan, görevlerden, alışkanlıklardan, beklentilerden bir günlüğüne olsa bile sıyrılabilsek ne olurdu? Siz ne yapardınız? Bilbo Baggins, ailesi Hobbitya’da tanınmış, normal, alelade bir hobbittir; en azından Hobbitya halkı onu böyle bilmektedir. Bilbo Baggins, Gri Büyücü Gandalf sıcak ve güneşli bir yaz sabahında kapısına gelene kadar, basit, “macerasız” bir hayat yaşamıştır. Zaten hobbitlerden de beklenen budur; evlerinde oturup yemek yemeleri, misafir ağırlamaları, pipolarını içmeleri ve beklenmedik hiçbir şey yapmamaları. Normalde hobbitler, macerayı sevmezler; ama Bilbo normal bir hobbit değildir. Annesi Took ailesindendir ve Took ailesinin ferdlerinin nadiren de olsa kimseye haber vermeden macera yaşamaya gittikleri bilinmektedir. Atalarından dolayı mı, yoksa Bilbo’nun içinde macera sevdalısı gizli küçük bir hobbit olmasından dolayı mı bilmiyorum, Bilbo, Hobbitya halkının ön yargılarını kırar ve hayatının macerasını yaşar. Hobbit kitabı 77 yıl önce J.R.R. Tolkien tarafından bir masal kitabı olarak yazılmış olsa da, Bilbo’nun bu macerası aslında gerçeğe çoğu masaldan daha yakındır. Bilbo, tam bir “alışkanlıkların hobbiti”dir. Gandalf gelene kadar, yaşadığı hayatın aslında çok sıkıcı ve sıradan olduğunu fark etmemiştir; önceden belirlenmiş ve hiçbir zaman saati değişmeyen çay saatleri onu şimdiye kadar hiç rahatsız etmemiştir. Hepimiz, içinde yaşadığımız dünyayı olduğu gibi kabullenmiş durumdayız, ta ki bu dünya veya bizim bu dünyayı görüş şeklimiz değişene veya birileri tarafından değiştirilene kadar. Özellikle günümüz dünyası insanını, Platon’un Mağara Alegorisindeki, mağarada zincirlenmiş insanlara çok benzetiyorum. Hiç bitmeyecekmiş gibi görünen bir koşuşturmanın içinde, etrafımıza bakmadan, nerede olduğumuzu, ne yaptığımızı sorgulamadan yaşayıp gidiyoruz. Birileri bize aslında yaşamanın bu olmadığını, böyle yaşayarak hayatta çok şey kaçırdığımızı 1 Ayşe Derya Bakiler söylediğinde ise onlara kızıyor, yüzümüzü tekrar mağara duvarına çeviriyoruz. Gandalf’a kapıyı açmıyoruz çünkü işe yetişmemiz, ödev yapmamız gerekiyor. Gandalf bugün kapımızı çalsa, bizi de bir “macera” yaşamaya, ejderhalarla savaşmaya, cücelerin çalınmış altınını geri almaya çağırsa, önümüze yüzlerce soru çıkardı: gidersem başkaları ne düşünür, işimi/okulumu nasıl bırakacağım, benden ne yapmam beklenir, daha önce bunu yapan var mı, bu sorulardan sadece birkaçı. Çoğu insan da, konfor bölgesinden çıkmaktan korktuğu için bu maceraya gitmeme kararı alırdı. Maceralar eve ekmek getirmez, maceralar beni işimde ilerletmez, maceralar zaman kaybıdır, diye düşünürlerdi. Her gün, her saniye, kararlar veriyoruz. Bilbo, sabah uyandığında Gandalf’ın macerasına katılmaya karar verdi. Ben, bu ödevi bu akşam yapmaya karar verdim. Siz bu yazıyı okumaya karar verdiniz. Ben, bugün otobüs durağına farklı bir yoldan gitmeye karar verdim, siz bugün kahve almaya her zaman kullandığınız doğu kanadındaki merdivenlerden değil, batı kanadındaki merdivenlerden gitmeye karar verdiniz ve o merdivenlerde ilkokul arkadaşınızı gördünüz. Doğu kanadındaki merdivenlerden gitseydiniz öğle yemeği saatini odanızda tek başınıza geçirecekken, batı kanadından gittiğiniz için öğlen arkadaşınızla buluşup beraber yemek yemeğe karar verdiniz. Bu şekilde, verdiğimiz her karar önümüze kendine özgü bir yol çizer. İşin (bence) güzel yanı ise, bir karar verirken bu kararın hayatımızı nasıl değiştireceğini bilemememiz. Önemli olan, bu kararları özgürce ve kendimizin ne istediğini düşünerek vermemiz. Hiçbir zaman, başkalarının ne düşüneceği ya da bizden beklenenin bu olmadığı gerekçesiyle kararlar vermemeli, aynı zamanda, rahatımızı, rutinimizi ve alışkanlıklarımızı bozacak diye hiçbir fırsat kapısını kapamamalıyız; çünkü kapadığımız bu kapının arkasında neler olabileceğini hiç bilemeyiz. Kim bilir, bu kapının ardında ejderhalar, cüceler, elfler ve daha önce hiç yaşamadığımız muhteşem bir macera bile bizi bekliyor olabilir. 2 Şahin Kuranel 21301425 TURK 101 – 23 YALNIZ UYUYANLAR İÇİN AŞK İnsanlar hayatları boyunca çevrelerindekilerden etkilenmişlerdir. Her insanın kişiliğinin oluşmasında ve kendisini bulmasında önemli bir rol oynayan çevre, insanı hem olumlu hem de olumsuz yönlerde etkileyebilir. Olumsuz yöndeki etkilenmenin daha fazla olması durumunda ise kişiler kendilerini kötü yönde etkileyen kişilerden veya olaylardan uzaklaşmaya çalışırlar. Kendisini yalnız olmaya iten birey, en sonunda olumsuz yönde etkilenmekten kurtulmuş olur, ancak toplumdan soyutlanmış olarak yaşamak da bir insan için imkansızdır. Bir kişinin kendisiyle baş başa vakit geçirmesini istemesinin en büyük sebeplerinden bir tanesi de yaşamış olduğu bir aşk ilişkisinin kötü bir şekilde sonlanmasıdır. Kişi bu durumda çevresindeki diğer insanları da kendisinden uzaklaştırmaya çabalar. Başarılı olduğunda ve yalnız kaldığında da, öncelikle yalnızlığa alışmaya sonra da kendisini tekrar içinde bulunduğu iç bulandırıcı durumdan kurtarmaya çalışır. Kişinin aşk acısı ve ayrılığın getirdiği duygularla bu gibi davranışlar sergilemesi oldukça olağandır. Cemil Kavukçu da farklı karakterlere hayat verdiği öykülerini topladığı “Yalnız Uyuyanlar İçin” adlı kitabında bireyin neden yalnız olduğunu ve bu yalnızlıktan kurtulabilmek adına neler yaptığını, aşk olgusuna da dikkati çekerek yer vermiştir. Biten bir aşkın insanda yarattığı duyguların en yoğun halde yaşananı, hissedilen acı ve terk edilen veya eden kişiye duyulan özlemdir. Kitapta bir ilişkinin sona ermesinden ötürü yalnızlıkla baş etmek zorunda kalan karakterlerden bir tanesi de “Malı Baba” öyküsündeki figürdür. Öykünün başında erkek olan bu figürün Nazan adlı sevgilisi ile olan ilişkisinin damdan düşercesine Nazan tarafından sona erdirilmesinden sonra, figürün yaşadığı hayal kırıklığı, acı ve mutsuzluk gözler önüne serilmiştir. Karakterin hissettiği ağır acının anlaşılmasını ise “Ağzımda sigara, sırtımda kocaman bir hançerle girdim kapıdan.”(55)cümlesi iyi bir şekilde betimlemektedir. Burada kullanılan “hançer” kelimesi yaşanılan duyguların yoğunluğu ve karakterde yarattığı hissiyatın bir sembolü şeklindedir. İnsanın kendisini yalnız ve savunmasız hissettiği herhangi bir anda ise etrafındaki olağan şeylerden etkilenmesinin de kaçınılmaz olduğu bu öyküde vurgulanmıştır. Karakterimizin açıktaki gemilere baktıkça “yalnızlığının büyümesi” de bundan ötürüdür. “Malı Baba” adlı öykünün devamında karakterimizin Nazan’ın ona yaşattığı aşk acısından sonra kendisini nasıl hissettiğini ve aklından neler geçirdiğini de tanıştığı ve kısa bir sohbetinin olduğu “Malı Baba” adlı kişiyle olan konuşmasından ve daha önceden sahip olmadığı alışkanlıklar edinmesinden anlamak mümkündür. Karakterin “Çok sigara içmiştim, canım istemiyordu, ama elim kendiliğinden gidiyordu pakete.”(54) ve “Kuraldır, bütün yıkımların sonunda içilir. “(56) şeklindeki düşüncelerinden de anlaşılacağı üzere, birine uzun süre bağlı kaldıktan sonra aşk ilişkisinin bitmesiyle birlikte yaşanılan yalnızlıktan kurtulmak için başka birşeye ve kişiye bağlanmak bir çeşit kuraldır. Aynı anda hem yalnız kalmanın sebebi hem de yalnızlıktan kurtulma yolu olarak bir ilaç gibi görülebilen aşk ilişkilerinin sözünün edildiği bir başka öykü ise “Çamurda” adlı öyküdür. İki insanın birbirine sığınmaları ve yaşadıkları gizli aşkın kendilerini iyi hissetmelerini sağlaması gerekirken, ikisine de yaşanılan mutluluğun yanında belli bir derece hüzün ve acı da yaşatan bu ilişki, aslında iki taraf için de belli bir yere kadar bir kurtuluş yolu olmuştur. Karısını ve kızını aldatarak başka bir kadınla birlikte olmayı tercih eden ana karakter, sevgilisi ile aralarında geçen bir konuşmada kendisinin hayata tutunmasını ve yaşadığını hissetmesini sağlayan tek şeyin sevgilisi olduğunu söylemiştir. “-Tam tersi yaşamın bir gerçeği, bir de kimsenin göremediği herkesin bir kendi gerçeği (var). -Peki, diyelim ki öyle; bu ikisi arasındaki dengeyi nasıl kuruyorsun? -Seninle”. (47). Ana karakter olan evli ve çocuklu bir erkeğin kendi yalnızlığından kurtulma yolu olarak gördüğü kaçak ilişkisi, bu ilişkinin karşı tarafını oluşturan kadın figür için de mutluluk verici olsa da, getirdiği acı ve üzüntü daha büyük olmuştur. Öyle ki, sevgilisin kendisini her bırakışında ve karısına ve kızına dönüşünde, bu kadın kendisini öncekinden daha da büyük bir yalnızlığın içinde bulmuştur. “Sen karına ve kızına döneceksin. Bense kocaman yalnızlığıma...”(51). Bir taraf için kaçış ve kurtuluş yolu olan bu gizli aşk, öbür taraf için daha acı verici bir durum haline gelmiştir. Cemil Kavukçu“Yalnız Uyuyanlar İçin” adlı öykülerinin toplandığı kitabında kişilerin yalnız kalma sebeplerini, yaşadıkları durumları, mutlu ve mutsuz hallerini, yalnızlıktan kurtulma yollarını ve daha birçok duyguyu okuyucuya sunmuştur.Bu duyguların en yoğun şekilde yaşanılmasına sebep olan aşkların ve ayrılıkların da işlendiği bu kitapta yalnız olmanın ne kadar zorlayıcı bir durum olduğunu farklı hayatlar üzerinden görmek mümkündür. Bozkaya 1 İrem Cansu Bozkaya 21401156 Turk 101-14 Başak Berna Cordan 03.11.2014 AŞKA DAİR, AŞKTAN FAZLA Bir romanı sadece içeriğine odaklanarak, başka şey düşünmeden okuyabilirsiniz. Bir filmi aynen bu şekilde izleyebilirsiniz ancak asla bir şiiri –başarılı bir şiiri- düşüncelere dalmadan okuyamazsınız. Cemal Süreya’nın şiirlerini her okuduğumda bunu bir kez daha kelimelere dolan duygular, anlamlar, dizeler kanıtlıyor bana. Sevda Sözleri kitabından ilk okuduğum şiir ‘İki kalp’ olmuştu. (Süreya 241) Önce rasyonalist tavrımı takındım ne anlamı var bu dizelerin diye düşündüm, mantık çerçevesinde ne demek istemiş olabilir şair? Anlamam birkaç dakikamı aldı: Bu okuduğum herhangi bir düzyazı metni değildi, duyguların kelimelere en yoğun şekilde dökülebileceği şiirdi. Sevgiyle doluydu dizeler, Bozkaya 2 aşkla doluydu ve ben bunlara adeta bir matematik problemiymiş gibi bakarak yaklaşacak kadar duygusuzlaşmıştım. Bu şiiri okumamı sağlayan arkadaşım ‘Keşke yalnız bunun için sevseydim seni.’ ile biten 20 şiiri bilip bilmediğimi sordu. Bilmediğimi söyledim ve ilk iş olarak bu şiir serisini öğrenmeye karar verdim. Eve gider gitmez bilgisayarımın başına oturdum. 2-3 saat içinde bir favorim bile vardı: (242) Neden sevdiğimi açıklamaya çalıştım bir iki kez, cümlelerim ‘Yalnızlık diyor ya, yalnızım ben.’ den öteye gidemedi. Zaten en güzel sevgi neden olduğunu söyleyemediğimiz sevgi değil midir, kelimelerle anlatamadığımız, kelimelerin yetmediği. Açıklayamadığım bir şekilde samimi geliyordu bu satırlar. Bu bahsettiklerimin üstünden aylar geçmesine rağmen de samimiliklerini asla yitirmediler. Aylarca Cemal Süreya’nın varlığını unuttuktan sonra hayatıma çat kapı giren biri oldu. Kendisi geldi, yanında Cemal Süreya’yı da getirdi. Bana bir şiiri okurken birini düşünmenin nasıl bir şey olduğunu hatırlattı. Uzun zamandır yapmamıştım, unutmuştum. Dizelerin ‘güzel’ den, ‘anlamlı ’ya dönüşmesini sağladı. Bazı satırlar yepyeni bir anlam kazandı onun sayesinde. Bana göre hayatta hayatınızın gidişatını değiştiren bazı olaylar vardır. Bir kaza olabilir bu, bir okulu kazanmanız, biriyle tanışmanız, bir kitap okumanız. Cemal Süreya bu olaylardan biri oldu benim için, özellikle yazdığı şu satırlar: Bozkaya 3 (308) (307) Bozkaya 4 Şairin de dediği gibi, ‘Aşk eskidikçe aşktır/sevgi eskidikçe sevgi.’ Şarap gibi bir şey aşk, eskidikçe güzelleşiyor. En güzeli hafif ekşi olanı, boğazınızı yakıp geçeni. Öyle her gün tatlı tatlı olmaz; aşk azcık can yakmalı ki kıymeti bilinsin, barışmaları güzel olsun. İnsanız ya, zor kıymet biliyoruz. Çoğu zaman da bu en sevdiklerimizi kaybetme sebebimiz değil mi? Çoğumuz ‘Beni çok seviyor, benden vazgeçemez.’ Diye bakmıyor muyuz olaylara ve yaptığımız en büyük hata buysa? Benzetmeleri çok severim ve günlük hayatımda da çok fazla kullanırım. Aşkı da benzetmelerle dolu bir duygu olarak düşünüyorum. Yukarıda verdiğim şarap örneği sadece bu kumsalın bir avuç kumuydu. Aşk bu kadar benzetmelerle dolu çünkü asla bir tanımı yapılamıyor. Kişiden kişiye değişiyor ve iyiliği-kötülüğü bile tartışılıyor. Bana göre aşk mutlu olmaktır, bir çok şeyden mutlu olunabilir ama aşk sayesinde olunduğu gibi olunmaz. Aşk en karanlık hissettiğinde bile bir ışık bulabilmektir, en kaybolmuş hissettiğinde bile seni tutacak ve yitip gitmene izin vermeyecek biri olduğunu bilmektir. Aşk güvende hissetmektir, bir uçurumun kenarında koşuyor da olsanız. Aynı zamanda aşk monoton olanı güzelleştirmektir, her sabah kahve almaktır. Her gün aynı şeyleri yapmanın aslında öyle olmamasıdır aşk. Dişini fırçalarken gülümseyebilmektir. Aşka bir obje bile olabilir eğer öyle hayal etmek istersek, her akşam başımızı koyduğumuz yastık olabilir. Her gece kafamızı koyduğumuzda rahat hissettirir bizi, rahat ve mutlu. Aşkı yaşamak zor belki ama aşkı anlatmak daha da zor ve Cemal Süreya bunu her satırında hakkını vererek başarıyor. Sanki benim kelimeye dökemediklerimi kafamdan alıp benim yapabileceğimin kat kat üzerinde bir başarıyla bana sunuyor. Mutluysam mutluluğumu katlıyor üzgünsem de üzüntümü. Cemal Süreya, Sevda Sözleri her sayfasıyla okunması gereken bir şiir kitabı. Kaynakça Süreya, Cemal. Sevda Sözleri. 51. baskı. İstanbul. Yapı Kredi Yayınları. 2013. Adı: Berkay Karlık Çay Bahçesinden Ailenin Dönüşü Yekta Kopan'ın kaleme aldığı Aile Çay Bahçesi Müzeyyen isimli bir kızın kardeşinin doğumuyla birlikte ailesinin başına gelen talihsizliklerden ve Müzeyyen'in bu koşullar altında geçen hayatından bahsetmektedir. Yekta Kopan'ın bu eseri kısa gibi görünse de özlü ve etkileyici bir anlatıma sahip. Eserin benim üzerimdeki en önemli etkisi aile üzerinde duruyor olmasıydı. Aile hemen hemen her insanın sahip olduğu, ancak her zaman sahip olduğu hâlde kıymetini bilmediği sonsuz bir hazinedir. Eseri okuduğunuzda annenizin, babanızın, varsa kardeşlerinizin ve aile olarak bir arada oluşunuzun ne kadar değerli olduğunu anlıyorsunuz. Peki ailemiz bizim için tam olarak ne ifade eder? Bu dünyaya gözümüzü ilk kez açtığımız andan itibaren yanımızda olan bizimle ağlayan, gülen, paylaşan bu insanlarla geçen hayatımızda ailenin değerinin pek farkına vardığımızı düşünmüyorum. Bunun en büyük sebebi belki de bu paylaşımlara sahip olup hiç yokluğunu yaşamayışımız olmasıdır. Ailesinden birini kaybedenlerin ne kadar büyük bir acı ve keder içinde olduğunu görmüşüzdür. Her ne kadar bizim başımıza gelmeden anlamamız pek mümkün olmasa da hayatımızı en fazla paylaştığımız insanların bizim için ne ifade ettiğini düşünmeliyiz. İnsan olarak en büyük ihtiyacımız aslında sevgi ve paylaşmadır. Her zaman her şeyimizi paylaşabileceğimiz, her şeyimizle sevip güvenebileceğimizde sadece ailemizdir. Günümüzde aile ilişkilerinde var olan paylaşımların git gide geri plana atılmakta ne yazık ki. Değişen dünyamızda insanlar kazanma, bir numara olma, sürekli olarak daha iyi olanaklar elde etme hırsıyla sahip olduklarının farkında olmadan sürekli daha fazlası peşinde koşuyor. Ailecek bir araya gelip güzel vakit geçiren aileler gitgide azalıyor. Bunun yerini partiler veya gece kulüplerinde birbirine yabancı olan insanlar alıyor. Hırsla gece gündüz daha fazla kazanmak için çalıştıkları işlerinden kalan boş vakitlerini de gelişen teknolojinin nimetleri olan televizyon, bilgisayar ve telefonla geçiriyorlar. Bu değişimler sırasında insanlar fark etmeden kendi ruh sağlıklarını da yavaş yavaş yitiriyorlar. Git gide daha az paylaşıyor daha az seviyor, daha çok yalnızlaşıyoruz. Eskiden ruhsal sıkıntısı olan kimseyi görmemiş, psikolog nedir bilmeyen insanlarımız bugün psikolojik yardım almadan yapamaz hâle geldiler. Çoğumuz duymuşuzdur dizilerde veya filmlerde psikoloğa gidilince ilk iş kişinin çocukluğuna inilir. Düşünecek olursak gerçektende çocukluğumuz, ailemizle olan ilişkilerimizle birlikte kişiliğimizin temel unsurlarıdır, kökleridir. Aile ile olan paylaşımların yavaşça bozulması insanlarımızın da köklerini kaybetmesine sebep oluyor. Kökü olmayan her şey boşlukta kaldığı gibi insanlarda amaçsız,yönsüz olarak hayatlarını devam ettirmesi toplumsal yaşamı olumsuz etkilemektedir. Kökü, bağı, anıları, amaçları bulunmadığı takdirde insanın hayatın güzelliklerini görmesi çok zor olacaktır. Hâlbuki insanın sadece maddi yönlerini kuvvetlendirmesi onu tatmin etmeye yetmez. Manevi yönlerinin de kuvvetlenmesi gereğinden sevgi, saygı, paylaşım, anlaşılma vb. duyguları da yaşaması kişiye büyük haz verecek hislerdir. Bu hislerin temeli de aileden kaynaklanmaktadır. İnsanın manevi yönlerini geliştirdiği yeşerttiği yer ailedir. Bundan dolayıdır ki ailede olan bu duyguların insanda yeşermesi ile dünyanın muhteşem olacağı şüphesizdir. Bir insanın sizi gerçekten karşılıksız olarak sevmesi için ödenebilecek bir tutar var mıdır? Kısacası gerek kendi gerek toplumumuzun ruhsal sorunlarını çözmek için öncelikle ailelerimizden başlamalıyız. İnsanın gerçekte neye ihtiyacı olduğunu ve bunu nasıl karşılayabileceğini kavramalıyız. İnsanlar ailelerinden başlayarak birbirlerini gerçekten anladıkları, yeterince vakit ayırdıkları, paylaştıkları ve aile olarak sağlıklı bir bütün oluşturdukları zaman huzurlu ve mutlu olacaktır. Kaynak Kopan Yekta. Aile Çay Bahçesi . Can yayınları , 2013. Ozancan Uğur 21201350 Türkçe 101 ZÜBÜK Yazar Aziz NESİN, kitabında devlet memuru olarak göreve başlayan, belediye başkanlığına daha sonra da milletvekilliğine kadar giden, Zübükzade İbraam (Zübük) isimli şahıs ile ilgili, o çevrede yaşayan insanların 1950'li yıllardaki izlenimlerini anlatmaktadır. Kitabı okumaya başlamadan önce zübük kelimesinin anlamını araştırdığımda; halk arasında "kendi çıkarları için her yolu mübah sayan kişiler" için kullanılan bir deyim olduğunu gördüm. Kısaca menfaatçi, çıkarcı anlamlarında da kullanılmaktadır. Kitabın kapağını incelediğimde, varlıklı insanlar için düşünülen bir ele tutuşturulmuş puro, gölgesine ise köpek kafası çizilmiştir. Burada anlatılan olaylarda, duruma göre gerçek ile yalanın iç içe geçebileceğini düşündüm. Kitap, bölümler hâlinde yazılmış. Her bölümde başka bir kişinin, Zübük ile başından geçen olaylar anlatılıyor. Yazar, çok akıcı bir anlatım tarzını tercih edip günlük yaşamımızda kullandığımız deyim ve kelimeleri de katarak bizi olayların içine öyle bir çekiyor ki âdeta bizler de olayları yaşıyoruz. Zübük romanınında öyle şeyler anlatılıyor ki insan ister istemez “yok canım, bu kadar da olmaz!” diye düşünüyor. Zübük'ün zübüklüğünü devam ettirebilmesi için ona inanan ve onu yaşatan bir halk kitlesinin olması gerekir. Kitabı okuduktan sonra Kemal SUNAL'ın oynadığı Zübük filmini izledim. Gördüm ki zamanla zübüklerin ve onlara inananların varlığı ve durumu değişmiyor. Bir insan bu kadar mübalağalı oyunlar serisi hazırlayamaz, vatandaşını da bu şekilde devamlı aldatamaz diye düşündüm. Ancak halk kandırıldıklarını bile bile en küçük çıkar elde edebileceklerini gördüklerinde, tekrar rüşvet ağına düşerek ilkelerinden vazgeçip birbirleriyle çatışmaktadırlar. Herhâlde bunun nedeni, zübükleri besleyen ortam oldukça zübükler de hiç eksilmeyecektir. Kandırılmak istenen insanlar, memleket aşkı, memlekete hizmet ve dini vazife gibi söylemlerle etki altına alınarak, hiç itiraz edemeyecekleri bir noktaya getiriliyor. Konuşarak, ikna ederek olması mümkün olmayan bir meselenin nasıl da olur hâle geldiğini görüyoruz. Umutsuzluğa düşen insanlara akla hayale gelmeyecek her şey yaptırılabiliyor. Siyasette din istismarı günümüzde olduğu gibi o günlerde de çok yaygın olarak yapılmış, işlenen suçların üzeri dinsel öğelerle kapatılmış, halk üzerinde inandırılıcığı sağlamak için ihtiyaç olmadığı hâlde cami yapımı gibi sözler verilerek muhalefet bu taktiklerle saf dışı bırakılmıştır. Köy halkını kandıranların şehir aydınlarından ziyade, sözüm ona kasaba aydınlarının olduğu görülüyor. Köylüler kandırılarak yaptırılmak istenilen rutin bürokratik işler için rüşvet vermek durumunda bırakılıyorlar. Köylüler kandırıldıklarının farkındalar ancak cahillik ve iş bilmezliklerinden dolayı kolayca inanabiliyorlar. Rüşvet alınmıyormuş gibi davranılarak güven sağlanıyor ve köylüler de bunun gerekli olduğuna inanıyorlar. Basiretsiz yöneticiler, hatta kaymakamlar bile bu oyuna gelerek kendilerini kullandırıyorlar. Ozancan Uğur 21201350 Türkçe 101 Kitapta Zübük'ün siyasete atılmasının tamamen bir tesadüf olduğu anlatılıyor. Bir yerlere gelmek için çalışkan ve liyakatlı olmanın o kadar gerekli olmadığı belirtilmekle birlikte, söyledikleri doğru olmasa da hatiplik yönü iyi olanların birilerinin omuzlarına basarak istedikleri yerlere gelebildikleri görülüyor. O günkü siyaseti öğrenince, günümüzde de değişen hiçbir şeyin olmadığını anlamak güç olmuyor. Zübük, küçük bir kasabada halkı kolaylıkla kandırabilirken, Ankara'daki siyesetçilerin kendisinden daha büyük zübük olduğunu söyleyerek siyasetin ne kadar çürümüş olduğunu gözler önüne seriyor. Ankara'daki siyasetçilerin de olayların içinde olmaları nedeniyle Zübük'ün numaraları tutmayarak siyaset hayatına son veriliyor. Zübük, hangi taşı kaldırsan kendisinin olduğu, her yerde elinin olduğu ve hükümetteki vekillerle, bakanlarla hatta başbakanla sürekli samimi bir şekilde görüştüğü izlenimi yaratıyor. Aldatmak, yalan söylemek artık o kadar olağan hâle gelmiş ki bunu yapanlara gerek kendi aile fertleri, gerekse bunu duyan çevredekiler inanır hâle gelmişlerdir. Her defasında Zübük'ün hileleri, entirikaları ortaya çıkıyor ancak insanlar vaat edilen küçük menfaatlar için birbirlerini satıyor ve ilkelerinden vazgeçerek Zübük'ün kucağına düşüyorlar. Günümüzde de olduğu gibi seçimi kazanmanın yolu muhalefeti ezmek ve çok sesliliğin önünü kesmekten geçmektedir. Halkın gözünde siyasetçilerin namuslu olmalarındansa, iş becerir olmaları daha mühimdir. Bu düşünceyle “çalışsınlar da varsın çalsınlar” bile demektedirler. Acaba bu anlayış bize yaşadığımız bir şeyleri çağrıştırmıyor mu? Bu zübüklerden hesap sorabilmek için insanların mazilerinin temiz olmalarının gerekliliği görülüyor. Aslında insanlar aldatılmak istiyor, zübükler de bu duyguları istismar ediyordu. Zübükleri kendi içimizde yaratıp büyütüyor sonra da şikâyet ediyoruz. Acaba gerçekte kendimizi kandırarak zübüklüğü yapan bizler miyiz? ÖZGÜRLÜK MESELESİ Özgürlük... Yaşamlarımızın en kilit noktası olan bu kavramın kıymetinin ne kadar farkındayız? Özgür bireyler olarak doğup büyüdüğümüz için ne kadar şanslı olduğumuzu biliyor muyuz mesela? Ben söyleyeyim. Hayır... Özgür olmamanın nasıl bir his olduğunu, insan hayatında ne kadar önemli bir yerde durduğunu bilmiyoruz, ta ki elimizden alınana kadar. İşte acımasız gerçeklerle bu noktada karşılaşıyor insan, tıpkı Solomon Northup'un karşılaştığı gibi. Bazen güncel hayatımda da internette, gazetelerde veya dergilerde gerçek olamayacağını düşündüğüm öyle hikayelerle karşılaşıyorum ki kendi hayatımın sahibi olduğum için minnet duyuyorum. Ne kadar trajikomik aslında... Hayatlarımızın sahibi biz olmayacağız da kim olacak ki zaten diyoruz fakat bize çok da uzak olmayan geçmişin sayfalarında yazılı bunlar. Irkçılığın sert rüzgarının etkisi altında, insanların derilerinin renginden dolayı yapılan köle-sahip ayrımından bahsediyorum. Yani Amerika'nın en karanlık zamanlarından... Şimdilerde hepimizin hayranlıkla baktığı dünyanın liderlerinden biri olan Amerika... Yaşanan her şey unutuldu gibi geliyor insana. Masumların çığlıkları, yakarışları, acı çekmeleri, vicdansız muamelelere boyun eğmeleri unutuldu bugünlerde. Ancak biraz dikkatli bakıldığında işin aslının öyle olmadığı pekala farkediliyor. Hala içten içe birbirlerini kabullenememiş insanlar görüyorsunuz toplum içinde. Anlıyorsunuz ki, üstüne kat kat sıva da çekilmiş olsa çatlaklar var bu duvarda. Bu çatlaklardan sızan yağmur damlaları ise birikiyor duvarın dibindeki büyük çukurlarda. Beyazların aşağılayan davranışlarına karşılık küçük isyanlar çıkarılıyor ara sıra siyahiler tarafından. Henüz biriken o yağmur damlaları sel olup duvarı tuzla buz edecek seviyede değil belki ama eğer Amerika ve hatta dünyanın geri kalanı da önlemler almazsa geçmişteki sıkıntılar bir bir yüzeye çıkacak, duvar paramparça olacak diye bir korku kaplıyor içimi. Amerika'da böylesine büyük bir kaosun yaşanması düşmanlarını sevindirecek elbette ki ama kısa süreliğine... Bu kriz büyüyüp insanların içlerinde kilit vurdukları acıları ortaya çıkana kadar, dünyanın tamamı bu felaketin içine çekilene kadar... Sanıyoruz ki günümüzde pek çok sıkıntı ile karşı karşıyayız ama aslında buzdağının görünmeyen kısımları da var işte. Kendi fanuslarımız içinde yaşayıp giderken öteki insanların yaşadıkları acıları görmüyoruz. Daha doğrusu görmek istemediğimiz şeyler, hayatın gerçekleri, dışarıda başkaları tarafından yaşanırken bizler fanuslarımızdan dışarı çıkmamak için elimizden geleni yapıyor, kendimizi sağlama alıyoruz. Kendimizi, sevdiklerimizi korumaya çalışmamız elbette çok doğal ancak insanların çektikleri acılara sadece seyirci kalmak... Hiç iyi değil, hiç doğal da değil. Çünkü insanoğlu birlik oldukça bu dünyada kendine yer edinebilir. Dünyanın yazılmamış yasalarından biridir bu. Geçmişe dönüp baktığımızda da birliğin bozulduğu her örnek felakete yol açmış, milyonlarca hatta milyarlarca ölüme yol açmıştır. Ana sebep ise hep aynıdır: Özgürlük. Biri diğerinin özgür olma hakkına saygı duymadığı an savaşlar, isyanlar boy gösterir. Özgürlüğün önündeki engel ise sadece ırkçılık değildir. Siyah-beyazın yanı sıra zenginlik-fakirlik, kadınlık-erkeklik ve daha çokça şey bağımsız olma hakkının önüne duvar örmeye çalışmış, zaman zaman başarılı da olmuştur tarihte. Şöyle bir düşünüyorum da... Bence asıl acınası olanlar bu zulmü çektirenler... Bazen böylesi insanlık dışı bir şey gerçek değildir gibi geliyor bütün kanıtları önümüzde olmasına rağmen. Sonra üzüntü kaplıyor içimi. Masum insanların çığlıkları geliyor iki yüz yıl öncesinden kulağıma... Şükretme safhasına geliyorum böylelikle. Bu çağda doğduğum ve özgürlüğü tadabildiğim için... Kaynakça: Northup, Solomon.12 Yıllık Esaret. Çev., Aykut Sığın. İstanbul: Maya Kitap: 2015. "Dark Hands in Heavy Chains." 11 Ekim 2016 tarihinde erişildi. www.istock.com. Nadide Akdağ Kaç Pan'lık Bu Dünya Eskiden filmleri boş zamanlarımda yapabileceğim, bana hiçbir şey katmayan, tabiri uygunsa kafa boşaltabileceğim zaman kaybı bir etkinlik olarak değerlendirirdim. Çok özür diliyorum Agnes Varda, Jean-Luc Godard, Charlie Chaplin, Quentin Tarantino, Wes Anderson, Nuri Bilge Ceylan ve daha pek çoğu... Sinema gibi bu denli fikir yoğunluğu içerisinde olan bir sanat dalını "kafa dağıtmalık" olarak niteleyerek ne kadar büyük bir ayıp yaptığımı ne yazık ki ancak birkaç sene önce fark edebildim. O günden bu yana yüzden fazla (bu sefer) "kafa dolduran" film izledim. Hepsinin üstünde çok düşündüm, insanlara anlattım, fakat pek azı hakkında yazdım. Bu yazıyı işte bunun için, biraz bile olsa içimdeki fırtınayı dindirmek için yazıyorum. Bazı filmler vardır, en basit açıklamasıyla, sizi değiştirir. Bir bakarsınız ki olayları farklı yorumlar olmuşsunuz, görmediğiniz detayları yakalar olmuşsunuz. Ve bu filmler bundan sonra hep yanınızdadır; karakterler gider, kurgusu gider belki ama sizdeki etkisi kalır. İşte benim için böyle bir film El Labirento Del Fauno yani Pan'ın Labirenti. Henüz her isim yerli yerinde, kurgunun her ayrıntısı, iki sene geçmesine rağmen ben izleyeli, taptaze aklımda. Anılar hayat kargaşasında bir o yana bir bu yana savrulup yıpranmadan bir an önce izlenimlerimi aktarayım. 1944 yılı İspanyası, ülke iç savaş halinde, komünistlere karşı açılmış bir savaş daha ve bir direniş var dağlarda gerillalar aracılığıyla. Ama film bunların hiçbiri üzerinde durmuyor bu yüzden tarihi bir film olarak değerlendiremeyiz, bunlar sadece detay. On yaşındaki Ofelia'nın annesi Carmen ile beraber yüzbaşı olan üvey babasının yaşadığı askeri üsse taşınmalarını ve bunun beraberinde yaşanan olaylar belki de başlıca ögeler. Ama hayır, asıl konu bu da değil. Bu filmin fantastik olarak tanımlanmasının sebebi Pan. Ormanın ruhu. Yeraltı dünyasına hükmeden kralın baş yaveri. Çok karışık oldu. Dilerseniz baştan alayım, en başından. Filmin ilk sahnesinden: Ofelia yerde, o henüz kim olduğunu bilmediğimiz bir kız çocuğu. Yatıyor mu ayakta mı bilmiyoruz, kamera sürekli dönüyor, dönüyor ve yaklaşıyor. Ofelia'nın gözünün içine doğru. Ve birden başlıyor, canlanıyor sahne. Ofelia buraya nasıl geldi sorusunun cevabına ilerliyoruz. On yaşında Ofelia, kısa bir süre önce terzi olan babasını kaybetmenin de verdiği acıyla annesine sıkı sıkıya bağlı, kalacakları askeri üsse gidiyor. Üvey babasını ilk defa görüyor bu kadar yakından, soğuk ve merhametsiz biri yüzbaşı, küçük kız beklediği sıcaklığı bulamıyor ne yazıkki. Bunu takip eden günlerde Ofelia bir labirent keşfediyor. Orada Pan adında oldukça garip görünen (ve konuşan) bir yaratıkla tanışıyor. Pan ona nasıl bir prenses olduğunu, Yeraltı kralının kızıyken dışarı çıkmayı çok arzuladığını ama çıkınca hafızasını yitirip fanileştiğini ve bir daha geri dönemediğini anlatıyor. Kral bir gün kızı geri döner ümidiyle yeryüzün her yerine labirent yaptırmış ve Pan, yeraltına dönebilmesi için üç görevi de başarı ile tamamlaması gerektiğini söylüyor. Görevler sebebiyle başı derde giriyor çoğu zaman yüzbaşıyla, bebek doğuyor, annesi hastalanıyor ve kısa bir süre içerisinde de vefat ediyor. İki görev bitiyor ve sonuncusu. Tek şansı yeraltına, evine dönebilmesi için: Bebeği Pan'a götürmeli. Ofelia bu zorlu göreve de tamam diyor. Bebeği alıp Pan’la ilk tanıştığı yere, labirentin kalbine götürüyor. Farkında olmadığı gerçek ise üvey babasının peşinde olması, dolu bir tabancayla. Kurşun sesi. Ve tekrar ilk sahnedeyiz, Ofelia yerde, yalnız bu sefer kameralar dönmüyor, duruyor, susuyor. İlk sahnede Ofelia'nın gözünün içine doğru girilmesi, "ölmeden önce hayatın bir film şeridi gibi gözünün önünden geçmesi" sözünü hatırlattı bana. Hayattaki zorluklarlarla başa çıkabilmek için Panı yarattı; kendini prenses, babasını tanrı yaptı. Ve bütün sorunlarının, o anlamadığı komünistleri, orduyu, üvey babasını sonunda açıklayabildi kendi dünyasında. Pan'ın Labirenti filmi, hayatında bin bir türlü acı olay yaşamış olan küçük bir kızın gerçeklikten kaçmak ve aynı zamanda olanları anlayabilmek için yarattığı küçük bir dünyanın tablosudur. O yüzden ne tarihi bir filmdir ne de fantastik. Fikrimce Pan'ın Labirenti bir dramdır. Filmi izledikten sonra düşünmeden edemedim. Acaba kaç tane gerçeklik var şu an bu dünyada yaşanan. Bir tane mutlak gerçeklik var mutlaka. Ama binlerce, yüz binlerce belki daha. Ne kadar çocuk varsa işte o kadar. Hatırlıyorum da kendimi nasıl da kaldırımlarda taştan taşa atardım, hayatım buna bağlıymış, "uçurumdan düşer"mişim gibi, koltuktan koltuğa atlarken "lavlar"ın arasına karışmamak için çabaladığımı. Arkadaşlarımla bomboş bir arazide sabahtan akşama kadar kurduğumuz dünyayı. O dünyanın içine bu dünyadan binlercesi sığardı. O kadar hüzünlendiriyor ki Afrika'da açlıktan ve susuzluktan kıvranan çocukların gerçekliklerini düşünmek. Suriyeden kaçanların, peki ya kaçamayanların? Sahile cansız bedenleri vuran o çocukların da son saniyelerinde film gibi geçti mi hikayeleri gözlerinin önünden. Onlar da birer prenses yahut prens miydi krallıklarına ulaşmaya çalışan? Onların da yardımcıları var mıydı Pan adında? Malum günlerde ekmek almak için dışarı çıkan ve vurulan çocukların filmleri bütün dünyada aynı mıdır acaba? Onları da komünist avcısı üvey babaları mı vurmuştur? Babamı bu dünyada etkileyen çok az şey gördüm. Genelde merhamet ile ancak soğukkanlılıkla yaklaşır olaylara. Yalnız konu çocuklar olunca, haber de bilhassa trajik ise, göz yaşlarını tutamaz. Ondan mı geçmiştir bilinmez, ben de böylesi haberlerle karşılaştığım her seferde; kalbimde kesik, yüzümde ıslaklık, dilimde tuz duyarım. N'olur, çocuklar ölmesin. HAYATIN OLMAZSA OLMAZLARI Yaşadığımız çağda bir insan neye sahip olmazsa bu hayat onun için zindana döner? Çoğu cevabın para, iş, güç olduğunu duyar gibiyim ve bu cevaplar kesinlikle doğru. Ancak benim düşünceme göre aile olmadan bunların bir anlamı kalmıyor. Ailenin desteği olmadan bir yerlere gelinir, başarılı olunur ancak tam anlamıyla mutlu olunabilir mi? Bahsettiğim destek maddi bir destek değil, manevi bir destek. Kötü zamanlarında çocuklarının yanında olmak, sevdiklerini sözleriyle ve gözleriyle anlatmak, iyi zamanlarında en azından bir “Aferin.” diyerek onları onurlandırmak gibi… Ailesiz büyümek küçüklüğümden beri başıma gelmesinden en çok korktuğum olaydır. “Ailem olmadan ne yapardım?” diye hep düşünüp dururum. Onlardan yardım, destek alarak yaptığım ve başardığım şeyleri onlar olmadan yapabilir miydim? Bilemiyorum açıkçası. Bu konumda olan birinin psikolojik durumunu çok iyi anlatmış şu cümleler “ Suç bende! Acılarımı dışa vursam sorun yok. Ama olabildiğince acılaşmış sözcükleri ortalığa saçacağıma yutuyorum. Pervasızca zehirliyorlar beni…”(Tan 15). Bu söz annesinin ve babasının ayrılışını 14. yaş gününde görmek zorunda kalan Şiir’in psikolojisini anlatıyor. Her insanın derdi vardır ve bu dertler birilerine anlatılırsa insan ferahlar diye düşünmekteyim. Genç bir kız, annesine rahatça erkek arkadaş durumunu anlatmak ister ya da annesiyle makyaj malzemesi muhabbeti yapmayı. Delikanlı bir oğlan babasıyla maça gitmek, karşılıklı oturup dertleşebilmek ister. Peki, böyle bir şansı yoksa bu çocuğun durumu ne olur? Canan Tan’ın Başıbozuk Sevdalar kitabında bu durumda olan bir kız anlatılmış ve o kızın başına belki de kimsenin yaşamak istemeyeceği şeyler gelmiş. Benim düşünceme göre, bu kızın annesi ve babası ayrılsalar bile, onun yanında olabilmeyi başarsalardı durum böyle olmazdı. Bu durumun örneklerine gerçek hayatta da rastlayabiliriz. Birçok genç, ailelerinin ilgisizliği ve destek eksikliği yüzünden ya çok kötü bir hayata sürükleniyor ya da aklı başında olanlar tek başlarına bu zorlu hayatla mücadele edip yaşamaya çalışıyorlar. Benim bu durumda olan birçok arkadaşım bulunmakta ve onlarda beni çok üzen bir durum var: Onlarla yan yanayken ve dışarıda yürürken, çok tatlı bir aile ortamı gördüğümüzde, onların gözlerinde gördüğüm o özlemle dolu bakış... O an ne diyeceğimi, ne yapacağımı bilemiyorum. Tek yapabildiğim onlar için üzüldüğümü belli etmemek ve ilgilerini başka noktaya çekmek. Çünkü onlar için telaşlandığımı hissettirdiğim an bunun onları daha çok üzeceğini biliyorum. Çoğu zaman anne ya da baba kendine düşen görevleri bir şekilde yerine getirmeye çalışır. Birlikte yaşayan anne ve babalarda bazı durumlarda, bir taraf diğer tarafın da sorumluluğunu üstlenir. Âmâ bu durumlar arasındaki en zor durumun iki tarafında sorumluluğunu yerine getirmemesi olduğunu düşünmekteyim. Ancak sorumluluk, çocuklarına düzenli bir şekilde harçlık vermek, her istediğini almak, çok iyi okullarda okutmak anlamına gelmiyor. Sorumluluk, onun kendileri için çok değerli olduğunu, sevildiğini, kötü gününde ve iyi gününde hep yanında olacaklarını çocuklarına hissettirmek olduğunu düşünmekteyim. Ona zaman ayırarak onunla bir şeyler paylaşmak, birlikte yapılan şeylerde mutluluk duyulduğunu göstermek, anlattıklarını basit olsa bile dikkatli bir şekilde dinlemek, görüşlerine ve fikirlerine değer vermek, yaşına göre aile içinde alınacak kararlarda onun söz hakkına sahip olmasını sağlamak gibi hususlar aile sorumluluklarının önemlileri arasında sayılabilir. Tâbi bunları birlikte yaşayan anne ve babalarla yapmak kolay. Ancak ayrılmış anne ve babalarla çok zor. Şimdi aklınıza şu soru gelebilir “Madem ailesiz büyümek bu kadar zor, bu insanlar nasıl ayakta kalıyorlar?” İşte on dört yaşından sonra anneannesiyle büyümek zorunda kalan Şiir gibi… Ayakta tek başımıza kalmaya çalışırken sığınacak bir liman ararız çoğu zaman çünkü işler hep istediğimiz gibi gitmez. Ne kadar güçlü olursak olalım; zorlandığımız, tek başımıza üstesinden gelemediğimiz şeylerle karşılaşabiliriz. İşte o zaman da Eda gibi birisi olmalı yanımızda. Kötü zamanımızda yanımızda olan, bizimle gülen, eğlenen kıskanmayan bir arkadaş bizim deyişimizle kardeş. Şiir Eda ile olan arkadaşlığını şu sözlerle açıklıyor “Kardeşlik zoraki arkadaşlıktır. Arkadaşlık seçilmiş kardeşlik.”(Tan 19). Bir tane bile olsa yeter bize. Ne demiş atalarımız “Az olsun, öz olsun.”. “Hayat on bilinmeyenli denklemden daha zor.” derim ben hep. Her gün farklı şeyler yaşıyoruz, farklı zorluklarla karşılaşıyoruz. Onun bize ne getirip ne götüreceğini bilemiyoruz. Getirdiğini yaşıyor, götürdüğü derin izler bırakıp gidiyor. Eğer zor bir durumla karşılaşmışsak, üstesinden gelmeye çalışıyoruz. Ya da o yükü bazen kaldıramıyor ve altında eziliyoruz. Hayatımızın olmazsa olmazlarından olan, gerçek sorumluluklarını bilen bir aile ve mümkünse sağlam arkadaşlarımız yanımızda olursa karşımıza gelen her engeli aşabileceğimize bütün kalbimle inanıyorum ben. KAYNAKÇA Tan, Canan. Başıbozuk Sevdalar. Doğan Kitap. 2017. Baskı. EMRECAN DAĞDELEN Cem Değirmen Zaman ParçacıklarıSaat 15:58. Zamanı geldi, yazıma başlayabilirim. Ya da; başladım, demek ki zamanı gelmişti. Herhangi bir alarmı 15:58'e kurmak pek normal bir durum değildir, zira ben de kurmamıştım. Öylece başladım. 15:58'de ansızın bir işe başlanabilir. Tıpkı 13:06'da başlanabileceği gibi. Ya da 21:26'da... Her şeyin olacağına varma durumu üzerine çok kafa yormuş biri olarak bu konulara biraz açıklık getirelim. Zaman kavramına ve bununla bağlı olarak kader inancına olabildiğince net bir bakış açısı kazandırmaya çalışacağım bu yazımda. Felsefeye çok kafa yoruyordum. İnançlara, düşüncelere, evrene, varlığa... Çıkmaza giriyordum ki yıllar önce izlediğim bir belgeselde, zamanın, “Big Bang” patlaması ile beraber evrende dikdörtgenler prizması şeklinde yayıldığını, bir başlangıcı ve sonu olan kümeyi meydana getiren unsur olduğunu öne sürüyordu. Düşündüm ve hiç mantıksız gelmedi. Zaman anlardan oluşuyordu. Her an bir fotoğraf karesiydi. Bizlerin algılayamadığı kadar hızlı geçen fotoğraf karelerini yaşıyordu evren. İnsanlık, bu zamanı hesapladı ve en küçük parçasını salise yaptı. Bence iki salise arasında da bizim zamanı hesaplarken işimize yaramadığı için kullanmadığımız ve belki de binlere bölünebilecek anlar var. Yine de salise, saniye, dakika, saat, gün, hafta, ay, yıl, onyıl, yüzyıl şeklinde zamanı matematiksel bölerek tarihsel veriler için kesinlik sağlayabilmişiz. Bu insanlık tarihinde büyük bir gelişmedir. Ama asıl olarak odaklanmamız gereken bizlerin fotoğrafları yaşadığı. Hani vardır ya kağıttan yapılan küçük animasyonlar; sayfalarını hızla çeviririz ve pırrrr diye bir ses çıkarır saniyeler içerisinde biter, işte tam olarak öyle olduğunu düşünüyorum. Bu demektir ki fotoğraflar çekilmiş. Bana göre geçmişiyle, geleceğiyle her an belirlidir ve biz o fotoğrafları yaşıyoruz. Peki bu durum, kader değil midir? Kader inancı ikiye ayrılıyor. Mutlak ve muallak kader. Mutlak kader, yaşam süresi, dönemi, aile, iş, evlilik gibi durumları kapsıyor ve değiştirilemiyor. Muallak kader ise kişinin ikili ilişkileri, davranışları, kişisel zevk ve meraklarını kapsıyor ve sonradan şekillendirilebiliyor. Benim görüşüm ise ikisinin de üzerinde, hiçbir şey değiştirilemiyor. Bizlerin yaşanacak olaylar üzerinde bir etkisi olamaz, sadece o olayda var olan fiziksel bir karakter oluruz. Sadece geçmişten çıkarım yaparak yaşanan olayı bir önceki ile ilişkilendiririz. Böyle yaptığım için böyle oldu deriz. Muhakkak öyledir, ama tamamen fiziksel sebepler bunlar. Geleceğe ise dilek ve isteklerde bulunuruz. Bütün bunlar umut duygusu ile yapılan eylemlerdir. Evrene içten mesaj gönderelim isteklerimiz yerine gelsin demek de bana mantıklı gelmiyor. Neden sürekli evrenden bir şeyler istiyoruz? Bir üçüncüsü ise tercih mekanizması. Acaba tercih ediyor muyuz? Cevabını tahmin edebildiğinizi umuyorum. Tercih ettiğimizi sanıyoruz. Eğer her an zaten belirli ise tercih bir yanılgıdır. Dahası, bir oyundur. Beynimizde tercihe dayanan bir mekanizma var olabilir, sorguluyor ve çözümlüyor olabiliriz. Ben, eyleme döktüğümüzde oluşan fiziksel durumun belirli olduğunu savunuyorum. Olması gereken hayatı sadece akışına bırakmaktır. Her an evren için mükemmeldir. Egolarımız bunu kabul etmese de fiziki durumlara müdahale etme şansımız yok. Son olarak değinmek istediğim durum genellikle bilimkurgu filmlerinde karşımıza çıkan zamanda yolculuk. Zamanda yolculuk konusunu, zamanın anlardan oluşan dikdörtgenler prizması olması açısından ele alacağız. İnsanın hem fiziki hem de manevi bedeni (ruh, bilinç) vardır. Fiziki bedenimiz maddeseldir. Fizik kuralları el verdiği ölçüde seyahat edebilir. Bu da bildiğimiz dünya üzerindeki A noktasından B noktasına seyahat etmek anlamına geliyor. Fakat manevi bedenimiz yani ruhumuz, zamanda yolculuk yapabilir. Başka bir deyişle dikdörtgenler prizmasındaki fotoğraf karelerinden herhangi birine doğru yani başka bir ana sıçrama yapabilir. Geçmişe veya geleceğe... Gördüğümüz bazı haberci rüyalar da bundan dolayıdır. Uykuda kontrol dışı seyahat eden ruh gelecekten bir ana gider. Diğer günlerde biz o anı yaşarız ve rüyamızı hatırlarız, şaşırırız. Şaşırtıcı, öyle değil mi? Bir düşünürün temel besini sorudur. Ben bu yazıyı yazarken kendime defalarca soru sordum, soruları düşündüm ve bulduğum cevapları aktardım. Yine soracağım. Biraz da sizler düşünün. Bedenimiz zaman karelerinde kendine yer buluyor. Fakat düşünce sistemimizi bu karelerde görebiliyor muyuz? Yoksa düşünceler zamandan bağımsız mı işler? Eğer öyleyse beynimizin zamanı algısı mutlak suretle değişmekte midir? Değişmekte ise nelere bağlı olabilir? Cevap bulmak ya da bulamamak inanın çok önemli değildir. Zira her şey olacağına varır. Çıkmaza giriliyorsa çok da zorlamamak lazım, belki cevaplar başka bir yerden karşınıza çıkar ya da çıkmıştır bile. Sadece bakmak ve görmek gerekir. Esen kalın... Ali Burak Çelik Şehirciliğimiz Bizim Hakkımızda Ne Söyler? Geçen ay yolum İstanbul'a düştü. Uzun yıllar Ankara'da yaşayan biri olarak da İstanbul'un en çok Kadıköy'ünü beğenirim. Çankaya'nın denizlisi olarak görürüm bu semti. İstanbul'un hızından, keşmekeşinden, harala gürelesinden bir miktar uzak olmasını severim Kadıköy'ün. Ancak son dönemlerde memleketin her yanı gibi burası da inşaatlaşmadan ve betonarmeden nasibini almakta maalesef. Deniz Kavukçuoğlu'nun eski Kadıköy'ü anlattığı eserini okuduktan sonra, bu inşa adı altındaki yıkımın sanıldığından çok daha büyük bir tesire sahip olduğunu, Kadıköy'ün kendine has güzelliklerinin üstünden dozerle geçildiğini fark ettim. Bu nedenle bu yazıda Kadıköy başta olmak üzere memleketin betonarmeleşmesi meselesine değinmek istemekteyim. Bir semtin karakter sahibi olması için yaşanmışlık izlerinin muhafaza ediliyor olması gerekir ilk başta. Yani anısı olmayan, tamamen steril mekanlardan oluşan bölgeleri hafızasını yitirmiş şaşkın semtler olarak görürüm ben. Bu semt ne kadar lüks ya da izbe olursa olsun, bu durum değişmez. İşte bence Kadıköy'ün başına gelen de bu. Kadıköy ki ülkemizde yazan çizen, pek çok aydının kendine ikametgah olarak seçtiği güzide bir ilçedir. Hele ki Kadıköy'ün Moda'sı apayrı bir yerdir. Ancak son zamanlarda bu bölgeler de kentsel dönüşüm adı altında yerle bir ediliyor, yüzyıllık şahane yapıların yerini soğuk gökdelenler alıyor. Bu aslında kent kültürüne vurulan koca bir balyozdur. Hafızası, belleği, anısı, insanları yok edilen bir şehrin ruhu kalmaz. Olsa olsa beton yığınından ibaret bir hal alır. İstanbul'u İstanbul yapan da esasında bu karmaşık yapısıdır. Yani İstanbul kadar farklı ihtimallere gebe bir şehir sanıyorum çok azdır dünyada. Şimdi biz sırf “modernleşmek” amacıyla bu ruhu yok edip çok katı ve soğuk yapılar inşa ederek şehrin dengesini bozmaya çalışıyoruz. Halbuki İstanbul gibi bir şehirde yeni yapılardan ziyade mevcut yapılar restore edilmeli. Ancak bu da ayrı bir mesele tabii. Zeugma mozağinin restore edeceğiz diye mozaiğin yapısını bozduğumuz aklıma geldikçe sinirlerime hakim olmakla çok güçlük çekiyorum. Restorasyon ve tarihi muhafaza konusunda bu kadar başarısız olup da hala bu konular hakkında ahkam kesen insanların varlığı da ayrı bir çelişki doğrusu. Aslında zihinler neyse sokaklar, şehirler de o oluyor nihayetinde. Kişi yaşadığı yerden belli olur diye bir söz var, aslan yattığı yerden belli olur. Bizimki de o hesap, zihnimizin bulanıklığı ve hayata dair berrak bir bakış açısına sahip olamayışımız nedeniyle hayatın her alanında, şehircilikte, sporda, siyasette, edebiyatta, mimaride ve daha pek çok alanda Ali Burak Çelik vasatın üstüne çıkamıyoruz. Medeniyete “İşte bunu da Türkiye yaptı.” dedirtecek bir ürün veya hizmetimiz yok. Şehircilik ve Kadıköy örneği de bunlardan sadece biri. Yani demem o ki benim yaşımdaki biri bile Kadıköy'ün on beş yıl önceki halini iyi hatırlıyor ve o günlere özlem duyuyorsa bugün orta yaşlı insanların Kadıköy ve genel anlamda İstanbul'un içine düştüğü hali görünce içlerinin kanadığını düşünüyorum. Gerçi insanları bu denli etkilemiş olsa mesele bu kadar kritik bir hal almazdı, orası da ayrı mesele tabii. Ancak ben gene de vatandaşlar olarak yapılan icraatlerdeki yanlışları yüksek sesle dile getirdiğimiz sürece bu yanlışlıklardan dönülebilmesi ihtimalinin var olduğunu düşünüyorum. Yani duruma kendi içimizden kızıp öfkelenmek yerine sesimizi çıkartmalı ve rahatsızlıklarımızı dile getirmeliyiz. Aksi halde betondan, asfalttan nefes alacak bir ağaç gölgesi bile bulmakta zorluk çekeceğiz. KAYNAK Deniz Kavukçuoğlu. Geçmişten Günümüze Modada Gezinti. Can Yayınları. 2016. İnceleme. KAÇIŞYürüyorum. Yağmur nedeniyle adeta bir aynaya dönüşmüş kaldırımda, egzoz dumanlarıyla nefes almamı zorlaştıran arabaların yarattığı baş ağrıtıcı gürültü içinde yürüyorum. Belki de haksızım; belki de toplum denilen şey, düşündüğüm kadar aşağılık bir oluşum değildir. Düşünüyorum. Gökyüzünü görmemi engelleyen çirkin, yüksek ve sık binalardan birinin içindeki bir kafe dikkatimi çekiyor. Durup camdan içeri bakıyorum. Takım elbiseli bir adam, iki tane kızla flörtleşiyor. Takım elbise giymiş ben iki tane kızla konuşuyorum. Adam içkisini yudumlamadığı zamanlarda sürekli gülümseyerek sempatik gözükmek, bu geceyi daha önce hiç tanımadığı bu kızlarla geçirmek için elinden gelen her şeyi yapıyor. Ben daha önce hiç tanımadığım bu kızlarla geceyi geçirmek için elimdem gelen her şeyi yapıyorum. Sahte gülücükler, umursamadığım ve bana hiç bir şey katmayacak boş sorularım ve güzelce taranmış saçlarım... Hayır, artık eminim. Toplum, hastalıklı bir yapı...Özgürlüğe Yolculuk -orijinal ismiyle Into the Wild- filminin en etkileyici sahnesiydi bu sahne benim için. Benle aynı şeyleri düşünen, fakat benim aksime isyan etme cesaretini kendinde bulabilen Alexander Supertramp’in –toplumun ona koyduğu isimle Christopher McCandles- yolculuğuna neden çıktığını hatırladığı sahne. Toplum... Onun için en önemli şeydir maddiyat. Neden yaşıyoruz? Gerçekten para kazanmak için mi? Biricik amacımız bu mu? Alaska’nın vahşi doğasında “ısı için yakılabilecek bir malzeme”den başka bir şey ifade etmeyen para için mi zevk alamayacağımız, fakat iş imkanı fazla olan o popüler mesleklerden birini seçmeliyiz? Toplum dayatısı bu meslekler... Alaska’ya gitmeli...Diktatör! İnsana kendi olma şansını vermeyen toplum... Senin için mutluluğun sırrını çoktan bulmuş, senin nasıl yaşaman gerektiğini senden çok daha iyi biliyor! Onun dediğini yapmazsan dışlar seni, zaten mutlu da olmazsın, iyisi mi ona boyun ey.Sahte! Daha fazla para ve güç için her türlü yalanı söyleyen politikacısından elinde olsa tekme tokat döveceği patronunun azarını boynu bükük dinleyen işçisine; bir tartışmada karşı tarafı dinliyor gözükürken aslında bir sonraki cümlesinde ne diyeceğini düşünen “objektif” gazetecisinden oyuncağını sadece kendi oynamak istemesine rağmen annesi kızar diye “paylaşalım” diyen çocuğuna kadar baştan aşağı yapmacık, komik, kasıntı, sahte...Canavar! Kaçmak lazım, ona şüphe yok, ama nasıl? Flört'ün şarkı sözü gibi bu şehri terk edip bir köye yerleşmek beni tatmin eder mi? Sanmıyorum, hala toplumun kucağındayım. Peki ya bu kaçışı fiziksel değil de zihinsel bir şekilde yapsam? Walter Mitty gibi mesela, gerçek olmaması, hayal aleminde yaşamanın beni buradan uzaklaştırmasına engel değil bence, fakat nereye kadar? Zaten şu ana kadar da hep böyle oyalamadım mı kendimi. İnsanoğlunun en büyük dostu, ve aynı zamanda insanoğlunun kendisine yaptıkları nedeniyle en büyük düşmanı olması gerektiğine inandığım doğa... Evet, doğa en iyi seçenek sanırım, fakat gerçekten insanların ulaşamadığı bir yer kaldı mı emin değilim. Yine de en iyi seçenek. Sigara, araba, telefon gibi şeyler olmadan, cevabının maddiyat olmadığına emin olduğum ne için yaşıyoruz sorusuna cevap bulabileceğim en uygun yer. Paranın hükmünün kalmadığı bir yer. Hastalık! O kadar kolay değil kaçmak. Hiç kolay değil, belki imkansız; çünkü istesem de istemesem de, bana da bulaşmış bir virüs bu toplum. Toplum virüsü; her ne kadar nefret beslesem de topluma, beni ona bağımlı yapmış. Bir uyuşturucu gibi. Onsuz ne kadar yaşayabilirim? Sonum Christopher gibi mi olur? Peki onunla ne kadar yaşayabilirim? Yürüyorum. Yağmur nedeniyle adeta bir aynaya dönüşmüş kaldırımda, egzoz dumanlarıyla nefes almamı zorlaştıran arabaların yarattığı baş ağrıtıcı gürültü içinde yürüyorum. Belki de haksızım; belki de toplum denilen şey, düşündüğüm kadar aşağılık değildir. Kafam karışık. Okuduklarınız, nefret duyduğu şeyle yaşamaya bağımlı bir insanın iç dünyası. Çözümsüzlüğün onu götürdüğü delilik. Aslında çözüm net, tartışmasız kesin çözüm. Baylar, okuduklarınız, nefret duyduğu şeyden tek gerçek kurtulma yoluna adım atmaya korkan, korkak bir insanın iç dünyası. Kendi de en az nefret ettikleri kadar sahte, çaresiz yaşayan bir insanın... Mürekkep ve Renk DamlatanlarNasıl da simsiyah dünya... Nasıl da karanlık sema... Hayatımız kayıp gidiyoravuçlarımızın arasından, hangi karanlık zihinden hangi gri zihne bu yolculuk? Sahi neydi bizibiz yapanlar, bunca karanlığa bir lamba olanlar? Bu sorular canlanırken zihnimde, bir söztakıldı gözlerime :" Dünya aydınlık olsaydı, sanat olmazdı" (Camus) Sanat, edebiyat
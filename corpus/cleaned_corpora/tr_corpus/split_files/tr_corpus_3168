yaşayabildiğimiz için düşünmekten kaçıyoruz. Peki ya düşünmekelimizde olmasaydı ve bize düşünmemiz için bir gerçeklik bırakılmasaydı, gerçeklik hep bir başkasınınkurmacasından ibaret olsaydı? Düşünmek cezalandırılsaydıdüşünerek başkaldıracak olan insanlık,neden bu özgürlüğünü kullanmıyor ya da kötüye kullanıyor da her zaman bir “Büyük Birader”tarafından yönetilmeyi ve yönlendirilmeyibekliyor?Düşünmek suç; çünkühayal kurdurur, sorgulatır, teslimiyeti önler.Sevgi de bizi düşünmeyeiter, seven insan bencil değildirve bir başkasının iyiliğini düşünür, yeri geldiğinde fedakarlık yapar.Yapıtta sevgi, insan sevgisi, merhamet gibi kavramlar da düşünceyle birlikte bastırılıp; savaş, nefret vekabullenmenin doğru olarak dayatıldığı bir toplumda yaşıyor kahramanımız.Severek, düşünerek,gerçekliğe dair kanıtları saklayarak, birlik olmaya çalışarak doğru ve iyi bildiği bir dünyanın parçasıolmaya çalışıyor, hatırladığı eski dünyanın… Bu da okuyucunun ufkunu genişletiyor ve dünyayı asılgüzelleştirecek kapının anahtarının zaten insanın kendi elinde olduğuna inandırıyor. İktidar uğruna,çıkar uğruna birbirini kötülüğe ve nefrete iten insanlardansa; merhamet ve sevgiyi bilen, sorgulayıcıve düşünen insanlar ancak bizi kötülediğimiz sistemin bir parçası olmaktan kurtarabilir.Tabii busistem her zaman hemen yıkılmaz belki, ama her adımda geriye yaşanılacak daha güzel bir dünyabırakırız, eğer birlik olursak...Ahmet Hakan Tanrıseven Çocuk Olmak ve Bu Uğurda Kendini Kandırmak “Çocukluğunu yarım yaşayanlar ne kadar büyürlerse büyüsünler, her çaresiz anlarında ona geri dönerler.” (Lidar, 2016, s.13 ) demiş Ali Lidar “Z Raporu” adı verdiği kitabın “çocuk hüznü” yazısında. Kitabın genel anlamda çok etkileyici olmasına karşın bu cümlede bana hitap eden, kendini bana sevdiren başka bir olgu vardı. Yoldan geçen standart bir kişiye bu cümlenin hoşuma gittiğini söylesem doğal bir mantık kurarak benim cümlede bahsedilen çocukluğunu yaşamamış kişilerden olduğumu savunur. Böyle söyleyeceğini biliyorum çünkü bu cümle bana kendini ikinci kez okuttuğunda ben de aynısını düşünmüştüm. Buna rağmen karakter tahlilimi ve insanların benim hakkımdaki fikirlerini göz önünde bulundurup daha bilimsel ve güvenilir bir tahlil yapıldığında benim aslında Ali Lidar’ın bahsettiği kişilerden olmadığıma kanaat getiriyorum. Bu iyi bir şey mi kötü bir şey mi kararını da vermiş değilim çünkü Lidar’ın düşüncesine göre çocuk kalmış kişiler çocukluğunu yaşayamamış kişilerdir. Kendimi ele aldığımda çocukluğumu dolu dolu yaşamış olduğumu söyleyemem çünkü dışarı çıkıp oyun oynamayı tabi ki severdim ama dışarı çıkmanın ilk adımı genellikle annemin zorlamasıyla gerçekleşirdi. Bu anlamda kendi çocukluğumu düşününce Lidar’ın düşüncesine göre hâlâ çocuk kalmam gerekirken kendimi çocuk kalmış biri olarak tanımlamamaktayım. Diğer yandan çocuk kalmış kişiler yaratıcılık ve girişimcilik gibi konularda diğerlerinden çok daha başarılı olmakta. Bunu sebepleri Mentos reklamındaki gibi çocukların yeni kişilerle konuşmaya korkmaması –bu sebepten ötürü Kapalı Çarşıdaki çocuklar küçük yaşta dörtten fazla dil bilmektedir- ya da Nasa’nın yaratıcı insanları işe alması için geliştirilen yaratıcılık testi çocuklara yapıldığında çoğunun çok yüksek puanlarla testi geçmesi gibi örneklerle açıklanabilir. Böyle düşününce de çocuk kalmak hayatta avantajlar sağlamakta ama ödenecek bedel de en az kazançlar kadar ağır olmaktadır. Ahmet Hakan Tanrıseven İkisini de yapamayan yani çocukluğunu hem yaşayamamış hem de içinde kalan o çocuğu hayatta etkili bir biçimde kullanamayan kişiler “kaybeden” olarak tanınmaktadır. Bu kişiler hayata kaybederek başlayıp kazanma ihtimalini hayal edemeyen kişilerdir. Kişi gerçek bir kaybedense Ali Lidar’ın dediği gibi “İnsan suçlamak istedikten sonra her şeyi suçlayabilir. Şartları suçlar, kaderi suçlar, yaptıkları için kendisini, yapamadıkları için karşısındakini(..)” , (Lidar, 2016, s.16)Üçüncü kişilerin, kendi kayıplarına sebep olduklarını savunanlar, kendi hatalarını göremezler. Suçu sürekli başkalarına atarlar. Suçu başkasında bularak, kayıplarının kendi hatalarının bir sonucu olduğunu kabullenmez, başkalarının onun kaybetmesi için özellikle uğraştığını savunurlar. “hoca bana takmış” sözü de öğrencilerin kendilerini avutma biçimidir. Bu anlamda kaybedenler, hayatlarının da kontrolünde değildirler. Hayatlarında olup biten şeylerin iyi olanlarını kendine yorar, kötü olanlarında da suçu başkalarına atarlar. Bu tür insanlar doğal olarak içindeki çocuğu da çeşitli sebeplerden dolayı ya hiç bulamamış ya da öldürmüştür çünkü çocuk olmak annenin elinden bir an önce kurtulup özgür olmayı istemektir; ne kadar bağımlı olduğunun farkında olmadan bağımsız gibi davranmaktır; kaybettiğinde, düştüğünde, yaralandığında bir daha düşerim korkusu yaşamadan topun ardında koşmaya devam etmektir. Kendi adıma düşünecek olursam çocuklumu günümüz çocuklarından iyi yaşadım ama hâlâ keşke daha çok anım olsaydı diye hayıflandığım da olmuyor değil. Bu anlamda çocukluğuma özlem duymaktayım. Bu beni Ali Lidar’ın sınıflandırmasına koyuyor mu bilmiyorum. Az önce yaptığım kaybeden tanımına ben giriyor muyum bunu da bilmiyorum. Bildiğim tek şey kaybetmek istemiyorum. Hiçbir tanıma veya benzetmeye sığmayan insanın değişimini iliklerime kadar hissediyorum. Çocukluğuma hapsolmak değil çocukluğuma tutunmak istiyorum. Unutmayın ki ne para ne de karizma bir çocuğun tebessümü kadar masum değil. Ben haykırarak gülmek istiyorum. Ahmet Hakan Tanrıseven Kaynakça Lidar, A. (2016). Z Raporu (1. baskı). İstanbul: İthaki Yayınları. GÖKGÖZ 1 Burak Kaan GÖKGÖZ Başak Berna CORDAN Türkçe 101- Bölüm: 16 23 Aralık 2014 Ödev: 6-2 Tozdan Hayatlarımız Dünyamız nasıl da bizlere devasa gelir hâlbuki o, her sabahın mucizevî ışık kaynağı güneşimizden katlarca küçüktür. Güneşimizi övdüğüme de bakmayın, o da galaksideki diğer yıldızlara oranla o kadar küçüktür ki söndüğünde onunla beyaz cüce diyerek dalga geçmeyi sabırsızlıkla bekler komşu sistemler. Hazır galaksi demişken, onlardan da evrende yüz milyar kadar olduğunu düşünebiliyor musunuz? Ben bırakın yüz milyar galaksiyi, yedi milyar insanı bile bir arada düşünemiyorum. Öyleyse; yedi milyar farklı derdi, tasayı, ayrılığı, ölümü bir araya toplarsak bir cüce gezegen bile edemeyecekken nasıl oluyor da her acımızda bir süpernova patlaması yaşanmış gibi davranmayı başarabiliyoruz? Ölülerimizin arkasından aylarca, yıllarca yas tutuyoruz oysaki sonsuz uzaya dağılmış gezegenlerin sadece bir tanesinin içindeki bir organik maddenin artık başka bir organik yapı olan çürütücülerin akşam yemeği olduğunu bilmek ne kadar kötü bir düşünce olabilir ki? GÖKGÖZ 2 Bilimle, mantıkla, deneysel ve boyutsal verilerle açıklanabilecek kavramların yanı sıra olağanüstü zayıflıkları da vardır insanların sevgi gibi. Bir yüzü neden beğendiğimizi altın orana olan yakınlığından yola çıkarak açıklayabiliriz veya cinsel arzularımızı, gelişmiş organik yapımızın güdüsel hareketlerine bağlamak da mümkündür fakat bir insanı neden sevdiğimize gerekli açıklamaları getiremeyiz. Ahlak kuralları için de aynı anlamsızlık ve değersizlik geçerlidir. Kaynakları ve gerekçeleri zayıf, olmaları gereksizdir bu kuralların. Ben, her türlü otoriteyi reddeden bir nihilist değilim. Aksine bilimin ve evrenin sonsuz otoritesine aldırmayıp kendi küçük çaplarında var olmaya çalışan mantık dışı kavramları eleştiriyorum. Evrenin on dört milyar yıllık var oluşunun sadece iki yüz milyonda birine şahitlik ettiğimiz sürede de bizi rahat bırakmayan bu boyun bağlarına sitemlerim. Toplumsal düzen ve refahın sağlanması amacıyla tek tipleştirilmeyi uygun gören pek çoğumuz, ahlak kurallarının ve sevmesi gerektiği kişileri gerektiği oranda severek bir başka ideanın peşinden gitmeyi tercih eder. Bireysel kimliğimizden sıyrılarak topluma kabul edilmek için sıraya gireriz. Aile bireylerimizi gerçekten ömrümüz boyunca sevmek zorunda olup olmadığımızı tartışmaksızın öylece sevmeye, bize değer verdiğini söyleyen sıradan insanlarla arkadaş veya eş olmaya aynı vurdumduymazlıkla devam ederiz. Peki, neden bunları yapmak zorunda olduğumuzu düşünüyoruz ki? Yalnız kalmak, başkalarının hayatlarını ve umutlarını ele geçirmeye çalışmamak zaten en somut ve yaşanılası hayat biçimi değil midir? Ayrıca, kilometrelerce çaptaki bir boşlukta yaşarken yalnız kalmamayı başarmamızın bir imkânı var mıdır? Meursault- Yabancı’nın ana karakteri- hayatının annesinin ölümüyle başlayan ve kendisinin idam edilmesiyle sonuçlanan süre zarfını, duygu içermeyen olaylar zinciri olarak algılayan bir insan olarak çıkar karşımıza. Tavrını ve algısını her zaman korur. Arkadaşlarıyla arkadaş olmayı anlamlı aynı zamanda da saçma bulur. Kendisinden hoşlanan Marie isimli karaktere veya herhangi başka bir kadına özel sevgi duyamıyor olmasına rağmen Marie’nin istemesi koşulunda onunla evlenebileceğini söyler. Neredeyse tanımadığı bir adamı öldürdüğü için hapse girer ve savunmasında bile annesinin ölümüne karşı olan ruhsuz tavrını inkâr etmez. O ne bir cani ne de hümanist, ne katil ne de bir suçludur. Onun sahip olduğu bir kavram, uyduğu ahlaksal bir sistem yoktur. Hayatın nafileliğini yaşarken fark etmiş, kaybedecekken de herkesin içini yiyen yokluğa yolculuk algısının üstünde durmamıştır. İşte, GÖKGÖZ 3 onun en büyük başarısı da budur: Küçük dünyamızın varlığına ya da yokluğuna, mantık dışı kavramlara, boyun bağlarına gerektiğinden fazla önem vermemiş olmak. Sevgiyi ve ahlakı gereksiz ve kaldırılmaları gereken kavramlar olarak görmeme rağmen bu benim için de fazla kuramsaldır ve mümkün değildir. Doğduğumuz andan itibaren olaylara evrenin küçük bir noktasında değersiz bir olgu olarak bakmaktansa dünyayı kendi etrafımızda dönüyormuş gibi gördüğümüz aşikârdır. Alıştığımız kişilere sorgusuz sualsiz bağlılığımız bizi toplumdan ve onlardan kaçamayacağımız bir hale geri dönemeyeceğimiz bir şekilde getirmiştir. Eğer ki bir gün Sıfır Noktasındaki Kadın’da olduğu gibi kaybedecek hiçbir şeyimizin kalmadığını fark edersek o zaman Albert Camus’un Meursault’unun gerçek özgürlüğüne ve bireyselliğine yaklaşıp küçük değersiz şeylerin peşinden koşmayı bırakabiliriz. Yıldızlara çıkıp dünyadaki halimize bakmak için güzel bir fırsat olurdu, değil mi? Kaynakça Camus, Albert, and Samih Tiryakioğlu. Yabancı : Roman = L'etranger / Albert Camus ; Çev., Samih Tiryakioğlu. n.p.: İstanbul : Can, 2013., 2013. BILKENT UNIVERSITY's Catalog. Web. 9 Dec. 2014. el-Saadavi, Neval,1931- Sıfır noktasındaki kadın / İstanbul : Metis Yayınları, 2013. http://spaceart1.ning.com/photo/little-earth?context=user Sebepsiz Uyku Uykusuzluk üstüne yazılan bilmem kaç şiir vardır, bir o kadar da şarkı. Bir de bazı filmler vardı, baş karakterin uykusuz olduğu. Yaşadığım uykusuzluk durumunu birinci gözden görmüş pek çok sanatçı var. Uykusuzluğumun sebep olduğu sebeplerden dolayı yan yana koymaya mecalimin olmadığı cümleleri zaten yan yana defalarca koymuşlardır. Uykusuzluk sebebini pek çok nedene bağlayan olmuştur. Eski sevgiliye, sevgiliye, işine, eski işine, hayallere ve umutsuzluğa defalarca bağlanmıştır ayakta olmanın sebebi. Sebep bulan olduğu kadar çözüm bulan da olmuştur. Kimi alkolü ve uyku ilaçlarını peşi sıra yuvarlarken uyuyabilmek için, kimi evine dönebilmek için elinden geleni yapmıştır. İlk kez gökyüzünün, "artık çok geç" anlamını taşıyan mavisini gördüğümde kaç yaşındaydım bilmem. Tam olarak ne ile uğraştığımı da hatırlayamıyorum. Ancak beynimin inatla gösterdiği görseller beni yanıltmıyorsa, suratımda bir gülümseme vardı. Herhangi bir şey için çok geç olması, - yapılacak olan her ne ise - artık var olmayan bir zamana ve yapacak bir şey kalmadığına delalet eder. Kısa süreli de olsa, bir oh çekerim böyle durumlarda. Tam gününü hatırlamamak ile birlikte çok da ciddi bir işim olmadığını hatırlıyorum. Zamanla bunun bir alışkanlık haline geleceğini bilseydim, belki uyurdum belki de daha çok gülümserdim. Bunu öğrenmek artık ne yazık ki mümkün değil. Uykusuzluk sebeplerimden bir tanesi, canı sıkkın olduğunda normalde uyuduğundan daha fazla uyurdu. O geceler, balkonumda sigara içerken içeri doğru bakıp suratımda bir gülümsemeyle yine uyuyamazdım. " Uykularımı, sen çalıyorsun sanırım" derdim ona. Gülümserdi, "Hadi gel ve uyumaya çalış, yoksa bir daha gelmem" . Her defasında bir daha geldi. Onunla uyuyabilir bir hale gelmemin, ilerleyen zamanlarda uyku durumumu daha kötü bir hale getireceğini bilseydim o günler hiç uyumazdım. Bu noktada yanlış anlaşılmak hiç istemem, belirttiğim gibi o sadece sebeplerimden birisi. Pek çok farklı sebebim daha oldu zamanla. Pek çok farklı sebebim daha vardı öncesinde. Yanlış anlaşılmak istemediğim konulardan bir diğeri ise, hiç uyumuyor değilim. Ancak, beklentideyken ve beklenti içinde değilken uyuyamıyorum. Çok mutluyken ve bir o kadar da mutsuzken. Yola çıkacağım günler ve evden dışarı adım bile atmayacağım günler. Uykusuzluk sebeplerimden biri aklımdayken ve uykusuz olmak için hiç bir sebebim yokken uyuyamıyorum. En önemlisi ise biraz önce kahve içmiş isem uyuyamıyorum aynı zamanda bütün gün boyunca ağzıma kahve sürmemişken. Uykusuzluğuma sebep olan günlerin uçlarda olan günler olduğuna bakarsak, biraz önce anlattığım uykusuzluk sebebimin en uçlarıma işlemeyi başarmış olduğunu söylemeye gerek bile olmadığını düşünüyorum. Uçlarımdan ne zaman bu kadar uyku çalmış olabileceğini düşünerek güneşi selamladığım oldu.Yastığıma iki farklı renkte saç döküldüğü dönemin şüphesiz yardımı dokunmuştur. Mevsimsel değişimler yaşandığında dökülen toplam saç sayısında bir farklılık olmamasının şüphesiz yardımı dokundu uykularımın çalınmasına. Bu noktada yanlış anlaşılmayı ne kadar istemediğimi anlatmaya gücüm yok ancak, yastığıma dökülen saçları saymak gibi bir huyum yok. Fotoğraf albümümde bulunan kareler hala bulunmakta. Bakılmamaya yüz tutmuş fotoğrafların akıllı telefonlar sayesinde hiç eskimediğini düşünüyorum. Bir gün, bakıp öğrenirim akıllı telefonlarda saklanan eski fotoğrafların toz tutup tutmadığını. Bu ise, uykusuz geçirdiğim günlerde istemsiz düşündüğüm düşüncelerden sadece birisi. Bir başka düşünce ise, bir süre önce hiç onaylamadığım bir hareketi yapmış olmak. Yatağın ters tarafından kalkamadığım bir sabah, köpeğimi sevmeye gelen küçük bir kız çocuğuna köpeğimin ısırabileceğini söylemiş olmak.Yanımdan üzülerek ayrıldığı o kısacık ana kadar bu küçük kız çocuğunun varlığından haberdar değildim. Umarım, ilerleyen zamanlarda var olduğunu bilmediğim bir köpeğe atılan taşın sebebi olmam. Bu noktada yanlış anlaşılmamayı çok isterdim, ancak belirttiğim gibi var olan listeme yeni bir sebep eklemek istemiyorum. Uğur Toprak Yabaş Paul Walker’ın Ardından Aslında hepimiz onu Brian O’connor olarak biliyoruz. Çoğumuzun gençliği onun filmlerini izlemekle geçti. Belki de erkek çocukları için rol modeldi. Küçüklüğümüzde hepimizin oyuncak arabaları olmuştur. Özellikle de erkek çocuklar için oyuncaktan daha fazlasıydı bu araçlar. Onlarla küçük bedenlerimizle ne de büyük hayaller kurardık. Hepimiz Paul Walker olmak isterdik . Onun gibi araba sürmek, onun gibi yarışmak, onun gibi güzel kızların yakışıklı prensi olmak ve bunun gibi bir sürü güzel hayaller. Ancak Paul Walker ölümüyle biz sevenlerini yalnız bıraktı. Hepimiz Paul Walker’ı ‘Hızlı ve Öfkeli’ film serisiyle tanıdık. Serinin 5 filminde başrol olarak yer aldı. Kimi zaman polis , kimi zaman yarış pilotu olmasına rağmen hep iyi bir aile bireyi oldu. Sevdiklerini asla yarı yolda bırakmadı. Belki de bu onu herkesin sevgilisi yaptı. 7’den 70’e herkesin saygı duyduğu, herkes için rol model olan Paul Walker , benim de hayatımda büyük bir yere sahiptir . Onun filmleriyle tanıştığım zaman 8 yaşında bir çocuktum. ‘Hızlı ve Öfkeli’ filmine gittiğim ilk gün dün gibi aklımda. 2.sınıfta okuyordum o zamanlar . Okuldaki arkadaşlarımla cumartesi öğleden sonra 14:00 seansına bilet almıştım. Her şey hazırdı. O gün evden çıkarken hiçbir şeyin eskisi gibi olmayacağını biliyordum. Ve nitekim de öyle oldu. Filme giderken oyuncak arabalara ve uzaktan kumandalı arabalara ilgim vardı ancak filmden sonra oyuncaklara olan ilgim bitti. Artık gerçek, trafikte olan motorlu, 4 tekerlekli arabalara ilgim vardı. Onları kullanmak için can atıyordum . Bacaklarımın boyu aracın pedallarına yetişse , arabamızın anahtarını alıp kullanacaktım. Düşünsenize 8 yaşında bir çocuk trafikte. Ne çılgın bir şey !! Sadece bu bir istekti ama beni benden alan bir istekti. 10 yıl beklemem gerekiyordu bu isteğimi suç olmadan yapabilmek için. Bunlar hep o film sayesinde olmuştu. Aslında tek sorumlusu Paul Walker yani Brian O’connor’dı. Onun gibi olmak istiyordum. Her şeyi uçlarda yaşamak her an ölecekmiş gibi yaşamak. O yaşta bir çocuk için inanılmaz hayallerdi bunlar. Yaşım ilerledikçe bu hayallerin ne kadar saçma olduğunu anladım. Aslında her şeyin bir senaryo olduğunu anlamamdı. Senarist Brian O’connor karakterini o kadar kusursuz yaratmıştı ki o rolü de Paul Walker’ a vererek ruha en uygun bedeni bulmuştu. Seride çok acımasız bir karakter olmasına rağmen çok iyi bir sevgili, çok iyi bir eş, çok iyi bir baba ve her şeyden önce çok iyi bir insan olmuştur Paul Walker. Beni en çok ailesiyle olan ilişkisi etkilemişti. ‘Aile, her şeyden önce gelir.’ prensibiyle yaşardı. Türk geleneklerine uygun bir yapıda olması beni etkilemiş olabilir. Ailesi için yarışırdı, ailesi için yaşardı hatta ailesi için hiç düşünmeden canını bile feda ederdi. İleri de bir gün baba olursam Paul Walker’ın canlandırdığı Brain o’Connor gibi bir baba olmak isterim ve de öyle olmak için elimden geleni yapacağım. Paul Walker’ın ölümü çok talihsiz bir şekilde oldu. Belki de kaderin bir oyunuydu. Trafikte geçirdiği talihsiz bir kaza sonucu hayata gözlerini genç yaşta yumdu.Hep sevdiği tutkusu olan hız belki de onun sonunu hazırladı. Ama eminim ki son nefesini verirken bile yüzünde bir tebessüm vardı. Acı çekerek değil mutlu bir şekilde son nefesini Azrail’e vermiştir. Elbette ölümü beni de diğer tüm sevenleri gibi derinden etkiledi. Artık Brian O’Connor karakteri öksüz kalmıştı. Serinin 7. Filminin çekimlerinde bu talihsiz olayın yaşanması filmin devam etmeyip etmeyeceği sorularını da beraberinde getirdi. Birçoklarına göre Paul Walker’ın ölümü sahteydi. Reyting uğruna yapılan bir oyundu. Umarım da öyledir. Bunun doğru olup olmadığını 26 Mart 2015 tarihinde hep birlikte göreceğiz. Ömer Çağrı Angın Sefa Nuri Ödemiş Aykırılığın Duygusu: Sevgi “Bir gömlekti aşk, giydim Yanlış ilikledim düğmelerini” ​(Ağustos Kuşkusu, 40) Hatalardan öğreniriz doğruyu bulmayı, deneyimleri ya da doğru olduğuna inandığımız bulguları. Psikoloji, felsefe, düşünce veya duygu ise tam tersine hatalarla kuvvetlenecek ve karşıt tezi aynı hatalarla yaratacak olan bir durumdur aslında. Sırası kaçan düğmeler gibi düzeltilmesini istersin o gömleğin ama bilemezsin o yanlış düzenin “moda” diye bir noktada değer bulacağını. İşte duygular da bu noktada bireylerde beklenmedik bir değere sahiptir. Konu bir de aşk ve sevgi olunca niteliğini belki de hiçbir zaman kaybetmeyecek bir değer ortaya koyacaktır, modadan da öte. Resim 14: Gömlek modasının gelişmekte olan desen örnekleri Sevgi rica edilecek, emir olarak uygulanacak bir duygu değildir. Kanıt aramak, diğer hisleri yaşatmamak, zorlamak yerine kendiliğinden ortaya çıkan bir duygu çeşididir. Sever misin, sevebilir misin veya seveceksin gibi emir/rica kelimeleri havaya yazılmaya çalışılan yazı gibi izlenimini gösteremeden tükenir. Sevgi; kendiliğinden oluşan, neşeyle, sevinçle, alınan hazla, güzellikle, hakikatle ve hatta göz yaşları ile ifadesini bulan bir duygudur. Ne mazide yitip gider ne de gelecekte ifadesini bulur. Aslında günceldir, şu andır ve belki de sadece anlıktır. Zincir vurulup bir ağaca sabitleşip yıpratılamaz ya da bir duvara bağlanamaz. Diğer bütün duygular karşısında yalnızca sevgi, zincirlerin o ince deliklerinden yavaşça kayar gider. Sevgi, eğer farklı bir yol almaya gerek duyarsa, kendi yolunu bulur. Bulduğu yolda da akıp gider. Bazıları için hiç olmayan, bazıları için hiç ölmeyen değerler vardır. Bazı değerler vardır, insanın hatrından hiç gitmez, zihninde hiç eskimez. İşte o değerler gecenin zifiri karanlığında herhangi bir anda yine aydınlıktır; zemheri ayının en soğuk gününde sıcacıktır; tam düştü artık dediğinde dimdik ayaktadır; bitti artık, yok oldu dediğin anda çıkıverir karların altından kardelenler gibi; okyanusun derinliklerindeki midyelerin içinde bulunan inciler gibidir. İşte böyle bir değere sahiptir: duygu olarak yitip gideceği düşünülen ama beklenmedik anda ortaya çıkıp kendini ihtişamıyla gösteren bir histir. “Yeni başlayanlar için kimya, basit bir cinayette şekillense de ayrılırken etrafı toplamadım, gömmedim mesela sil baştan mezardan yükselip bana el sallayan sırnaşık ölüleri. Yaşarken kimse kimseye benzemez Ölünce herkes birbirinin aynı nasılsa.” ​(Balık Cenazesi, 17) Elbet duygular da ölür ancak hayatta olduğu sürece bunların hepsi her insana farklı kabul ettirilir. Sevgi ile bir insanın kusurlarını herhangi bir şart olmadan kabul edebilir ve sevdiği yolu başka bir kişiye aktarabilir. Aşk yalnızlığa, hüzne ve hastalığa karşı güce sahip olabilir ve bunları mutluluğun içine alabilir. Dünyaya maskesiz bakmak için kalbini açacak bir anahtara sahip olmak gibi gerçek sevgi de insanların maskesini düşürmesine olanak sağlar. Çünkü sevgi temiz ve saf duyguları taşıyan gizlenemeyecek kadar narin bir öznedir. Öte yandan aşk hiçbir şeyin yerini alamaz; bu da sevginin hiçbir şeyinin yerini alamayacağı anlamına gelir. Başkasını severek iki ruhun ihtiyacı doldurulur. Bir kişi birinin sevgisinin nesnesi olabilir, ancak benzer kişilerin kalbinde benzer duygular kaybolmuş olabilir. Sevgi duygusu bize aittir; diğer kişi bu hissi ortaya çıkaran bir kolaylaştırıcı olur. Başkası ne kadar iyi olursa olsun onun sevgisi, sevgi dolu duyguları yaratmak için sizden ilham almalıdır. Öfke ve nefretin olumsuz duygularına karşı sevgiye ihtiyaç duyduğumuzda bu duygular gelir. Tam da bu noktada aşk çevredeki bütün insanların arasından yalnızca sevgini paylaştığın insana vermiş olduğun bir ayrıcalıktır. KAYNAKÇA İskender, Küçük.​ ​ ​Ölen Sevgilimin Şiir Defteri​. İstanbul: Can Sanat Yayınları, 2017. EN GÜZEL HEDİYEDEN MAHRUM KALMAK Günümüzde insanların çoğunluğu özgür birer birey olarak bu güzel dünyaya gözlerini açar. Daha o ilk günden dünya bu güzel nimetlerini bize sunar. Geri kalan yaşamımız boyunca bulunduğumuz toplumu en iyi şekilde temsil etmek ve geliştirmek için eğitim görürüz. Fakat bir zamanlar bütün insanlar bizim şu anda olduğumuz kadar şanlı değildi. İki yüz sene önce Amerika’ da siyahi insanlar doğdukları andan itibaren bir birey değil beyaz bir sahibin malı haline geliyordu. Hayat onlar için sadece söylenen emirleri yerine getirmek ve bu emirlere karşı çıkmamak anlamına geliyordu. Her sabah yeniden doğan güneş onlar için acı ve ağır iş anlamına geliyordu. Tek yapabilecekleri “ Sahipler” in ertesi gün biraz daha merhametli davranmalarını ummaktı. Sahiplerinin gözünde evlerinde bulunan günlük eşyalar bile siyahi insanların hayatından daha önemliydi. Düşünsenize sabah kalktığınızda dünyadan hiçbir umudunuzun olmadığını. Tek hissinizin acı ve keder olduğunu. Hayatınızın zengin insanlar için maddi bir gelir kaynağından başka anlam ifade etmediğini. Pazarlarda sizin ve akrabalarınızın hayatlarının domates, peynir gibi alınıp satıldığını. Ne kadar savaşırsanız savaşın bunu değiştiremeyeceğiniz gerçeğini. Daha iki yüz sene evvel hayat Afrika’dan zorla getirilen siyahi insanlar için bundan ibaretti. Diğerlerinin gözünde onlar tek amaçları sahiplerinin emirlerini yerine getirmek olan kölelerden başka bir şey değildi. Onların savaşmak ya da haklarını aramak gibi bir şansları yoktu. Kanun bile onların köle olduklarını ve emirleri uygulamaları gerektiklerini savunuyordu. Hal böyle iken hangi umut zerreciği ile hayatlarını sürdürmeleri beklenirdi ki? Siyahilerin yaşamaya mahkûm edildikleri bu hayat çok küçük bir kesim haricinde kimsenin umurunda bile değildi. O zamanın şartlarına göre kölelik tıpkı besin zinciri gibi doğaldı. Güçlü olanın güçsüz olanı istediği gibi kullanıyordu. Çünkü zaten doğuştan özgürlüğe sahip olan zengin çoğunluk o dibe vurmuşluğun, o hayal bile edilemeyecek zorluktaki hayatın nasıl olduğunun, neler hissettirdiğini bilmiyorlardı. Kölelik hayatının zorluğunu o hayatın içinde doğmuş, kölelikle harmanlanmış olan bilebilirdi. Hayatın size ve akrabalarınıza bu kadar adaletsiz davrandığı o yıllarda Solomon Northup siyahi bir ailenin iki erkek çocuğundan biri olarak dünyaya gözlerini açmıştı. Fakat Solomon çoğu siyahinin aksine hayata özgürlük hediyesiyle beraber başlamıştı. Diğer beyazlar gibi gayet normal bir hayata sahipti. Hayat ona bu güzellikleri sunmuş iken Solomon maalesef kendisini sözde arkadaş olarak tanıtan iki şahsın oyunu sonucu sanki bir köleymiş gibi satılarak karısından ve çocuklarından ayrı düşer. O ana kadar özgür bir hayat sürmüş olan Solomon her ne kadar kendini savunmaya çalışsa da yasaların özgür insanlar ve köleler için aynı şekilde işlemediğini zor yoldan anlar. O zaman özgürlüğün ne denli önemli olduğunu ve onsuz bu hayatın yeryüzündeki cehennemden farksız olduğunun farkına varır. Normal hayatında öğrendiği gibi özgürlüğü için savaşmaya çalıştığında ise tek elde ettiği sahiplerinden dayak yemek olur. Hal böyle iken Solomon da diğer bütün köleler gibi umutsuzluğa kapılır ve artık yaşam tarzı haline gelmiş olan köleliği tüm benliği ile kabullenmeye başlar. Fakat güneş Solomon için tekrar güzel yüzünü göstermeye başlar ve Solomon tekrar kendisinden alı koyulan hediyesine kavuşur. Bize bahşedilen hediyeler sadece kaybedildiklerinde asıl önemini bize gösterir. Tıpkı bize doğumumuzla birlikte hediye olarak verilen özgürlük gibi. Günümüzde bu hediyenin kısıtlandığı tek durum suç işlemiş olan insanların hapishaneye gitmesi sonucu oluşur. Fakat insanları geçmişte özgürlükten yoksun köleliğe hapseden tek suç yaşadıkları bölgedeki zengin insanlardan farklı bir tene sahip bir şekilde bu dünyaya gözlerini açmış olmalarıdır. Mehmet Emre Bozkurt Kadir Can ÇelikEdebiyatla YaşamakSanatın hayatımızdaki rolü nedir acaba? İdeal bir dünyada yaşıyor olsaydık eğer,büyük bir ihtimalle hayatımızın en önemli parçalarından biri, ruhumuzun gıdası, fikirapartmanlarımızın temeli olduğunu söylerdik. Büyük bir ihtimalle diyorum ancak bundanşüphem yok aslında. Sadece duygularımı hafifletmek istiyorum zira ideal olmayan birdünyada yaşamak canımı sıkıyor. Ütopyalar okuyarak büyüyen her insan da benim gibidüşünüyordur, özenmemek mümkün müdür o dünyalara? Her yerin günlük güneşlik olduğu,doğanın katledilmediği, duyguların önemli olduğu ve insanların birbirine değer verebildiğiyerler… Kaçamak yapıyorum arada, öyle bir dünyada yaşadığımı hayal ediyorum. Hayaldiyorum ya, aslında öyle olabileceğine inanmak istiyorum. Özdemir İnce de böyle düşünüyorolacak ki Edebiyat Sadece Edebiyat Değildir adlı eserini ortaya çıkarmış. Eser içinde birçokfarklı konuda birçok farklı yazı yer alıyor. Konuları farklı da olsa hepsinin temelinde dahadüzgün bir dünyaya nasıl ulaşabileceğimiz düşüncesi yer alıyor. Daha da önemlisi, Özdemir İnce'nin bu düşüncelerle edebiyat arasında kurduğu bağlantıda yatıyor. Edebiyatın hayatımız üzerindeki etkilerinden bahsediyor İnce. Şahsi fikrime göre daha güzel, düzgün bir dünyaya ulaşma yolundaki en büyük yardımcı sanattır, insanı özüne döndüren yegâne uğraş. Tüm sanat dalları içerisinde ise edebiyatın yeri bir başka galiba. Okuduğum zamanlarda daha çok insan hissediyorum, okuyamadığım zamanlara göre. Daha çok insan hissetmek, duygularını daha iyi anlayabilmeyi ve düşünme yeteneğini karşılıyor benim için. Âdeta farklı bir varlıktan doğru olana dönüştüğümü hissediyorum. Acaba bu bireysel etkileri toplum üzerinde de bu kadar geçerli midir edebiyatın diye sormaktan kendimi alamıyorum. Bu soru da beni kafamdaki edebiyatçı resminde götürüyor. Benim kafamdaki edebiyatçı resmi, hiçbir şeyden korkmayan ve dolayısıyla her şeyi tüm açıklığıyla anlatan birini karşılıyor. Edebiyatınbaşka tarafları da var doğal olarak, estetik yönü belki de en çok öne çıkanlarından birisi bu yönlerin.Ancak ben estetik yönünü edebiyatın en temel özelliği olarak görüyorum. Bana göre söylenen sözünanlamını kazanması için önce okunması, okunması için de ilgi çekici olması gerekiyor. Bu ilgi çekiciliği sağladıktan sonra ise en acımasız sözlerin söylenmesi, cesur yüreklerin ortaya çıkması bence edebiyat. Tabii her edebiyatçının böyle olup olmadığını, bu kadar cesur davranıp davranamadığını bilemiyorum. Zaten ideallerimden bahsediyorum size, gerçekler hem analiz edilmek için hem de hazmedilmek için çok zor olabiliyor. İdeallerime geri dönecek olursak eğer, oradaki yazarların dünyanın daha iyi bir yer olması için çalıştığını görebiliriz. Bunu da eğiterek yaparlar sanırım. Bizi alırlar, kara tahtanın önüne koyarlar yaşımıza başımıza bakmadan ve bize birçok işin inceliğini öğretirler. Bence bu en önemli eğitimdir, toplum birbirine bağlı dişliler gibidir zira. Ancak o kadar hassastır ki o dişliler, en ufak hatada bile birçoğu zarar görür ve hatta işlemez olur, ince işçilik gerektirir. Okumak o dişlileri yağlamaya benzer mesela. Okumak burada anahtar bir kelime. Her ne kadar edebiyatçılar şişe şişe makine yağı hazırlasalar bile birileri çıkıp o yağı kullanmazsa faydası olur mu? Bana göre çok büyük bir sorundur bu, insan doğası tembelliğe meyilli olduğu için yağ şişesini kaldırmaya bile üşenebilir. Bu yüzden edebiyatın gerekli toplumsal etkiye ulaşamadığını düşünüyorum, isteyene sunduklarının ucu bucağı olmasa da.Toplumsal etkiye ulaşamıyor diyorum ya, gözlemlerimden varıyorum bu sonuca.Etrafıma baktığım zaman edebiyata gereken önemi verdiğini düşündüğüm insan sayısı sıfırayakın, eğer sıfır değilse. Bir öz eleştiri de yatıyor burada, ben de suçluyum bu konuda.Okumayı severim aslında, okurken zevk alırım ama okumaya engel işlerimin çıktığı da olur.Belki de bahanedir bunlar, istense çözülebilir ama maalesef dünyamız ideallikten uzakkalıyor. Yazarlar da farkında sanırım bu durumun. Her şeyi topluma emanet etmekte tereddütyaşarlar, kendi fikirlerine daha güvenilir bakarlar. İnce'nin aktardığı olayda AndréMalraux'nun önemli bir mesele hakkında herkesin fikrini bir yana bırakıp şairlerin nedüşündüğünü sorması buna güzel bir kanıt olabilir (280). Böyle bir duruma rağmen insanlarınhala ders almamış olması da çok enteresan geliyor bana. Daha acı olan ise insanların uzunca birsüre daha gerekli dersi alamayacağını düşünüyor olmak. Hep şikayet ederek bir yere varabileceğimizi sanmıyorum. Bu yüzden konu hakkında bazı çözüm yolları da aramalıyız. Bana göre bize düşen, bu kadar hevesli ve istekli yazarlarımız varken onların sesine kulak verip eserlerinin değerlerini anlamaktır. Yazdıklarının boşa gitmediğini hissettirmek, faydalarını toplumdaki değişimlerle göstermek boynumuzun borcudur. Ancak böyle olursa edebiyatla yaşamış oluruz. Ancak böyle olursa edebiyat hayatımıza dokunmuş, hayatımızın akışına yön vermiş olur. KAYNAKÇAİnce, Özdemir. Edebiyat Sadece Edebiyat Değildir. İstanbul: Tarihçi Kitabevi, 2015. Baskı.Berlin’de bir masal/ İpek Tekin Bir yağlıboya tablosu bir insanı ne kadar etkileyebilir? Hiç sıkılmadan saatlerce, günlerce o yüze anlamlar katarak kim bakabilir bir portreye? Hatip Zade Raif, yıllardır kafasında yarattığı ve âşık olduğu o kadını, Berlin’de bir sergide buldu. Küçüklüğünden beri kurduğun bütün hayallerinin başkahramanı, okuduğun kitaplardaki karakterleri hayal ettiğini çehre o gün o tabloda karşısına çıktı. Yirmi beş gün boyunca o sergiye gidip saatlerce o portreyle konuştu, bazen sadece bakıştı. O portreyle ilgili rüyalar gördü, hayaller kurdu ve o portredeki yüzün karşısına çıktığı gün hayatı değişti. Raif ve Maria’nın aşkını, daha doğrusu Raif’in Maria’ya olan aşkının kaleme alındığı “Kürk Mantolu Madonna” romanından bahsediyorum. Bu kitabı okumaya Şebnem Burcuoğlu’nun “Kocan Kadar Konuş” adlı kitabı sayesinde karar verdim. Kitaptaki karakterin başucu kitabıydı “Kürk Mantolu Madonna”. Sabahattin Ali sanki onun için rol modeli olmuş gibiydi. Ne zaman kafasını dağıtmak istese hemen bu kitabı açar, okurdu. Sanki Sabahattin Ali onun Kürk Mantolu Madonna’sı gibiydi. Roman Eski Türkçe ile yazılmış. Okurken bayağı zorlandım, ara sıra kendimi Yeşilçam Filminde hissetmedim desem yalan olur. Bazı kelimelerin anlamları kitabın en alt satırına yazılmıştı. Çoğunlukla onları takip ederken romandan uzaklaştım, fakat Sabahattin Ali’nin üslubuna alışınca o zor kelimeler cümlelerin içinde anlamlanmaya başladı. Hatta kitabın sonunda en alt satıra bakmamaya başladığımı fark ettim. İlk defa bir romandan bu kadar etkilendim, daha doğrusu ilk defa bir romanı bu kadar yaşadım. Genelde kitap okurken kendime bir karakter seçip o olurum, çoğunlukla başkahraman olmayı tercih ederim. 1. Kişili anlatım kullanılmıştı romanda, yani Maria’nın düşündüklerini sadece Raif’in ağzından ve hareketlerinden anlayabiliyorduk. Roman o kadar ustaca yazılmıştı ki, sadece Maria değil, romanın ufak bir yerinde olaya karışan ve sadece iki-üç cümlede bahsi geçen kişiler bile her an olaya dâhil olabilecek birer başkahraman izlenimi veriyordu. Kitapta o kadar güzel, yalın, hayranlık uyandırıcı bir aşk anlatılmıştı ki. Raif, kendisine âşık olmadığını ve olmayacağını bildiği bir kadına olan aşkını, sırf onu kaybetmemek için saklamaya çalışıyordu. Aşk o kadar güzel anlatılmıştı ki, masal gibi; Berlin’in sokaklarına, sergi salonunda, parklarında, restoranlarına, kısacası Berlin’in her köşesinde yaşanan bir masal. Öyle bir masal ki, yeryüzünde onlardan başka kimse yaşamamış gibi. Romanın bazı yerlerinde Raif, bazı yerlerinde Maria olmak istedim. O kadar çok istedim ki! Maria kadar sevilmek yahut Raif kadar sevebilmek, hayatı boyunca bir insanın yaşamak isteyebileceği en mükemmel duyguymuşçasına. Kitabın eskiliğinden midir bilmem, yeryüzünde bu yüzyılda böyle bir aşk bir daha yaşanmayacakmış gibi geliyor. Bu romanı okuduktan sonra halimden hoşnut olmadığım zamanlarda “Maria Puder olmak vardı!” diyeceğim. Maria Puder olmak; o kadar yüce bir aşka sahip olabilecek karaktere, güzelliğe ve güce sahip olmak olacak bundan sonra. Şebnem Burcuoğlu gibi artık benim de bir başucu kitabım var. Âşık olmak istediğim zaman, âşık olmanın ne demek olduğunu hissetmek istediğim zaman açıp okuyacağım bir başucu kitabım. Kaynakça: Ali, Sabahattin. Kürk Mantolu Madonna. Yapı Kredi Yayınları 1998 Burcuoğlu, Şebnem. Kocan Kadar Konuş. Dex Yayınevi 2014 Caner Kadıoğlu Tekrar Çocuk Olsak Çocuk olmak nasıl bir şey bilen ya da hatırlayan var mı? Bu güzel kişiliğe sahip olan birileri var mı hâlâ? Küçüklük hayalimdi büyümemek, aslında buna büyürken büyümemek demek daha doğru olur çünkü büyümenin hem fiziksel hem de zihinsel boyutu vardır. Benim hayalim zihinsel olarak bir çocuk gibi kalabilmekti. Çocukluk saflığımı, merhametimi, sevgimi, paylaşımcılığımı ve sevimliliğimi büyüdükten sonra bile koruyabilmek isterdim hep. Bunları isterdim çünkü çocuklar dünyayı güzelleştiren varlıklardır ve yaşamanın ne demek olduğu unutulduğu anda onun ne olduğunu çocuklar hatırlatır. Bazı şeyler durulma noktasına gelse bile çocuklar sayesinde bu durulma giderilir ve yeni bir canlılık ortaya sürülür, tıpkı bir torunun dedesine yaşattığı gibi. İşte çocuk olmak... Yakın bir zaman önce küçükken çizdiğim resimlere, oynadığım oyuncaklara (özellikle de Lego’larıma) ve çekindiğim fotoğraflara rastladım ve acaba o dönem yaşadığım duyguları hâlâ içimde barındırıyor muyum diye bir soru işareti oluştu kafamda. Oyuncakları ellerime aldığımda bakıyorum ki o zamanlar avucum kadar olan bazı parçalar şimdi avucumun içinde kayboluyorlar. O dönem hayalgücümün etkisiyle çeşitli hikâyeler kurup oyuncaklara uygun roller verirdim ve onları ona göre oynatırdım; çünkü bana göre oyuncakların da kişiliği vardı. Evin çeşitli yerlerinde farklı farklı senaryolar tasarlayıp kahraman hikâyelerine uygun bir şekilde oynatırdım oyuncakları. Bazen bu çocuk oyunlarına o kadar kapılırdım ki kendimi bile senaryolara dahil ederdim, bir dev olarak tabii ki! Bu duygular çocukluğumun hayal gücünün eseriydi. Ne de güzeldi o çocukluk oyunlarım! Ne yazık ki artık kendimi bu tür yaratıcılıktan alıkoymuş bulunuyorum çünkü bu tür eğlenceye ne vaktim var ne de hevesim. Büyümek işte böyle kıyıyor içimizdeki çocuğa. Onu besleyen hayal gücümüzü kullanmamız zorlaşıyor çünkü zamanımızın birçoğunu işimizi ve sorumluluğumuzu yerine getirmekle uğraşıyoruz; oysaki önceden böyle dertlerimiz olmazdı. Çocukken çizdğim resimlere baktığımda ilk defa tecrübe ettiğim şeyler tekrar gözümün önünde canlanıyor. Bir şeyi nasıl öğrendiğimi analiz etme fırsatı yakaladım böylece. Kağıdı taradığımda çizime ilk ne taraftan başladığıma, hangi ögeyi hangi sebepten dolayı yerleştirdiğime kadar anımsayabildim. Çocukken kağıdın üzerine duygularımı döktüğümü fark ettim şimdi ise realist çizimlerle uğraştığım için duygularım ve onları ifade etme biçimimde bile farklılık var. Çocukluğumda duygularım saf ve hayalgücüm canlıyken büyüdüğümde bu duygularımın değişime uğramasından kaynaklıdır bu. Tekrar çocuk olmak için neler verirdik neler ancak böyle bir şey istemek imkân sınırlarını zorlar. Benim yaşıma gelmiş bir bireyin içi her ne kadar çocuksu olsa da hiçbir zaman kendi çocukluğunu baştan yaşatamaz çünkü bu seviyeye gelmiş bir insanda birikmiş tonlarca soru, edinmiş binlerce tecrübe vardır. Çocuk gibi olabilmenin sırrı bundan kaynaklanıyor bir bakıma. Bir çocuğun zihni bir yetişkinin zihninden daha az doludur, dolayısıyla bir yetişkinin zihni çiziklerle ve karalamalarla doluyken bir çocuğunki beyaz bir sayfa gibidir. İçimizdeki çocuğu tekrar canlandırmak için çizgi film izleriz çünkü çizgi filmler çocukların hayal güçlerini geliştirir ve hayata dair birçok şey öğretir. Hayvanları sevmek, anne babaya saygılı davranmak veya büyüyünce iyi bir meslek edinmek için çalışmak gerekmesi gibi fikirler ilk buradan öğrenilir. Meşhur sözleri de hayat boyu unutulmaz ve yıllarca söylenilir. 90’ların çizgi filmleri çok daha kaliteliydi, o zamanlar çocuk olduğum için kendimi şansli buluyorum. Simdiki çocuklar hiçbir zaman Louie Anderson veya Andy'nin nesi Var'i bilemeyecek. Bizler hep Andy'nin yaptığı kötü şakaları televizyondan izleyip onun ne kadar zeki olduğunu düşünür, ona imrenirdik. Onun gibi bir şaka ustası olmak için uğraşan bir nesil yetişti. Ben Louie’nin annesinin küçük kapaklı kurabiye ve para kutusundan isterdim. Onun sayesinde para biriktirmeye başladım. Bazı bölümleri arkadaşlarım ve benim için o kadar unutulmazdi ki yıllar geçse bile hâlâ birbirimize anlatıp duruyoruz. Çocukluğuma dair en unutulmaz kısımları çizgifilmler süsledi. Çocuk olmanın bazı özellikleri bunlardı. Duygularım çocukluğumdaki kadar saf, güzel ve canlı olmasa da yine de içimde bir parça çocuk yaşıyor. Bunu da çocukluğumdan kalan eserlerim ve anılarıma borçluyum. Ahmet Alparslan Çelik Burcu Taşkıran TURK 101 - 003 21301977 Dr. B’yi dinle… Sürgünde geçen küçük bir hayat ve beraberinde getirdiği sancılı sessizlik ve kızgınlık duygusu… Belki de yaşayana dek ne demek isteğini tam olarak anlayamayacağım bir cümle. Kâğıt üzerindeki masum duruşuna karşın güçlü bir adamı yok edebilen bu kelimeler belki de hepimizin içesinde bir yerlerde yeşermek için doğru zamanı bekliyor ve en kötüsü bunların kontrolü bizde değil… İşte Dr. B de bu kelimelerin kurbanlarından biri. Kitabını okuduğum zaman boyunca ona sormadan edemedim: hayatının dönüm noktası olan çöküşün başladığı günün nasıl geçti? Bunu bekliyor muydun? Ülkene olan böylesi bağlılığının kaynağı ne? ve daha bir çoğu… Belki de sorularımın hepsine cevap veremedi ama yazısı açıkça bu soruların bir kısmının cevaplarını adeta haykırıyordu... Biraz sessizlik ile sanki kendini başkaları içinde yaşatmak istercesine uzaklardan birkaç kare belirdi… 1934’ün monotonlaşmış sessiz bir sabahı hayatının çöküş dönemine gözlerini açtığından habersiz bir şekilde rutin işlerini yapmaya başladı. Bir şeyler atıştırdı. Kafasının bir yerine sıkışmış bir düşüncenin çığlıkları onun dikkatini çekmeye çalışıyordu sanki ama o sakindi çünkü yaptığı işler sahip olduğu sıradan hayatının bir parçasıydı. Bu sıradan birkaç karenin ardından belki de kaçınılmaz son: gestapo belirdi… Gestaponun gelişiyle onu ve düzenini adeta yerle bir eden kıvılcım zaman kaybetmeden aleve dönüşmeye koyuldu ve hayatındaki en kritik anlardan biri karşı koyamayacağı bir süreci başlattı. İşte bunlardı o kısacık görüntüde gösterilmek istenenler. Daha doğrusu Dr. B’den arta kalanlar. Artık hiçbir şey eskisi gibi olmayacak. Bu hüzünle beraber bir şeyler değişti bende. Artık ben de satırlara karşı aynı olmayacaktım belli ki. Bir an için cam kenarına gidip seçebildiğim en uzak noktaya bakmaya başladım ve kendime sordum ben neredeyim? bir yerlerde birilerinin hayatı (şimdiden bahsediyorum) mahvolurken nasıl bu kadar rahat bir şekilde devam edebiliyorum? Sanki bir şekilde yardım çığlıklarını duyuyor gibiyim. Hafif bir irkilmeyle artık bir an için uzaklaştığım yerden olmak zorunda olduğum bedenime geri döndüm. Artık karşı koyamadığım merakım Dr. B için sonra diye haykırıyordu. Göz ucuyla saatime baktım ve Dr. B’yi çok bekletmemek için hızlıca okumaya geri koyuldum. Belki duymuşunuzdur en bilindik felsefe klişelerinden birini: her son aslında bir başlangıçtır. Bu cümleye her ihtiyacım olduğunda ondan yeni bir şey öğreniyor ve her seferinde onu daha iyi anladığımı düşünüyorum. Yine aynı şekilde çağrışım yaptım ama bu seferki beraberinde bir başka soruyu da getirdi: Dr. B ve ben bu yeni başlangıcı gerçekten istiyor muyduk? Sanırım cevabımız hayır ama ne yaparsınız hayat her zaman bize tercih hakkı tanımıyor. Basitçe bizden istediği tek şey ona ayak uydurmak. Sanırım Dr. B de bunları düşünüyordu sancılı birkaç ayını geçirdiği Metropol oteldeki odasında tavandaki garip desenleri çözmeye çalışırken. Neredeyse yetişkin olmaya aday bir delikanlının ömrü kadar süren o birkaç ay Dr. B’den çok şey götürüyordu belli ki. Hikâyesini size yaşatırken ona ne kadar yakın olsanız da aslında sizi kendinden o kadar uzaklaştırıyor ve ona yardım etmenize izin vermiyor Dr. B. Sadece onu anlayan, içinde yaşayabileceği birileri istiyor belli ki. Sonunda ışığı görmesiyle yaşadıklarından kaçmak için gidebileceği en uzak noktalardan birine yolculuğa çıktığında sanki içinden kısık sesle haykırıyordu: Başardım, geçmişimden kaçtım… Birden tatlı bir esinti onu düşünce denizinden çıkartıp benimle göz göze getiriyor ve gözlerinin aslında onunla aynı fikirde olmadığını, ne kadar kaçarsa kaçsın duygularının onunla geleceğini biliyor gibiydi. Bu soğuk bakışma birden kesildi ve bana doğru gelmeye başladı. Neden? Nasıl? Beni nereden tanıyordu? derken kulağıma eğilerek “Ben Zweig” dedi… Aslında artık hiçbir şeyin eskisi gibi olamayacağını, yaşadığı birkaç ayın ondan kendi benliğini çaldığını fısıldadı. İşte o an düzelme umudunu yitirmeye yakın bir adam olduğunu istemese de kabul etmiş oluyor. Zaten bundan sonra da geriye tek bir şey kalıyor: hayat denilen bu oyundan çıkış… Dr. B rolünde Bay Zweig AAÇ Kaynakça Zweig, Stefan. Satranç. Çev. Ahmet Cemal. İstanbul: İş Bankası Kültür Yayınları, 2012. Baskı. Düzensizlik Yolunda Düzen Arayışı Normal bir gün geçip giderken yaşadıklarımı sindirmekte ve onları analiz etmekte hatta yaşadığımı anlamakta genellikle biraz güçlük çekiyorum. Fakat bazı anlar ve küçük detaylar var ki bana birkaç saniyeliğine de olsa var olduğumu ve dünya üzerinde onca büyük olay yaşanırken bu küçücük ayrıntının sıcaklığını yaşamanın haklı (!) gururunu hissettiriyor. Bu küçük şeyler gün içerisinde herhangi bir anda ya da herhangi bir şekilde dikkatimi çekebiliyor. Matematik dersindeyken ya da en yakın arkadaşımla zaman öldürmek dışında hiçbir şey yapmazken bir anda benden beklenen şeyi tam olarak yapmanın ne kadar feci ve gerekli olduğunu düşünüp tamamen tersi yönde hareket ediyorum1. Derste bir çocuğun kalemiyle oynayışı veya yaprakların hışırtılarının senfonik olarak müthiş bir uyum içerisinde oluşu birkaç saniyeliğine olsa da dünya üzerindeki en büyük önceliğim, neşe ve var oluş kaynağım haline geliyor. Daha önce hiç yaprakların hareket edişini görmemiş ya da başkasının kalemiyle oynayışına dikkat etmemiş gibi oluyorum. Bu benim için zaman kaybı veya aynı zaman diliminde yapabileceğim birkaç şeyi sonsuza dek kaçırmak anlamına mı geliyor? Veya her küçük anda etrafıma yabanileşmek için ciddi bir çapa içerisine mi giriyorum? Düşündüğünüz zaman günümüz insanına hatta kendinize yabanileşmek o kadar da zor bir şey değil. Yapılan her şeyin aşırı abartılması ve aslında hiçbir anlam ifade etmemesi içimde yabanileşmek için bir heves bile uyandırıyor doğruyu söylemek gerekirse. Fakat kendimi bunca güzel düşünce ve küçük şeylerin sıcaklığına kaptırmışken “kalabalıklar içinde yapayalnız olma” klişesinin buz gibi soğukluğuyla dolu bir boşlukta buluyorum. Kendime (yine kendi içimde) sosyal bir canlı olduğum konusunda ziyadesiyle uzun demeçler veriyorum. Beş dakika sonra 1 GENAZINO, Wilhelm. Mutsuzluk Zamanlarında Mutluluk. 2nd ed. İstanbul: Ayrıntı Yayınları, 2015. Print. kalemin başkası tarafından güzel güzel oynanışı ve yaprakların hışırtısı bana huzur dışında suçluluk duygusu başta olmak üzere karamsarlığımı destekleyecek her türlü duyguyu yaşamama sebebiyet veriyor. Küçücük şeylerin sıcaklığını hatırlayamaz hale geliyorum bir anda. Sonraki gün geldiğinde kendimi dün yaptığım şeylerin benzerini yaparken buluyorum ve her gün bir sonraki günün aynı olmaya başlayınca sonu olmayan bir yola doğru sürüklendiğimi hissetmeye başlıyorum. Pişman olmak zorunda hissettiğim, yapmak zorunda olduğum şeylerin farkında olduğumu düşündüğüm ama bunların hiçbirini hiçbir şekilde yapmadığım bir yol. Sonu gözükmüyor fakat biraz zikzaklı olduğunu seçebiliyorsun yolun başlarından. Yolun başı dışında geri kalan her yerini görmemi engelleyen bir sis bulutu var düşüncelerinden daha karamsar. İçten içe bu zikzaklı yolu aşabileceğime inanıyorum hatta aşabileceğimi biliyorum sanki. Öyle bir özgüvenim var. Ancak sonraki gün kalemi ve yaprakları ya da herhangi bir şeyi sosyal ya da yaşamak zorunda olduğum hayata tercih ettiğimde bütün özgüvenim tekrardan yerle bir oluyor. Beynimi bu anlamsız git gellerle günler hatta haftalarca meşgul ettikten sonra çözüm yolunun aslında tam olarak da bu meşguliyet halini kaldırmak olduğunu anlıyorum. Zira bu karmaşanın ta kendisi, yolumda nereye gittiğimi görmemi engelleyen sis bulutu aslında. Karmaşayı kaldırdığım an yolun zikzaklı oluşunun sadece başlangıca özel olduğunu ve sis bulutunun yok olduğu yerde kendimden emin olduğum ve beni yormayacak bir yol olduğunu göreceğim. Tek yapmam gereken yapmak zorunda olduğum şeyleri hayatımın düzenini mahvetmeyecek boyuta indirgemek. Gerisi er ya da geç gelecektir. Kaynakça GENAZINO, Wilhelm. Mutsuzluk Zamanlarında Mutluluk. 2nd ed. İstanbul: Ayrıntı Yayınları, 2015. Print. İrem Örnek 21502134 Zeynep Oktay 21702270 Günümüz popüler kültürüne Oğuz Atay ve eserleri... Galata’da ara sokaklardan birindeyim. Duvarda siyah sprey boyayla “Kaybettik Albayım” yazılı. Kaybettik albayım, yorulduk albayım, bitiyoruz albayım ve daha niceleri.. Oğuz Atay, son dönemin en popüler dizilerinden biri olan Poyraz Karayel’le evlerimize misafir olduğundan beri duvarlarda, sokaklarda hatta özellikle sosyal medyada sonu gelmez bir “Albayım Edebiyatı” ortaya çıktı. Derdi olan herkes, hayata karşı tüm isyanlarının sonuna bir albayım iliştiriverdi ve bu sıkıntılarını paylaşmaya başladılar. Tehlikeli Oyunlar’ın kapağını bile açmayanlar Oğuz Atay hayranı olurken “Albayım” popüler kültürün yeni tamamlayıcısı haline gelmişti bile... “Tutunamayanlar, Türk Edebiyatı’nın okuması en zor eserlerinden biridir. Çünkü bu kitap hayata tutunabilenler için yazılmamıştır. ” demişti lisede edebiyat hocam. Bu kitaba dair duyduğum en yalın ama en keskin tespit buydu. Son üç senedir kitaplığımda duran bu kitabı bir türlü okuyamamamın, ilk sayfayı yeniden her açışımın, anlayamayıp tekrar okuduğum her sayfanın sebebini biliyordum artık. Tehlikeli Oyunlar ise okuduğum ilk Oğuz Atay romanıydı. Bir nevi ilk aşkım. Benim için yeri paha biçilemez olan bu kitap çoğu kişi için Tutunamayanlar’ın gölgesinde kalmış olsa da, aslında onu okuyup bağlananın hayatını değiştiren gülerken ağlamayı öğreten türden eşsiz bir yapıt. Üstüne saatlerce düşünerek okuduğum Tehlikeli Oyunlar’a duvar yazılarında rastlamak başlarda bende tatlı bir etki bırakmış olsa da , zamanla çığ gibi büyüyen ve bilen bilmeyen, okuyan okumayan herkesin içine karıştığı bu edebi yozlaşma giderek canımı sıkmaya başlamıştı. Kitabın sayfaları bile karıştırılmadan internet sitelerinden bulunan sözlerle her yerde karşılaşmak sinirime dokunuyordu artık. Oysa Oğuzcum Atay değerliydi benim için. Kıymetini bilene sunulması gereken hazinelerdi onun yapıtları, yüz kırk karakterlik tweetlere sığdırılan birkaç cümleden ibaret gibi gösterilmemelilerdi... Yani anlayacağınız bu kadar derin bir felsefesi olan, ince mizahın en zarifini içeren Oğuz Atay eserlerinin böylesine birer popüler kültür öğesi haline gelmelerine içerliyorum albayım. Peki tüm bu edebi yozlaşmanın sorumlusu Poyraz Karayel mi? Tabi ki hayır. Her hafta Çarşamba akşamı beni televizyon başına soluksuz kilitleyen bu yapım tüm bunların suçlusu değil. Nasıl değil ya, sen demedin mi bu dizi Oğuz Atay edebiyatını popüler kültürün bir öğesi haline getirdi diye dediğinizi duyar gibiyim. O zaman olaya bir de şu yönden bakalım. Facebook durumlarında albayım temalı isyanlarını paylaşanlardan kaçı Hikmet’i tanıyor mesela? Ya da duvar yazılarını yazanların kaçı kapağını açtı Tehlikeli Oyunlar’ın? Ya da kaçı Poyraz Karayel’den etkilenip okudu Tutunamayanlar’ı? Yüzde yüz eminim ki bu çoğunluğun çok küçük bir kısmı Oğuz Atay’la Poyraz’dan önce tanıştı ya da diziden etkilenip kitabı okumayı seçti. Peki o zaman Poyraz Karayel dizisinin bu olaydaki rolü neydi? Poyraz Karayel, Oğuz Atay’ın dünyasını bizlere tanıttı yalnızca. Onu popüler kültürün bir öğesi haline de getirmedi, sadece bilinirliğini arttırdı. Üstelik bunu kitapların içeriğini sığlaştırmadan , dozunda yer verdiği anekdotlarla yaptı. Senaryosu öyle güzel yazılmıştı ki Poyraz’ın gözlerinden Hikmet’in Selim’in ve Turgut’un bize baktığını hissediyorduk. Büyük bir Oğuz Atay hayranı olan başrol oyuncusu İlker Kaleli, sorumluluğunun farkında, rolünü ve repliklerini basitleştirmeden muhteşem bir performansla sundu izleyicisine. Demem o ki bu noktada bir suçlu arıyorsak televizyondakine değil, televizyonun karşısındakine çevirmeliyiz büyüteci. Tehlikeli Oyunlar. 1973’te yayımlandı. İlk kitabı “Tutunamayanlar” dan TRT ödülü kazanan yazarının ikinci eseriydi. Dört yüz yetmiş dokuz sayfa olması mı kokuttu bizleri de arasından seçtiğimiz sözleri duvarlara yazdık? Bahanemiz neydi okumamaya? Kitabın uzun olması mı yoksa anlattıklarından seçilen iki üç kelimeden daha derin olması mı? Bu acımasız soruların cevabını bulmalı ve bu eserleri cahilce basitleştirmeden, okuyarak hak ettikleri şekilde yad etmeliyiz. Kaynakça Atay, Oğuz. Tutunamayanlar, İstanbul: İletişim Yayıncılık, 2014. Baskı Atay, Oğuz. Tehlikeli Oyunlar, İstanbul: İletişim Yayıncılık, 2004.Baskı “oguzatay.net” Oğuz Atay Kimdir? y.y, t.y, Web. 27.09.2017 Poyraz Karayel, Yön. Çağrı Vila Lostuvalı (1-­‐62) Osman Taşçı (63-­‐82),Sen. Ethem Özışık, Limon Yapım 2015-­‐2017 Televizyon Dizisi Şimal Sertalp21302157051Seda Uyanık15.10.2014ÇAĞLAR'IN ZORLU YAŞAMI Çoğumuz Deliduman’ı Emrah Serbes’in son çıkan romanı olarak biliyoruz. Ben kitapçıda yeni çıkanlar bölümüne bakarken fark ettim bu kitabı , daha önce hiç Emrah Serbes okumadığımdan birazcık önyargı ile başladım kitaba ,okurken sıkılır mıyım ,konusunu beğenir miyim diye. Hemen küçük çapta araştırma ile okuyanların memnun kalıp kalmadığını öğrenmekle beraber ilginç bir bilgi daha edindim. Kitabın karakterlerinin Twitter,İnstagram gibi sosyal medya hesaplarına sahip olmalarıydı bu. Kitabın bazı bölümlerinde gezi parkı olaylarına değinmişliğinden dolayı insanların bu kitabı gezi romanıdır diye değerlendirdiklerini duymuşluğum oldu. Okudukça kitapta işlenen konunun gezi parkından çok bir çok kez umutsuzluğa kapılmış ,yaşadığını hayata isyan eden bir gencin yaşamını ve bu olaylar içerisinde nasıl bir psikolojiye sahip olduğunu işlendiğini görüyoruz. Kitap akıcı , rahat ve eğlenceli günlük bir dille kitabın baş karakteri Çağlar İyice’nin ağzından yazılmış. Çağlar İyice, 17 yaşında sahil kasabası Kıyıdere’ de yaşayan ve Turizm Otelcilik Meslek Lisesi’nde okuyan sıradan insanlar gibi yaşamını sürdüren ama dayısının belediye başkanı olmasını sebebiyle biraz daha göz önünde olan biri. Kendine has özelliği var Çağlar İyice’ nin, lafını sakınmayan, söylediği şeylerin sorumluluğu üstüne alan, 17 yaşındaki bir çocuğa göre olgun olan bir karakter. Her şeyden çok sevdiği bir kardeşi , iyi anlaşamadığı bir dayısı , özlediği dedesi , sevip sevmediğini anlayamadığı bunalımda olan bir annesi ve ailesini terk eden bir babası var Çağlar’ın. Pek konuşkan olmayan ,titiz ve Çağlar’ın her kriz anında yardıma koşan Mikrop Cengiz’i de unutmamak lazım. Kendisini üst görmüyor Çağlar hatta çoğu zaman bir şeyler başarabileceğine inanmıyor, kendine inanmak yerine her şeyden çok sevdiği kardeşi Çiğdem'i yüceltiyor hayatında . Kardeşinin bir şeyler başarabilmesi için ona hep destek oluyor, gerekirse annesi ve dayısı ile tartışma içerisine giriyor. Bunun kanıtı olarak bir yetenek yarışmasına katılmasına gerekli ekipmanların alınmasına yardımcı oluyor Çağlar. Yetenek yarışması olumlu sonuçlanmayınca Mikrop Cengiz ile ikisi internete koyulması için video çekmeyi akıl ediyorlar. Bu süreç içerisinde Çağlar kardeşi ile birlikte bir çok kez umutsuzluğa kapılıp çaresiz hissediyorlar kendisini ama edindiği en önemli tecrübe ; bir cümle bir kelime bile umut ışığı olabiliyor onun için. Kitapta en çok etkilendiğim bölüm, Çağlar'ın dayısı eve gelip Twitter hesabına neden ulaşamadığını sorgularken, Çağlar ile girdiği tartışma da Çağlar'ın kendi kaba tabiriyle, dayısının Çağlar'ın bilgisiz olduğunu dönemlerden bahsedip yaptığını davranışları hatırlatması sonucu Çağlar'ın cevabının o zamanlar okumadığını ama şimdi olayları tam çıplaklığı ile görebildiğini ifade etmesiydi. Bu bölümden çok etkilenmemin nedeni insanların düşüncelerinin çeşitli sosyal medya hesaplarından gündemle ilgili yorumları, haberleri veya makaleleri okuyarak zamanla değişebildiğini görmemdi. Bununla beraber insanların farklı düşüncelere saygı duyabildiğini de fark ettim. Bu kitabı okudukça hayatınızda farklı düşüncelere de yer vereceksiniz, ön yargılarınızdan kurtulup başka insanlara saygı duymayı öğreneceksiniz. Belki Çağlar İyice'nin yaşadığı bir çok olay size tanıdık gelecek ve onda kendinizi göreceksiniz. Çağlar İyice ile birlikte çok sevip karşılığını alamamanın nasıl bir duygu olduğunu, yakın arkadaşını kaybetmenin insanın içini nasıl burktuğunu anlayacaksınız. Bu kitabın kişisel gelişiminize faydalı olacağı ve sizi bilinçlendireceği düşüncelerini rahatlıkla söylemekle beraber okumanızı tavsiye ediyorum. Elif Öykü Kızıltaş Elveda Otizm Konuşurken sizinle göz teması kuramayan, yüz ifadenizden aslında kızgın olduğunuzu anlamakta güçlük çeken, kinaye yaptığınızda bunu anlamayan, kalabalık mekânlarda bulunmaktan kaçınan, en ufak bir sese ve ışığa dayanamayan bazı insanlarla karşılaşmışsınızdır. Böyle insanların hep bir sorunu olduğunu düşünüp onlara karşı daha farklı davranırdım çünkü otizm bize toplum tarafından her zaman bir hastalıkmış gibi gösterildi. Onların “normal” olmadığı ve bu yüzden onlarla iletişim kurarken özen göstermemiz ve daha dikkatli olmamız gerektiği söylendi. Kısa bir süre öncesine kadar ben de bu şekilde düşünüyordum ancak izlediğim bir kısa filmden sonra otizme olan bütün bakış açım değişti. Otizm insanları kontrol edemedikleri bir bedene hapsediyor ve çıkmaları neredeyse imkânsız bir hâl alıyor. Bir kafeye girdiğinizi ve birden bütün ışıkların spot ışığı gibi sizin üzerinize geldiğini düşünün. Sanki kendinizi büyük bir tiyatro sahnesinin ortasında buluyorsunuz ve başrolde de siz varsınız. Herkesin yaptığı işi bırakıp büyük bir dikkatle sizi izliyormuş hissine kapılıyorsunuz. İstediğiniz tek şey bir kahve alıp çıkmak fakat kahve makinelerinin yaptığı en ufak gıcırtı bile size dünyanın en şiddetli sesiymiş gibi geliyor. İnsanların size bakarak birbirlerine bir şeyler fısıldadıklarını görüyorsunuz ve bu fısıldamalar sizi çıldırtmaya yetiyor bile. Fısıldamalar ve gıcırtılar git gide şiddetleniyor ve aniden bütün sesler kesilip her şey normal haline dönüyor. Ancak siz kahve almaktan vazgeçip tuhaf bakışlar eşliğinde kafeyi terk ediyorsunuz. Otistik insanlar dünyayı bu şekilde görüyor. Otizmli bir insanın gözünden dünyayı görmeye, duymaya ve hissetmeye çalışmak oldukça zor. Otizmi, onların zihnine sahip olmadan tam olarak anlamamız imkânsız. Kontrol edemedikleri durumlar yüzünden bu insanları anormal olarak görmek ne kadar doğru ve neden herkes normal olmak için bu kadar endişeleniyor? İnsanlar farklı olmaktan o kadar korkar oldu ki her şeyi belirli bir kalıba sokmaya çalışıyor. Bu yüzden de otizmli insanların tedavi edilmesi gerektiği düşünülüyor. Ancak durum hiç de böyle değil. Otizmli insanların tedavi edilmesi değil, aksine toplumun otizme olan algısının tamamen değişmesi gerekiyor. Çünkü otizm bir hastalık değil sadece bir farklılık. Otizm insan çeşitliliğinin bir parçası ve otistik insanların karşı karşıya kaldığı birçok sorunu otizmin kendisinden çok toplum yaratıyor. Otistik bir insanla konuşurken sırf benle göz teması kurmadığı için neden onu anormal biri olarak görmeliyim? Bunu bana yapılan bir saygısızlık olarak algılamayıp o kişinin karakteri olduğunu bilmem gerekir. Otizmli bir insanı tedavi etmek, onun kişiliğinden büyük bir parçayı söküp atmak demektir. Otizm bir hastalık ya da bozukluk olarak değil, insanların kişiliğini oluşturan bir farklılık olarak algılanmalıdır. Otistik insanlar, normal insanların aksine kelimelerle değil, resimlerle düşünürler ve otizmin tedavi edilmesi onların düşünme şeklini tamamen yok etmek anlamına gelir. Bu da onları başka bir insanla değiştirmek gibidir. Otizmin kişinin yaşamına birçok etkisi vardır. Tercih ettikleri meslekte, giyim tarzlarında, müzik zevklerinde, en sevdikleri hatta nefret ettikleri yemekte bile otizmin bir etkisi görülür. Otistik bir zihnin dünyaya sunacağı onca şey varken neden tedavi edilsin ki? Mozart’ın ışığa oldukça hassas olduğu ve iletişim sorunları yaşadığı için otistik olduğu düşünülüyordu. Ancak bu sorunlar onun dünyadaki gelmiş geçmiş en iyi bestecilerden biri olmasını engellemedi. Aynı şekilde Newton ve Einstein da otizm belirtileri gösteriyordu fakat bilimin gelişimine en büyük katkı sağlayan bilim insanlarından olmayı başardılar. Toplumdan sıyrılmak ve farklı olmak kötü olarak algılanmamalıdır. İnsanları birbirinden ayıran şey farklılıklarıdır ve otizmli her insan eşsizdir. Toplum otizme karşı olan algısını değiştirmeli ve bunun sadece bir insan çeşitliliği olduğunu anlamalıdır çünkü dünyanın her çeşit zihne ve düşünceye ihtiyacı var. DEĞER Mİ BIRAKMAYA Bir yola çıktığınızı düşünün, belli bir süre ilerlediniz ve sonra bir engelle karşılaştınız, peki ya şimdi ne yapacaksınız? Vazgeçip geri mi döneceksiniz; yoksa ben bu yola çıktıysam tamamlamadan, hedefime ulaşmadan dönmem dedikten sonra sonuna kadar çabalayacak ve tüm engelleri aşacak mısınız? Ne yazık ki çoğumuz, kendimize bile itiraf edemesek de vazgeçmeyi, geri dönmeyi seçiyoruz çıktığımız bu yoldan ya da başladığımız herhangi bir işten. Bilmiyoruz ki, devam etsek, ne kadar mutlu olacağız. Uğraşılmadan elde edilen şeylerin, uğraşılıp elde edilenlere göre daha az keyif verdiğini hepimiz biliriz. Peki ya buna rağmen neden kolayca vazgeçeriz hedeflerimizden, neden çıktığımız yoldan bu kadar kolay döneriz? Çünkü insanoğlu kararlı değildir, kolayı sever, uğraşmak istemez. İş zora girince de, engellerle karşılaşınca da ne yapacağını bilemeyip sızlanmayı ve vazgeçmeyi tercih eder. Çünkü kolaydır sızlanmak, şikâyet etmek, vazgeçmek; asıl zor olan kararlı olup yaptığı işten, çıktığı yoldan vazgeçmemektir. Evet, zordur kararlı olmak, kararlı kalmak. Zordur vazgeçmemek, pes etmemek ama bunları başarabilenler başarılı olmuştur hep. Tarihte ve günümüzde hiçbir kimse vazgeçip de başarılı olmamıştır. Bu konunun aklıma gelmesini, geçenlerde izlediğim Diriliş(The Revenant) filmi sağladı. Filmde Hugh Glass(Leonardo DiCaprio) ölümle burun buruna gelmesine rağmen pes etmemiş, oğlunu öldüren John Fitzgerald(Tom Hardy)’in peşini bırakmayıp yorulmadan, dinlenmeden, önüne çıkan tüm engelleri aşıp intikamını almıştır. Peki ya çoğu insan gibi ilk engelde pes etseydi, vazgeçseydi ne olacaktı? Pes etmeden önce düşünmemiz gereken en önemli şey, o yola neden başladığımızdır. Başlangıç amacımızı hatırlamak bize güç verecektir ve o yola daha sıkı tutunmamızı sağlayacaktır. Unutmamak gerekir ki amacını unutan insanların vazgeçmesi daha kolay olur her zaman. Etrafımızda bununla ilgili örneklere sıkça rastlarız. Örneğin kilo vermek için spor salonuna giden bir insanın, bir ay sonra yorgun olup da o gün spora gitmek istemediği anda yapması gereken şey, neden spora başladığını düşünmektir. Belki arkadaşları onunla kilosu yüzünden alay etmişlerdir ya da kilosu ona sağlık konusunda büyük sorunlar oluşturmuştur. Bu insan yorgun olduğu ve gitmek istemediği zamanlarda bunları düşünürse, gitmeme fikrini hemen kafasından atacaktır ve başladığı yola devam edecektir. Bu ve bunun gibi bir sürü örnek doludur etrafımızda. Filmi izledikten sonra anladım ki birçok olayda kararlılığımı koruyamayıp erkenden vazgeçmişim. Erkenden vazgeçmek yerine sonuna kadar gitseydim kazançlı olacağım ve beni mutlu edecek o kadar çok olay olmuş ki hayatımda… Örneğin, geçen dönem bölüme başladığımda kendime çok çalışıp iyi notlarla geçeceğime dair söz vermiştim ama yorgun olduğum günlerde ilk başta aldığım çalışma kararına uymadım ve sonra çalışırım diye kolaya kaçmayı tercih ettim. Sınav zamanlarına yaklaşınca da az zamanda çok konu çalışmam gerektiğinden uzun süre uykusuz kaldım ve bu durum sınavdaki performansımı da kötü etkiledi. En başta kararlı olup da vazgeçmeseydim, aldığım kararın arkasında olup yorgun olsam da çalışsaydım, hem sınavlardan daha iyi not alabilecektim hem de uykusuzluk gibi bir problemim olmayacaktı. Kararlı olmak, bir yola neden başladığını unutmamak bu yüzden çok büyük bir öneme sahiptir. Hayatımızda aldığımız kararların arkasında durmayı öğrenmeliyiz. Bir yola çıktıktan sonra vazgeçme gibi bir seçeneği aklımızdan bile geçirmemeliyiz. Geçirmemeliyiz ki başarılı olabilelim. Tarihteki başarılı insanların da kararlı olmaları sayesinde başarılı olduklarını unutmamalıyız. Eğer siz de vazgeçecek olursanız, önce bir bekleyin ve iyice düşünün: Sizi yola çıkartan bir sebep varken ve bu kadar ilerlemişken, bırakmaya değer mi diye. Bu soruların cevapları sizin vazgeçip bırakmanızı engelleyecek ve yola devam etmenizi sağlayacaktır. Burak KIRIMLI 21400690 Seyit Emre Düzoylum SONU OLMAYAN BİR YOLCULUK ÜZERİNE Geçtiğimiz yaz, üniversite hazırlık döneminin de bitmesiyle, üzerimdeki neredeyse tüm sorumluluklardan kurtulmuş bir biçimdeydim. Bu rahatlık, kendisiyle beraber bir boşluk da getirmekteydi. Bu boşluk içerisinde ne yapacağımı bilemeden günlerim geçip giderken bir gün, bir anda bir şey fark ettim. Kitaplığım uzun zamandır yalnız başına odamın köşesinde öylesine duruyordu, kitapların üstü tozlanmış, buruk bir görüntü sergiliyordu. Sahip olduğum sorumluluklar yüzünden ne kadar da uzun süredir kitaplarla haşır neşir olamadığımın farkına varmıştım. Anlık bir kararla evden fırlayıp, evimin karşısındaki sahafın yolunu tuttum. Rafların arasında gezinip dururken, Mehmet Abi kararsızlığımı anlamış olmalı ki beni yanına çağırdı. Elinde nispeten ince bir kitap duruyordu Uzun Yürüyüş adında. Mehmet Abi, bana beğeneceğimin garantisini kendinden emin bir şekilde belirttikten sonra evime geri dönüp, odama çekilip, her zamanki köşemde, kitapla bir yolculuğa başladım. Kitap, ismini asla öğrenemediğimiz ana karakterimizin, kendisini kimlerin hapsettiğini bilmediği bir hapishane olan evinden, kendi içinde yaşadığı çelişkiler ve anlamsızlıklar içerisindeki yaşantısından kaçmak için, sonunu bilmeden atladığı bir yolculuğu konu alıyordu. Anlık bir kararla sırt çantasını hazırlayan genç, tüm kararlılığıyla bilinmez bir maceraya başlamıştı. Zaman mefhumu açısından kitabı anlamak, oldukça zordu, ütopik bir dille yazılmasından kaynaklı olarak karakterimizi bir anda dağların tepelerinde, bir anda ise bir ırmak kenarında bulabiliyordunuz. Bir insanın hayatında ne denli bir değişime gidebileceğini, korkusuzca, merakla ve özgürce yollara düşmenin bir insana ne denli önemli şeyler kazandırabileceğini olabildiğine güzel bir dille gözlerimizin önüne sürüyordu yazar. Kitabı okurken, karakterimize oldukça özendiğimi canı gönülden söyleyebilirim. Kendimi onun yerine koyduğumda aslında pek çok noktada kesiştiğimizi görmüştüm. Canımı çok sıkan şeyler olduğunda, kendimi yalnız hissettiğimde, içim bunaldığında, benim için de en iyi çözümlerden biri kısa da olsa bir yolculuğa çıkmak olmuştu hep. Evden anlık kararlarla çıkıp, yaşadığım şehirde daha önce gitmediğim yerlere doğru, küçük bir keşif yolculuğuna çıkardım. Eğer yolculuğun yanında sakin bir müzik de olursa her şey tamam olurdu. Daha önce yürümediğim yerlerde yürümek, daha önce hiç görmediğim yerleri görmek, bana hayatta daha tadamadığım nice şey olduğunu gösterirdi hep. Heyecanla etrafımı izler, tüm dertlerimden ve sıkıntılarımdan belli bir süre için de olsa olabildiğine uzaklaşırdım. Kendimi özgür, hür hissederdim. Bu, dertlerden ve sıkıntılardan uzaklaşma amacından ayrı olarak, aklımın içindeki tozlu kutuların birinde, kendi ütopyamda, bir yolculuk hayali daha bulunuyor. Bu yolculuk şimdiye kadar yaptığım tüm yolculuklardan daha özel ve daha farklı. İçinde sadece bir sırt çantası, küçük bir fotoğraf makinası, bir araba ve ben varım. Özgür bir ben, üstümde bulunan tüm sınırlamalardan, tüm kısıtlamalardan, tüm sorumluluklardan ve tüm bağlardan arınmış, yalnız özgür bir ben. Hayal öyle detaylı ve karışık değil, planlamış ise hiç değil. Arabaya, tekrar, anlık bir kararla, atlayan ben, her ne kadar klişe olsa da, yol beni nereye götürürse oraya gidiyorum. Yolda giderken bir köy görüyorum, bir dağın yamacında, olsa olsa on beş yirmi ev var köyde. Yönümü oraya çeviriyorum, varıyorum köye, kahvesine giriyorum. Oradaki insanlarla tanışıyorum, onların hayatlarını, dertlerini öğreniyorum. Birkaç fotoğraf çekiyorum oradan bir hatıra kalsın diye. O akşam tanrı misafiri oluyorum evlerinde, o gün hangi çorba kaynamışsa onu içiyorum ben de. Sabah, yeni bir güne uyanıyorum, helallik istiyorum herkesten ve yeni bir yolculuğa çıkıyorum. Arkada kalmış güzel hatıralarla, beni bekleyen yeni hatıralara doğru, güzel vatanın her bir köşesine doğru, özgürce bir yolculuğa çıkıyorum. Kitabı bitirdikten sonra gerçekten de etkilenmiş, tozlu raflarda sakladığım hayallerime dalmış gitmiştim. Kitabı okurken, bazen karakterimizin yanında, bazen onun adımlarını izleyerek arkasında, bazense ilerisini görerek önünde, ama her zaman onunla birlikte bir yolculukta hissetmiştim kendimi. Sanırım bu yüzden olsa gerek ki günlerce etkisinden kurtulamamıştım, ütopyamdaki hayalimi tekrar sandığa kaldıramamıştım. Okuduktan sonra, “İyi ki okumuşum!” repliğini defalarca söyletebilecek böylesine güzel bir kitaptı Uzun Yürüyüş. Kübra Nur Güngör “BU ŞEHİRDE NE GÜZEL YAŞANIR” Öyle bir kara parçası düşünün ki, kafanızı sağa çevirirseniz tarihle, sola çevirirseniz masmavi denizle, yukarı bakınca pırıl pırıl gökyüzüyle, aşağı, toprağa baktığınızdaysa fedakârlıkla, yüzyıl önce orada bizim uğrumuza verilen canların, kaybedilen hayallerin, hayatların farkındalığıyla burun buruna geliyorsunuz. Mavisi yeşili, denizi yıldızı ayrı güzel bir şehir Çanakkale. Bu güzelliklerle tanışma fırsatını ben de geçtiğimiz yaz bulabildim. On dokuz yıl sonra ilk defa adım attım o kıymetli topraklara, ilk adımımdan itibaren tek düşündüğümse bu adımı atmak için ne kadar geç kaldığımdı. Doğası ile sizi büyülediği yetmezmiş gibi, tarih kokan sokaklarıyla da kendisine hayran bırakan böylesine bir şehir orayı gezip görmek için harcadığınız her dakikaya her saniyeye değerdi çünkü. Şehre girer girmez verdiğimiz ilk molada, ucu Marmara‟ya çıkan bir patikaya rast geliyoruz. Bahçesi denizle bir, etrafı ağaçlarla çevrili müstakil bir ev... “Bu şehirde ne güzel yaşanır.” fikirlerimin ilk tohumları sizin de ilk fotoğrafta görebileceğiniz, benim gibi Ankara‟da doğup büyümüş biri için ziyadesiyle büyüleyici olan bu manzara karşısında atılıyor. Deniz, gökyüzü, doğa hepsi bir arada. İnsanın hayatın yoğun ve hızlı akışından kaçıp ruhuna kulak vermesi için gereken her şey... Ardından şehir merkezine geçiyoruz, biz pansiyonumuza yerleşene kadar akşam oluyor. Yerleşir yerleşmez sevdalısı olduğum denizin kıyısına koşuyorum özlemle. Çanakkale‟nin muhteşem kordonunda deniz manzarasını seyrediyorum birkaç saat. Aslında amacım gün batımına şahitlik etmek lakin ara sokaklarda market ararken kaçırıyoruz bu fırsatı o gün. Yine de gün batımı kadar gün battıktan hemen sonrası da huzur verici Çanakkale‟de. İkinci fotoğraftaki eski balıkçı teknesinin kıyısına oturup, hasret kaldığım huzur verici dalga sesinde düşüncelere dalıyorum ve ilk gecemizi böyle huzur içinde bitirip denize beş dakika mesafede olmanın keyfiyle uykuya dalıyorum. Ertesi gün, güzel güneş ışıklarıyla uyanıp, temiz havada kahvaltımızı yapıp Gelibolu‟ya doğru yol alıyoruz. Arabalı vapurla yarımadaya yaklaşırken dahi almaya başlıyorsunuz oradan yükselen tarih kokusunu. Toprağına ayağınızı bastığınız an tüyleriniz ürperiyor. Yüreğiniz önce acıyla ardından kocaman bir minnet duygusuyla doluyor. Bir duyguyu herhangi bir büyüklük birimi ile ifade etmek tuhaf geliyor kulağa biliyorum ama inanın hissediyorsunuz o minnetin „kocaman‟lığını. Arabalı vapurdan inip denizin kıyısından yarımadanın içerisine doğru ilerlediğimizde sağımızda o heybetli anıtı görüyoruz. Seyit Onbaşı Anıtı... 275 kiloluk mermiyi kollarıyla değil yüreğiyle kucaklayan o mucize insan... Kollarla taşınamazdı çünkü o mermi, o savaş da kılıçla kalkanla kazanılamazdı. Yürek gerekti, inanç gerekti, ve müthiş bir sevgi gerekti kurtarmak istediğin vatana karşı. Aklımız böyle düşüncelerle, kalbimiz sevgi ve minnetle dolmaya devam ediyor ve biz de yüzyıl sonra bile buram buram kan kokan topraklardaki yolculuğumuza devam ediyoruz. Sıradaki durağımız ise Çanakkale Şehitleri Anıtı. Yarımadanın neredeyse tamamı çeşitli şehitliklerle kaplı ancak bildiğiniz gibi en büyük olanı bu anıtın yanındaki. Aynı zamanda en etkileyicilerden birisi de... Her ilden, her soydan, hatta çeşitli ırklardan, canını vatanı uğruna feda etmiş binlerce insan... Bu fedakârlık karşısında tüylerimiz diken diken, gözlerimiz dolu dolu dolaşıyoruz şu dünyadan geçmiş olmaları bizim var oluşumuza sebep olan atalarımızın anıt mezarları arasından. Kulaklarımızda da kıymetli şairimiz Mehmet Akif‟in o meşhur satırları yankılanıyor tabii ki, “Sana dar gelmeyecek makberi kimler kazsın? "Gömelim gel seni târîhe" desem, sığmazsın.” ( https://www.siir.gen.tr). Çanakkale, ruhuyla, doğasıyla kalıcı izler bırakıyor zihnimde de kalbimde de bu gezi sonrasında. Ara sokaklarında dolaşmaktan ayrı keyif alıyorum, iliklerime kadar hissettirdiği vatan sevgisinden ayrı. Son olarak da ayrılmadan gün batımını izleyebilmeyi başarıyorum ve ruhum doymuş bir şekilde, yeniden dönmeye gün sayarak ayrılıyorum şehirden. Son olarak size de Çanakkale‟de güneşin bile bambaşka battığına dair bir kanıt bırakarak noktalıyorum yazımı. Her Türk‟ün en azından bir kere gitmesi, havasını bir kere soluması, gün batımını bir kere izlemesi gereken bu şehre yolunuzun bir gün düşmesi umuduyla... Yağmur YILMAZ 21503016 SAHİPSİZ KÖŞE “Saçlarını kimler için bölük bölük yapmışsın Saçlarını ruhumun evliyalarınca örülen “ Şiirine kalbime dokunan, çaresizlik kokusunu buram buram hissedebildiğim dizeleriyle başlıyor şair. Söylenecek söz kalmamışken yüreğine bir türlü engel olamayanların sessiz çığlıkları yankılanıyor her bir kelimede. Dilini susturmaya çalışıp kalbini susturamayan bir kadın canlanıyor gözümde, tüm merhameti ve saf sevgisiyle. Beyazla boyanmış benliğinin siyahla tanışmasını dört kelimeden çok daha fazlasıyla, yüreğinde bıraktığı izi de dizelerine katarak anlatan bir kadın. Ve dört kelime: ayna, hatıra, gözler ve sevmek. Şiirden çıkıp kendimi hiçbir köşesi bana ait olmayan bir odada buluyorum. Benliğimin çalınmış olduğunu yüzüme vuran aynayı kırarak hatıralara açılan bir kapıya doğru ilerliyorum. Girdiğim anda kırdığım cam kırıklarını kalbimde teker teker hissedebiliyorum. Bilinçaltımın çok daha ilerisine nüfuz efen hatıralar beni bir anda aynanın da ötesine, olabildiğince koyu bir karanlığa sürüklüyor. Siyahlar arasında görebildiğim tek şey ise hala tüm odayı aydınlatabilen bir çift göz. O an fark ediyorum ki olabildiğince aydınlık olan o oda benim içimi kurtaramıyor siyahtan. Bakmaktan çekindiğim gözler beni hapsediyor oraya ve eskilerden bir şarkı çalıyor sağır olmak isteyen kulaklarıma inat. Tüm yıpranmışlığım, karanlığım, kaybettiğim benliğimi bir an olsun unutarak müziğe veriyorum kendimi ve fısıldıyorum kulağına: “Merhametin ta kendisiydi gözlerin.” Cam kırıklarıyla dolu kalbim o anda çiçekleniyor, ritimlerle dans ediyorum adeta. Sonra bir anda kızıyorum kendime. Hiçbir köşesi bana ait olmayan bir adama tüm köşelerimi vermiş olmanın burukluğunu hissediyorum içimde. Beni dört duvar arasına sıkıştıran birinin gözlerinde merhameti bulmaktaki acizliği gözlerimden akan yaşlarla atmaya çalışıyorum ama bir türlü kurtulamıyorum. Kendime onca şeyden sonra hala nasıl bu kadar kırılgan ve bir çift göze yenik düşen zayıf biri olduğumu sorduğum anda bir başka kapıyla cevabımı buluyorum. Sevmek… Her şeye rağmen nefret, kin ve diğer tüm kötü duygularımı bir anda dizginleyen ve beni tekrardan beyazla buluşturan, anlam veremediğim güçteki o duygu. Tüm kapıları kapatıp kaçmak isterken tekrar çıkıyor Sezai Karakoç önüme ve tüm basitliğine rağmen beni darmaduman eden dört heceyi tekrar yankılıyor içimde: ayna, hatıra, gözler ve sevmek. Bu şiir geçmişten kurtulup geleceğe adım atacağı anda dört köşeye hapsolmuş, kendini aşktan kurtaramayan kadının şiiri. Sulandığı halde kuruyan ama kokusu geçmeyen çiçek, kadın ve çaresizlik. Okurken yüreğimi parçalayan aynalar değil, daha da keskin tasarlanmış bu dizeler ve tüm bu dizeler boyu peşimi bir kere olsun bırakmamış kadın silueti. Şiirin aksine, o kadın bana aynaya baktığımda uzanamayacağım kadar ilerde değil. O kadın benim. Ne kadar parçalara ayrılmış, umutsuz ve yarınları olmayan biri gibi gözüksem de, merhameti beni bıçaklayan adamın gözlerinde görecek kadar yüce ve güçlü biriyim. Aşkı kirletenlere inat alacakaranlıkta aydınlığı bulan kadın benim. Kalbimi paramparça eden
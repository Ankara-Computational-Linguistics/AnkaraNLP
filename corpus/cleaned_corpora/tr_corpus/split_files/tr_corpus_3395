daha geri plandadır. Bilgilenmek bir kimseyi yıllanmış eski bir meşe ağacı gibi sağlam ve kendinden emin yapar. Her yeni bilgi meşenin emdiği su ve mineraller gibidir, onu hayata bağlar ve güçlü olmasını sağlar. Meşe ağacının güneşi ise onu aydınlatan, kendi benliğini oluşturmasına yardımcı olan asıl kaynaktır. Meşe ağacı bu asıl kaynak yoluyla fotosentez yapar ve doğaya oksijen vererek kendi içinde hayat bulur. Yani aynen bir insanın edindiği bir bilgiyi sindirip, insanlara, topluma ve hayata yeni bir biçimde sunması gibi. İnsanı insan yapan da işte bu değişikliğin, yaratıcılığın ve saf güzelliğin ta kendisidir. Peki bu bahsettiğimiz saf güzellik insanın derinliklerinde yer bulan ve insanı özel kılan şey midir? Yoksa kulağımızın aşina olduğu cennet kelimesinde mi gizlidir ? Cennet kelimesi hep aradığımız ama bir türlü erişemedğimiz güzellik ve iyiliğin biraraya gelmiş ve kelimede can bulmus halidir. Romanların ve hikayelerin diline pelesenk olmuş bu kelime derki: Aradığın mutluluğu ve güzelliği ancak eskiyi geride bırakarak, yeniliğe bakarak ulaşabilirsin. KAYNAKÇA: Saramago, J. and Okur, S. (2005). Magara. 1st ed. Istanbul: Turkıye Is Bankası. NOTALARIN ALTINDAKİ HAYATBazen düşünüyorum da sanırım hayatınızı ne kadar düzenli bir şekilde götürmeyeçalışırsanız, planladığınız hayattan bir o kadar uzaklaşıyorsunuz. Planlı yaşamanın kötü birşey olduğunu söylemek istemiyorum. Ancak gelecekle ilgili veya hayatınıza sokmakistediğiniz insanlarla ilgili ne kadar çok düşünürseniz sonunda düşlediğinizin tam tersi biryaşantıyla karşı karşıya gelebiliyorsunuz. Nasıl diye soracak olursanız, bunun cevabınıverebilmek için yeterince şey gördüm mü tartışılır. Fakat ne zaman hayatımda olacağınıdüşündüğüm, hayatımda yer almasını istediğim bir insanla karşılaşsam sonu hüsranla bitiyor.Ne zaman kendimi planladığım ya da içerisine balıklama dalmadığım, bir şekildeolabilecekleri önceden tahmin edebildiğim bir olaylar zincirinin içerisinde bulsam, kendimidaha çok kaybolmuş hissediyorum ve de bu beni şunu sorgulamaya götürüyor. Planladığımhayat aslında gerçekten yaşamak istediğim, beni mutlu edebilecek hayat mı?Bunları düşünmenizi, yaşantınızı sorgulamanızı size belki bir imge, belki bir kişi, belki debir ses hatırlatabilir. Bana ise dinledikçe içerisinde kendimi bulduğum, anlamlı sesler bütünühatırlatıyor. Bana göre müzik bir insanın duygularını ve düşüncelerini ifade edebilmesi için engüzel yoldur. Bazen sözcüklerle anlatamadığın birçok duyguyu ve düşünceyi yalnızca birkaçnotanın arkasında saklanmış bir şekilde bulabilir insan ve bazen hiç düşünmediği, bazen iseuzun süredir farkına varmadığı gerçekliklerin içerisine dalma cesaretini bulabilir. Her nekadar bazı gerçeklikleri göz ardı ederek yaşamaya alışmış olsak da bize aslında bugerçekliklerden kaçmamamız gerektiğini anlatan belki de küçük bir kıvılcımdır. Bu kıvılcımıbir ateşe dönüştürmek ise bizim kararımız. Ben müziğin içimizde başlattığı sorgulama ateşiniseviyorum. Aklımdakilerin ortaya çıkıp beni kendi doğrularımı veya yanlışlarımı tartmayayaklaştırması hissini seviyorum. Bunu yaparken kulağımda bıraktığı tadı, yani kısacasımüziğe dair her şeyi seviyorum.Zihnimde pek çok farklı düşünce uyandıran, bir yandan da kalbimin derinliklerinde birçokfarklı duyguyu tatmamı sağlayan bir konserden bahsetmek istiyorum. Bu konser kısacabahsetmek gerekirse 2010 yılında Londra’da gerçekleşmiş, bedensel olarak oradabulunamamama rağmen dinlediğimde ruhumu tam anlamıyla dolduran bir konser. Klasikmüziğin ve deneysel müziğin büyük temsilcilerinden biri olan, İtalyan piyanist ve bestekârLudovico Einaudi tarafından ve “ The Royal Albert Hall Concert” adlı albümnün sahnelemişolduğu bir konserdir. Benim için bu konseri özel yapan ise kendisini ilk bu konserini izleyerektanımam ve bestelerine kendimi kaptırmaya o zaman başlamış olmamdı. Bir de zihnimibitmeyen düşüncelerle, kalbimi büyük bir duygu yoğunluğuyla sarmış olması tabi ki.Öyle hisler tadıyorum ki dinlediğim parçalarda bir anda onlarca farklı duyguyu bir aradayaşıyorum bazen. Üzerimde bu konuda en çok etkisi olan parça Divenire. İtalyanca “olmak”anlamını taşıyan bir sözcük. Parça başladığında sanki içimi acıtan bir şeyler ortaya çıkıyor.Sadece o an o parçanın içerisinde saklanmak istiyorum. Sonra bir an cesaretimi toplamamısöylüyor sanki. Bana hırslı, güçlü olmam gerektiğini hatırlatıyor. Parça biraz durulduğundaise topladığım güçle birlikte duygularımın esiri olmaktan çıkıp düşüncelerimlebütünleştiriyorum benliğimi. En sonunda kendimi o kadar iyi hissediyorum ki neredeysetarifsiz diyebileceğim bir duygu. Önce kendimle yüzleşmiş, sonra kendime inanmış ve ensonunda ise her şeyin üstesinden gelebilirmişim gibi bir his beliriyor içimde. Bir yanıylayaşadığım zorlukları hatırlatırken, başka bir yanıyla hayata tutunmam gerektiğini anlatıyoradeta. Hayatımın her anını planlayarak değil de daha özgürce, aklıma estiğince yaşamamgerektiğini hatırlatıyor. Bunları yaşarken yaptığımız hatalar, onların bize kattıkları kişiliğimizişekillendiriyor. Belki de gerçekten mutlu olacağım hayat kendimi kasmadan, her inceayrıntıya kadar planlamadan ve en önemlisi anı yaşayıp bundan pişmanlık duymadığım zamanbeni bulacak.Einaudi’nin besteleri her dinlediğimde farklı bir anlam katıyor hayatıma. Bazen aşkı anlatıyorinsanın kalbine dokunarak, bazen içindeki küskünlükleri, bazen ise her ne pahasına olursaolsun hayata tutunmamız gerektiğini. Kısacası bazı müzikler aslında tam da hayatı anlatıyor.Bize kattıklarıyla ve bizden aldıklarıyla, bizi sevenleriyle bizim sevmediklerimizle, inanmakistediklerimizle ve gerçekte karşımıza çıkanlarla, değerlerimizle ve yargılarımızla,duygularımız, düşüncelerimiz ve karşılaştığımız düşüncesizliklerle bize hayatın kendisinianlatıyor.Elif Nur ÖzbekPınar Şebnem Gürel ÖZLENEN ZAMANLAR “Bazı anlar vardır, geçen zamanın bir daha geri gelmeyeceğini kuvvetle hissettirir insana.” (Serbes, 29). Bana kalırsa özlem duygusunun, hatta özellikle bir insanı yanındayken bile özlemenin, bir mekânı henüz oradan ayrılmadan özlemeye başlamanın tasviri daha iyi yapılamazdı. Açıkçası yazarın amacı bunu tasvir etmek miydi bilemiyorum ama bu sözü okuduğumda aklıma gelen ilk şeyin bu olduğunu çok iyi biliyorum. Akıp giden hayatın içinde yaşadığın saniyelerin, bir daha asla geri gelmeyecek olduğunu kavramak ve o an, en sevmediğin ortamda bile olsan o anları özleyeceğini fark etmek. Sürekli bir koşuşturma içindeyiz, her zaman bir şeylere acelemiz var farkında mısınız? Yabancılar buna “hızlı tempolu yaşam tarzı” demiş ama bence bu bir “yaşam tarzı” falan değil, hatta ben buna direkt “yaşamamak” diyorum. Yaşamamak diyorum çünkü ben de bir ara yaşamıyordum. Evet, hem de hayatımın –büyük ihtimalle- en güzel yıllarında. Ödevler, sınavlar, vizeler, finaller derken sürekli bir sonraki saat ne yapacağımı düşünerek geçirdim on sekiz yıllık hayatımın önemli bir kısmını. Hep bir acelem vardı. Arkadaşlarımla ya da ailemle güzel vakit geçirirken bile yapmam gereken şeylerden vakit çaldığımı düşünürdüm. Artık geçmişimi ya da geleceğimi düşündüğümde sadece huzursuz ve endişeli hissediyordum. Beni bu sağlıksız yaşam şeklinden kurtaran şey ise şu farkındalığa varmak oldu: Geçen zaman bir daha geri gelmeyecek. Klişe bir söz olabilir ama insan durup düşününce bu cümlenin yüzde doksan dokuz değil, yüzde yüz doğru olduğunu fark edip ürperiyor. Evet öyle, geçen zaman bir daha geri gelmeyecek. Bu farkındalığın getirdiği bir gerginlik hali de olmuyor değil aslında. Gerçekten kaliteli ve iyi vakit geçirdiğini fark ettiğinde bu güzel anların da geri gelmeyeceğini, unutulmasa da gün be gün silikleşen anılara dönüşeceğini biliyorsun. Buna da canın sıkılıyor. Gerçekten de dedikleri gibi, insan garip bir varlık. Zamana dair bu acı gerçeği fark etmemi neyin sağladığına gelecek olursak, lise mezuniyeti ve üniversitenin ilk yılı buna uygun bir cevap olabilir. Bilirsiniz lise yılları -bir Amerikan gençlik filmi kadar olmasa da- drama dolu geçer. Dostluğu, paylaşmayı öğrendiği kadar küsmeyi, gruplaşmayı da öğrenir insan. Benim lise yıllarım da tam olarak öyle geçti ve şimdi yıllığımı elime alıp eski günleri yâd ettiğimde aklımdan tek bir şey geçiyor: Keşke saçma sapan sebeplere tutunarak, kaostan payımızı alıp hayatımıza hareket katmak uğruna drama oluşturmasaydık. Birbirimizi kırmayıp, geçmekte olan ve bir daha geri gelmeyecek olan zamanımızın kıymetini bilseydik. Çok sevdiğim bir komedi dizisi olan The Office’de geçen bir replik duygularıma tam anlamıyla tercüme oluyor: “Keşke, aslında ‘eski güzel zamanlarda’ yaşadığımızı, o zamanlar geçmeden bilmenin bir yolu olsaydı.”. Keşke. Neyse ki insan hata yapmayı bildiği kadar ondan tecrübe kazanmasını da biliyor. Hayatımın bundan sonraki kısmında, aslında yaşadığım her anı bir gün özleyecek olduğumu bilerek yaşamak artık en büyük hedefim. Ne kadar ulaşılabilir bir hedef bilmiyorum ama en azından ileride dönüp geçmişe baktığımda pişmanlık duyacağım birçok şeyin önüne geçeceğini biliyorum. Hani yıllardır sorulan klasik bir soru vardır, “Bir dakikalığına bütün dünyaya seslenebilecek olsaydınız ne söylerdiniz?” diye, eskiden bu soruya asla cevap veremezdim. “O kadar önemli olan ne söyleyebilirim ki?” diye düşünürdüm. Ama şimdi ne söyleyeceğimi gayet iyi biliyorum. Dünyaya seslenemesem de, kendime seslenmek istiyorum: Geçen her saniyenin kıymetini bil, minnettar ol! Çünkü bir gün mutlaka onlar da özlenen zamanlar olacak. Kaynaklar: - “Finale.” The Office, yapımcıları Greg Daniels, Ricky Gervais ve Stephen Merchant, oyuncu Ed Helms, sezon 9, bölüm 23, Reveille Productions, 2013. - Serbes, Emrah. Müptezeller. İstanbul: İletişim Yayınları, 2016. Aslıhan Demirel 21301263 Roman Gerçek Dost Kimdir? Uçurtma Avcısı’nı ilk okuduğumda liseye yeni başlamıştım ve belki de o döneme kadar hayatın ne olduğunu sorguladığım başka bir zaman olmamıştı. Romanı okurken birçok değişik duyguyu birden yaşamıştım. Roman Afganistan’da geçiyor. Çocukluktan arkadaş olan Emir ve Hasan’ın hikâyesi, Emir’in ağzından anlatılıyor. Çocukluklarında çok yakın iki arkadaş olan Emir ve Hasan yaşadıkları çok talihsiz bir olaydan sonra birbirlerinden uzaklaşıyorlar. Hayat ikisini de çok farklı noktalara götürüyor. Emir Amerika’da yaşamaya devam ederken bir gün aldığı bir haber üzerine memleketine geri dönüyor ve Hasan’ın öldüğünü hatta arkasında bir çocuk bıraktığını öğreniyor. Bunun üzerine Hasan’ın oğlunun peşine düşüyor onu bulup evlat ediniyor. Tabii ki, romanı okurken Emir’in yaşadığı, pişmanlık, özlem gibi duygular okuyucuya çok etkili bir şekilde geçiyor. Kısaca roman, gerçek dostluğun üzerinden yıllar geçse de, kötü anılar yaşansa da bitmeyeceğini bize anlatıyor. Ben de, bunun üzerine, dostluğun bana göre ne demek olduğunu yazmak istedim. Çok arkadaşın olsun ama az dostun olsun der annem hep bana. Dostluk yaşamın çok önemli değerlerinden birisi. En az aşk kadar etkilidir bana göre. Fakat gerçek dostu bulmak ve onunla yıllar geçirmek eskiden daha kolay ve daha önemliymiş. Şimdi ise insanlar yalnız kalmayı tercih ediyorlar veya yaşam tarzları onları buna zorluyor ne yazık ki. Emir ve Hasan esasında kardeşlerdi ama ondan haberleri yoktu ve dostlardı. Belki de bunu bilselerdi o dostluk hissini kaybedeceklerdi. Çünkü benim dostum benim hakkımda kimsenin bilmediği şeyleri bile bilir ve saklar. Bana göre dost her zaman her koşulda yanında olan seni belki de senden bile iyi tanıyan kişidir. Bu yüzden ben Emir’in, Hasan’a yaptıklarını affedemem. Hasan’ı o yaşanan kötü olayda ve ondan sonrasında bile yalnız bıraktı. Çocukluktu yaptığı. Zaten memleketine geri döndüğünde içinde o vicdan azabını hissetmişti. Tabii ki bu kurguda Emir geri dönüp Hasan’ın oğlunu evlat edindiğinde belki de bir şekilde Hasan’dan özür diledi. Ama ben böyle bir durumda Emir gibi bir dostu affetmezdim. Birlikte bir şeyleri paylaşamadığında ve birbirine destek olmadığında dostluktan söz edilemez. Bana göre Emir’in bu davranışı sadece kendi vicdanını rahatlatmaya yaradı ama Hasan yine kırgındı. Romanda, Hasan’ın Emir’e sevgisinin yanında saygısı da çok büyüktü. Her ne kadar dost olsalar da Hasan ona Emir Ağa diye hitap ediyordu. Halbuki, bana göre dostlar arasında böyle sınıflar olmamalıdır. Hayat herkese farklı şartlar sunabilir ancak kişinin kalbini kime açacağını ve kiminle dost olacağını bu şartlar belirlememelidir. Bence Emir ona “ağa” diye hitap eden Hasan’a izin vermemeliydi. Gerçek dostlar kimi zaman birbirinin küçük kardeşi olup şımarabilir kimi zamansa biri diğerinin büyüğüymüş gibi davranıp ona öğütler verebilir ancak aralarında herhangi bir üstünlük belirten davranış veya söz olmamalıdır. Aranda her ne yaşanırsa yaşansın ona küsemediğin, affedebildiğin kişidir gerçek dost. Emir ve Hasan da bunu başarabildi esasında, üzerinden çok zaman geçmiş olsa da. Sen hatalı olduğunda özür dileyebiliyorsan hiç düşünmeden o kişiden, gerçek dostundur o senin. Kardeşindir belki de senin seçtiğin. Emir ve Hasan gibi gerçekten kardeşin olmasa da. Aranızdaki bağı bir sen bilirsin bir de o. Açığını kapatırsın, görmezden gelirsin bazı şeyleri, mesela düğününde annenle aranı düzeltecek, son eksikleri görecek ve sana moral verecek kişi odur ve bilirsin; hayatından çıkarmayacağın kişilerden biridir gerçek dostun. DUYGULARIN HARMONİSİ Yaşadığımız herhangi bir günü bile düşününce ruh halimizin ne kadar hızlı değiştiğini görebiliyoruz. Acaba bu duygu değişikliklerinin sebebi ne? Belki de zihnimizin derinliklerinde hislerimizi düzenleyen bir kontrol masası ve bu masanın başında durup bizim iyiliğimiz için çabalayan küçük yaratıklar vardır. Peki ya bazen boğazımıza çöktüğünü hissettiğimiz tükenmişlik hissi, “Artık dayanamıyorum” dediğimiz depresif anlar ve duygu karmaşaları? Kim bilir, belki de böyle zamanlarda bizi biz yapan “kişilik adaları”mız birer birer yıkılıyordur ve zihnimiz tarumar haldedir. Ters Yüz (Inside Out) isimli film işte tam da bu medcezirler arasında kalan 11 yaşındaki bir kızın hikayesini seyirciye sunarak hepimizi hayatı sorgulamaya davet ediyor. Filmde karşılaştığımız beş küçük yaratık temelde hissettiğimiz beş duygunun yansıması. Senaristler başlangıçta 27 farklı duygu belirlese de bunun anlaşılmasının zor olacağını düşünmüşler ki hedef kitlenin çocuklar olduğuna dikkat edersek bu, yerinde bir karar olmuş. Böylesine karmaşık bir senaryo büyükler için bile zorlayıcı olurdu. Diğer duyguların bu beş tanenin kombinasyonu olması da cabası. Peki bu temel duygular neler? Parlayan yıldızlardan esinlenerek yapılan Neşe, gözyaşı temasıyla yaratılan Üzüntü, tuğla biçimli Öfke, sinir hücresi şeklindeki Korku ve birçok çocuğun kabusu olan brokoliyi andıran Tiksinti. Hislerimiz ile varlıklar arasında benzerlik ilişkisi kurularak hislerimizin somutlaştırılması, filmde verilmek istenen mesajı daha kolay içselleştirmemizi sağlarken tüm bunların hayatın bir parçası olduğunu ve duyguların hepsinin zamanı geldiğinde yaşanması gerektiğini bize gösteriyor. Ana karakterimiz Riley’in zihninin derinliklerine misafir olduğumuzda görüyoruz ki kişilik, anıların rehberliğinde oluşuyor. Sizce de doğru değil mi? Anılarımızı hislerimize göre kategorize ettikten sonra iyi olanları benimseyip kötü olanları da filmde belirtildiği gibi sorun çıkartanların atıldığı bilinçaltımıza gömüyoruz. Tabii bu işlem, tozları halının altına süpürmekle eşdeğer çünkü hepimiz biliyoruz ki bizi biz yapan yaşadıklarımız. Zamanımızın çoğunu iyi anılar biriktirmeye çalışarak geçirsek de kötü anılar bizi daha güçlü bireyler haline getiriyor ve gün geliyor masanın başına Üzüntü, Öfke ya da başka bir duygu geçiyor. Neşe ise masanın köşesine sinip sırasının gelmesini bekliyor. İşte o gün büyümüş oluyoruz. Oysa çocukların etrafına saçtığı neşe dalgasının hepimiz farkındayız değil mi? Bir çocuk gördüğünüzde ya da onunla konuştuğunuzda istemsiz olarak gülümsediğinizi hatırlıyorsanız cevabınız evet. Peki bu mutluluğun kaynağı ne? Zihinlerinde egemenlik kuran Neşe elbette. Yıllar geçtikçe diğer duygular güç kazanırken Neşe kaybediyor ve gün geliyor, Neşe bir nevi tahttan indiriliyor. Filmde olduğu gibi... Riley’in zihin kontrol masasına baktığımızda masanın pek de karmaşık olmadığını ve masanın yöneticisinin Neşe olduğunu görüyoruz. Filmin bir sahnesinde ise anne ve babasının da zihinlerine tanıklık ediyoruz. Onların zihin kontrol masaları daha kompleks olmakla birlikte annesininkine Üzüntü, babasınınkine de Öfke hakim. İşte burada film, hayatın acı yönlerinden birine gönderme yapıyor. Çocuk yaştayken ne kadar neşeli olursak olalım büyüyüp hayata atıldığımızda Neşe arka plana atılıyor. Hayat bize mutluluktan çok sorumluluk veriyor. Anne, baba, çocuk... Toplumda herkesin bir yeri, sorumluluğu var. Hepimizden yerimize göre, yerinde konuşmamız bekleniyor. Aile içindeki hiyerarşiye sadık kalıp üstündeki insana ters şekilde cevap vermemen gerekiyor. Hele karşındaki erkekse durum daha ciddi. Ataerkil toplumlar erkeklere öyle bir baskınlık duygusu aşılıyor ki tepkisini koymayan erkek ayıplanıyor. Filmde de Riley’in babasının zihnindeki bu baskınlık duygusu, Öfke ile tamamlanıyor. Böylece kız ailesine saygısızlık yapmaya başlayınca baba gövde gösterisi yapıyor. Çünkü bir erkek “geri adım” atmaz. Aksi takdirde gururu incinir ki bir erkek bunu asla kaldıramaz. Bu yüzden öncelikle kızının sorununu sorgulamaktansa şovunu tamamlamayı tercih ediyor. Daha sonra diğer duyguların da işe el atmasıyla sorunu doğru şekilde çözmeye çalışıyor. Dünya’nın sonu olarak gördüğümüz, bizi üzen şeyler; en güzel olayların habercisi olabiliyor. Bu da demek oluyor ki aslında her duygunun bize kattığı farklı güzellikler var. Kimi zaman Neşe’nin kontrolü ele almasını beklemek yerine hayatı akışına bırakıp güzel anların kıymetini daha iyi anlamak ve duyguların harmonisine güvenmek gerek. Dünya’ya gözlerimizi ilk açtığımız andan itibaren zihnimizin dehlizlerinde bizim mutluluğumuz için çabalayan küçük dostlarımızın kontrolü hiç kaybetmemesi dileğiyle... Beyza KALKANLI Yusuf AVCİ 21202512 TURK 102-07 Kalplere Yapılmış Bir “Soğuk Kazı” Aşk ve sevinç üstüne konuşmak, acı ve keder üstüne konuşmaktan benim için hep daha kolay olmuştur. İyiyi düşünmenin iyiyi getireceğine olan inançtan kaynaklanan “güzel şeyleri kolay ifade etme” durumu çoğu zaman beni acı ve kederden bahsetmekten alıkoymuştur. Her ne kadar uzak durmak istesem de her gün yaşadığım dünyanın bu kötü yanlarını, daha farklı ifadeyle bizde oluşturduğu kötü duyguları bu yazımda sizlerle paylaşmaya çalışacağım. Elbette acı ve kederden bahsetme isteğim kendiliğinden oluşamayacak kadar sevimsiz bir istek benim için. Az biraz haber izliyorsanız, hatta biraz dışarı çıkıyorsanız hayatın acı dolu olduğunu size söylememe gerek yok. Zaten karşılaşabileceğiniz insan manzaraları benim üç beş satırlık yazımdan çok fazla şey anlatacaktır sizlere. Lakin bu noktada biraz daha fazla düşünmeniz ve düşünmem için bu yazıyı kaleme almaya karar verdim. Birhan Keskin, Soğuk Kazı adlı şiir kitabının “Dünyanın Katı Huyu” bölümünde yer alan şiirlerle beni bu konuya daha çok itti. Çünkü daha çok somut şiirlerini topladığı bu bölümde şiirle gerçek dünya sorunlarına değiniyor ve şiirsellik değerini kaybetmediği için de fazlasıyla etkileyici olmayı başarıyor. Şair kitabın adını Soğuk Kazı koyarak belki bir çeşit baskı sanatını anlatmış olabileceği gibi hüznü ve acıyı da betimlemiş olabilir. Eserin ilk bölümünden sonra Soğuk Kazı bir ayrılığın arkasında kalanları toplamak, geçmişi unutmanın zorluğu olarak düşünülebilir. Ama benim için Soğuk Kazı, biraz daha derin bir anlamla acı ve kederden habersiz donmuş kalplere yapılacak bir inceleme anlamına geliyor. Bu sebeple savaştan kaynaklanan biraz da günlük hayatımıza dokunan acılara bakmak doğru olacaktır. Acı ve keder dediğimde, eminim aklınıza gelecek ilk yerlerden biri Orta Doğu’dur. Son dönemde gündemde de sık sık yer eden, geçmişte de birçok acının yaşandığı Bağdat, Gazze gibi şehirler Birhan Keskin için de konu olmuştur. Yapısı gereği çoğu açıdan yıkıcı olan savaşın acı ve keder getirmesi şairin de gözünden kaçmamış ve şehirlerin isimleriyle şiirlerini yazmıştır. Bu noktada savaşı şehirlere özgü düşünmemek ve sebep olduğu acıların ne kadar geniş çaplı olduğunu görebilmek gerekir. Bahsettiğim gibi savaşın getirdiği acıyı görebilmek için belli bir süre dışarda olmanız, savaş geçirmemiş ülkemizde bile yeterli olacaktır. Örneğin iç savaş sonucu ülkemize gelen birçok Suriyeli mülteci, sizi başkentimizin en beklemediğiniz semtlerinde bile acı insan manzaralarıyla karşı karşıya bırakabiliyor. Her gün yürüdüğünüz yollarda gününü geçiren bebekli anneleri görmek, o bebeklerin nasıl sağlıklı büyüyeceklerini düşünmeye çalışmak ne kadar zor tahmin edebilirsiniz. Elbette çoğu, duyguları istismar etmeye odaklanmış dilencilerin bizdeki etkisini bir kenara bıraktığımızda gerçekten bunları görmeye başlıyoruz. Aslında savaştan ve getirdiği acıdan bahsetmemin sebebi de birçok yolla gözümüzün görmediği bu acıları görünür kılmaktır. Zira yarın bu acılara maruz kalmayacağımızın garantisi olmadığı için her yönden acının ve kederin farkında olan bireyler olarak bu toplumda yaşamalıyız. İşte bu noktada acı ve kederden habersiz bu donmuş kalplerimize yaptığımız “soğuk kazı” sayesinde hem insan olmanın gerekliliğini yerine getirmiş olacağız hem de kötü şeylere tahammül eşiğimizi bir nebze olsun yükselteceğiz. Kısaca özetlemem gerekirse, hayatın kötü yönleriyle yoğrulmuş bir kalbin size ve insanlığınıza katacağı çok şey vardır. Hayata biraz “soğuk kazı” yapmak için bakmanız, size acıları hatırlatarak çevrenize karşı farkındalık kazandıracak ve hayata başka bir bakış ile bakmanızı sağlayacaktır. Kaynakça Keskin, Birhan. Soğuk Kazı. Metis Yayınları, İstanbul. Ekim 2013. BAŞLANGIÇ, KALENDER, SANDALYE VE SONUÇ “Hayatta en büyük olaylar, bir sürü iyi düzenlenen küçük tesadüflerden doğar” demiş Henry Fielding. Ha öyle büyük olaylara, iyi düzenlemelere de pek gerek yok aslında. Sonuçta her bir rastlantı ya da tesadüf diye nitelendirdiğimiz küçük ayrıntılardan doğan olaylar, bir de bakmışız bizi biz yapmış. Böyle söyleyince havada kalıyor ama Şişhane’de yağmurlu bir günde geçen her hadise aslında söylediklerimi açıklar nitelikte. Öyküde olaylar Kalender adlı bir atın kişnemesi ile başlıyor ki bu da benim en çok ilgimi çeken bölüm olmuştur. Bunun sebebi aslında atın kişnemesi ya da kişnememesi ile ilgili birçok fikir sunulduğu halde, önemli olanın Kalender’in kişnemiş olmasıdır. Haldun Taner, Kalender’in kişnemesinin sebebini iki ihtimale bağlar. Birincisi Kalender’in ömrü boyunca kendini küçük gördüğü ve aynaya bakıp kendi büyüklüğünü fark edince şaşırması, ikincisi ise aynada gördüğü atın düşman olduğunu düşünerek tedirgin olmasıdır. Buna rağmen sözlerini şu şekilde tamamlar Haldun Taner: “ Mamafih ister birinci ister ikinci ihtimal varit olsun, bunun o kadar önemi yoktur… Kalender KİŞNEDİ.” Yani der ki önemli olan niye olduğu değil aksine sonuçtur. O zaman aslında her “sonuç” yeni bir “başlangıç”tır başka bir neden için. Bunu neden mi anlattım? Kalender’in yaşadıkları Aristoteles’in rastlantı ve nedensellik ile ilgili verdiği bir örnekle çok yakından benzerlik gösteriyor çünkü. Olay bir sandalye üzerine kurulmuş. Eğer terk edilmiş bir yerde oturulacak durumda bırakılan bir sandalye görürsek, oturmamız bir rastlantıdır. Çünkü sandalye oturalım diye oraya bırakılmamıştır. Çünkü sandalyenin neden orada olduğunu bilmiyoruz. Sadece sandalyenin yakınından geçen biri sandalyeye oturursa sonucunda gerçekleşen olayı bilebiliriz. Aslında biz sandalyenin niye orada olduğunu bilmediğimiz gibi bir amacı olup olmadığını da bilmiyoruz ama “sonuçta” olay gerçekleşmiştir. Yani bu bir “rastlantıdır” der Aristoteles. Aynı Kalender’in başından geçen hangi olayın kişnemesine neden olduğunu bilmediğimiz gibi sandalyenin de neden orada olduğunu bilmiyoruz. Sonuçta rastlantısal neticeler belli: Kalender KİŞNEDİ ve sandalyeye biri OTURDU. Sonuç olaya, olayda yeni hadiselere neden oldu. Peki rastlantıya neden bu kadar önem verilmiş? Aristoteles’ten Haldun Taner’e kadar rastlantıdan bahsedilmesi bence sebebi bilinemeyen ve açıklanamayan durumların yarattığı gizemin yanında hayatımıza da yön veriyor olmaları. Yine Şişhane’den girelim konuya. Kalender rastlantısal bir şekilde kişnemese, Süheyl ve Serap karşılaşmaz, Martin Argusyan açık eksiltmeyi kaçırmaz, Brezilya’dan Lorenzo Türkiye’ye göndermek istediği malı gönderir ve Hamburg’da Alois Morgenrot’un düşlediği ticareti gerçekleşmezdi ya da belki bambaşka şeyler olurdu. Sizin de fark edeceğiniz üzere küçücük bir kişneme sonucu dünyanın her bir noktasındaki değişiklikler aşikâr. Her olayın birbirine zincirleme bağlanması kişneme sonucunda gelişen her olayın aslında rastlantı olmadığını gösteriyor. Her ne kadar Süheyl ile Serap yıllar sonra karşılaşmış olmalarını bir tesadüfe bağlamış olsa da aslında karşılaşmaları Kalender’in kişnemesinin ürünü. Onların tercihleri dışında gelişmesi olayın aniden ortaya çıktığını göstermiyor maalesef. E o zaman diyebiliriz ki aslında Kalender de öylesine kişnemedi ve kişnemesi rastlantı değildi. Olaylar bu aşamada karışmaya başlamış olabilir ama “sonucun” önemli olduğunu baştan beri Haldun Taner başta olmak üzere Aristoteles de söylüyor. Rastlantılar ile alakası olmasa bile arasında bağ kurduğum için söylemem gerektiğini düşünüyorum. Leonardo DiCaprio’nun Başlangıç adlı filmini izlediyseniz, filmde bilinçaltının tüm katmanlarının iç içe girmiş olduğunu ve katmanlardaki en ufak değişikliğinin sonucunun yeni bir “başlangıç” olduğunu görürsünüz. Aynı filmde olduğu gibi Şişhane’de yağmurlu bir günde geçen her olay aslında kendinin sonucu ama diğerinin “başlangıcı” olmuştur. 21 yıllık iş hayatı boyunca belki Kalender binlerce kez kişnemiş ama hiçbirinde böyle bir sonuç ile karşılaşmamıştır. Öyle ki “kişnemek” olarak nitelendirdiğimiz küçük bir rastlantı (!) , nelere sebep olmuştur. Dünyanın bir yerinde yaşanan basit bir hadise, başka olayların nedenselliğini oluşturmuştur. Diyebilirim ki hayat bir yönüyle basitken aslında bir o kadar da karmaşıktır. Bazen çok da kurcalamamak sonuca odaklanmak lazım. KAYNAKÇA  Taner H. (2010). Bütün Hikâyeleri - 2. İstanbul: Bilgi Yayınevi Bera Mert Yücer(21300773) Türkçe 101 Ahmet Özer-29 Rambo 3 Yaşı henüz 20’lere varan bir genç olarak,sinemada izleyemesem bile televizyonda defalarca izledim Rambo serisinin 3. filmini.Her ne kadar adını duyduğumuzda aklımıza gelen ilk şey şiddet de olsa,film Rambo karakteri üzerinden insanlara mesajlar yollar.Filmde seyirciye aktarılmak istenen ana mesaj ise Sovyet karşıtlığıdır.Tıpkı Sylvester Stallone'nin hem yazıp hem de oynadığı diğer filmleri gibi,Rocky serisi buna iyi bir örnektir,Rambo 3'te de Soğuk Savaş’ın etkilerini görebiliyoruz.Sovyet askerleri üzerinden,Rus halkının medeniyetten ve ahlaki değerlerden uzak olduğunu ve onlara karşı savaş veren bir grup Amerikalı üzerinden de Amerikan halkının mazlumların yardımına koştuğunu anlatmaya çalışıyor film. Filmin daha ilk sahnelerinde,Afganistan'daki Rus mezalimi vurgulanmaya başlıyor ve buna dur demek için sesini yükseltenler ise Amerikalılar olarak gösteriliyor.Her ne kadar Rus askerlerinin yaptığı kıyımların izleyiciye yansıtılması takdir edilmesi gereken bir hareket olsa da,buradaki niyetin halisane olmadığı Afgan halkının imdadına Amerikalıların yetiştiğinin gösterilmesinden bellidir.Filmde gördükleri dışında,Afganistan’da neler yaşandığı hakkında malumatı olmayan bir izleyici neden böyle düşündüğümü merak edebilir.Amerikan ordusunun bölgeye müdahelesinden sonra bölge halkı mecburi göç gibi büyük sıkıntılar çekti.Ülkemizin hemen her vilayetinde Afgan halkı yaşamaktadır.İşte o insanların çoğu,Amerikan zulmünden kaçmıştır.Kısacası,tarih Amerikalıların yardımını değil,zulmünü gösterir bize.Böyle olunca,filmin senaryosu daha başta yalan yanlış bilgiler aktarıyor izleyiciye. Filmdeki Rus komutanların ve askerlerinin karakterlerini tahlil ettiğimizde ise Rus halkı ile ilgili olumsuz bir önyargıya kapılmamak elde değil.Örnek vermek gerekirse,John Rambo’nun Amerikan ordusuna mensup bir gurp askeri kurtarmak maksadıyla Afganistan’a gelişini öğrenen Ruslar,onun barındığı köye bir baskın düzenler.Bir kişi uğruna onlarca,belki yüzlerce sivilin canına kıyıyorlar.Yalnız bu paragrafın hemen yukarıdaki paragraftan bir farkı var.Aktarılan Rus mezalimi doğrudur.Zaten tarihe baktığımızda,emperyalist emelleri uğruna bir ülkeyi işgal edip de orada huzur bırakan herhangi bir ülke yoktur.Lakin benim karşı çıktığım nokta şu.Emperyalist emelleri çarpışan zalim iki ülkenin arasındaki mücadele asla sanatın önüne geçmemelidir.Elbetteki ferdi olduğu ülkesinin destanlarını veya tarihinden herhangi bir kesiti anlatmak her senaristin hakkıdır ama asla senaryosuna yalan illetini bulaştırmamalıdır.Katılan her yalan hem filmin inandırıcılığını zedeliyor hem de sanatsal değerini iki paralık ediveriyor.Doğal olarak Amerikalılarla ilgili bu kadar palavra filmde göze çarpınca,Rus halkı başta olmak üzere insanlar Amerikan ulusuna karşı bir antipati beslemeye başlıyor.Sonucunda ise,sinema barışa katkı sağlaması beklene etkinlikken;Soğuk Savaş’ı daha da tetikleyen bir film karşımıza çıkıyor filmde.Eğer bugün Rus milleti Amerikalılara karşı bir nefret ve kin besliyorsa,benim kanaatime göre kesinlikle Rambo 3 ve bu gibi filmler buna zemin hazırladı.Bu filmden etkilenip Ruslarla ilgili olumsuz ön yargıya kapılmak mümkün görünmüyor dedik.Peki sonuç ne oluyor şimdi?Sen bir film çekiyorsun ve insanları adeta kampları ayırıp kutuplaştırıyorsun.Sanata bundan daha büyük bir zarar verilemez kanaatimce. Gelelim filmin senaryosunda yapılabilecek düzeltmelere.Öncelikle,Amerikan ordusunun Afgan halkını zulümden kurtardığı yalanı tamamen senaryodan kazınmalıdır.Çünkü filmin önüne geçen temel sıkıntı bu.Peki Rus mezalimi hiç mi aktarılmasın izleyiciye?Elbette aktarılsın,zalimin zulmünü herkes işitsin;ancak nasıl Rus ordusunun icraatları aktarılıyorsa,aynı şekilde Amerikalılarınki de aktarılsın.Yalnızca bu şekilde adaletli bir yaklaşıma varılabilir iki ülke insanı arasında.Hele hele milyonlarca insana ulaşan bir sanat dalı olan sinemada asla böyle bir ayrıma yer olmamalı. Yapılabilecek bir düzeltme de şu olurdu.Sıradan bir Rus vatandaşının bölgedeki olaylarla ilgili görüşleri yansıtılabilirdi seyirciye.Mesela Moskova’daki evinde,televizyonunun karşısına geçmiş haber programlarını izleyen bir Rus düşünelim.Haberde de önceki gün çıkan çatışmada öldürülen Afgan sivillerinden bahsediliyor olsun ve o Rus’un da bu durumdan ne kadar büyük bir utanç duyduğu aktarılsın izleyiciye.İşte son derece basit ama anlamlı bir düzeltme.Eğer böyle bir sahne filmde yer alsaydı,en azından kabahatin Rus devletinde olduğu;halkı suçlamamak gerektiği seyirciye aktarılabilirdi.Hatta daha derin bir mesaj da verilmiş olurdu ki o da;insanlık tarihine sürülen tüm lekelerin,tıpkı Afganistan’da yaşananlar gibi,kabahatlisi devlet çıkarları altında halkının dahi kabul etmediği politikalara sahip olan hükümetlerdir. Rambo filminin senaryosundaki önemli ve hatta belki de Rus halkının kötü bir imaj kazanmasına neden olan ayrıntılara değindim.Küçük gibi görünen bu ayrıntıların aslında ne gibi büyük etkileri olduğunu anlatmaya çalıştım.Bu fikirlerimden yola çıkarak şunu da ekleyebilirim ki;filmin senaryosunda yapılacak çok küçük değişiklikler,onu aksiyon dalında efsane olmasının yanında tüm insanlığa barış mesajları veren gerçek bir şahesere dönüştürebilirdi.Modern Dünyada sanatın belki de en büyük kolu olan sinemanın,gerçekleri çarpıtmamasını ve insanlığa ayrımcılık yerine birlik ve beraberlik mesajları vermesi dileklerimle… GÜLDÜKÇE DÜŞÜNDÜREN OYUNLAR Bizim geleneğimizde orta oyunu olarak geçen bir oyun var ki, eski gelenek göreneklere çok yatkın olmayan benim bile ilgimi çekiyor. Neden mi? Kimi zaman halkın içinden, kimi zamansa yine herkesin bildiği bir yönetici kişilikten yola çıkarak kendimizi sorgulatan bir oyun bu. Tam da benim mizah anlayışım diyebiliriz! Tıpkı taklitçiler gibi, insanların değişik davranışları hep dikkatimi çekmiştir. Yanlış veya doğru olsun, toplumda ve bireylerde yakaladığım çok sayıda spesifik yönelim var. Bunları sahnede bir ironi içinde tasvir edilirken izlemek ise ayrı bir keyif benim için. Her seferinde dalga geçilen karakterlerden bile bir türlü sıkılmıyor insan. Zengin, fakir, yaşlı, genç gibi zıt karakterlerin tezatlığı, abartılmış haliyle de olsa yediden yetmişe toplumumuzu yansıtabiliyor, haliyle hem öğretici hem güldürücü oluyor. Belki de benim esprilerimin çoğu zaman anlaşılamıyor olması da bundan kaynaklanıyor olabilir! Fazla ciddi bir ortamda basit bir kelime oyunu yapmak beni hep ‘fıkrasına gülünmeyen adam’ durumuna düşürse de, ortamı dengeleyici faktör olmaktan kaçınmam. İnsanların bazen de durup “ben ne yapıyorum?” diye kendine sorması da gerekmez mi zaten? Hayatı yaşarken içinde olduğumuz için nereye gittiğimizi, ne yaptığımızı, hangi yolda olduğumuzu görmek zor oluyor. İşte tam bu noktada bir tiyatroya gitmek tam ihtiyacımız olan şey! Orta oyunu demişken, geçen hafta İtalyanların da aynı türde çok eskilere dayanan bir oyunları olduğunu öğrendim ve izlemeye gittim. Angelo Savelli’nin yönettiği bu oyunun genel adı Commedia Dell’Arte, fakat belirli bir adı yoktu çünkü doğaçlamaya dayanan ve aynı temel konuları işleyen geleneksel bir oyundu. Biz Türklerin genel sorunsalı meğer İtalyanların da derdiymiş, yaşlıların istemeyen gençleri zorla evlendirmesi! “Ne çıkarınız var?” diye sorası geliyor insanın, fakat burada aileler için önemli olan para tabi ki. Demin bahsettiğim gibi tezatlıklar üzerine kurulu bir oyun ve izleyenleri güldürdükçe düşündürmeye yönlendiriyor. Biraz derin fikirlere yer verirsek de toplum baskısının yanında empati, sevgi ve çıkar ilişkisi gibi kavramlar da ortaya çıkıyor. Bireysel olarak çıkarılacak her ders bize bu kavramları ve paralel fikirleri yansıtacak, belki de bu bireysel gelişim topluma fayda sağlayacak yarın için. Bugün tiyatroda güldüğümüz durumlar dün gerçekten de yaşanıyordu ve yarın da yaşanacak değil mi? Toplumun en küçük birimi aile olsa da, aile içinde gelişecek anlayış ve hoşgörü geçmişten gelen çeşitli baskıları çözebilir, tüm toplumu bir adım ileri taşıyabilir. Bu sonuca varmamın bir nedeni de neredeyse tüm mizahi oyunların, konusu ne olursa olsun aynı yargılara ulaştırması. Bir apartmanda komşu ilişkileri kaç kere komedilere konu oldu biliyorsunuz. Veya patron ve çalışan ilişkisi… Türkler olarak sadece bizim karşılaştığımız durumlar değil, fakat sadece ufak dersler çıkararak ve kendimize bireysel olarak çeki düzen vererek üstesinden gelebileceğimiz eksiklikler. Komedyenlere ve eski orta oyunu geleneğini sürdüren aktörlere ne kadar teşekkür etsek az. İnsan ilişkileri başta olmak üzere farkındalığımızı artıracak noktaları bize güldürerek sunmak, ihtiyaç üzerine çok eski dönemlerde başlamış ve günümüze kadar gelebilmiş yetenek gerektiren bir sanat. Bana kalırsa eğer hoşgörülü olmayı, baskılardan arınmayı ve anı yaşamayı bize öğretebilecek bir şey varsa o da bu bahsettiğimiz oyunlar. Ben tezatlık uğruna yaptığım soğuk esprilerle günü tabiri yerindeyse ‘batırdıkça’, işin üstatları benim başaramadığımı başararak insanları eğitmeye ve eğlendirmeye devam edecek. Sanırım ben de artık bir tiyatro kursuna yazılmalı, püf noktaları öğrenmeliyim. Cem Yılgın Kolay Hayatın Büyük Dertleri Hayatım ne kadar çok problemle dolu! Evin, okulun derdi, tasası bitmiyor. Haftanın beş günü sabah erkenden kalkıp stres yuvası okula gitmek zorundayım. Haftasonlarımı da ödev yapmakla, sınavlara hazırlanmakla geçiriyorum. Sadece bununla da kalmıyor, ev de tam bir kabus. Patlayan su borularıydı, geciken faturalarıydı, arızalanan internetiydi... Bazen tek yapmak istediğim şey kaçıp gitmek. İlginçtir, evden okuldan uzak kaldığım zaman ise beni bir özlem sarıyor. Eşyalarımı bir düzende tutabilmek, kıyafetlerimi dolaptan alıp dolaba koyabilmek ve istediğim zaman gidip yatabileceğim hazır bir yatağın olması... Burnumda tütüyor hepsi. Okul için de durum benzer. Belirli bir rutinimin olması, geleceğim için çalışıyor olduğunu bilmek bana kendimi tamamlanmış hissettiriyor, yaşamıma değer katıyor. Bunları bilmeme rağmen hala bazen o uzaklaşma isteği beni ele geçiriyor. Çünkü biliyorum ki nasıl olsa istediğim zaman bunlara dönebileceğim. Ancak hiç durup da düşündüğüm olmadı, evimi okulumu edebiyen kaybedersem, elimin altından çekilip alınırsa ne olur diye. Ben varlıklarının yarattığı sorunları odak noktam yapıp söylenirken yokluklarının sebep olacağı trajediyi aklıma bile getiremiyorum. Nasıl da arlanmaz bir şımarıklıktır aslında bu! Benim bütün dünyam benden koparılırsa ne olur? Taşınmak için yeni bir ev bakarken hangi şehir, hangi semt demek yerine belki bir gün hangi köprünün altında uyayabilirim diye sorabilirim. Bir kış gecesi ısınmak için altına girdiğin battaniye hafif mi olsun yoksa kalın mı diye seçim yaparken kendimi bir gazete kağıdından medet umarken bulabilirim. Evet basit, ucuz bir gazete kağıdını artık okumak için değil ısınmak için kullanmak durumunda kalabilirim. Yastığın soğuk tarafını bulmaya çalışmak yerine, hangi taş daha az pütürlü diye bakınabilirim. Akşam yemeğinden sonra hangi tatlıyı yesem diye düşünürken karnımın gurultusunu bastırmak için kendimi çöpleri karıştırıken bulabilirim. Bugün kendi ayaklarım üstünde durabiliyorken yarın yoldan geçen bir yabancının merhametini ummak zorunda kalabilirim. Şimdilerde mucize dendiğinde aklıma lotodan büyük ikramiye çıkması gelirken yabancı bir adamdan 10 lira istemişken 100 lira vermesine mucize diyebilirim. Kendi elimde olmadan, başkalarının çıkardığı savaşlar yüzünden tüm hayatım tepetaklak olabilir. Bu durumun gündemdeki örneğini görmek zor değil. Suriyede de insanlar iç savaş yüzünden evlerinden koparılıyor, kaçmalarına sebep olunuyor. Onları gördüğümde ise öyle bir tutum sergiliyorum ki sanki onlar, uzak durulması gereken, bulaşıcı hastlıklı, tehlikeli insanlar. O insanların da kısa bir süre önce benimki gibi bir yaşamları olduğunu düşünemiyorum. Benim de bir gün o insanların düştüğü duruma düşebileceğimi göremiyorum. Her ne kadar okuyan, düşünceli insanlarla iletişime geçen, empati kurmaya çalışan bir insan olsam da bunu başarabildiğimi söyleyemiyorum. Empati kurmak neden bu kadar zor? Etrafıma bakıyorum, sahip olduklarıma ve olmadıklarıma bakıyorum. Sonra empati kurmaya çalışıyor ve başka insanların elinde olmayanlara ve acılarına bakıyorum. Bir olayın ne kadar acı olabileceğini anlıyor ve karşılaştırma yapabiliyorum. Ancak bu kadar. Kısa bir süre geçiyor ve ben yine yokluklarında mumla arayacağım basit şeyler için şikayet etmeye yeniden başlıyorum. Ya insanın doğası böyle ya da benim. Bir olay benim başıma gelmedikçe onun yaratacağı etkiyi tam anlamıyla kavrayamıyorum. Veyahut, bir şeyi kaybetmeden onun gerçek değerini anlayamıyorum. Bunun en bariz örneği hayatımdan kayıp giden insanlar. Anlamsız sebeplerle küstüğüm en yakın arkadaşımın değerini ertesi hafta bu dünyadan çekip gitmesiyle anladım. Onu bir daha hiç göremeyecek olmak, daha önce önemli bulduğum küsme sebeplerinin aslında ne kadar anlamsız olduğunu bana öğretti. Bu durum hayatımdaki her şey için geçerli: evim, okulum ve fuzuli dertlerim. Temennim, zamanın bana hayatımdakilerin değerini, onları kaybetmeden öğretmesi. Mertcan Temel ZORLUKLARDAN GELEN BAŞARI “Amedeus“ filmi ünlü müzisyen ve besteci kalplere sevgili Mozart’ın hayatnı ele alan bir biyografidir, ama baştan da belirtmeliyim ki Amedeus filmi, öyle “canım sıkıldı bir film izleyeyim.” diyen herkesin izleyebileceği daha doğrusu izlemekten çok zevk alabileceği bir film değil. Film Volfgang Amedeus Mozart’ın müzik yaşamını ele alıyor. Geçmiş ele alındığı için, kıyafetler ve ortam oldukça kasvetli ve bu içinizi karartan bir durum yaratabilir ama filmin sürükleyiciliğini fark ettikçe bu durumu fazla da umursamıyorsunuz. Biraz da filmi incelemek gerekirse, Mozart’ın müzik hayatı Salieri adında bir karakterin ağzından anlatılıyor. Salieri, Mozart’a normalden fazla bir şekilde hayranlık beslerken; hayatı boyunca kendini onunla kıyasladığı için ona hep kin beslemiş bir karakterdir. Öte yandan Mozart’ın yeteneğine hayran olmamak gerçekten de elde değil. Operaya çok da ilgi duymayan biri olarak ben bile istekle izledim. Opera, müzik ile görsel şöleni birleştiren bir sihirli değnek misali bir taraftan tüylerinizi diken diken ederken, diğer yandan huzur duygusunu tatmanızı sağlıyor. Mübalağa yapmıyorum çünkü operaya dair bildiğim bilgi sayısı iki kelimeyi geçmez. Ayrıca, Mozart’ı ben şahsına münhasır bir kişilik olarak canlandırırdım kafamda yani daha çok içine kapanık ve duygularını notalara döken biri olarak. Fakat hayal kırıklığına uğrayabilirsiniz çünkü Amedeus çok çılgın bir kişilik ve bir anı bir anına uymuyor. Adeta bu muymuş bu besteleri yapan Mozart diyorsunuz ama besteleri yaparken sanki kendinden sıyrılıyor ve başka bir dünyada yaşıyor. Biraz da bu nedenden ötürü Salieri onu bu kadar çok kıskanıyor olabilir. Hani hep derler ya “sonradan kıymetlendi” diye. Bana da Amedeus böyle geliyor. Yani, Mozart hayatı boyunca zorluklar çekmiş, ara ara her şeyden sıyrılmak istemiş ve hatta beste yapmayı bırakmak istemiş ama asla bırakamamıştır. Ne yaparsınız ki müzik karın doyurmuyor. Kim derdi ki, koca üstat zorluk çekecek ve uzatılan paraya muhtaç kalacak. Fakat para uğruna verdiği değerlerden asla vazgeçmeyen bir kişilik Mozart. Amedeus, eserlerini hep duygularını yansıtarak kaleme alırdı. O dönemin şartlarında, kısıtlamalar ve baskıcı yönetim, özgürlükçü düşünceyi engelleyen bir taştı Mozart için. Bir şarkı besteleyebilmek, onu satırlara dökebilmek ve hatta sahnesini oluşturmak öyle kolay bir iş değildi, bunu iyi bilmek gerekir. Nitekim öyle de oldu Amedeus için. Hep zorluklarla karşılaştı sanatını icra etmek için. Hep hayat dolu olan Mozart, gerçekten rastlanması zor bir kişilik. O hep bardağın dolu tarafından bakmayı görev bilmiş gibiydi kendine, ta ki babasının ölümüyle burun buruna gelenekadar. Ben bu kısımda açıkçası baya şaşkına döndüm çünkü, o duygularını sadece ve sadece notalara döken biriydi. Gel gelelim bu kayıp onu derinden sarstı ve bütün inandığı değerlerden kopardı. Ailesinden… Film sonlara doğru hızlanıyor ve bir an önce sonuca ulaşmak istiyorsunuz. Mozart, verdiği kayıpları, acıyı, bir çığlığın ürpertici etkisini, bitmek bitmeyen yaşama enerjisini kısacası bütün bu duyguları yansıtan, hayatını kaleme aldığı bir beste yaptı. Birçoğumuzun adını bilmediği ama duyar duymaz “işte bu eser” olarak nitelendirdiği eserdir “Rondo Alla Turco”. Çok da uzatmadan sonuca bağlamak istiyorum. Ben bu filmi izlerken azim duygusunun insana ne başarılar kazandırabileceğini gördüm. Başkalarının söylediklerine kulak asmak, yine başkalarını tatmin etme çabası, bunların hiçbiri bizi bir başkasından ayıran değerler değiller. Kendi benliğimizle bu dünyada var olmak istiyorsak, bazı şeyleri feda edebilmemiz gerekir yani elimizi taşın altına koymamız gerekir. Başarıya giden yolu en iyi kendimiz çizeriz, güzellikleriyle ve zorluklarıyla. Bugün Mozart’ı Mozart yapan da bu değerler bence. BEYZA DEMİRCİ Arda Kıray 21302072 Section 11 Ahmet Kaya Hobbit: Maceracı Ruhlar İçin Bir Rehber Düşünün ki, bir sabah bir kapı sesiyle uyanıyorsunuz ve hiç tanımadığınız bir adam size: “Kalk hadi! Londra’ya gidiyoruz.” diyor. Eminim ki bir çok kişi o adamı kapı dışarı edip polisi arardı. Diyelim ki öyle yaptınız ve sonra daha önce kapınıza gelen bu adamın arkadaşlarından oluşan bir grup evinize geldi ve Londra’ya uçak biletlerini aldıklarını ve bu gece sizde kaldıktan sonra sabah havalimanına, hep beraber gideceğinizi söyledi. Ne kadar reddetseniz de evinize girdiler ve sanki siz hiç itiraz etmemişsiniz gibi davranmaya başladılar. Bundan sonra herkes polisi arayıp gelenleri evden attırmayı düşünmüştür heralde. İşte Bilbo’nun maceracı ruhu ise burada gün yüzüne çıkıyor. Birçoğumuzun yapamacağını yapıp, daha fazla direnmeyi bırakıp hayatın önüne çıkardığı yeni bir maceranın peşinden koşuyor. Peki kim bu Bilbo? Bilbo J.R.R Tolkien’in “Orta Dünya” diye adlandırdığı fantastik dünyasında, Hobbit adında bir türün naçizane bir üyesi. Görünüşte herhangi bir Hobbit gibi o da hayatını doğduğu yerde geçirmiş, sıradan bir çiftçi. Onu diğer Hobbitlerden ayıran özelliği ise sahip olduğu maceracı ruhu. Hobbitler genel olarak yaşadıkları yere çok bağlı bir ırk ve yaşadıkları yeri terketmeyi kesinlikle bir seçenek olarak kabul etmezler. Fakat Bilbo yaşadıkları yerden dışarıda daha büyük bir dünya, daha farklı ırklar, kültürler ve hikayeler olduğunu farketmiş ve bunun üstüne daha önce de düşünmüş birisi. Bilbo’nun kapısını çalan adam bir Gandalf adında bir büyücü ve yolcuğu ise Londra’yı gezmek kadar keyifli değil, tam tersine ölümcül zorlukta bir yolculuk. Ama her zorluğun arkasında yatan bir güzellik vardır. Benim fikrimce Bilbo da bunun farkında olduğu için monoton hayatından kurtulup, gerekirse ölümle burun buruna gelip yeni yerleri, yeni güzellikleri görmek istedi. Ne de olsa birgün yaşadığı dünyadan göçüp gideceğinin farkına varıp, henüz yaşıyorken onu keşfetmeyi istemiş olması da büyük bir ihtimal. Ne düşünerek evinin dışında, zorlu bir yolcuğa çıkma kararı almış olursa olsun Bilbo, Hobbitler gibi basit özelliklere sahip ve ünlü destanları bulunmayan bir türün bile bu dünya üzerinde büyük değişikliklere yol acabileceğini herkese göstermiştir. Bunun en büyük nedenleri Bilbo sayesinde Cüceler’in hazinesi tekrar sahibine yani Cüceler’e dönmesi ve yok edilemeyeceği düşünülen ejdarhaların Bilbo sayesinde yok edilmesidir. Bilbo, Orta Dünya’da yaşayan küçük insanların, büyük kahramanıdır. Bizim dünyamızda ünlüdür ya, yoktan varolan insanların hikayeleri dilden dile dolaşır. Şu kişi, o şirketi sadece birkaç kuruşla kurmuş; bu hiç okumamasına rağmen, şunu icat etmiş. Bilbo da bizim dünyamızdaki bu örnekler gibi, kendisinden en beklenmeyecek hareketleri yaparak Orta Dünya’nın en ünlü küçük insanlarından olmuştur. Bilbo’nun hayatı en çok da bu yönüyle hepimize örnek olacak bir çok şey içerir. Belki de “Ben yapamam” lafını her dile getirdiğimizde oturup Bilbo’yu düşünmeli insanlar. Ya Bilbo aynı lafı kullanıp, yolculuğuna hiç çıkmasaydı ne olurdu? Cüceler’in hazinesini almasından ve ejdarhanın öldürülmesinden daha da önemlisi Bilbo kendinden sonraki nesillere ilham kaynağı olamayacak hatta merak ettiği medeniyetleri, ırkları göremeden ölecekti. Benim için Bilbo, Tolkien’in insanlara kalbinizin sizi yönlendirdiği yola gidin, pişman olsanız bile deneyip pişman olmak denememekten iyidir öğütünü vermek için var. Bilbo, yaşadıklarıyla sadece Hobbitleri değil aynı zamanda bütün Orta Dünya’yı ve bizim dünyamızı cesaretlendiriyor ve adeta bize “Korkma ve o adımı at” diyerek bizi maceralarımızın peşinden koşmaya itiyor. Her Şeye Rağmen Hayat hepimizi zorluyor. Hepimiz, yaşamımızın bir döneminde bir zorlukla karşılaşıyoruz. İster ailemizden, ister arkadaşlarımızdan, ister işimizden, ister okulumuzdan olsun, hayat bir yerden vuruyor hepimizi. Peki bu hatalardan ders çıkarıyor muyuz? Yumruk yiyip, geri yumruk atabiliyor muyuz? Yere düşüp kalkabiliyor muyuz? Ya da bu motivasyonu kendimizde bulabiliyor muyuz? Her şeye rağmen diye cümleye başlayabiliyor muyuz? Bunlar hayatta ilerlemek için kendimize sormamız gereken sorular. Hayatınızın en kötü anını düşünün. Şimdi bir de o durumla nasıl başa çıktığınızı düşünün. Son kez de bu durumla başa çıkmasaydınız ne olacağını düşünün. Pes etmeyi düşünün. Biraz aptalca, değil mi? Hayatı bırakmak, onun iyileşmesine izin vermemek. Bunları söylerken biraz acımasız yaklaştığımı biliyorum fakat gerçekçi bir taraftan bakacak olursak, doğru olan da bu. Hayatınızın en kötü anını düşünmenizi bu yüzden istedim. Ondan kötüsü olmadığı için. O durumdan sadece daha iyiye gidebileceğiniz için. Daha kötüsünü yaşamadığınız için. Yani işlerin düzeleceğini bile bile niye hayata sırtını dönüyor insan? Bu motivasyonu kendinde niye bulamıyor? Bu soruların cevaplarını inanın ben de bilmiyorum. Fakat neyin yapılması gerektiğini biliyorum. Asla pes etmeyeceksin. Ne olursa olsun. Her şeye rağmen, her şey iyi olacak diyip önüne bakacaksın. Hayatımızın ne durumda olduğu önemli değil. Ne durumda olursak olalım, bilmemiz gerek ki daha kötü durumda olan sayısız insan var. Bunu aklımıza kazımamız gerek. Motivasyonumuzu böyle sağlamalıyız. Daha kötüsünün olabileceğine ve her şeyin düzeleceğine inanarak kendimize motive etmeliyiz ve tekrardan düştüğümüz yerden düştüğümüz hızla kalkmalıyız. Zorluklar hayatın bir parçası, istesek de istemesek de zorluklarla karşılaşacağız hayatımız sona erene kadar. Bunun için de yapabileceğimiz iki şey var: ya pes etmek, ya da tam gaz devam etmek. İkinci daha cazip geliyorsa konuşmaya devam edelim. Hayatımızın her tarafından darbe alabileceğimiz bir yaşam yaşıyoruz. Aile, okul, iş bunlardan sadece bazıları. Şimdi örneğin iş konusunda başarılı olan insanlara bakalım. Sizce pes etselerdi, şu an oldukları yere gelebilirler miydi? Peki, siz zannediyor musunuz bu insanlar başarısız olmadan, yere düşmeden ilerlediler hayatları boyunca. Elbette hayır. Hatta çoğumuzun yaşadığından daha zor bir hayat yaşadılar bu kadar başarıdan önce. Anlatmaya çalıştığım şey de bu. Herkese kendi hayatı zor geliyor. Bunda da sonuna kadar haklıyız. Diğer insanların hayatıyla kendimizinkini zorluk açısından karşılaştırmak saçma. Fakat bu insanlar daha zorunu başarıyorsa ben de başarabilirim dediğiniz andan itibaren başarılı insan mentalitesini kendinize kazandırıyorsunuz. Bu da size öyle bir motivasyon katıyor ki pes etmeyi anında unutuyorsunuz ve yolunuza devam ediyorsunuz. Bu süreç hepimizin geçirdiği bir süreç ve maalesef işin kolayına kaçıyoruz çoğu kez. Çünkü pes etmek devam etmekten her zaman daha kolay ve daha çekicidir. Büyük bir çoğunluk zafere giden yolu yarıda bırakmayı kendine çok büyük bir rahatlama olarak görüyor. Bu da insanların başarıyı kovalamamasına yol açıyor. Yani pes etmelerine. Sonuca gelirsek, yapmamız gereken şey basit. Pes etmemek, yere düşünce geri kalkmak, motivasyonu elden bırakmamak. Elbette bunları yapmak söylemekten daha zor ama hiç olmazsa önünüzdeki yol daha az bulanık artık. Unutulmamalıdır ki ne olursa olsun, başımıza ne gelirse gelsin. Her şeye rağmen diye yeni bir cümleye başlamak ve olumlu bir tavırla sorunları ele almak sorunu çözmek kadar önemlidir. Bunların hepsini uygulamak zor bir şeydir fakat bize sunulan hayatın da pek kolay olduğu söylenemez. TUNA ERSOY Yusuf Dalva 21602867 Neymiş Bu Ellerden Düşmeyen Sosyal Medya? Otobüse her bindiğimde etrafıma şöyle bir bakarım, süzerim çevremdekileri. Özellikle şu son zamanlarda, bir şeyi sürekli gözlemler oldum. Ne diye soracaksınız? Cevap vereyim, insanların gözlerini bir saniye bile ayıramadığı cep telefonları. Değişen bir dünyada yaşadığımızı söylüyoruz, insanların ellerindeki akıllı telefonlar da bu değişimin bir parçası tabi ki. Bu şekilde teknoloji insanların hayatına bir şekilde dokunuyor tabii ki. Ancak burada dikkat çekmek istediğim şey insanların yeni teknolojiyi ne kadar sık kullandığı değil. Dikkat çekmek istediğim asıl nokta insanların bu teknolojiyi nasıl kullandıkları. İnsanlara şöyle bir göz gezdiriyorum demiştim ya, son zamanlarda ucundan da olsa o telefonlarla neler yaptıklarını da görebiliyorum böylelikle. Gözlemlerim de şu yönde oluyor, ne zaman birisini elinde telefonla görsem bir sosyal medya aracını kullanırken görüyorum. Bu araçların biçimleri ve sundukları değişiyor olsa da, son zamanlarda değişmeyen tek şey sosyal medyanın varlığı aslında. Peki o zaman soruyorum, nereden çıktı bu sosyal medya? Aslında sosyal medyanın temel felsefesine inmek gerekiyor bu sorunun cevabını vermek için, neden kullanıyoruz biz sosyal medyayı? Sorunun cevabı globalleşen dünya bana göre. Eski zamanlara bir bakın, kaç arkadaşınız vardı eskiden. Gerçekten hatıranızda yer etmiş arkadaşlarınız vardı sadece. Bunlar da bir elin parmağını geçmezdi. Çok uzun zaman öncesinden de bahsetmiyorum bu arada, beş yıl öncesi bahsettiğim zaman. Şimdi ise sosyal medyada arkadaş statüsüne koyduğunuz insanlara bir bakıyorsunuz, kiminin yüzlerce kiminin binlerce arkadaşı var. Arkadaş çevremiz bile global hale geldi bir bakıma. Bir fotoğrafı ele alalım mesela. Fotoğrafınızın sosyal medya olmadan ulaşacağı insan sayısı ve şimdi ulaştığı insan sayısı çok farklı günümüzde. Lafı uzatmadan sadede gelelim, aslında sosyalliğimizi global hale getirmek için kullanıyoruz sosyal medyayı. Daha çok insan tarafından tanınmak, daha fazla insan tarafından takip edilmek istiyoruz. Kısacası, sosyalliğimizi daha büyük topluluklara açık hale getirmek için kullanıyoruz biz bu sosyal medyayı. Artık bu sosyal medyayı neden kullandığımızı biliyoruz, peki bu sosyal medya dediğimiz şey gerçekten faydalı bir şey mi bizler için? Sosyal medyayı neden kullandığımızı kullanımımıza bakarak anlayabilmiştik, bunun faydalı ya da zararlı olduğu da aynı şekilde aslında. Hayatımıza kattıklarına ve hayatımızdan çaldıklarına bakmamız gerekiyor aslında. Geriye dönüp bakıldığında ise sosyal medyanın bize faydasından çok zararının olduğunu görüyorum kendi adıma. Belki başka insanlar için paylaşım ağını genişletmiş olabilir ama aslında gerçekten bir şeyler paylaştığımız insan sayısını da bir o kadar azaltmış gibi bu sosyal medya. “Sosyal ağ” filmini ele alalım. Facebook’un nasıl ortaya çıktığını ve insan hayatındaki etkisini kurucunun gözünden görebiliyoruz. Sosyal medyanın perspektifinden bakacak olursanız milyonlarca arkadaşı olan birisini görüyorsunuz, Facebook’un kurucusu Mark Zuckerberg için. Ancak kişinin özelinde insanın ne kadar da yalnız kaldığını görüyoruz. Sonuç? Sonuç olarak yalan bir sosyallik sağlıyor bize sosyal medya, hiçbir zaman erişemeyeceğimiz bir sosyallik. İnsanları yalnızlaştırmasını bir kenara bırakalım, toplumsal bir pencereden bakılınca da bu sanal sosyalliğin etkilerini görmek mümkün. Biraz iddialı bir cümle oldu farkındayım ama birazdan beni çok daha iyi anlayacaksınız. Sanal bir sosyallikten bahsettim size, bunun insanları ne kadar değiştirdiğini ve yalnızlaştırdığını az çok açıkladım, en azından teoride. Çok dağılmadan sonuca geleyim. Bu işe bireysel pencereden değil de, toplum açısından baktığımızda da bazı etkileri oluğunu söylemek mümkün. Bir sosyal medya kullanıcısı olarak söylüyorum, sanal sosyalliğin yaygınlaşmasıyla insanlarda en çok değişen şey değer yargıları oldu. Bu mecralardaki siyasi tartışmalara bir bakın. İnsanlar ne olacağını pek de düşünmeden, akıllarına ne geliyorsa yazıyorlar. Bu durum yer yer hakaretlerle kendini gösteriyor, kimi zaman da küfürleşmelerle. Kısacası, insanlar konuşurken utancından içine atacağı her şeyi sosyal medyada, usturuplu olup olmamasına bakmaksızın bir güzel dile getiriyorlar. Eninde sonunda sanal ortamda birkaç karakterden bahsediyoruz. Çok da önemsemiyorlar etik kuralları ve karşısındaki “profilin” duygularını. Uzun lafın kısası, bu medya organını kullananlar insanlar olsa da bir noktada insanların ahlaki değerlerini, yani toplumsal kuralların bir nebze de olsa zedelediğini söyleyebiliriz. İşte sanal sosyallik dediğim de gerçek dışılığını burada ortaya koyuyor aslında. Gerçek olmayan bir sosyallik ortamıyla, gerçek olan toplumsal ilişkileri zedeliyor bir bakıma. Sadede gelelim, aslına bakarsak, bu sanal sosyallikle bize bir sosyal tatminsizlik yaşatıyor sosyal medya. Bize asla sahibi olamayacağımız bir sosyal çevre veriyor bir bakıma. Peki ne diyebiliriz bu sosyal çevre için, ne kadar gerçek bu bize sunulan çevre? Cevabını vereyim, bize bitmez bir tatminsizlik sunuyor bu sosyal dünya. Bu tatminsizlik insanları sürekli bu dünyanın parçası olmaya itiyor. Kısacası sanal bir sahtekarlığın içine bıraktığını da söyleyebiliriz. O zaman soruyorum size; bu sahte dünyanın parçası olmak istiyor musunuz? Şimdi hayatımızın önemli bir kısmını kaplayan o sosyal medyaya tekrar bakın. Onun bir parçası olabilirsiniz, bu sahte iletişimin parçası olmaya devam edebilir misiniz? Ya da hayatınızı sadece gerçekten tanıdığınız insanlarla paylaşarak insanlığınızı canlı mı tutacaksınız? Seçim sizin… Kaynakça: The Social Network. Perf. Jesse. Sony Pictures Home Entertainment, 2011. İKİ KELEBEK BİR RUH Bir gece uykuya daldığımda bir tüy gibi yavaşça derinliğe doğru süzüldüğümü hissettim. Yere indiğimde beni kocaman renkli kanatları olan iki kelebek karşıladı, patikaya doğru işaret edip oraya doğru yürüdüler, arkalarından ben de patikaya doğru gittim. Patika beni kendine çekiyordu, onun çekim gücüne direnemiyordum, cazibesine kapıldım ve kendimi bıraktım. İlerledikçe vücudum iyice hafiflemeye başladı, sanki dinginliğe ilerliyordum. Adımlarım arttıkça beni farklı hissettiren bir çok hareketli resimle karşılaştım, bazıları beni ağlatıyor, üzüyor ve perişan ederken bazılarıysa beni mutlu ediyor, heyecanlandırıyor ve içimi kıpır kıpır ediyordu. Onlara bakarken her birinde kendimi görüyordum, her birinde resmin içindeki ben ne yaşıyorsa yaşıyor, ne hissediyorsa hissediyordum. Resimlere bakmakla o kadar meşguldüm ki yanımdaki kelebeklerin kaybolduğunu fark etmemiştim. Korkuyla etrafıma bakındım, bu an bana çok tanıdık gelmişti, daha henüz beş yaşındayken annemle parka gittiğimizde kaydıraktan kayıp arkama baktığımda annemi göremeyişimi hatırlatmıştı bana. Korkuyla bakındım etrafıma, gerçekten gitmişlerdi, tıpkı merakına yenik düşüp annesinden ve kardeşlerinden ayrılıp doğayı ve çevresindeki kokuları keşfetmeye çıkıp kaybolan yavru bir kedi gibiydim. Derin bir nefes çektim içime, nefesle beraber zihnim berraklaştı ve patikanın sonunda minik ama ışıl ışıl parlayan bir ışık göründü, bu güneş değildi, güneş kadar büyük değildi ama güneşten daha fazla ışık yayıyordu etrafa. O yaydığı küçük ışıkla zaten aydınlık olan patikayı ve patikanın çevresini aydınlattı. Işıkla beraber patikanın resimlerden ibaret olmadığını gördüm ve o anda yolun kenarlarında tohumlarını salmaya hazır birçok karahindiba topraktan filizlenip çıktı, hepsi bir anda, büyük bir coşkuyla, bir bayram kutlama havası vardı hepsinde. Resimler de hala ordaydı. Hepsi hareketlerine devam ediyorlardı, içlerindeki hayat karmaşası hala ordaydı, acele eden, bir anda parlayıp karşısındakini üzen, alınıp üzülen, dans eden, kahkaha atan, doğada huzuru hisseden, aşık olan, tutkuyla öpüşen, bütün kalbiyle sarılan, hayallerini bir bir gerçekleştiren o insan da hala ordaydı, resimlerin içinde bir oradan bir oraya koşuşturuyordu. Ve hala onun yaşadığı her duyguyu hissediyordum ama zihnim farklı bir yere odaklanmıştı. Yolun hemen aşağısında pofuduk, tohumları dağılmaya hazır ve diğerlerinden çok daha uzun duran bir hindiba vardı. Ona uzanırken gözümün önüne küçükken en sevdiğim o naneli şekeri komşumuzun elinden alırken hissettiğim o küçük ama güçlü arzuyu gördüm. Ulaşıp, kopardım ve doğruldum. Dingin duruşunu izledim ve güçlü bir şekilde üfledim. Tohumlar dağılırken vücudum resimlerin verdiği duygu yoğunluğundan kurtuldu. Bir ışık patladı, gözlerimi kavurdu, ayaklarımın yerden kesildiğini hissettim. Gözlerimi açtığımda karahindibaların hepsi tohumlarını etrafa saçmıştı. Daha dikkatlice baktım, tohumların her birini birbirinden farklı iki kelebek uzak diyarlara taşıyorlardı. Yukarı doğru baktığımda kaybolduklarını sandığım iki kelebek de beni omuzlarımdan tutmuş o küçük ışığa doğru kanat çırpıyorlardı. Işık düşündüğümden daha yakındı, çok kısa sürede küçük ama ışıl ışıl olan o ışık biz yaklaştıkça büyümeye ve parlaklığını arttırmaya başladı. Muhteşem ışıltısıyla gözlerimi kamaştırdı, ruhumun ısındığını hissettim. İlk başta beni çeken o güç yoktu. Ben ışığa doğru huzurla gidiyordum. Kelebekler beni aynaların sıralı olduğu bir yerde bıraktılar. İlerlemem için usulca işaret ettiler, yavaşça aynaların önlerinden geçtim. Her bir ayna daha önce gördüğüm hareketli resimlerin içindeki beni yansıtıyordu. Kendim olarak gördüğüm her kişi aslında birbirinden farklı görünümlerdeydi. Ama hala hepsi bendim, yansımalarım bana tebessümle bakıyorlardı. Hayat karmaşasından sıyrılmışlardı. Son yansımamdan sonra arkama dönüp kat ettiğim patikaya uzaktan baktım. Her şey bütün çıplaklığıyla ordaydı, yansımalarım ordaydı. Tebessüm edip havada ışığa doğru süzülmeye devam ettim. Işık adeta beni kucakladı ve kucakladığı anda yoğunluğu da arttı, gözlerimi sıkıca kapattım. Işıktan mest olmaya başladığım anda vücudum hızlı bir şekilde, bütün ağırlığıyla düşmeye başladı. Işıktan uzaklaşarak aşağıya düşüyordum. Yere çakılmak üzereyken gözlerimi korkuyla kapadım. Gözlerimi açtım ve beni günün sabah ışıkları yatağımda karşıladı. Güneşi selamlamak için yatağımdan kalkıp camın önüne geçtim. Çok geçmeden camın önündeki saksının üstüne beyaz bir kelebek kondu… Doğa ŞİMŞEK KAYNAKÇA: Resim ve Heykel Müzesi’nden bir eser, Ankara. Yazarın kendi çektiği fotoğraf. 25 Nisan 2017. Alptuğ Albayrak 21501970 Küçülen Beyinler “İnsan beyni evcilleştiğimiz için küçülmüştür.” (Hood, 11)… Evcilleşmemiz de evrime bağlı olarak gerçekleştiğinden dolayı evrimleştikçe beynimiz küçüldüğü gibi bir şey ortaya çıkıyor ki bu kulağa çok saçma geliyor. Ancak kulağa saçma gelse de doğrudur çünkü evrim sadece doğal seçilime değil yapay seçilime de bağlıdır. Yapay seçilimi belirleyen de insanlardır, yani kendi kendimizin beynini küçültmekten sorumluyuz. Evcilleştikçe, sosyalleştikçe yani diğer bir değişle birbirimize bağımlı hale gelmeye başladığımızdan itibaren beynimizi küçültmeye başladık. Çünkü sıkıştığımız zaman yardımımıza koşacak birisi olduğu zaman o kadar da büyük bir beyne ihtiyacımız olmuyor. Bunun en iyi örneği de bence hayvanlar üzerinde yapılan bazı deneyler (ne de olsa insanlar da birer hayvan). “İnsanlarca evcilleştirilen 30 civarında hayvan türünün beyinlerinin, yabanıl atalarınınkiyle karşılaştırıldığında, yaklaşık yüzde 10-15 oranında küçüldüğü görülmüştür – aynı küçülme insanlarda önceki 1000 kuşakta da gözlemlenmiştir.” (Hood, 12). Bu küçülmenin nedeni de bağımlılık. Evcilleşen hayvanlar sahiplerine bağlanır, mesela yemek için sahiplerine ihtiyaç duyarlar. Bir hafta bile tek başlarına bırakırsalar açlıktan ölebilirler. Normalde yabanil bir hayvanda da aynı şey geçerlidir. Mesela normalde yabani olan bir hayvanı daha yeni doğmuşken alıp beslemeye başlarsak, erginleşip (normalde) kendi kendine bakabilecek bir yaşa geldiğinde kendi doğasına bıraktığımızda kendi kendini besleyemediğini görürüz. Çünkü zamanında yabanil dediğimiz o hayvan artık evcilleşmiştir, bağımlı hale gelmiştir ve her ne kadar sosyalliği öğrenmiş olsa da bunun için ödediği bedel hiç azımsanacak gibi değildir. Biz, insanlar da buna benzer bedeller ödemek zorunda kaldık. Ama en azından sosyalliği öğrendik, bu iyi bir şey değil mi?.. Toplumsal hayata bakınca insanlar arası ilişkilerin zekâ seviyesiyle orantılı olduğunu görüyoruz. Yani demek istediğim insanlar kendileriyle aynı seviyede insanlarla iletişim kurmayı seviyor. İnsanların çoğunun da orta seviye de olduğunu göz önüne alırsak bu seviye dışındakilerin toplumdan dışlandığını (genellikle) görebiliriz. Çoğu zeki insanın yaptıkları ve söyledikleri çoğunluğun baskısıyla sönmüştür. En bilindik örneklerden birisi de Galileo Galilei’nin yaşadığı dönemdeki diğer insanlardan farklı düşüncelere sahip olması yüzünden yaşadıklarıdır. Her ne kadar Galilei’nin dedikleri doğru olsa bile diğer insanlar (ki bunlar arasında astronomlar da vardır) Galilei’nin bu düşüncelerine karşı çıkmışlar daha sonra da Galilei’yi ömür boyu hapse mahkûm etmişlerdir.. Bu eskiden olan bir şeydi şimdi böyle şeyler olmaz demeyin. Belki eskisi kadar cahil değiliz ama cahilliğe hâlâ mahkûmuz. Bir sürü örneğini görüyoruz etrafımızda, benim açımdan en çok can yakan da okullarda yaşananlar. Öğrencilerin öğretmenler tarafından isteklerinin kırılması. Bir öğrenci diğerlerinden farklı olabilir, diğerlerinden daha zor anlayabilir veya dersler ona kolay geldiğinden dolayı canı sıkılabilir, bu onun (her zaman) aptal olduğu anlamına gelmez (Einstein örneğini vermeme gerek var mı?). Ama sanki herkes eşitmiş gibi herkese aynı davranılıyor. 21. yüzyılda olmamıza rağmen hâlâ ısrarla diğerlerinden büyük kalmış birkaç beyni de küçültmeye devam ediyoruz. Geçmişten hiçbir şey öğrenememişiz galiba ki en önemli hazinemizi o hazineye sahip olmayanlara, değerini bilmeyenlere teslim ediyoruz. Sosyal olmak için vazgeçtiğimiz bir şey beyin, hiç fark etmeden kaybettiğimiz bir şey. Belki de hata değildi bu olan ne de olsa Neandertalların da beyinleri bizlerinkinden büyüktü ancak iki tür karşılaştığı zaman hayatta kalan Homo Sapienler olmuştu. Ama Neandertalleri yenmemizin en büyük sebeplerinden birisinin de sayıca fazla olduğumuzdan dolayı olduğunu da unutmamak gerekir. Belki de Galilei’nin yaşadığının sadece daha büyük çaplı olanıdır kim bilir. Farklılıktan korkmamamız gerekiyor, bir sürü kez bu korkudan dolayı gelişemedik. Sosyalliğin önemli olduğu kadar zekânın da önemli olduğunu da anlamamız gerekiyor ne de olsa sosyallikle ampul yapamıyoruz. Eğer mükemmel bir dünyada olsaydık sosyalleştikçe aptallaşmazdık ama ne yazık ki yaşadığımız yerin mükemmellikle alakası yok. Kaynakça Hood, Bruce. Evcilleşmiş Beyin. Çevirmen: Aysun Arslan. İstanbul: Altan Basım, 2016. Liberal Eşek “Uzun hayatının tüm ayrıntılarını anımsadığını ileri süren tek hayvan, yaşlı Benjamin'di; o da, durumun hiçbir zaman daha iyi ya da daha kötü olmadığını ve böyle sürüp gideceğini söylüyordu.” George Orwell - Hayvan Çiftliği Bir şeyleri anlamaya başladığımdan beri hep siyasetle ilgilenir, doğruyu yanlışı sorgular, olanın ve olması gerekenin üzerine düşünürdüm. Bir süre sonra bu uğraş ve ilgi beni siyaset üzerine daha çok öğrenmeye ve daha çok okumaya sürükledi. Ancak okuduklarım ve öğrendiklerim arttıkça, siyasetin içerisindeki doğru ve yanlışlardan çok siyasetin kendisinin varlığını ve bu varlığın doğruluğunu ya da yanlışlığını sorgulamaya başladım. Bu sorgulamalar ve merak beni yıllar içerisinde siyasetin işe yaramaz ve gereksiz bir şey olduğunu düşünme noktasına getirdi. Siyasetin sorun çözme yeteneği ve hatta böyle bir amacı olmadığına, bilim, eğitim, sanat, özgürlük gibi birçok diğer önemli insani ihtiyaçların belirlenmesi ve geliştirilmesinin önündeki en büyük engel olduğuna neredeyse tamamen inandım. Siyaseti tüm bu düşüncelerimden dolayı yıllardır yok sayıyorum. Haberleri izlemiyor, siyasi gündemi asla takip etmiyorum. Takip ettiğim zamanlardaki haberlerin ve siyasi gündemlerin tamamının yalnızca birbirinin tekrarı olduğunu gördükçe de nasıl oldu da o zamanlarda bu komik döngüyü fark edemedim diye düşünüyorum. Bu görmezden gelme durumu ister istemez siyasete olan merakımı da törpüledi. Uzun zaman boyunca siyasetle alakası olduğunu düşündüğüm filmleri izlemiyor, kitapları okumuyor, şarkıları dinlemiyordum. Ancak George Orwell gibi büyük bir dehanın Hayvan Çiftliği gibi bir eseri vardı ki, okumak veya okumamak noktasında fazlaca kafamı karıştırıyordu. Kitap hakkında neredeyse herkes bir şeyler anlatıyordu. Aslında herkes aynı şeyi anlatıyor, dönemin komünist rejimine karşı ağır bir eleştiri olduğunu, Orwell'ın ise bir anti-komünist olduğunu söylüyordu. Oysa 1984 gibi bir ütopyayı kaleme alan zihin, bu kadar basit bir düzlemde bir şeyler yazmış olamazdı. Sonunda okumam yönündeki ısrarlara dayanamadım ve Hayvan Çiftliği'ni biraz merak, biraz önyargı ile okumaya başladım. Sayfalar ilerledikçe önyargılarım kırıldı ve hatta beni siyasetten uzaklaştıran fikirleri satır satır Orwell'dan okumak inanılmaz keyifli bir hale gelmeye başladı. Hayvan Çiftliği bilinenin ve söylenenin aksine komünizmi ya da Sovyet Rusya'sını eleştirmiyordu. Orwell'ın kitap boyunca belki yüzlerce kez üzerinden geçtiği bilgi ve cehalet konusuydu. Kitabın bir sistem eleştirisi olduğu kesindi ancak eleştirilen sistem kesinlikle belirli bir sistem değildi. Olabilecek tüm sistemlerin içerisinde bilginin veya bilgisizliğin nelere sebep olabilecekleri anlatılmıştı. Hayvan türlerini birbirinden ayıran en büyük fark, sahip oldukları zeka ve öğrenme kabiliyetiydi. Domuzların okuma yazmayı en iyi öğrenebilen ırk olması, onlara tarihi değiştirme gücü vermişti. Ancak yazılanları okuyabilecek kadar akıllı olan hayvanların ise tek yaptıkları domuzların yanında saf tutup kendilerini güçlü hissetmekti. Geriye kalanların ise söylenen her şeye inanmaktan başka yapabileceği hiçbir şey yoktu. George Orwell ne 1984'te ne de Hayvan Çiftliği'nde kesinlikle bir ütopyadan bahsetmiyordu. Kaleme aldığı her satır, geçmişte ve günümüzde yaşamakta olan tüm toplumlardı. Fikirleri çoktan unutulmuş büyük bir lider, yüzlerce kez baştan yazılmış şanlı bir tarih, onurlu görünmesi gerekenlere verilen onurlu madalyalar, tarihimizi anlatan güzel bestelenmiş bir marş, yılda bilmem kaç kez yapılan ve herkese gücümüzü gösteren önemli törenler, bu törenlerde okunan ezbere cümleler, konuşmalardan sonra milletine ve liderlerine bağlılığını ve sevgisini göstermek için var gücüyle slogan atan koyunlar... Hangi toplum sahip değil bu yüce değerlere? Üstelik bu kadarla da bitmiyordu. Ortak düşmanımız da olmalıydı. Çoktan ölmüş olan çiftliğin eski sahibi ya da çiftliğin iyiliği için uğraşmasına rağmen canını zor kurtaran ve bir daha asla geri dönmeyecek olan bir eski lider. Kim oldukları, ne oldukları önemli değildi. Yalnızca okuma yazma öğrenemeyecek zekaya sahip hayvanları, bir şeyleri sorguladıklarında, bir şeylerden huzursuz olduklarında susturacak olan bir korku olması yeterliydi. Bu korkudan güç alarak, toplumu oluşturan bireylerin okuma yazma öğrenmeye çalışanlarını rahatlıkla hainlikle suçlayabilir, diğerleri hiçbir şey bilmediği ve yalnızca akıllı, zeki, yüce liderlerinin söylediklerine inandıkları için bu hainleri rahatlıkla idam edebilirsiniz. İşte günümüz toplumlarının yaşayış ve bağlılık tarzı bundan ibarettir. Orwell yazdığı her satırda neye nasıl inandığımızı, bu inançlarımızın bize neler yaptırabileceğini anlatmıştı. Kurnaz domuz Napoleon'un, yönetimi ele geçirmeden önce yaptığı ve herkesten gizli tuttuğu bir planı vardır: köpekleri eğitmek. Okuma yazma öğrenmek üzere aylarca annelerinden ayrı kalan köpekler, kapatıldıkları ağıldan çıktıklarında artık Napoleon'un birer savaşçısı haline gelmişlerdir. Napoleon, diğer tüm hükümetler gibi eğitim aracılığıyla kendisini seven, kendisinden korkan ve kendisine tamamıyla bağlı bir toplum kurmaya başlamıştır. Bizler de tıpkı Napoleon'un köpekleri gibi, okuldaki ilk günlerimizden başlayarak şanlı tarihimizi öğreniriz. Büyük savaşçılarımızın hayatlarını, marşlarımızı, törenlerde nasıl davranmamız gerektiğini... Bayrağımıza büyük bir saygı duyarız. Kim olduklarını kitaplardan öğrendiğimiz ancak hiç görmediğimiz düşmanlarımıza büyük bir nefret duyarız. Eğitimimiz bitip ağıllarımızın kapıları açıldığında ise Napoleon için ölmeye ve gerektiğinde kendi halkımızı bile öldürmeye çoktan hazır birer savaşçı olmuşuzdur. Peki eğitim okulla sınırlı mı kalacak? Tabii ki hayır. Napoleon'un elindeki diğer büyük güç ise medyadır. Yani en yakınındaki domuz: Squealer. Bu domuz bize neye inanmamız gerektiğini çok güzel bir dille anlatır. En büyük avantajı, anlattığı şeylerin gerçek olup olmadığını anlayabilecek zekaya sahip olmayışımızdır. Büyük ve şanlı bir anma töreni biterken, henüz okuma yazmayı bile öğrenememiş hayvanlara, geçen yıldan bu yana tahıl üretiminde yüzde kaç artış olduğunu karmaşık rakamlarla açıklar. Tıpkı bizlerin, gayrisafi yurt içi hasıla açıklanırken anlamış taklidi yaptığımız gibi, o okuma yazmayı bilmeyen hayvanlar da söylenen şeylerin iyi şeyler olduğuna inanır. Ancak yine de bunların üzerine çok düşünmeye vakit bırakmaksızın tören devam eder. Birileri anlatılanları anlamak isterse eğer, bizim okullarımızda bizim emeklerimizle yetiştirilen çocuklarımız bize dişlerini gösterir, eğer ısrarcı olursak Napoleon bizi hain ve düşman ilan edebilir. Geri kalanımız ise ne olduğunu hiç anlamadığı veya anlayamayacağı için olanlardan bir sonuç çıkarmaz. Hainleri öldürmenin onuru ve mutluluğuyla yüce marşlarını söylemeye devam ederler. İşte bizler tam olarak böyle toplumlarız. Doğusu, batısı, Rus'u, komünisti, kapitalisti... Çiftlikteki hayvanlar, herhangi bir sistemdeki tüm insanları rahatlıkla örnekleyebiliyor. Sorun sistemlerin bir şeyleri düzenleme şeklinde değil. Sorun insan aklı işin içine girdiğinde, akıllı olanın daha akılsız olanı kandırabiliyor olmasında. Akıllıların ise azınlıkta kalıyor olması, çoğunluğun her zaman okuma yazmayı bilmeyen ve hatta iki cümleden fazlasını ezberleyemeyen koyunların elinde olması, tüm sistemleri daha işin en başından kusurlu kılıyor. Biz geri kalanlar gerektiğinde gidip hiç kafamızın çalışmadığı konularda fikir beyan ediyor, doğru kim yanlış kim bilmeden taraf oluyor, söylenenlere inanıyoruz ve bu söylenenleri bir süre sonra kendi fikirlerimiz, bizi biz yapan değerlerimiz sanıyoruz. Söylenenleri kontrol eden, toplumu kontrol ediyor. İyileri kötü, kötüleri iyi kılıyor. Orwell'ın yazdıkları, siyasete karşı aklımda oluşan ancak havada kalmış düşünceleri derleyip anlamlı bir bütün oluşturdu diyebilirim. Herhangi bir siyaseti eleştiren veya herhangi bir siyasi fikrin yanında yer tutan bir kitap olduğu düşüncesinin aklıma hiç girmemiş olmasını ve bu kitabı daha önce okumuş olmayı isterdim, ancak yine de önyargılarla okunmaya başlanmış bir kitabın insana çok daha fazla şey kattığını düşünürüm. Kitabı okurken de her zaman yaptığım gibi kitabın içinde yazarı aradım. Daha ilk sayfalardan Benjamin adlı, hiçbir şeyi umursamayan, çok zeki olmasına ve okuma yazmayı da çok rahat öğrenmesine karşın olanları yalnızca izlemeyi tercih eden, sessiz ve bilge bir eşek dikkatimi çekti. Benjamin çiftliğin liberaliydi ve çok zorunda kalmadıkça ya da bir hayvanın hayatı söz konusu olmadıkça ağzını açıp tek kelime etmiyordu. Sanki birilerine bir şeyleri anlatmanın imkansız olduğunu, her şeyin doğal ve normal bir şekilde ilerlediğini, öyle ya da böyle tüm canlıların hak ettikleri gibi yaşayacaklarını biliyordu. Hayatın sürekliliği içerisinde, her şeyin kısır bir döngüde olduğunun farkında gibiydi. Kitap boyunca hep eşeklerin uzun yaşadığından bahsettiği ve başkalarına göre anlamsız cümleler kuruyordu. Aslında bu uzun yaşam, hayatın kendisiydi ve eşek sonuna kadar haklıydı. Şu kötü hayatımızda değişen hiçbir şey olmayacaktı. Halis Çağatay KARAKURT 10 Aralık 2014 Ankara Demir 1 Said Sakıp Demir 21401900 TURK101-14 27.11.2014 5. Ödev, serbest (Interstellar, Yıldızlararası Yolculuk, 2014) Dünyevi Terimler Üzerine Christopher Nolan'ın yönettiği, 2014 yılında vizyona giren Interstellar filmi, insan doğasına dair konulara değiniyor. Zaman, insanlık, ölümlü olan Dünya ve sevgi gibi konulara değinen film, diğer Nolan filmleri gibi senaryo yönünden çok etkileyici fakat felsefi ve bilimsel konuları iyi işlenmiş olsa da sanatsal açıdan çok derin değil. Yukarıda da bahsettiğim gibi, Yıldızlararası filminin temalarından biri gezegenimiz Dünya ve Dünya'nın ömrü. Filmde bahsedilen kısım daha çok toprağın ömrü ile ilgili fakat başka açılardan da düşündürtüyor; örneğin madeni açıdan. Geçtiğimiz asırda, madenlerin kullanımı kat kat arttı ki bu artış, tarih öncesi dönemler ile karşılaştırma yapılamayacak kadar çok. Örnek vermek gerekir ise, 500 metre uzunluğunda gemiler var. Bu gemilerin genişliğinden ve yüksekliğinden bahsetmiyorum bile, orasını siz hayal edin. Bu gemilerin yapılması için topraktan çıkartılan, arındırılan, işlenen ve sertleştirilen metali düşünmek çok korkunç. Bildiğiniz gibi, madenler toprağın altından taş ile beraber çıkartılıyor, taş eritilerek metal ayrıştırılıyor ve metal işlendikten sonra kullanılıyor. 500 metre uzunluğunda bir gemi için kazılması gereken madenler korkutucu geliyor, değil mi? On binlerce devasa gemi, kilometrelerce uzunluğa sahip milyonlarca tren, uçaklar, arabalar, tırlar, apartmanlar... Bütün bunları düşününce Dünya'nın içinin boş olması gerekiyor! Toprak bilimi konusunda uzman değilim, fakat Dünya'nın içerisinde oluşan bu boşluk bazı levha hareketlerini ve depremleri etkiliyor olabilir. Belki de en büyük depremlerin sorumlusu bizdik. Belki de bu faaliyetlerin Demir 2 sonucu onlarca yıl sonra ortaya çıkacak ve geleceğin insanlarına kötülüğü
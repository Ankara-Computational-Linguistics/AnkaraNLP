zaman işe başlayacaksın? İlk maaş çok önemlidir sakın harcayayım deme, hatta bütün maaşların çok önemli hepsini elinde tut, iyi bir ev alacaksın daha. Bu diretmeleri takip etmemiz, hepimizi monotonluk kavramının beden bulmuş haline getirdi. Peki, gerçekten ben iyi bir evde yaşıyorum, arabam son model gibi cümlelerle ego tatmini için mi yaşıyoruz? Yatırım kelimesi denildiğinde insanın aklına hisselerin, evlerin ve tapuların gelmesi oldukça doğal bir o kadar da üzücü. Seyahat kadar güzel bir yatırım var mıdır? İnsan kendi bulunduğu sınırlar içinde kalmamalı. Herkesin fikri, savunduğu doğruları ve kültürü vardır. Dört duvar arası keyifli bir bahçede kahve yudumlayarak bunları anlayamayacağımız aşikar. Kendine katmalı insan, başkalarını anlamayı, başka insanları tanımayı, öteki doğruları görmeyi, empatinin en kestirme yolu budur. İnsan sorgulamalı her şeyden önce, bir anlam kazandırma gayesi olmalı aksi takdirde hayat başıboş anlardan ibaret olurdu. Yaşlılığımızda duvarda asılı diplomalar mı bize güzel yaşadım dedirtecek, yoksa bir sohbetimizde bahsedebileceğimiz sınırsız anılar mı? Cesaret gerektirir güzel yaşadım diyebilmek, zor iştir, çünkü artık “istop” çığlıklarıyla topa yetişmekten, ebeye yakalanmadan “sobe” diye bağırmaktan daha mühim çabalarımız var. Umarım, bu cesur insanlardan olabiliriz. Geçenlerde izlediğim bir röportaj son derece umut vericiydi. Bir kızın beş yüz seksen günde yaptığı dünya turu hakkında idi. Bir araba parasıyla yapılmış dünya turundan bahsediyorum. İnsanlar hayatın direttiği öncelikleri değiştirebilmeli. Önceliklerimizi doğru değiştirebilirsek yaşamımızı anlamlandırabiliriz. Çoğumuz elimize bir araba parası geçtiğinde, bunu direkt harcamayı ya da bankaya yatırmayı tercih ederiz. Hangimizin aklına tek yönlü bir Hindistan bileti almak gelir? Hangimiz cesaret edebilir tek başına sahip olduğu her şeyi bırakıp yeni doğrulara keşfe çıkmaya, dilini bile bilmediği bir yerde var olma mücadelesine girmeye. Röportaj kızın şu sözleriyle bitiyordu; “ yola çıktığımda valizim 35 kilogramdı döndüğümde sadece bir sırt çantam vardı. Önemsediğim ayakkabıların, renkli elbiselerin hiçbir önemi olmadığını idrak ettim. Onlar sadece bana yük oluyorlarmış.” Şimdi tekrar soruyorum seyahat kadar güzel bir yatırım olabilir mi? Hedef, hepimizin hayatında var olan gerçekleştirdikçe yenilerine koştuğumuz bir olgudur. Sizce en büyük hedef nedir? Bu hayatta erişmek istediğin nokta olsa gerek. Cevap olarak hiç duydunuz mu “öyle bir insan olmak istiyorum ki, masaya herhangi kesimden birisiyle oturduğumda o insana bir şeyler katmak ve ondan bir şeyler öğrenmek istiyorum.” Duyduğum en güzel ideal. Kendimizi prangalarımızdan ne kadar kurtarırsak o kadar özgürleşiriz, anlamlanırız. Oldukça uzağız artık birini anlamaya veya başka doğruları görmeye. Resmen kendi dayatmalarımızla dört duvar arasında karanlıklar içindeyiz. Neden yaşıyoruz sorusunun “çünkü doğduk” veya “ölmek için” gibi cevaplara maruz kalmasına anlam veremiyorum. Anlamak, sorgulamak, keşfetmek, için varız. Bizi insan yapan da bu olsa gerek. Bir bitki bile bize nefes, meyve veriyorsa insanın yaşama sebebi ölmek için olmamalı. İnsan hayatı iyi yorumlamalı neden yaşadığını sorgulamalı. Umarım hepimiz bir gün “önemsediğim ayakkabıların, renkli kıyafetlerin hiçbir önemi olmadığını idrak ettim, onlar bana sadece yükmüş,” diyebilen şanslı insanlardan olabiliriz ve birbirimizden öğrenmeye aç oluruz. Ali Gencay TUĞCU Korkmaz, 1 Name Surname: Begüm Korkmaz ID: 21400368 Section: 15 Instructor: Başak Berna Cordan 6. Ödev 22.12.14FEDAKÂRLIK Sabahattin Ali’nin 1935 yılında kaleme aldığı Değirmen adlı yapıtta yazar gençlik yıllarında yazdığı birçok öyküye yer vermiştir. Eserdeki öykülerde aşk, fedakârlık, yalnızlık, yoksulluk ve özlem gibi temalar ele alınmış, pek çok toplumsal mesaj verilmiştir. Bu yapıtta beni en çok etkileyen öykü ‘‘Kazlar’’dır (Değirmen: 86). Bu hikâyeyi beğenmemin nedeni ise günümüzde fedakârlığın ne kadar sekteye uğrayan bir kavram olduğunu görmemi sağlamasıdır. ‘‘Kazlar’’ adlı öykünün ana kahramanı Dudu Hanım’dır. Dudu Hanım’ın eşi Seyit Bey verem hastasıdır ve on seneyi aşkın bir süredir hapiste yatmaktadır. Seyit Bey yattığı koğuştan şikâyetçidir. Dudu Hanım eşinin koğuşunu değiştirebilmek amacıyla gardiyana vermek üzere komşusundan iki kaz çalar. Elinde kazlar ve sırtına bağladığı dört yaşındaki oğlu Hüsnü ile bir an önce hapishaneye ulaşmak için yollara düşer ve dokuz saatlik yorucu bir yürüyüş sonrası şehre ulaşır. Kazları teslim eden ve eşinin koğuşunun değişeceği sözünü alan Dudu Hanım köyüne geri döner. Fedakârlık, maalesef günümüzde unutulmaya yüz tutan bir kavram haline gelmiştir. Bencillik, aşırı hırs, yükselme arzusu ve asosyal yaşam fedakârlık kavramını yok etmektedir. Gelişen teknoloji ile birlikte ekonomik, sosyal, kültürel, ticari, sportif ve politik anlamda birçok faaliyetler belirlenmekte ve çeşitli iş alanları ortaya çıkmaktadır. İş alanlarındaki bu geniş yelpazeye rağmen hızla artan nüfus nedeniyle insanlar arasında müthiş bir yarış başlamaktadır. Öne geçme duygusu, kıskançlık hissi ne yazık ki bencillik duygusunu ön plana çıkarmakta, yardımseverlik ve fedakârlığı yok etmektedir. Bireysel başarı isteği aşırı hırsı da beraberinde getirmekte, fedakârlık duygusunu erozyona uğratmaktadır. Ben merkezli düşünce, kısa sürede hızla yükselme arzusu Korkmaz, 2 fedakârlık duygusunu geri plana itmekte hatta tümüyle sekteye uğratmaktadır. İş ve çalışma dünyasının acımasız koşulları, insanları fedakârlık duygusunu terk etmeye zorlamakta, kişisel çıkarlarını ön planda tutmaya itmektedir. Devlet politikalarının düzenlenmesi, ekonominin gelişmesi, aile planlamasının etkili uygulanması ve bireylerin bilinçlendirilmesi ile geniş istihdam alanları yaratılacak, insanlar arasında yarış azalacak, bencillikler ortadan kalkacak ve toplum huzur bulacaktır. Sadece işini ve geleceğini düşünen insanlar değil, paylaşmasını bilen, çevresindeki insanları da düşünen, fedakârlığı ve yardımseverliği özümsemiş kişiler ortaya çıkacaktır. Öte yandan bilgisayar teknolojisindeki sınırsız gelişim insanları daha çok masa başında bir yaşama yöneltmekte, asosyal bir hayata davetiye çıkarmaktadır. İnsanlar arasındaki iletişim azalmakta, herkesin kendi ihtiyacını makinelerle karşıladığı robotsal bir yaşam ortaya çıkmaktadır. Bu durum, çevresindeki insanlardan ve onların ihtiyaçlarından bihaber, farkındalık hissinden uzak, fedakârlık duygusu tümüyle törpülenmiş bir toplumun ortaya çıkmasına neden olmaktadır. Tüm bunların önüne geçmek için insanlar mümkün olduğunca sosyal yaşamın içine çekilmelidir. Hafta sonlarında, tatillerde, bayramlarda ve özel günlerde türlü etkinlikler düzenleyerek birlikte yaşamayı, paylaşmayı, yardımlaşmayı ve fedakârlığı bir yaşam biçimi haline sokmalıyız. Fedakârlık kişileri vicdanen rahatlatır, manevi bir huzur sağlar. Bireyin yaşama sevincini artırır, aile bağlarını güçlendirir ve toplumsal bütünlük sağlar. Milli duygular alevlenir, demokrasi de güçlenir. Bu gibi önemli kazançlardan dolayı çocuklara önce aileleri, sonrasında öğretmenleri tarafından fedakârlık duygusu aşılanmalıdır. Çocuklar bu yüce duygunun bilincinde yetişmeli ve ileriki hayatlarında bu duygu paralelinde davranışlar sergilemelidir. Bencillikten ve aşırı hırstan uzak, yardımsever, sosyal ve en önemlisi de fedakâr nesilleri aramızda görmek dileğiyle… Korkmaz, 3 Kaynakça: 1. Ali, Sabahattin. Değirmen. İstanbul: Yapı Kredi Yayınları, Ocak 2007. Elif Öykü Kızıltaş İki Yüzyıl Sonra Requiem 27 Ocak 1756. Dünya tarihinin en büyük müzik dehalarından biri gözlerini Salzburg, Avusturya’da açıyor. Dört yaşında piyano çalmaya başlayan, beş yaşında henüz okuma yazma bilmezken, belki de doğru düzgün cümle kuramazken yüz yıllar sonra bile herkesin dinleyeceği ilk bestesini yapan, dokuz yaşında ilk senfonisini besteleyen, Avrupa’nın en önemli kral ve soylularına büyük ve ihtişamlı salonlarda konser vermek üzere turneye çıkan ve otuz beş yıllık kısacık ömrüne altı yüzden fazla eser sığdırmayı başaran bir deha. Evet, Wolfgang Amadeus’tan bahsediyorum. Ya da birçoğumuzun bildiği Mozart’tan mı demeliyim? Piyano çalmaya başladığımda ne yazık ki dört değil on yaşındaydım ve Mozart’la da o zamanlar tanıştım. Tanıştığım günden beri de dinlemeyi ve çalmayı hiçbir zaman bırakmadım. Klasik müzik dinlemeyi sevdiğimi söyleyince insanların garip ve yargılayıcı bakışlarına bir tek ben maruz kalmamışımdır sanırım. Ama bu bakışlar beni klasik müziğe olan tutkumdan vazgeçirmeyi bir türlü başaramadı. Aksine, daha çok dinlememe ve gecenin bir yarısıyken bile komşuları rahatsız etmek pahasına daha çok piyano çalmama sebep oldu. Aslında birçok insan fark etmeden de olsa hayatında en az bir kere dinlemiştir Mozart’ı. Bu belki bir zamanlar herkesin telefonunun zil sesi olduğu 40. Senfoni ya da genellikle ana haber kapanış müziği olan Rondo Alla Turca (Türk Marşı) olabilir. Çoğumuzun melodisine oldukça aşina olduğu ve hayatımızın birçok yerinde karşımıza çıkan fakat buna rağmen ismini bir türlü öğrenemediğimiz ya da öğrenmek istemediğimiz bu besteleri yazan kişi Mozart’tan başkası değildir. Mozart dinlemek, hayatımda her şeyin üst üste geldiği, başımı kaldıracak dahi zamanımın olmadığı anlarda birkaç dakikalığına bile olsa içinde bulunduğum ruh halinden kurtulmak için başvurduğum kaçış yöntemlerimden biri haline geldi. Sihirli Flüt, Figaro’nun Düğünü, Saraydan Kız Kaçırma bunlardan sadece birkaçı ancak beni her ne zaman dinlersem dinleyeyim en fazla etkileyen, tüylerimi diken diken eden Mozart bestesi şüphesiz Requiem’in ‘’Lacrimosa’’ bölümü olmuştur. Requiem, ölümün notalarla buluştuğu en mükemmel hali, belki de ölümün bile yakıştığı bir eserdir. Klasik müzik sevmeyen bir insanı bile ilk dakikasından itibaren içine çeken sakin bir girişi vardır. Tempo git gide arttıkça kendinizi müziğe teslim eder ve elli beş dakikanın nasıl geçtiğini gerçekten anlamazsınız. Sözlerin tamamı Latince olmasına ve hiçbir kelimeyi anlamamanıza rağmen yine de kendinizi dinlemekten alıkoyamazsınız. Eliniz bir türlü gitmez kapatma tuşuna. Ne yazık ki, Mozart’ın ölüm döşeğinde olduğu için hiçbir zaman tamamlayamadığı bir eser olarak tarihe geçmiştir. Requiem. Requiem’in bir ağıt olması ve Mozart’ın da bunu bitiremeden hayata gözlerini yumması ne kadar da ironik, değil mi? Requiem hiçbir zaman Mozart tarafından tamamlanamamasına rağmen o kadar ses getiren bir eser olmuş ki, hakkında birçok film ve opera yapılmış. Hatta Frederic Chopin bile cenazesinde kendi bestelediği cenaze marşını değil, Mozart’ın Requiem’inin çalınmasını istemiş. Eğer Mozart bestesini bitirmeden bu dünyaya gözlerini kapatmasaydı, belki de çok farklı bir son yazarak Requiem’in tüm kaderini değiştirebilirdi. Kim bilir belki de bu kadar ses getiremeyecek ve bugünkü başarısını yakalayamamış olacaktı. Kendisi tamamlayamadığı için de bir öğrencisi, karısı Konstanze Mozart'ın adına tamamlamış ve sonuç olarak bugünkü halini almış. Yine de, Mozart’ın bir günlüğüne dahi olsa 21. yüzyılda hayata dönmesi ve Requiem’i tamamlaması fikri oldukça heyecan verici geliyor.18. yüzyıldaki Mozart’ın bestesiyle 21. yüzyıldakinin bestesi ne kadar farklı olabilirdi ya da 21. yüzyılda tamamladığı beste, sonunu öğrencisinin yazdığı kadarki kadar başarılı olabilir miydi? Bu soruların cevabını hiçbir zaman tam olarak öğrenemesek de, Requiem’in bugünkü hali günün sonundaki yorgunluğumuzu alıp birkaç dakika için bile olsa ruhumuzu dinlendirmeye yetiyor. BÜYÜK YEMİN Soğuk dumanlı dağlar ardına Derin zindanlara ve yaşlı mağaralara Gitmeli buradan şafak atmadan Solgun büyülü altını aramaya Orta Dünya! Eşi benzeri görülmemiş sihirli bir diyar. Yemyeşil çayırlar. Göğe uzanan sarp dağlar. Ateş saçan bir ejderha! Vatanlarını geri almak için her şeyi göze almış on iki cüce. Onlara yardım eden bir büyücü ve her seferinde küçümsenen buna rağmen inanılmaz işler başaran bir hobbit. Öyle anlar geliyor ki sığınacak onlardan başka biri olmadığını anlıyorsunuz. Zorluklara onlarla beraber göğüs geriyor, birlikte korkuyor, savaşıyorsunuz. Evet korkuyorsunuz. Başaramayacağınızı, yapacağınız bütün fedakârlıkların boşa gideceğini düşünüyorsunuz. Geri dönememenizin tek nedeni ise Thorin. Zorluklara rağmen dik durmayı başarıyor ve herkese Erebor'u geri alacağımıza dair söz veriyor, buraya kadar geldim ve devam etmeliyim diyorsunuz. Bunların yanında sadece kötü anlara değil mutlu anlara da tanıklık ediyorsunuz. Sevinçlerine ortak oluyor, şakalarına gülüyor, onlarla birlikte şarkı söylüyorsunuz. Hatta ben kitabı okurken olaylara müdahale şansı varmış gibi hızlı hareket edilen sahnelerde ben de okuma hızımı fark etmeden arttırıyorum, ben hızlı okursam kahramanlarda daha hızlı koşacak gibi olayların temposuna ayak uyduruyorum. Hikâyenin odak noktası, genç Hobbit Bilbo. Siz de cüceler gibi onu küçümsüyorsunuz. Gandalf'ın onu niye gruba dâhil ettiğini anlayamıyorsunuz, istese daha uygun birini bulabileceğini düşünüyorsunuz. Hatta Gandalf'tan şüphe ediyorsunuz. Mendili bile olmasa şikâyet eden, hiç savaş görmemiş ve silah kullanmasını bilmeyen ve hatta ejderha lafını duyunca baygınlık geçiren ufak tefek bir Hobbit getirdiği için. İlk olarak düşündüğünüz onun bu maceradan asla sağ çıkamayacağı, her an yolda ölüp kalabileceğiydi. Hatta Bilbo'nun beceriksizliği yüzünden trollere yakalanmakla kalmayıp grubun geri kalanının da yakalanmasına neden olduğunu görünce onun bir yükten başka bir şey olmadığına inanıyor ve Gandalf'ın onu asla beceremeyeceği bir işin içine soktuğunu düşünüyorsunuz. Zaten Hobbit de isteksizdi. Aklı fikri çıkın çıkmazı ve oradaki sevgili porselenlerindeydi. Yine de, bütün grup tehlike altındayken tek başına inanılmaz işler başarması ona olan hayranlığınızı ve saygınızı sayfaları çevirdikçe arttırıyor. Küçümsediğiniz Bilbo, gözünüzde Thorin'den daha iyi bir konuma geliyor. Ve hatta kitabın sonuna doğru bir an geliyor ve grubun geri kalanıyla birlikte siz de Bilbo'nun adını haykırmak istiyorsunuz. Yolculuğun hiç de kolay olduğunu söyleyemem. Dik dağlara tırmanıyor. Troller tarafından yakalanıyorsunuz. Yoruluyorsunuz. Yemyeşil çayırların ortasında sere serpe uzanıp uzun bir süre uyumak istiyorsunuz. Ama uyurken bile güvende değilsiniz. Sürekli gerginlik, bir dal çıtırtısı yüreğinizin ağzına gelmesine yetiyor. İmkânsız bir göreve çıktığınızın bilincindesiniz. Evde sevdikleriniz sizi bekliyor. Karınız, oğlunuz. Resimlerine bakıyorsunuz. Özleminizi bastırmaya çalışıyorsunuz. Mavi Dağlar'a geri dönmek, yaşamınıza devam etmek istiyorsunuz. Yalnız kendiniz için değil yoldaşlarınız için de korkuyorsunuz. Ölüp onları kaderlerine terk etmekten korkuyorsunuz. Ama yola devam etmek zorundasınız. Çünkü Thorin yola devam etmeye inat etmiş, siz de onu bırakamıyorsunuz. Thorin Meşekalkan. Ünlü cüce savaşçısı. Erebor felaketinden sağ çıkmış, cücelerin hayatta kalmasını sağlamış ama vatanını asla unutmamış, unutamamış. Geri almak içi yeniden yola çıkmış. Bunu yapmak için dünyayı ateşe vermeye hazır. İçinizde hep bir şüphe var. Thorin için endişeleniyorsunuz. Altının onun delirmesine sebep olacağından korkuyorsunuz. Sonunun büyük babası gibi olacağından. Aç gözlülüğünün diğer her şeye üstün geleceğinden. Herkesi bir felakete sürükleyeceğinden. Uyarmaya çalışıyorsunuz. Sizi dinlemiyor. Onu bırakamıyorsunuz da. Ne olursa olsun onun yoluna devam edeceğinizi biliyorsunuz. Onurunuz, sadakatiniz her şeye ağır basıyor. Özleminizi içinize gömmek zorundasınız. İntikam zamanı, kalbimin gümbürtüsü kulaklarımda. Halkınıza bunca acı çektiren canavardan intikam istiyorsunuz. Kehanetlerin doğru çıkmasını, efsanelerin yeniden yazılmasını istiyorsunuz. Ve altınlar. Altın ışığıyla yıkanan odalar. Halkınıza ait olanı geri almak. Ve bir an geliyor Thorin'i ele geçiren o güç sizi de ele geçirmeye çalışıyor. Sadece kendi türünüzü düşünüyorsunuz. Başkalarını önemsemeyi bırakıyorsunuz ve bütün tehlikelere rağmen dağa gidip ejderhayı uykusundan uyandırıyor ve onun kasabayı yakmasına neden oluyorsunuz. Düşman kazanmaya devam ediyorsunuz. Sonunda altınlara, dağa kavuştunuz ama etrafınız sarılı. İnsanların tek istediği ise yakılan kasabalarına karşılık küçük bir pay. Haklı olduklarını biliyorsunuz ama hırsınız gururunuz gözünüzü kör etmiş, mantıklı düşünemiyorsunuz. Yalnızca biriniz buna karşı direniyor ve bir şeyler yapmaya çalışıyor. Bilbo. Sizler onu aşağılıyorsunuz, onu hainlikle suçlayıp aranızdan kovuyorsunuz. Bu da içimi isyanla dolduruyor. Kitabın sonunda mutlu sona erişiyorsunuz ama bunun için acı kayıplar vermek zorundasınız. Thorin savaşırken ölüyor ve yeni cüce kral insanlara istediğini vererek barışı sağlıyor. Orta Dünya'daki bu barışın uzun sürmeyeceğine dair bir önseziyle içinizde tanımlayamadığınız bir buruklukla kitaba veda ediyorsunuz. Yamaç Ergiz Mustafa Çağrı Albayrak Albayrak1 21201819 Turk101- 40 Vedat Yazıcı 08.10.2014 ZÜBÜK İNSAN HER YERDE Boşuna dememişler her eline kalem alan kitap yazamaz diye. Adam öyle bir kitap yazmış ki, zamanının sınırlarını yalnızca genişletmemiş, adeta yıkıp geçmiş. Bu kadar etkili insan profili, bu kadar sağlam karakterler de ancak Aziz Nesin gibi bir yazarın kaleminden çıkardı tabi ki. Alttan alta da yer verilen yergi, zamanın mevcut koşularına karşı bir taşlama, sanırım bu kadar içeriden ve bu kadar samimi, ama bir o kadar da belli etmeden yapılabilirmiş ve yapılmış. Eskiden Yeşilçam filmlerinde sıkça karşımıza çıkan ve kendine has bir ağızla konuşup, köy ya da kasaba halkını kandıran, varlarını yoklarını ellerinden alan, türlü vaatlerle insanları kandırıp, sözünde hiç durmayan, ama en sonunda da foyası ortaya çıkan tipler vardı ya hani, işte bu kitap da insana o karakteri yaşatıyor. Aynen filmlerde olduğu gibi, kitapta da en çok merak edilen, hakkında en çok konuşulan ve en çok göz önünde olan karakter bizim Zübükzade İbraam Bey… Kemal Sunal’ın, Zübükzade İbraam karakterini canlandırdığı bir film de var aslında Zübük isminde, romanımızın sinemaya uyarlanmış hali. Buna rağmen neden bilmiyorum ama Zübükzade İbraam Bey karakteri bana hep Ali Şen’i hatırlatır. Galiba belediye başkanı, muhtar gibi rollerde çok fazla rol aldığı için olsa gerek. Kitabı, başından sonuna kadar, gözümün önünde Ali Şen, kulaklarımda da Ali Şen lehçesi ile okudum ve inanılmaz bir etki bıraktı üzerimde. Açıkçası, ister inanın ister inanmayın ama kitaptaki her bir cümleye ayrı bir parantez açabilirim aslında. Tabi ki böyle bir şey yapıp ne kendimi yorarım, ne de sizin –eğer varsa tabi- bu kitaba olan ilginizi azalırım. Ancak öyle bir şey var ki, buna değinmezsem gerçekten içimde kalacak. Kitabın en son bölümü olan “Zübüklük nedir?” adlı bölümde aynen şöyle yazıyor; “Şimdi çok iyi anladım ki, Zübük bir tane değil, biz hepimiz birer zübüğüz. Bizim hepimizin içinde zübüklük olmasa, bizler de bizler de birer zübük olmasak, aramızdan böyle zübükler büyüyemezdi” (268). Bu kadar derin bir anlam ve hemen yanı başında da uzun uzadıya açıklaması… Aslında sadece hainliğin, dolandırıcılığın, hilebazlığın ve bunun gibi bir çok kötü sıfatın bir isim altında toplanmış hali olan zübüklük için değil, o upuzun cümlelerde her şeyi rahatça açıklayabiliriz, yeter ki zübük yerine başka bir şeyler yazalım. Kitap, tamamen konu edindiği yörenin kendine has ağzı ile kaleme alınmış ve bu yüzden buram buram Anadolu kokuyor. İnsanımızı zaten tanıyoruz. Elinden her iş gelen, herkesin derdine derman olmaya çalışan, oradan oraya koşturup arı gibi çalışıp üreten insandır bana göre Anadolu insanı. Az biraz da cahillik vardır ki, düşman başına. Ne gelirse zaten o az bilip çok konuşmaktan gelir. Konuşur da konuşur, dinler de dinler… Kim daha mantıklı konuşursa, doğru ya da yanlış sorgulamadan düşer peşine, yanına da alır diğerlerini. İşte bu kitap tam olarak da bu durumu konu alıyor. Mizahi tarzda yazılmış bir kitap, aynı zamanda da bir yergi romanı ancak ağlanacak halimize güldürüyor ve okurlarını ters köşeye yatırıyor. Albayrak2 Aziz Nesin gerçekten çok büyük bir ustalıkla kaleme almış eserini. Eserinde, yer, zaman ve mekan belirtmeyerek iyiden iyiye de evrenselleştirmiş eserini ve zamanının sınırlarını yıkıp geçmiş. İster dün, ister bugün, istersen de yarın aç gözlerini ve bak çevrene. Ama bakmadan önce mutlaka oku Zübük’ü ki, daha iyi anlayabilesin Aziz Nesin’i. Albayrak3 KAYNAKÇA Nesin, Aziz. Zübük. İstanbul, Nesin Yayınları, 2013. DEMİRHAN 1 Büşra Demirhan 21102418 Turk 102- Section 27 Aslı Uçar 23 Ekim 2014 MASAL KAHRAMANLARI DÜNYADA “Ah! Eskiden böyle miydi?” diye başlayan cümleler herhalde 21. yüzyılda en çok duyduğumuz şeydir. 90’lı yıllarda dünyaya gelmiş çocuklar, o güzel yılların son zamanlarını az çok yaşamıştır. Arkadaşlık, komşuluk, akrabalık o zamanlar bir başkaydı. Hele ki kalabalık bir aileye mensupsak, değmeyin keyfimize… Her şey birlikte yapılırdı. Mesela, bir sıkıntı olduğu zaman herkes seferber olur o sıkıntının üstesinden er ya da geç gelinirdi veya bir sevinç olduğunda hep birlikte sevinilir, gülünüp, eğlenilirdi. O zamanlar “sen”, “ben” sözcükleri yerine, “biz” sözcüğü en çok kullanılandı. En önemlisi de bir araya gelince bir şeyler paylaşabilmek, sohbet edebilmekti. Büyüklerimizin, anne ve babalarımızın başından geçen olaylar, ya da uydurma bir hikâyenin bizi nasıl mutlu ettiğini, şaşırttığını, korkuttuğunu en son ne zaman hissettik? İşte bana bir daha geri gelmeyecek o zamanları hatırlatan şey de Cemil Kavukçu’nun Tasmalı Güvercin adlı eserindeki Dut öyküsü oldu. Eskiden büyüklerimizin bize anlattığı hikâyeler gibi, Kavukçu’nun bu öyküsünde yer verdiği Tico Abla da, evine gelen konukları hikâyeleriyle ağırlıyor. “ Tico Abla, korkunç masallar anlatırdı bize. Anlattıklarını canlandırmamız için de oyunlar oynardı. Gözlerini iyice kısıp var olmayan bir âlemden yüzümüze bakar, ardından kocaman açar, parmaklarını kasıp ellerini pençeye dönüştürerek bir ejderha olurdu. O anda ağzından alevler püskürttüğünü görürdük. Sesini zor duyacağımız kadar alçalttığında, gözkapaklarını peş peşe kırpıştırıp dudaklarını büzdüğünde çok güzel ama bahtsız bir prensestir artık. DEMİRHAN 2 Sonra aniden sesini kalınlaştırıp haykırdığında cadıya dönüşüverirdi. Masalları bütün dehşetiyle yaşardık.” ( Kavukçu 2014: 21). Bilindiği üzere masalların sonunda hep iyi olan taraf kazanır. Fakat, masal kahramanlarını ve insanları bir arada dünyada yaşadığını düşünürsek, hangi taraf iyi; hangi taraf kötü olacaktır. Mesela pamuk prenses ile yakışıklı prensin arasına bir insan girse kara kedi misali onları barıştıracak biri çıkar mıydı, yoksa pamuk prensesin hayatında da bir insana yer olur muydu? Bu kahramanlarımız insanlarla hayatlarını devam etmek isteseler ne gibi zorluklarla karşılaşırlardı. Aileler arasında “farklı dünyaların insanlarısınız, evlenemezsiniz!” muhabbetinin gündeme geleceği aşikârdır. Aynı zamanda sihirli güçleri olan bir arkadaşa sahip olsaydınız ya da Alaaddin’in sihirli lambası günümüzde yaşayan insanların eline geçmiş olsaydı neler olurdu… Sihrini insanlarımız da azıcık kullanabilir mi? Ama sonundaki sömürücülüğü ben düşünemedim bir an… İnsanların elinde böyle bir güç olsa iyi bir şeyler yapmak için kullanmayacakları da kesin bir sonuç gibi gözüküyor. Çünkü insanların doyumsuzluğuna dur demek mümkün değilken, bir de ellerine sihir gibi bir güç geçerse hiç durdurulamayacak bir canavara dönüşmesi söz konusu olur. Örneklerdeki gibi olası sonuçları göz önünde bulundurduğumuzda dünyanın ne kadar karmaşık bir hale bürüneceğini tahmin etmek zor olmasa gerek. Kitaba döndüğümüzde ise; Tico Abla’nın bir başka anlattığı hikâye ise, arka bahçesinden gelen seslerin kime ait olduğudur. Bir gün arka bahçesinden gelen sesleri fark eder ve onu araştırmaya başlar. Sonunda garip seslerin dut ağacından geldiğini anlayınca ağacı kestirmeye karar verir. Tabi ağacı kestirmek istemesinin gerçek nedenini söylemez ve ağacı kesmesi için Âşık İlyas adında birini çağırır. Herkes Âşık İlyas’ı dut ağaçlarından saz yapmakta usta olarak bilir. Ve Tico Abla’da ağacı sevabına keserse hepsinin onun olabileceğini söyler. Hikâye bu ya, bu ağaçtan heykel yapmak gelir İlyas’ın içinden ve heykel bittiğinde ertesi gün gelip baktığında yerinde yoktur. Meğerse heykel cana kana gelmiş DEMİRHAN 3 hem de sokaklarda gezmeye başlamış. Yukarıda masal kahramanları dünyada yaşarken, şimdi kitapta da heykel bir insana dönüşmüştü. “Perdede olup bitenlerin onun dünyasına nasıl yansıdığını, filmleri anlayıp anlamadığını çok merak ederdim.” (Kavukçu 2014: 26). Bunlar gibi masal kahramanlarından ve Cemil Kavukçu’nun Dut öyküsünden yola çıkarak birçok örnekler çoğaltabiliriz. Her yaştan insana ‘En çok hangi masal kahramanını seversiniz?’ diye sorduğumuzda, şüphesiz insanlar kendilerini en yakın gördüğü kahramanı, ya da olmak istedikleri kahramanları dile getirirler. Ne var ki hiç kimse kendi hayatlarının kahramanı olduğunun farkında değildir. İyi ya da kötü kalpli olmak, yardımsever ya da kurnaz bir insan olmak, kıskanç bir kişiliğe sahip olmak ya da olumsuz bir durumda bile pozitif düşünebilmeyi başaran insanlar olmak yine insanların kendi elindedir. Dünyayı yaşanılabilir bir hale dönüştürmek ya da tam tersi bir hale getirmek gene insanların elindedir. Yani, masal dünyasıyla gerçek dünyanın ayrımını iyi yapabilmek ve toplum gerçekleriyle yüzleşmek gerekir. Toplumda karşılaştığımız zorlukları, sıkıntıları aşabilmek için bir masal kahramanının gelmesini beklemek yerine, kendi kahraman kişiliğimiz ile sorunların üstesinden gelmeyi bilmeliyiz. Ayrıca bireyselleşmek yerine topluma, insanlara değer verilmesi gerekir. Tıpkı eski zamanlarda olduğu gibi, ailelerimizin yaşadığı zaman gibi ortaya çıkan herhangi bir sıkıntıyla birlikte mücadele edilmesi gerekir. KAYNAKÇA  Kavukçu, Cemil. Tasmalı Güvercin. İstanbul: Can Yayınları, 2014. Boran Yıldırım 21401947 TURK 101-49 Ayşe Duygu Yavuz MİLLETVEKİLLİĞİNDEN CUMHURBAŞKANLIĞINA Abdullah Gül, Türkiye’nin yaklaşık son yirmi yıldır siyasi, ekonomik ve dış politikalarında kimine göre gerekli ve başarılı, kimine göre önemsiz işlere imzasını atan kişilerden birisidir. 1991 yılında Kayseri milletvekilliği ile adım attığı siyaset meydanında, Türkiye Cumhuriyeti’nin en üst makamı olan Cumhurbaşkanlığı’na kadar yükselmiştir. 2007 yılında Cumhuriyet Halk Partisi’nin TBMM’ye girmeyerek boykot ettiği Cumhurbaşkanlığı seçimlerinden sonra yapılan genel seçimlerde Milliyetçi Hareket Partisi’nin barajı geçmesiyle beraber mecliste gerekli katılım sayısına ulaşılmıştır ve Gül cumhurbaşkanı seçilmiştir. Abdullah Gül ile 12 Yıl adlı kitap cumhurbaşkanlığı döneminde de danışmanlığını yapan gazeteci Ahmet Sever tarafından yazılmıştır. Gül’ün sırasıyla Başbakanlık dönemi, Dış İşleri Bakanlığı dönemi ve Cumhurbaşkanlığı dönemi ele alınmıştır. Yıllardır beraber yürüdüğü Recep Tayyip Erdoğan ile özellikle Gül cumhurbaşkanıyken yaşadıkları düşünce ayrılıklarından bahsedildiğinde neredeyse tamamında “Gül istemiyordu/karşıydı ancak gelen yasa teklifini kabul etti.” sözleriyle bahsedilmektedir. Aslında ne kadar acıydı Türkiye Cumhuriyeti’nin Cumhurbaşkanı kendi isteği ve iradesi doğrultusunda karar veremiyordu. Veya bu kitabı okuyacak karşıt veya farklı görüşten olan insanlara ben aslında AK Parti’nin düşündüğü gibi düşünmemekteyim mesajını vermek için yazılmıştı o sözler. Çünkü kitapta Gezi Olayları’ndan gerekli dersin çıkartıldığı şeklinde bir bölüm vardı. Gezi Olayları sırasında yaşanan; Twitter yasağı, yürüyüşler ve protestolar hakkında ki görüşlerinden bahsediliyordu ve bu konularda ki görüşleri AK Parti cephesinden çok farklıydı. İnsanın aklına tek bir soru geliyor böyle bir durumda “O zaman o olaylar sırasında neden karşı çıkmadınız?”. Emin olunuz ki bu soruyu cevaplayabildiği zaman bile Türkiye siyasi tarihi değişir. AK Parti tabanının bir kısmı Ahmet Davutoğlu yerine Abdullah Gül’ü başbakanlık koltuğunda görmek istiyordu. Ancak Abdullah Gül’ün kafasında olan plan, kitabı okuduğum zaman iyice farkına vardım, yeni bir AK Parti kurmak. Çünkü onun düşüncesine göre AK Parti, eski AK Parti değildi ve artık çökmekte olan bir sistemin içindeydi. Kurmayı düşündüğü bu yeni parti tam anlamıyla uzlaşmacı, kavgadan uzak ve özgürlükçü bir düşünceyle yola çıkacak 1 bir merkez parti. Ancak bünyesinde bulunduracağı insanlar yine AK Parti çevresinden olan ve AK Parti’nin içinde uzun zaman bulunmuş insanlardan kurulu olması çok büyük bir ihtimal, bu yüzden nasıl eski menfaatçi zihniyet sorununu çözeceği ise merak konusu. Cemaat sorunu ise bir başka derdi Abdullah Gül’ün. Kurucularından olduğu partinin düşman ve terörist bellediği bir cemaate olan yakınlığı, yeni parti sürecinde başına bela olabilecek sorunlardan birisidir. Çünkü 2013’ün son aylarından beri hükümete yakın olan bütün medya kuruluşlarında terör örgütü olarak nitelendirilen bir cemaate yakınlığıyla ilgili kitapta Abdullah Gül’ün hiçbir cemaatle alakalı bir sorunu olmadığı aşikardır ve anlatılıyordur. Okuduğum bir başka kaynakta da Abdullah Gül’ün cemaate olan yakınlığından bahsedildiğini görmüştüm. Özellikle birkaç cemaatin varlığını bitirebilirse ve onlara karşı dik duruşunu gösterebilirse insanların önce gönlünü, sonra ise oylarını kazanabileceği bir gerçektir. Abdullah Gül’ün, Kürt Sorunu adı altında, ayrıştırıcı bir dille, var olmayan bir sorunun çözümüne olan hevesinden bahsedilmektedir. Bu ülkede binlerce yıldır ırki bir ayrımla yaşamamamıza rağmen son yıllarda özelliklede milliyetçi kesimlerce değil de, demokratik ve sosyalist kişiler tarafında söylenen Kürt, Laz, Çerkez gibi ırk ayrımı güderek birlikteliklerini belirtmeleri ise gerçek ırkçılığın timsalidir. Bu sorunu çözmek için zaten kendisine oy vermeyecek bir sosyalist tabanı hoşnut etmekte, ancak oy alabileceği milliyetçi kesimi kendisinden uzaklaştırmaktadır. Bu ülkenin sorunu terörizmdir ve terörizmi destekleyen insan ırkı fark etmeksizin teröristtir, bunu destekleyen birisiyle çözülecek hiçbir sorun olmamaktadır. Aslında bu kadar uzun yılları yazarken, beş yüz kelime civarında bir yazı yazdığımız için 1 Mart Tezkeresi, 27 Nisan Muhtırası ve Dış İşleri Bakanlığı yılları gibi önemli konulara değinemedim. Daha çok yakın tarihimizde bulunan ve daha bilindik konuları işleme ihtiyacı hissettim. Ahmet Sever bir kesim insan için çok önemli bir hayat hikâyesini eser olarak insanlara bırakmıştır. Bu kitap, okuyarak, eğitim alarak ve kendisini geliştirerek bir insanın normal bir yaşantıdan Cumhurbaşkanlığı seviyesine gelebildiğinin bir kanıtıdır. Ayrıyeten her insanın ders çıkarabileceği ufakta olsa bir şeyler mevcuttur 2 Öğrenme Maratonu/Halime Kızıl Öğrenme, insanın hayatında asla durmak bilmeyen bir süreç bence. Hayata aktif bir şekilde katıldığımız sürece, her günümüzde daha önce görmediğimiz bir şeyle karşılaşıyoruz. Böyle çeşitli bir dünyada, öğrenme nasıl durabilir ki? Kaldı ki, hayatımızın en az on iki yılı yoğun ve devamlı eğitimle geçiyor zaten. Ve yine en az on iki yılı çeşit çeşit öğretmenle ve sonsuz bilgiyle karşı karşıyayız. Herkesin elindeki bilgiyi aktarım şekli farklıdır bana kalırsa, hele de karşısındakinin mutlaka bunu öğrenmesi gerekiyorsa. Bu durumdan yola çıkıp çeşitli öğretme biçimlerini ele alabiliriz. Daha okula yeni başladığımızda karşılaştığımız öğretmenler mesela; bazıları ilgisizce görevini yapıp öğrencinin tepkisini umursamazken bir grup öğretmen ise her şeyini ortaya koyarak öğrenciye bilgi kazandırmayı, gerçekten bir şeyler öğretebilmeyi amaçlar. Whiplash filmindeki öğretmen karakteri ise son gruba yakın görünse de bu genellemelere pek uymuyor diyebiliriz. Öğrencilerin gerçek potansiyellerini açığa çıkarmak için onları ve kendini epey zorluyor, çeşit çeşit yöntemler deniyor; öyle ki bazılarında fiziksel hasarlar meydana geliyor. Yine de bunu iyi bir amaç için yapıyor, sonuçta bilgiyi aktarabilmenin tek bir yolu yok, aksine herkesin kendi öğretme biçimi var bana kalırsa. Tabii ki her bir öğretme biçiminin verimliliği tartışılır; öğrencinin kazanımı onun bilgiyi nasıl algıladığına da bağlıdır sonuçta. Bu yüzden, milyonlarca farklı öğretme yöntemi ve öğrenme yolu eşleşmesi ortaya çıkar. Zaten kimse dahi olarak doğmaz bence. Bahsettiğim öğretme-öğrenme eşleşmesi en başarılı olanlar, bilgiyi en üst düzeyde öğrenir ve kullanabilir, bu da deha olarak adlandırdığımız zihinleri doğurur. Bana kalırsa burada sorgulamamız gereken en önemli nokta, uygulanan bazı katı öğretim yöntemlerin verimliliği. Filmde de tanık olduğumuz gibi, kimi öğretmenler öğrencilerinin gerçek potansiyellerini açığa çıkarmak için sürekli onları aşağılama yoluna giderler. Ortaya çıkan hırsın ve üzüntünün onları daha ileriye iteceğini düşünürler. Çoğu öğrenci gibi, benim de böyle öğretmenlerim oldu. Çalışmalarım beğenilmeyip yerden yere vurulduğunda gerçekten üzülmüştüm. Daha iyisini yapmak istedim; fakat yine de kendime duyduğum öfke ve aşağılık hissi beni ya daha geriye çekti ya da olduğum yerde kaldım. En sonunda, başarılı olmak şöyle dursun, fazla bir ilerleme bile kat edemediğimi fark ettim. Filmdeki öğretmen diyor ya, “'Aferin' kadar kötü bir kelime yoktur.” diye, bence aksine, bu önemsiz gibi görünen kelime bizim tüm ileri adımlarımızın cesaretlendiricisidir. Düşünülenin aksine, “Tamam artık, yapabileceğim bu kadar.” hissinden ziyade “İnsanlar yaptıklarımı beğeniyorlar ve benden iyi şeyler bekliyorlar.” düşüncesine dönüşür içimizde ve ortaya daha iyi işler çıkarmamız için bize motivasyon olur bu tek kelime. Yine de, tekrar önceki katı yönteme dönecek olursak, bu şekilde sert bir eğitim gören kişilerden çok başarılı insanlar çıkabilir. Fakat biraz eşelediğimizde, o insanların aslında psikolojik sorunlarla boğuşmakta olduğunu görürüz. Sürekli aşağılanma ve manevi şiddetin, hiçbir soruna yol açmadan doğrudan başarıya götüreceğini pek zannetmiyorum doğrusu. Bir çeşit yan etki gibi düşünebiliriz, fakat yan etkiler de oldukça tehlikeli olabilir. Kişi bu durumda bunalıma bile girebilir. Sonuç olarak, kesinlikle bu yöntemin kârlı olduğunu düşünmüyorum. Çevremizden sıkça duymuşuzdur; bazı insanlar öğretmek için mutlaka bir öğreticinin varlığına ihtiyaç duyarken bazılarıysa kitaptan okuyup tek başına çalışarak hepimizi geride bırakabilirler. Bunun sırrı ise yine ilk paragrafta bahsettiğim öğretme-öğrenme eşleşmesinde yatıyor bence. Diğerlerinden farklı olarak, bu tip kişiler öğrenmek için illa canlı bir öğreticiye ihtiyaç duymuyorlar. Dolayısıyla, bu şekilde kişi zekâsını çok daha etkili kullanabiliyor. Bu durum biraz da zekâ tiplerine giriyor aslında. Bazıları okuyunca daha iyi anlıyor, bazıları dinleyince, bazılarıysa çeşitli görsellerle bağdaştırınca. Sadece bize en uygun olan yöntemi bulup onunla devam etmemiz gerek bence. Bu yüzden, kesin başarının sırrı kendi algılarımıza en yakın olan öğrenme biçimini bulmakta yatıyor diyebiliriz. VEFASIZLIĞI ÖĞRENMEK “Vefa Bazen Unutmaktır” kitabı, ilgimi çekmesindeki büyük bir parçası kitabın adıdır çünkü o üç kelime bütün toplumun değerlerine zıt düşüyor. Kitabı okumadan önce kitabın adını düşündüm. İki zıt kavramı birbirine yoldaş gibi yapıştırmış yazar Haydar Ergülen. Tamamen düşüncelerimle oynayacağını veya olan gerçeği görmemi engelleyen perdeyi kaldıracağını anladım. Bu yazıma “Vefasızlığı öğrenmek” başlığını vermenin iki tane sebebi var, bir tanesi bilimsel bir gerçek. İnsan beyni kötü olayları unutmaya doğuştan meyillidir. İnsanlar kendileri hakkında kötü olan olayları bir süre sonra unutur. Aslında bana göre bu özgür düşünce kadar önemli ve muhteşem bir şey çünkü bunun mucizelerinden birisi de birden fazla çocuğa sahip olan kadınların, doğumdaki acıyı unutmasıdır, aksi takdirde hiç kimsenin kardeşi olmazdı. Yani kötü olayları hatırlamak, kin beslemek insanın sonradan öğrendiği bir özelliktir. Diğer sebebim ise, bana göre kimse kötü doğmamıştır, sadece sonradan kötü olmuştur. Kötü deneyimler ve kötü çevre soncunda kötü olmayı öğrenmişlerdir, hatırlamayı öğrenmişlerdir. Demek istediğim şu ki; vefa sözlük anlamında sevgiyi sürdürmektir, insanları hatırlamak değildir. Ayrıca bu dünyada hiçbir şey mükemmel değildir, insanlar ve ilişkiler bile. Ama eğer kötü olmayı seçmezsek, beynimize görevini yerine getirmesi için izin verirsek, bana göre hatıralarımızda veya içimizde kötüye yer kalmaz ve insanlara karşı olan sevgimiz mükemmel kalır. Vefalı olmak da iletişim içinde olmak veya birbirlerinin nerelerde olduğunu bilmek değildir. Birisini uzun süredir devamlı sevmektir. Toplumumuzda büyük bir saygı göstergesidir büyükleri sürekli aramak, hallerini hatırlarını sormak. Aynı zamanda gençlerin ne kadar vefalı olduğunu gösterir. Bu onlar için, onları hâlâ sevdiğimizin örneği gibidir, peki vefalı olduğumuzda, sadece büyük ve bizim için değerli insanları sevmek mi sadece? Vefalı olmak için onları unutmak değil, kötü anıları unutmak gerekir ve bunun sadece sevdiğimiz insanlar ile ilişkimizin yakınlığıyla ilgisi yok ve daha önce dediğim bana göre insan özünde iyidir, sonradan kötülüğü öğrenir. Ayrıca aynı zamanda insan sandığından güçlüdür. Eğer gözümüzde canlandırırsak, bana göre insanın kırgınlıklarını düzeltmesi, yaraların sarılması için bazen kırgınlığa sebep olan insanı affetmesi gerekir, ona ait bir duygusu olmaması lazım çünkü o yaranın kapanması için onu unutması gerekir. Bana göre bu insanın kendine de vefalı olabildiğini ve olması gerektiğini gösterir. Yani bir nevi vefalı olmak, insanın kendisini de kurtarır. Bir şekilde insanın kendine vefalı olması, kendisini güçlendirir. İnsanın güçlü olması, bulundukları mevkiinin yüksek olması veya oturdukları koltukların verdiği yetkilerle bazı insanlar bu duyguları zayıflık göstergesi olarak sayabilirler. Belki haklılar, onlar kararları sırf mantıkla alıyorlardır ama pişmanlıkları da vardır. Bana göre yeteri kadar vefalıysan, kendi içindeki gücü bulabilirsin ve bunların hepsi bir şeyleri unutmaktan geçiyor. İnsan ilişkileri her zaman kusursuz değildir. Hem ilişki hem insanlar yaralar alır ve bazen bu yaralar ağır olurlar ve kanamaya uzun bir süre devam ederler ama bana göre bunlara rağmen insan bazı şeyleri unutarak, ilişkisini olmasa bile kendisinde olan yaraları iyileşebilir çünkü kanamanın eninde sonunda durdurulması gerekir. Bana göre artık vefalı olmak, toplumun aklındaki her gün büyükleriyle konuşan, onların ihtiyaçlarını gideren insanlar değil, ne de olsa onlardan bazıları sadece gösteri. Bana göre vefalı olmak insanın başka bir insana sevgiden başka bir duygu beslememesidir, hatalarını unutmasıdır; öfkesini bastırmak değil, onu yok etmesidir. Kısacası vefalı olmak için unutmak gerekir, unutmak için kin beslememek, kötülüğü benimsememek gerekir. Kaynakça:  Ergülen, H. (2014) Vefa Bazen Unutmaktır. İstanbul. Kırmızı Kedi. Alpcan İKİZFARKLI KÜLTÜRLERE AÇILAN KAPI: YOLCULUKLAR Hepimiz hayatlarımızda yolculuklar yapmışızdır. Amacı ne olursa olsun yaptığımız bu yolculuklarda birileriyle ya da bir şeylerle etkileşime giriyoruz. Bu noktada bahsedilen etkileşim sözlü, görsel veya işitsel olabilir. Girdiğimiz çeşitli etkileşimler bizleri farketmesek bile tesir ediyor. Başka bir deyişle, yolculuklar sayesinde girdiğimiz bu etkileşimler bizlere birçok katkı sağlıyor. Bu katkıların başında da bilmediğimiz veya uzak olduğumuz kültürleri öğrenmek, bu kültürleri yaşamak var diyebiliriz. Peki, ne tür yolculuklar bize bahsedilen katkıyı sağlıyor? Ayrıca, bir yolculuk insanlara bahsedilen katkıları nasıl sağlayabiliyor?İlk olarak yaptığımız hangi yolculukların bizlere katkı sağladığına değinmek gerekiyor. Çünkü gün içinde yaptığımız küçük yolculukları konunun biraz dışında tutmamız gerekiyor. İnsanlara bahsedilen katkıyı sağlayan, bir şeyler katan yolculuklar yurtiçinde veya yurtdışına yaptığımız bir gün veya daha fazla olan yolculuklar. Örnek vermek gerekirse, tatile gittiğimiz bir şehir, akrabalarımızı ziyaret etmek için gittiğimiz bir şehir veya tarih kokan yurtdışındaki çeşitli şehirlere yaptığımız yolculuklar bahsedilen türde insana bir şeyler katan yolculuklardan. Öte yandan, örneklerdeki gibi çeşit çeşit olan bu yolculukların bize katkıları da çeşitli olabiliyor. Yaptığımız yolculukların sağladığı çeşitli katkılardan en önemlisi ve en başta geleninin bilmediğimiz, uzak olduğumuz kültürleri öğrenmek, bu kültürleri yaşamak olduğundan bahsetmiştim. Bahsettiğim katkıyı, bir yolculuğun nasıl sağladığını anlayabilmek için konuyu biraz daha açmak gerekiyor. Yolculuğun nasıl insanlara katkı sağladığı düşünüldüğünde akıllara yıllar boyunca tartışılmış kesin bir cevabı olmayan ünlü “Çok gezen mi çok bilir yoksa çok okuyan mı?” sorusu geliyor. Bana göre, çok gezen çok bilir olmalı cevap çünkü bir yolculuğun insana yeni şeyleri nasıl kazandırdığının cevabı tam olarak bizi ‘çok gezen çok bilir’ cevabına itiyor. Çünkü yaptığımız bir yolculukta gördüğümüz yeni yerler, edindiğimiz yeni bilgiler hatta ve hatta duyduğumuz farklı sesler (başka diller, yöresel enstrümanlar vb.) bile merak ettiğimiz birçok şeyi bizlere öğretebilir. Ayrıca, okuduğumuz kitapların aksine, gözümüzde canlanmayan görüntüleri ya da duyamadığımız sesleri kısaca kafamızdaki çeşitli boşlukları doldurabilir. Bu sayede yolculuklar, insanlara bahsettiğim katkıları sağlıyor. Kendimden bir örnek verecek olursam, yazın yaptığım bir yurtdışı yolculuğu sayesinde birçok faklı kültürü deneyimlediğimi ve bu gezide birçok yeni bilgi öğrendiğimi söyleyebilirim. Çeşitli şehirlerde gördüğüm binalar, heykeller; gezdiğim müzeler, saraylar; duyduğum diller, müzikler, o kültürleri öğrenmemde ve anlamamda büyük katkı sağladı. Yani, yaptığım yolculuk sayesinde ben, yeni kültürleri deneyimlemiş ve öğrenmiş oldum. Ancak, yeni kültürleri nasıl öğrendiğimizin yanı sıra bu kültürleri tanıma ve yaşama gibi katkıların insanlara ne faydası olduğunun da önemi büyük.İşte bu noktada, hakkında hiç ﬁkrimizin olmadığı kültürleri öğrenmenin, bilmediğimiz kültürleri yaşamanın bize ne faydalar sağladığının ve bizi nasıl geliştirdiğinin de açıklanması gerekiyor. İnsan, yaratılışından bu yana merak etme, araştırma ve bunların neticesinde öğrenme kavramlarına sahip olan bir varlık. Ve bu kavramlar, bir insanın hayatının tüm evrelerinde aktif rol oynamakta. Bebekliğimizde her şeyi elimize veya ağzımıza almamız, çocukluk dönemlerinde sürekli bir çok şeyi merak edip, bunları birilerine sormamız veya gençliğimizde gelecekte yapacağımız işi, yaşayacağımız yeri vb. şeyleri düşünmemiz bunlar için araştırmalar yapmamız bu konu hakkında verilebilecek bazı örnekler. İnsanoğlunun ‘genlerinde’ bulunan bu merak etme, araştırma ve öğrenme kavramları, yeni kültürler öğrenmemizde etkisi olan en temel faktörlerin başında geliyor. İşte bahsettiğim bu kavramlar sayesinde düşünce yapımız, olaylara bakış açımız ve genel kültür bilgimiz gibi özelliklerimiz değişiyor, gelişiyor. Çünkü, insanlar farklı kültürleri deneyimlediği zaman kendi kültürlerine göre ne tür farklılıkları veya benzerlikleri olduğunu, kendi kültürlerine oranla ne ölçüde daha farklı veya güzel olduğunu anlayabiliyor ve tanımlayabiliyorlar. Bu da insanların düşünce yapıları, bakış açıları gibi başlıca özelliklerin gelişmesini sağlıyor. Örneğin, iki farklı seyahat yapan birini düşünelim. Bu seyahatlerden bir tanesi yurtiçine bir tanesi de yurtdışına, hiç gitmediği bir yerlere olsun. Yurtiçinde gittiği yerdeki coğraﬁ ve sosyolojik farklılıklar, o bölgede yaşayan insanların sahip olduğu kültürel değerleri etkiler. Bu yüzden, her ne kadar aynı ülke içinde bir yolculuk yapmış olsa da, gittiği yerde kendi kültürüne benzer bile olsa yeni bir kültürle tanışmış olacaktır. Öte yandan, yurt dışında gidip gördüğü yerde, kendi kültürüne göre bambaşka özellikler barındıran bir kültürle karşılaşmış ve deneyimlemiş olacaktır. Kısacası, yapılan yolculuk yurtiçinde veya yurtdışında bile olsa yolculuğu yapan kişinin hayata farklı bir gözle bakmasını sağlayacak onu geliştirecektir. Özetle, kafamızdaki boşlukların dolması ve kendimize bir şeyler katmamız yaptığımız yolculuklarla doğru orantılı diyebiliriz. Bu yüzden, yolculuk sayısı arttıkça bilgi seviyemizin, bakış açımızın ve düşünce yapımızın büyük ölçüde gelişeceğini söyleyebiliriz. Yolculuk demek yeni kazanımlar ve gelişim demek. İyi yolculuklar !Oğuz Mert YAŞAMIN BEKÇİLERİ Ölüm hayatımız boyunca bize çok yakındır. Biz hayatın akışına kendimizi kaptırdığımızda o hemen arkamızdan bizi takip eder, varlığını her zaman bize hissettirir her ne kadar biz hissetmek istemesek de. Yolda yürürken araba çarpmış bir köpek gördüğümüzdeki tepkisizliğimiz her gün mütemadiyen karşımıza çıkan kaza, kavga haberlerinde geçen ölümlerde ise doruğa çıkar ''yazık olmuş'' der ve kanalı değiştiririz, kaçımız yakın zamanda inşaat alanında hayatını kaybeden Mehmet Bacak'ı hatırlıyoruz? Zannederiz ki bizim başımıza gelmeyecek bütün bunlar, arabanın kontrolünü kaybedebileceğimiz hiç rahatsız etmez aklımızı ta ki nihai zaman gelene kadar. Bu gerçekle burun buruna geldiğimizde ise gidişlerini umursamadığımız onca canın yokluğu aklımıza gelir ve adı ölüm olan bir korku kaplar içimizi. En başından beri doktorların görev tanımları da bu durumu yok etmeye yönelik olmuştur aslında ''Yaşatmak''. Bu sorumluluğun verdiği stres ve yükle başa çıkabiliyor olmaları benim için kesinlikle hayranlık uyandırıcı bir durum. ''Genç bir Doktorun Anıları" adlı kitabımızın içinde bu sorumluluğu sırtında en ağır yükle hisseden bir doktorla tanıştım. Bilgili ama bir o kadar da tecrübesiz doktorumuzun yaşadıkları doktor olan babamın neden eve sürekli gözleri çökmüş bir şekilde geldiğini tasvir etti âdeta .. Ailesinde 2 Doktor ve 1 Doktor adayı olan ben de Mihail Bulgakov'un kaleminden dökülenlere bizzat şahit oldum geçmişimde. Babamın eve geldiğinde 5 saat önce tedavi ettiği hastanın kayıtlarını tekrar tekrar kontrol edip doğru ilacı verdiğine güçlükle ikna oluşunu büyük bir hayranlıkla izler ve doktor olma hayalimi canlı tutardım o dönemler tüm doktor çocukları gibi. Eve her gelişinde anneme baktığı hasta sayısını söyler, ardından o günkü tecrübelerini anlatırdı ve sürekli yakınırdı hasta yakınlarının serzenişlerinden. Fakat tıpkı kitaptaki genç doktorumuzun başına gelenler gibi ilacı yanlış kullanan cahil insanlar, ölümle cebelleşen çocuğunu doktora, yani babama vermek istemeyen, zorluk çıkaran insanları, hastalığım sebebiyle sürekli uğramak zorunda kaldığım hastanelerde gözlememle birlikte genç yaşta ailevi sebeplerle başlayan içimdeki doktor olma tutkusu yıllar geçtikçe tarifi imkânsız bir saygı bırakarak ardından yok oldu. Yapabilir miydim bu kutsal mesleği hastanelerin elverişsiz koşulları altında pek sanmıyorum. En temiz ve düzenli olması gereken hastanelerde yönetim eksikliği ve cahiliyetin getirdiği düzensizlikle karşılaştığımızda bunun olması sürpriz değildi elbette. Doktorluğun getirdiği aşılması güç zorluklar beni bu idealimden ve kararlılığından uzaklaştıran en önemli diğer nedendir. Çünkü ben rahatıma düşkün bir insanım, babamın eve yorgun argın geri dönmesi, ikizimin doktor olma hevesi içinde tutkulu bir şekilde çalışması, yoğun ezber ve çalışma temposu karşısında doktorluğun ne kadar ciddi bir meslek olduğunu ve hataya tahammülün olmadığını anladım. Kitapta da anlatıldığı gibi her gece yatmadan yapılan çalışmalar, okumalar, yarın gelecek hastalar için önceden tedavi yöntemine karar vermek kesinlikle benim ayak uyduramayacağım çetin bir mücadele. Yapılacak en ufak bir hatanın sonucunun insan hayatının sonu olduğu bu zorlu diyarda mezun olduktan sonra bile ilaç kitaplarına çalışılması gerektiği gerçeği sadece özel insanların doktor olabileceğine kanıttır âdeta. Doktorların hayatlarındaki zorlu süreçler her ne kadar beni meslekten alıkoysa da onlara olan saygımı had safhaya ulaştırdı. Bizim için girdikleri onca çaba , yüklenmek zorunda kaldıkları onlarca sorumluluk var . İnsanlar bunun bilinciyle hareket etmeli ,onlara hakaret etmemeli ve zorluk çıkartmamalılar, doktorlar kendi çıkarları için değil insanların hayatı için çalışıyorlar en azından saygı duyulmayı hak ediyorlar. Doktorları doktor yapan da budur işte canlılara karşı ''merhametli ve saygılı'' olmaları ve hayattaki en önemli değerlerinin hastaların hayatı olmasıdır. O merhamet öyle bir merhamettir ki hastasıyla ilgilenirken kendini dış dünyadan soyutlayıp sadece hastayı düşünmesiyle hiçbir tereddüt göstermeden hastanın sorunlu uzvunu kesebilirler, bunun gibi anlarda tek dertleri ve tek düşündükleri hayat kurtarmaktır. Kitabın içinde de bunu gördüğümüz gibi, ne zaman bir hasta gelse doktorumuz kendini düşüncelerinden arındırıp işine odaklanır işini bitirdiğindeyse sabahlara kadar hastaların durumu aklını meşgul eder. Tıp okumayı canıgönülden isteyen ikizim onca zahmete ve gelecekte gözüken potansiyel zorluklara rağmen isteğinden bir adım uzaklaşmayarak bende derin bir hayranlık oluşturmuştur. Üniversite sınavına hazırlanırken bile tıp kitabını elinden düşürmeyen canımın bu isteğini gerçekleştirmesi benim en büyük arzum oldu. Onun bunca çabasını uzaktan izlemeyi bırakıp ona ''neden'' diye sorduğumdaysa gözüme bir melek gibi gözüktü ve cevap gayet basitti ''YAŞATMAK''. Kaynakça; D. (2017, February 18). 12'inci kattan düşen inşaat işçisi öldü. Retrieved March 26, 2017, from http://www.hurriyet.com.tr/12inci-kattan-dusen-insaat-iscisi-oldu-40370214 Mihail Afanesyeviç Bulgakov. Genç Bir Doktorun Anıları. İstanbul: Kültür Yayınları, 2015. Baskı. Eskiye Dair Keyif Kırıntıları İlerleyen zaman sadece bugünümü mü elimden alıyor diye düşünmeden edemiyorum kendimle baş başa kaldığımda. Bir gün öncesine kadar daha anlamlı gelen kitaplar, müzikler ya da anılar belki de… Günler birbirini belli bir düzende takip ederken elimde yalnızca eski anlamlarını yükleyemediklerim kalıyor. Bu yüzden bambaşka arayışlara giriyor, belki de bakış açımı değiştirmek durumunda kalıyorum. Değişen zamanın bu yeni hâline göre kendimi değiştirmeye çalışıyorum zaman zaman. Belki ufacık bir ümit ışığı parıldar uzaklardan da olsa. İşte o zaman, zamanın değişmiş olması, geçmişin çok geride kalmış olmasının bir önemi kalmıyor. İçinde bulunduğum zamana ayak uydurabildiğim sürece, eski anlamları yüklü olan her şey tanıdık gelecek, biliyorum. Tam olarak bu yüzden daha da güzel olan şeyleri zamanın hamurunda yoğuruyorum. Onlardan anlam eksiltmiyorum, tam tersine tarife bir miktar daha fazla anlam ilave ediyorum… Günümüzde bir büyüğünden, akraba ya da bir üst komşu belki de, eski zamanlarda şartların şimdikinden daha zor olduğunu dinlememiş olan yoktur sanıyorum. Geçmişin konusu elbet açılır, ziyaretlerde olmasa bile bayramlarda açılmamış olması ne mümkün… Siz de bu geçmişe olan hasreti birinci ağızlardan dinlemişsinizdir. En basitinden hep eski bayramların nerede olduğunu bir ritüel hâlinde sorgulayan büyüklerimiz yok mudur? “Nerede o eski bayramlar” sorusu cevabı çok iyi bilinen bir sorudur aslında içinde bulunulan zamana yöneltilmiş olan. Eski bayramların tadı şimdi de yoktur. Sitemleri bundandır aslında büyüklerimizin. Eskiden bayramlar neden mi güzeldi? 1 Eski bayramların neden bu denli özleniyor olmasına gelirsek, eskiden birtakım şeylere ulaşabilmek, onlara sahip olabilmek zordu -en azından büyüklerimden edindiğim bilgilere dayanarak söyleyebilirim- ve ciddi anlamda emek isterdi. Bayramlığı aldırabilen çocuk sevinci olduğu kadar, o bayramlığı alabilen anne, baba, anneanne, dede sevinci de vardı… Günümüze bakacak olursak bayramlık edinemeyen çocuk hiç yok denemese de az bir sayıdadır, yeni almış oldukları ayakkabılar ve elbiselerle bayramı selamlayan geçmiş çocuklarına kıyasla… “Belleğimin bir yerinde, hayatın bir zamanlar belki çok daha zor ama çok daha keyifli olduğuna dair bir bilgi kırıntısı var gibi” (11) cümlesi eski bayramların bu denli güzel olmasının sebebini açıklıyor aslında. Ayşe Kulin’in Tutsak Güneş adlı eserinde yer vermiş olduğu bu cümle zor zamanlardaki en küçük sayılabilecek başarıların bile insanların gözünde çok önemli bir yerinin olduğunu düşündürdü bana. Geçmişte zor bulunan şeyler, ilerleyen zaman ve zamanı takip eden imkânlar ile birlikte daha kolay bulunabilecek duruma geldi. Kolay bulunan ve kolay elde edilen şeylerin veremediği hazdandır belki de çoğu şeyden eskisi kadar keyif alamamamızın sebebi. Sınavı zaten güzel bir puanla geçebileceğini düşünen öğrenci, emindir bu durumdan ve fazla çalışmaya gerek duymaz. Bir başka öğrenci ise çalışmadan iyi bir not alamayacağının bilincinde olup gerektiği kadar çalışır. Çalışmadan yüksek not almış olan öğrencinin mutluluğu çalıştığı için yüksek not alan öğrencide yoktur. Zor olanı başarmanın ardında yatana mutluluk duygusu diyebiliriz. Kulin’in de demiş olduğu gibi, hayat belki bir zamanlar gerçekten daha zordu ama keyifliydi. Yoksa neden bir “nerede o eski bayramlar” sözü ağızdan ağza dolaşıp dursun günümüze kadar? İlerleyen zaman, zor olanı kolaylaştırdığından beri elde edilen her türlü 2 başarı, tecrübe ya da imkân mutluluk vermemeye ve anlamını kaybetmeye başladı. İlerleyen zamana inat bazı şeyler anlamını kaybetmesin diye çabalamak zorunda hissettiğim zaman kendimi, sonucunda alacağım keyfe odaklanıyorum. İşte tam da o zaman zor olmayan şartlarda da keyifli bir hayatın olabileceğini doğrulamış oluyorum belki de Kulin’in aklındaki bilgi kırıntıları doğrultusuyla… KAYNAKÇA Kulin Ayşe. Tutsak Güneş. Everest Yayınları, 2015, İstanbul. 3 Defne Ceren Ergen 21602950 Hayalet Kovboylar Ne kadar Jim Morrison’ın “Riders on the Storm” şarkısını yazma nedeni çoğumuz tarafından bilinse de, bu şarkı kafamda Avrupalılar tarafından bilinen ünlü bir miti canlandırıyor. “Vahşi Av” olarak da bilinen bu mitte bir grup avcı, bazılarımız elf ya da peri olduklarını bazılarımız da ölümün kendisi olduklarını düşünür, şiddetli bir rüzgar (fırtınavâri) ile gelip birini alıp tamamen dünyadan yok ederler. Tam olarak ölüm olduğunu düşünmesem de elbette hayatınızdaki bir insanı hatırlayamamak, onun varolduğunu bile unutmak ölüm gibi bir şey oluyor. Hatta belki daha acı çünkü öldüğünde bile bir insanı hatırlatacak şeyler kalıyor bize. Ancak bu “Vahşi Av” için geçerli değil. Fotoğraflardan, sistemlerden yani bulunubileceği her düzlemden siliniyor kişi. Gerçi bazılarımız hayatımızın illa ki bir kısmında buna mâruz kalmak ister herhalde. Şarkıyla birlikte aşağıda gördüğünüz Peter Nicolai Arbo’nun “The Wild Hunt” adlı eserine baktığınızda da kafanızda oynamaya başlayan film bence paha biçilemez. Jim Morrison’ın yazma nedeniyle bağdaştırdığım nokta ise, bu avcıların kovboy şapkaları takıp simsiyah giyinmesiyle bir nevî onun ölümlerini gördüğü Kızılderili insanlarla aynı yöreden gelmesi, bir çoğumuzun deyimiyle: “Vahşi Batı”. Bence bu ikisi arasındaki bağlam hayalgücümüzün de yardımlarıyla gerçekten güzel bir filme, bir şölene dönüşebilir. Kızıl bulutların arasından kapkara silüetleriyle çıkıp gerçek kayboluşu getiren fırtınadaki kovboylar. Garip bir şekilde korku değil ama belki bir rahatlık da getiriyorlar. Önceki paragrafta dediğimi çürütebilecek bir kanım daha var: ölüm bizde bir uyanış, farkındalık ve gerçeklik getirdiğinde geri döndürülmesi imkansız hisler ve acılar oluşturabiliyor, ancak bu kovboyların/avcıların getirdiği kayboluş zamanında (öznel bir şekilde) gelirse, bence kaybolanın çevresindeki insanlara da bir rahatlık sağlayabilir. Ancak dediğim gibi, o zaman da o insanla geçirilmiş olan, varolduğu süreç içerisinde başardığı ve yaşattığı her şeye saygısızlıktan başka ne etmiş oluruz? Resmin gerçekten de şarkıyla büyü k bir bağlantısı var gibime geliyor . Karanlığı da kaosu da yerli yerinde vermiş, Jim Morrison ’ın kü çükken yaşadığı ölüme tanıklık etme travmasını da karmaşıklığıyla gösteriyor gibi. Bu şarkı tüm zamanların en derin ve içten şarkılarından biri olabilir bu nedenle. Ancak her ikisinin de bir sanat dalının meyveleri oldukları için öznel anlaşılabilecek olmaları su götürmez bir gerçek. Mesela , bazı insanlar bu avcı çetesinin başının Danimarka kralı Atterdag ya da Yunan tanrısı Odin olabileceği gibi. Bunların hepsinin insanın hayalgücüne bırakılması gerektiğini, hatta böyle böyle çıkarımların kolekt ifleşerek daha da yaratıcı yorumlar çıkabileceğini düşünüyorum. Daha da genelleşmeye başlamadan son cümleler imide yazarak tamamlayayım: “Vahşi Av” aynı zamanda Morrison’ın gördüğü ölü Kızılderililerin katliamı ile de bağdaştırılabilir. Yani elbette hayali kovboy adamların gelip onları yok ettiğini değil, gerçekten de avsal bir fiille soylarının katledildiğini imâ ediyorum. Belki de onun da sözleri yazarken aklından ge çen oydu. Yani bunun da etkisi vardı...Sanat o kadar öznel bir şey ki, insan kendi düşüncelerini tarif etmeye çalıştığında gerçekten zorlanıyor. Bazılarımız ise utanıyor bile diye bilirim. Ancak tekrarlıyorum: sanat gerçekten özneldir ve herkese aynı hisleri hissettirmeyebilir ve estetiği gözü ne ya da kulağına hitâp etmeyebilir. Yıllardır tartışılan en büyük konulardan biri de sanırım budur. Am a fa rklı açılardan eserlerin farklı yön lerini görmek her zaman ruhumuzu besler ve bunda da yanlış hiçbir şeyin olduğunu düşünmüyorum. Zaten bu algılarımızı oluşturan o eseri görüp, dinlediğimiz âna kadar yaşadığımız deneyimlediğimiz bütün olayların bir araya gelmesiyle oluşur. Sanatı sanat yapan da bence budur. Kaynakça: -https://en.wikipedia.org/wiki/Wild_Hunt DOSTLUK ÜZERİNE Bir dost meclisinde en sevilen kitaplar konuşulurken aklıma geldi. Henüz küçük bir çocukken okumuştum Pal Sokağı Çocukları’nı1. Okuduğum süreçte adeta kitapta yaşamaya başladığımı hatırlıyorum. O kadar etkilenmiştim ki, okuduktan sonra hayata ve dostluk kavramına bakışım değişmeye başlamıştı. Çocukluğumun rüzgârlarına kapılarak düşünmeye başladım. Hayat; hepimizin adeta bir anda içine düştüğü, çoğumuzun bir şekilde tutunduğu, azımızın dostlarıyla yürüdüğü bir yolculuk. Hepimiz bir şekilde geçiriyoruz ama bazı insanlar, hele ki modern zamanlarda, bir şehrin kuytusunda yalnız hissederek tamamlıyor gününü. Sıcak bir tebessüme hasretlik çekenlerden tut, derdini anlatacak soğuk duvarlarından başkası olmayanlar ile dönüyor dünya. İşte böyle bir ortamda dostluğun kıymeti katlanıyor. İnsanın her an düşmesinin, pes etmesinin, yenilmesinin işten bile olmadığı bu hayatta yeri geldiğinde elimizden tutup kaldıracak, sözleri ile teselli vermekten ziyade ruhumuzu canlandıracak insanlar gerçekten çok değerli. Albert Schweitzer’ın dediği gibi, ‘‘Kimi vakit sönen hayat ateşimiz rüzgâr gibi bir başkası tarafından körüklenerek alevlenir, her birimiz bu ateşi tekrar canlandıran dostlarımıza en içten teşekkürlerimizi borçluyuz.’’ Bu söz hepimizi adeta bir iç hesaplaşmaya davet ediyor. Kendi hayatıma dönüp baktığımda ise, şükürler olsun ki, geldiğim yeri biraz da o dostlarıma borçluyum. Ne zaman bir derdim olsa, gönlümü neşelendirecek, yüzümden kederin izlerini silecek dostlarım yanımda oldu çoğu zaman. Tabi ki dostlukta da diğer insan ilişkilerindeki gibi, iki taraf da kürek çekmezse bir yere yol alamıyor gönül sandalları. Dolayısıyla, karşılıklı sorumluluk düşüncesinden ziyade ‘dostluk hukuku’ çerçevesinde dostlarımın yanında olmaya gayret ettim. Elbette bir dostluğun yollarını inşa edemediğimiz arkadaşlarım oldu ve anladım ki, bu bizim ‘hep ben’ diyen tarafımızla, bencilliğimizle alakalı. Aslında bence bugünkü insan ilişkilerindeki zayıflık da yine buradan geliyor. İnsanlar sürekli kendi egolarının etrafında dönen ve istedikleri zaman uzaklaştırıp yakınlaştırabilecekleri kişiler istiyorlar. Benim yörüngemden ayrılmasın, diyebiliyorlar. Kendi benliğinde belki de ayrı bir evren barındıran insanların mutlak surette kafalarında çizdikleri kalıplar içerisine oturmalarını bekliyorlar. Bunlar olmayınca da hayata küsüp ilişkilerinden, yalnızlıktan şikâyet ediyorlar. Bu doğrultuda, yalnız kendi nefsini düşünerek dost arayan uşak arıyor demektir, diyen Cenap Şahabettin çok güzel bir tespit yapmış. Yani aslında dostluk bir manada insanların karşılıklı olarak ama salt karşılık almak niyetiyle yapmadan birbirlerinin ruhlarını doyurdukları bir yolculuktur. Kanaatimce bu, kalabalık şehirlerin soğuk caddelerinde yalnızlık türküleriyle ruhunu tüketen insanlara bir reçete adeta. İlk adımı atmaktan korkan, ego maskelerinin altında gözyaşları dökülen insanlara yönelik bir reçete. Gündelik telaşelerimiz geçtiğinde, kızgınlıklarımız sustuğunda anlıyoruz ki hayat, gerçek manasıyla küçük kırgınlıklara, eski hesaplara hapsedilemeyecek kadar değerli ve belki kısa. Tabi bu başımıza gelen her şeyi kabullenmek veya affetmek gerektiği manasına gelmiyor. Kimseye düşmanına altın tepside onurlarını sunmalarını söylemek değil kastım. İnsanın fıtratı ters bu duruma. Kimse kendinden bol keseden taviz vermek istemez. Bahsettiğim ise daha farklı bir yolu işaret ediyor. Gündelik hayatta kalbe samimi gelen iyi niyetli insanlarla diplomat edasıyla konuşmak yerine gönüllerini sıcak tutmaktan geçiyor bu yol. Nitekim kimse fildişi kulesinde2 ebediyen yaşayamaz. Kanaatimce üzerine neredeyse herkesin ayrı bir fikir geliştirdiği, ama karmaşık olduğu noktasında yine herkesin birleştiği hayat ve onun bir parçası olan dostluk, o kadar da anlaşılmaz değiller. Hatta bir adım öteye gidersek dostluk ilişkilerimizi ve hayatımızı karmaşıklaştıranın belki de çok düşünmek olduğunu söyleyebiliriz. Hayatı, ilişkileri, dostlukları anlamak bence de mümkün değil ama anlamak zorunda olduğumuzu kim söyledi? Bence tüm bu karmaşıklık içerisinde yapılacak en doğru hareket, tüm bunlara bir anlam kazandırıp dostluklarımızı bir sadeliğin içinde inşa etmek. Bu sadelik, samimiyetin sıcaklığıyla kavrulmuş olmak zorunda. Hayat ve ilişkiler, istedikleri kadar karmaşık olsun; bu düğümü çözecek olan yine bunları hayata katan biziz. Mesele gönül sıcaklığının derecesini, mesafesini ayarlayabilmekten ve dostluk yolunu yürüdüğümüz insanları iyi seçebilmekten geçiyor. Bu yolda hata yapmak da yine insan olmanın bir neticesi. Düşe kalka, ayakta kalmayı öğrenen insanoğlu elbette, hatalarından ders alarak bir yol çizer kendine. Önemli olan bir kalbimiz olduğunu hatırlayabilmekte3. 1: Molnar, Ferenc. Pal Sokağı Çocukları. İstanbul: Yapı Kredi Yayınları. 2016. 2: Fildişi kule, Cemil Meriç’in insanlardan uzakta ve yukarıda tanımladığı kendi çalışma odasını, düzenini ve daha önemlisi yalnızlığını temsil eder. Burada ise yalnızlığı tanımlamak için kullanılmıştır. 3:http://alticizilisozler.com/bir-kalbiniz-vardir-hatirlayin-onu/ Bir Miyav *fotoğraf kendi kedime aittir Sevgi Söylemezgil "1Kendimi bildim bileli bir hayvanla yaşamışımdır.Aslında onlara hayvan demenin onları yeterince tanımladığını düşünmüyorum.Bence onlar ufak, bizi her zaman anlayabilen ve konuşamasalar da yanımızda olduklarını hissettiren benzeri bulunmaz arkadaşlar. Şu ana kadar bir sürü insanla anlaşamadım ama bir hayvanla anlaşamadığım zaman olmadı. Onlar bu kadar saf kalpliyken nasıl anlaşamam ki? Eskiden Pırtık adında bir kedim vardı ve üzgün olduğum zaman nasıl anladığını bilmiyorum ama anlıyordu ve beni mutlu etmek için çabaladığını görebiliyordum. Yanıma gelip saatlerce mırıldayarak yüzüme bakardı, kucağıma yatardı ve bu beni sahiden de oldukça rahatlatırdı.O, bana çoğu arkadaşımdan daha yakındı. İnsanların kuramadığı empatiyi kurabiliyordu ve yaptığı her şey karşılıksızdı. Benden bunun karşılığında bir şey beklemiyordu, sevgisi tamamıyla saftı. O kadar harika bir arkadaştı ki, onun gibisini tekrar bulabileceğimi düşünmüyorum. Konuşmak yerine gözlerini kırparak anlaşması ve mırıldaması bana kendimi normal arkadaşlarımın vereceği destekten daha iyi hissettiriyordu. O kesinlikle hayvan değildi, küçük tüylü bir beden içine girmiş insandan farkı yoktu hatta insanlardan daha üstün bile olabilirdi. Günümüzde, ben de dahil olmak üzere insanların hayvanlardan öğrenecek çok şeyi olduğunu düşünüyorum. Nankör adını taktıkları kedilerin, çok havlıyor diye öldürmek istedikleri köpeklerin kendilerinden ne kadar üstün olduklarının farkında değiller. Çoğu insan hayvanları eğlence aracı olarak görüyor fakat onların da bir canı ve duyguları olduğunu fark etmiyor bile. Hayvanları küçükken satın alıp besledikten sonra, büyüyünce sevimlilikleri gidiyor veya sırf canları sıkılıyor diye terk ettiklerinde o hayvanın ne kadar üzüldüğünü bilmiyorlar. Kendilerini bu kadar seven bir canlıya neden bu kötülükleri yaptıklarını anlayamıyorum. Hayvanlar insanlar gibi seçim yapmaz, onlar sadece sever ve bağlanır. Senin ne kadar kötü veya çirkin biri olduğun onlar için önemli değildir. Fakir ya da zengin ayırt etmezler, her zaman yanındalardır. Bunu bizzat kendisi tecrübe eden biri olarak söyleyebilirim ki kedimle vakit geçirmek beni daha iyi biri yapıyordu. Günlük hayatta bazen kendi ailemden bile göremediğim ilgiyi ondan görürdüm ve cidden ona özenirdim. Uzaktan ne kadar basit yapılı ve sıradan bir canlı gibi görünse de gerçekten derin bir kişiliği ve kocaman bir kalbi vardı. Tabii bu sadece kediler için değil, genel olarak tüm hayvanlarda geçerli. Örneğin bir su kaplumbağası. Kediniz gibi size mırıldamayabilir fakat yanınızdayken kabuğunun içine saklanmaması size güvendiğinin bir göstergesidir. Türü ne olursa olsun, bütün hayvanların, insanların düşündüğünün aksine duyguları vardır ve bence dünyadaki insanların bir kısmının bunu hiçbir zaman anlamayacak olması, hayvanların sevgisini tatmaması büyük bir eksiklik. "2Dünya daha iyi bir hale geliyorsa bunda bir miyavın veya hav havın büyük bir etkisi var. Onların kelimeleri, bizim günlük hayatta kullandığımız çoğu kelimelerden kat kat daha içten ve kalpten. Ruhları o kadar ince ve gösterişsiz ki… Maalesef kedimin bana yardım ettiğini, hayatımda büyük bir yer kapladığını o gittikten sonra anladım. Zamanında bunun farkında olsaydım, onunla geçirdiğim vakitleri daha değerli kılmaya çalışırdım. Hayatıma giren en güzel şeylerden biriydi ve bunun için hâlâ kendimi çok şanslı hissediyorum. Bence her insanın hayatına bir hayvanın girmeli. Sadece sizi iyileştirmekle kalmayıp tüm hayatınızı baştan aşağı değiştirebilirler ve bunun kötü bir değişim olacağını sanmıyorum. Size daha ince bir bakış açısı kazandırıp dünyayı daha ayrıntılı görmenizi sağlayabilirler. Birçok hayvan arkadaşı olan biri olarak söyleyebilirim ki hayvanlar olmasaydı dünya bu kadar güzel bir yer olmazdı. "3“MARA”YA DÖNÜŞMEK "Benim adım Mara Dyer değil ama avukatım bir isim seçmek zorunda olduğumu söyledi.” Soluk soluğa bırakan romanımız işte bu cümleyle başlıyor. Michelle Hodkin’in ilk kitabı olan “The Unbecoming Of Mara Dyer”, Dilan Toplu’nun çevirisiyle Eksik Parça, hayatımda okuduğum en ilginç kitaplardan biriydi. Hodkin, psikolojiyi ve fantastik ögeleri harmanlayarak şok edici bir kurmaca yaratmış. Okurken neyin gerçek, neyin rüya olduğunu anlayamıyorsunuz. Her sayfada yeni sorular beliriyor zihninizde. Ana karakter gerçekten akıl hastası mı yoksa ona oyun mu oynanıyor? Mara, içlerinde en yakın arkadaşının da bulunduğu üç kişiyi gerçekten de öldürdü mü? Mara neden bir şey hatırlamıyor? Okumaya devam ettikçe bu gibi sorular katlanarak çoğalıyor. Merak ediyorsunuz ediyorsunuz ve bir bakmışsınız ki kitap bitmiş! Yani bana öyle oldu. Bitmesine hazır değildim. Son sayfayı da okuduktan sonra ağzım açık bir şekilde kitabı göğsüme bastırdım. Kendime bir hafta gelemedim. Evet bir hafta! Nereye gitsem Mara ve Noah’yı aradım. Çevremdeki her şey bana kitaptan bir parçayı hatırlatıyordu. Mesela kitabın bir bölümünde, uyutulan köpeklerin çoğunun siyah olduğundan bahsediliyordu. İnsanların siyah tüylü köpekleri korkutucu buldukları için barınaktan almamaları, görevlilerin ise bir süre geçtikten sonra yeni ailelerine kavuşamayan sokak hayvanlarını uyutmaları eleştiriliyordu. Kitabımı bitirdikten sonra sokakta gördüğüm her siyah köpeği evime alıp beslemek istedim. Aynı şekilde, kitapta Lolita’yı* ve Noah’nın annesinin hayvanlar uğruna yaptığı fedakarlıkları okudukça hayvanat bahçelerine karşı bakış açım da değişti. Küçük kuzenim hayvanat bahçesine gitmek istediğini söylediğinde hemen reddettim. Eksik Parça beni birçok yönden düşündürdü ve etkiledi. Sadece hayvanlar konusunda değil edebiyat konusunda da düşünce dünyamı şekillendirdi. Başka edebi eserlerden alıntılar ve göndermeler oldukça fazlaydı. Örneğin ana karakterimizin en yakın arkadaşı Noah, konuşmalarında durmadan alıntılar yapıyordu. Bu alıntılar benim yeni kitaplar keşfetmemi ve Eksik Parça’ya daha da hayran kalmamı sağladı. Eksik Parça, psikolojik çözümlemeler içeren bir gerilim kitabı. Bu da kitabın niye okunacaklar listemde ilk sırada yer aldığını açıklıyor; ancak, aynı zamanda bana çok sevdiğim bir diziyi hatırlattığından da okumak için sabırsızlanmıştım. Seyrettiniz mi bilmiyorum ama adı Supernatural. Senelerdir bir bölümünü bile kaçırmadım. Hatta aynı bölümü tekrar tekrar izlemişliğim bile vardır. Aslında Mara Dyer’ı okurken başka bir “Supernatural” beklemiyordum ancak aynı onun gibi bağımlılık yaptı. İkisinde de akıl hastanesinde geçen ve gizemli ölümler olan bir kısım var. Tek benzer yanları bunlar aslında ancak kitaba genel olarak bakıldığında, sırlar çözüldükçe, kitabın yavaş yavaş diziye yaklaştığını görüyoruz. Bence bu, psikolojik kısımların gittikçe fantastik ögelerle birleşmesinden kaynaklanıyor. Mara kitabın başlarında halüsinasyonlar görüyor, ilaçlar kullanıyor, psikolojik krizlere girip nöbetler geçiriyor. Ana karakterimiz bunları yaşarken ise çevresinde gerçekleşen doğaüstü olayları onun akıl hastalığıyla açıklıyoruz. Örnek olarak okulunun yanında yaşayan kaba adamın aynı Mara’nın hayal ettiği şekilde saatler sonra ölü bulunmasını verebiliriz. O bölümü okuduğumda Mara’nın adamın cesetini daha önceden gördüğünü ancak krize girip adamın bahçesine gittiğini unuttuğunu ve adam ölmeden önce onun ölümünü hayal ettiğini kurguladığını düşünmüştüm. Kitapta gerçekler bir bir ortaya çıkınca ise Mara’nın gerçekten de adamın ve arkadaşlarının ölümünden suçlu olduğunu ancak işin içinde doğaüstü durumların da bulunduğunu görüyoruz. “İstediğim hiçbir şey yok. Yapamayacağım hiçbir şey yok. Hiçbir şeyi umursamıyorum. Ne olursa olsun ben düzenbazlığıma devam ediyorum. Kendi hayatımda bir oyuncu gibiyim.” (Sayfa 186) Bir kitaba başladığımda seçilen isimlere özellikle dikkat ederim. Yazarın o isimleri seçmesinde bir neden olduğunu düşünürüm. Bu kitapta ise ilk cümlesini okuduğum anda ellerimin buz gibi olduğunu ve gülümsediğimi hatırlıyorum. Dinler ve mitoloji ilgimi çektiği için zaman zaman ilgi çekici bulduğum makaleleri ve hikayeleri okurum. Mara ismini daha önce Budizm ile ilgili bir makale okurken görmüştüm. Mara şeytan demekti. Romanı okudukça ise tahminimin doğru çıktığını gördüm. Mara’nın anneannesi ve annesi Sanskritçe bilmekteydi. Bu da Mara’nın özellikle bu ismi seçtiğini gösterir. Kitapta daha ilerlemeden böyle tahminlerde bulunduğum için kitabın sonradan psikolojik durumlardan doğaüstü durumlara kayması beni şaşırtmadı ancak karakterin yavaş yavaş gerçek bir katile dönüşmesi kabul etmeliyim ki beni şoke etti. Kitaptaki olaylar ve karakterler hakkında özellikle bilgi vermek istemedim. Tek bilmeniz gereken harika karakter gelişimleri olan, her beş sayfada bir “Yok artık! Yazar bunu nasıl düşünebilmiş?” dediğiniz, tüyler ürpertici bir kitap. Herkese öneririm. * Lolita, hayvanat bahçesindeki balinanın adıdır. Eser boyunca Vladimir Nabokov’un romanına gönderme yapılmıştır. Gri ile çizilmiş cümleler kitaptan alınmıştır. Görseller Kaynakça: Erişim Tarihi:10.10.2016 https://www.google.com.tr/search?q=mara+dyer&espv=2&biw=1366&bih=662&source=lnms&tbm=isch&sa=X&ved=0ahUKEwijh67uu9DPAhXKJ8AKHddNAS0Q_AUIBigB#imgrc=Rlhl5hqn2QXhHM%3A https://www.google.com.tr/search?q=mara+dyer&espv=2&biw=1366&bih=662&source=lnms&tbm=isch&sa=X&ved=0ahUKEwjc1NzQ88_PAhWsKMAKHTKgCy8Q_AUIBigB#tbm=isch&q=eksik+par%C3%A7a&imgrc=1oH39CuknsqVGM%3A https://www.google.com.tr/search?q=mara+dyer&espv=2&biw=1366&bih=662&source=lnms&tbm=isch&sa=X&ved=0ahUKEwjc1NzQ88_PAhWsKMAKHTKgCy8Q_AUIBigB#tbm=isch&q=eksik+par%C3%A7a&imgrc=WNJ_hARLIEMCXM%3A https://www.google.com.tr/search?q=mara+dyer&espv=2&biw=1366&bih=662&source=lnms&tbm=isch&sa=X&ved=0ahUKEwijh67uu9DPAhXKJ8AKHddNAS0Q_AUIBigB#imgrc=8NzJA1DKP1VXQM%3A https://www.google.com.tr/search?q=mara+dyer&espv=2&biw=1366&bih=662&source=lnms&tbm=isch&sa=X&ved=0ahUKEwijh67uu9DPAhXKJ8AKHddNAS0Q_AUIBigB#imgrc=OduratGzt1_1XM%3A Deniz KIZILELMA Cihan ÇAPAN İntihar, Çömüş ve Çöküş ÖL YA DA YAŞA İnsanlar neden intihar eder? Benim bu soruya cevabım, ekseriyetle, "İlgi çekmek için." olmuştur evvelden beri. Öncelikle şunu belirteyim, burada "ilgi çekmek", ilgiyi kendi üzerine çekmek manasında kullanılıyor. Elbette ki her intihar aynı gayeyi taşımıyor. Bir intihar gayet tabii, en azından intihar edenin kendisince, mukaddes bir olay da olabilir. Fakat, nerede o eski Fransız anarşistleri? Yakın vakitte okuduğum Stefan Zweig'in Bir Çöküşün Öyküsü adlı öyküsü bu hükmümü daha da pekiştirdi. İntihar, tabiatı gereği geniş kitlelere ulaşmak için çok etkin bir yol. En temel insiyakımız olan hayatta kalma içgüdümüzle çelişiyor. Eh, bu çelişkiye gark edecekse bir insan, epey önemli lafları, sebepleri, gayeleri olmalı değil mi? Yanlış! İnsanlar canlarını, yerde buldukları 50 lira gibi, fütursuzca harcıyorlar. Vallahi içinden çıkılmaz bir mesele. Sevgilisinden ayrılan mı dersin, sınav sonucu kötü gelen mi dersin hepsi soluğu ya yüksekçe bir binanın tepesinde ya da bir namlunun mukabili olarak alıyor. Pekâlâ ama neden? Benim naçizane fikrim, milletçe çömmek fiiliyatını unutmamızdan kaynaklanıyor. Ecnebicesi "squat". Yabancı olan Türkçesini pek karşılamıyor fakat. Nitekim çömmek, öncelikle bir kabulleniş, yani bir idrak, bir dirayetin tezahürüdür. Gerçek olanın farkına varılışı ve benimsenişidir. Bilahare, mukavemettir çömüş. Neticesinde her çömüş bir kalkma ile son bulur. Bu, "Hayatıma devam edeceğim." demek oluyor. Semra Sar'ın -sürekli Fatma Girik ile karıştırılan- filminde bağrına bastığı taş, nasıl filmin sonunda suları boyluyorsa biz de hakeza çömüşten kalkışa geçiyoruz. Geçiyorduk daha doğrusu. Çömen kaç kişi kaldı Allah aşkına? İşte bundan dolayıdır ki insanlar muhtemelen 2 seneye hatırlarında bile kalmayacak sebeplerden ötürü kendilerine falçata vesilesi ile zarar veriyorlar, ağızlarında jilet çevirmeyi öğreniyorlar, yağlı urgana ilmik atıyorlar. Eğer bu size mantıklı gelmiyorsa size şu soruyu sorayım: İntihar eden kaç kişi daha önce, kelimenin tam manasıyla, çömdü? Bir diğer mesele ise intihar etmenizin bir gayesi yoksa -ilgiyi kendi üzerine çekmek gayesi içindeyseniz demek oluyor- kimsenin umurunda olmazsınız azizim. Herkes ekmeğinin peşinde, Orta Doğu'da yaşıyorsunuz, millet burada miras meselesi yüzünden kardeşiyle kanlı bıçaklı oluyor, elin adamı/kadını intihar etti diye mi evhamlanacak? Hüsnükuruntunuza lüzum yok. Gerçekleri konuşuyorum burada. Bunca insan intihar etti, siz kaçının hesabını tuttunuz? Kaçını kale aldınız? Ben niye sizinkini umursayayım? Yani dikkat çekmek için intihar etmek, intiharın en az dikkati çekecek şekli oluyor aslında. Enteresan (!). Bu kitabın beni derinden etkilediği bir diğer husus da benim tüm bu öyküden, saçmalamazsam, 500 kelimelik bir yazı çıkaramayacağımı gözüme sokmasaydı. Bunun idrakine varınca epey bir düşündüm "Acep ben bu kadar boş bir insan mıyım?" diye. Bilahare bunun vuku buluşunun benden kaynaklı olmadığına hüküm getirdim. Nitekim ana karakterimiz tam da yukarıda anlattığım kadar boş bir insan. "Millet kimlere ülke emanet etmiş, aman ya Rabbi!" minvalinde birkaç serzenişte bulundum. İyi ki Fransız Devrimi filan olmuş yani. Ben olsam iki üç tane daha soylu bulur, bacağından sallandırırdım Concorde Meydanı'nda. Kısmet değilmiş. Velhasılıkelam azizim, siz böyle boş beleş insanlardan olmayın. Perende ("Parende" böyle yazılıyormuş ya!) atın mesela, yüzün, kedi kanı içip satanist tarikatlara filan mensup olun, ne bileyim? Fakat eğer pestenkerani sebeplerle intihar edecekseniz, etmeyiniz. Sonra birileri çıkar, alayını eder, müteakiben de işine gücüne geri döner. Başınıza kötü olaylar gelirse de çömmeyi unutmayın ha! Kaynaklar Yıldızhan, Ender ve Anıl Duman. Herkül ile Vegan'dan bir ayrıntı. KALT, 2017. İnternet dizisi. Commented [CÇ1]: Aslında internette yayımlanan bir dizi. Ben bunun ekran Zweig, Stefan. Bir Çöküşün Öyküsü. İstanbul: İş Bankası Kültür Yayınları, 2017. Baskı. alıntısını aldım. O yüzden görsel kaynakça kurallarını tam olarak uygulayamadım. 2 Yağız Sütay YEŞİL BİR RENKTİR ''Çatışıyorlar. Yok, çatışmıyorlar. DİRENİYORLAR!'' Behzat Ç. Ankara Yanıyor, tıpkı böylesine kendine yakışır bir şekilde bitmişti. İzleyenler bilir. Düşünecek olursak Behzat Amirimiz, Ulrike'ye verdiği bu cevapla yaşadığımız hayata kısa ve şık bir özet geçmiştir. Gerçekten takdir edilesi bir özet. Biz insanoğlu öyle kavgacı falan değiliz. Biz çatışmayız aslında, direniriz. Hayattaki tüm saçmalıklara direniriz kah Kemal Sunal gibi gülerek, kah Kırmızılı Kadın gibi biber gazının karşısında bir kaya gibi sapasağlam durarak. En yüce sanat da budur aslında; direnmek. Binbir türlü hokkabazlığa, kaypaklığa, hileye hurdaya, kısaca hayatın kendisine karşı delikanlı bir şekilde kafa tutmak. Güzel bir mayıs gününde de tam olarak bunu yaptık. Büyüklerimizin sözünü dinlemeyip, onlara ne kadar delikanlı, ne kadar omurgalı olduğumuzu en güzel şekilde anlattık. Anlayana! O zamanlar on yedi yaşındaydım. Herkes gibi
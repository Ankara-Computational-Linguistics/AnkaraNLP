da Müzeyyen Senar'ın mafya ile birleşmesinden doğmuş, gizlice, ama özenle büyütülmüş, yasadışı çocuğudur diyebiliriz. Samime Sanay, Behiye'den olma torunu. Arada ve yanda birçok ses geldi elbet. Bugün arkadaşları tarafından da 1 numara olarak gösterilen Muazzez Abacı, hayat serüveninin sunduğu bütün fırsatlara ve kamuoyu dopinglerine karşın, iki arada kaldı. Alaturkanın Ajda Pekkan'ı olan Emel Sayın'ın sesi ise tam anlamıyla bir antoloji. Yeni Müzeyyen olmaya özenen ve gerçekten eşsiz sesini haz değil, drama planında gerçekleştirmeye çalışan Sezen Aksu, hep aynı şarkıyı söylediği için şimdilik tıkanmış durumda. Ama şimdilik... Ahmet Özhan mevlithanlığı seçti. Bir zamanlar Ümit Yaşar'ı, Yahya Kemal sanıyordu. Sonunda dünyadan kopmak istedi. Ama, feleğin işine bakın ki, yalnız sesiyle bağlıydı dünyaya. Sökemedi. Kendisi koptu, sesi orada kaldı. Yeditepe'nin Boğaz'a bakmayan art eteklerinin sesi. Gönül Yazar dayanıklılığı. Kukla ses. Kuklanın Semra İnanç Cam kırığı. Müzeyyen Senar'ın sesinde, bütün sırlarını bilen temizlikçi kadına bağırıp çağırdıktan sonra, telefonda testiden sızan su gibi konuşan kadının bütün halleri var. İş orada bitmez. Temizlikçi kadın da az sonra o telefonda aynı ses tonuyla konuşacak. Müzeyyen zamansızdır. Ama çocukları ve torunları belli zamanların, dönemlerin yansıtıcıları oldular. Kızları al cinsellik, oğulları mor cinsellikle dolaştılar. Zeki Müren DP dönemindeki eskiye özlemin, halk avcılığının simgesidir. Radyonun yeni işlevi. Köçek kavramını yeniden ve çok değişik biçimde yarattı. Yine testi örneğinden çıkış yaparsak, onun sesi, usul usul dolmak için yanıp tutuşan bir testinin serüvenidir. Banka ikramiyeleri, devlet eliyle zenginleşmiş bireylerin eğlence biçimleri çok ilkel ama bin bir renkli reklam tasarımları Bal Mahmut'un yeniden sahneye çıkışı sesin (hakçası, en değişik, en özgün ses) konuşma cümlesinde yitip gitmesi yumuşakçalar arasında görünmez olması. Müzeyyen, belki sanırdı ki tatlı Yusuf'undan firavunlar korkacak. Korkmadılar. Yine de Zeki Müren'in gömleği muhafızlar tarafından yırtıldı. Gerçek parıltı. Ama alaturkanın göçmesi de onunla başladı. Behiye Aksoy Vurmalı ses, teneke. Müzeyyen'den ol da, çamurdan ol... Behiye'nin sesinde lümpenin adımları da duyulmaya başlar. Ayrıca günümüz feministleri, kulak verseler, o seste bir kadın direnmesi bulacaklardır. Behiye Aksoy, Müzeyyen'i kendinde başlatmak için onu sıfıra indirir. Elinde tek silah efekttir. Bülent Ersoy kara paranın karşılığı oldu. Kara para yasallaşınca kalkıp gitmek zorunda kaldı. Müzeyyen ağzının kenarına çiçek gibi bir gülücük takardı. O gülücük Zeki Müren'de köpük olarak belirdi. Bülent Ersoy'da ise köpüğün salyaya dönüştüğü görüldü. Samime Sanay'ın sesi ise Müzeyyen ailesinin 12 Eylül yansıtıcısı. Sadece mırlama var onda. Yumuşak sesli harfler konuşuyor yalnızca. Sessizlerin bir bölüğü de kendine başka iş aramaya başlamış. 15 Şubat 1987 Sivil Turhan Paşa Siyasal Bilgiler Fakültesi'nin 1950-1951 ders yılının birinci sınıf öğrencileri, Anayasa Hukuku Profesörü Bülent Nuri Esen'in bir gün, uzun boylu, yüzünü gözlüğüyle finanse etmeye çalışan, belki de o gözlükten ötürü çevresine bulanıkça bakan bir genç adamla kürsünün önüne geldiğini anımsıyorlar. Bülent Nuri Esen, bundan böyle Anayasa derslerini Doçent Dr. Turhan Feyzioğlu ile paylaşacaklarını derslere bir hafta onun, bir hafta kendisinin geleceğini belirtmiş, o arada genç adam için anlamlı övgü sözleri sıralamıştı Hukuk Fakültsi'nde her yıl sınıf birincisi, son sınıfta ayrıca okul birincisi... Demokrat Parti'nin ilk iktidar yılı. O yılın Mülkiye birinci sınıf öğrencileri genç doçentten çok yararlandılar. Gerçekten iyi bir hocaydı. Onun derslerinde dalga geçen kişi kalmadı. Güzel ve esprili laf etmenin yerine, düzgün ve amaca uygun konuşmanın temellerini atmıştı. Hafifçe çıtlayan (ama hiç de çatlak sayılmayan) sesi, en dolu, en güvenli hukuk cümlelerine basa basa yükseliyordu. Bu uçuş sırasında (diyelim, ders aralarında), sürekli olarak ve dolaysız biçimde DP iktidarını sarsaladığı anlaşılıyordu. Daha ilk derslerinde politikaya soyunacağı belliydi. Bir zorun muydu bu onun için. Belki. Ama sınıftaki iki yüze yakın öğrencinin çoğunun, o günlerde çoğulcu demokrasi adına iktidara gelmiş DP'nin yandaşı olduğunu unutmayalım. Kızarırdı onlara yanıtlar yetiştirmek isteyen Feyzioğlu. İsmet Paşa'yı savunurdu. Hatta bir keresinde, Atatürk'e karşı bile savunduğu unutulmadı Polis Vazife ve Salahiyetleri Kanunu'nda 1938'den sonra daha insancıl sayılabilen değişiklikler gerçekleştirilmiş... Feyzioğlu, Türkiye'de yenisi kolay kolay gelmeyecek bir yetenek büyük birikim dev hazırlık... Ne yazık ki yetenek fazlaca özsever (narsist) çıktı birikim kişisellikte eridi hazırlık ise işte sonunda, kendi deyimiyle göç hazırlığı haline geldi. Ve dağıldı. Her şey kişiseldir Turhan Feyzioğlu'nda. Sözgelimi Ecevit gerçeği olmasaydı, ortanın solunu o savunacaktı (baştan savunuyordu da) İsmet Paşa'ya karşı çıkmayacaktı. Önceleri CHP'de ikinci Nihat Erim'liğe hem soyunup, hem onu içine sindiremezken, birdenbire verilmiş bir kararla bu partinin Ferruh Bozbeyli'si olmayacaktı. Burası çok kesin. Kamu Hukuku alanında onca derinleşmiş bir bilim adamının, 1982 Anayasası üzerine hiçbir şey söylememesi, bir yerde o anayasayı üstlenmesi ilginçtir. İşkence, yurttaşların fişlenmesi, enflasyonun özel bir yöntem olarak kullanılıp gelir ve servetlerin, kesimlerarası aktarım olayı, Aydınlar Dilekçesi, Tunceli köylülerinin göçe zorlanma gerçeği, sansür, kitap yakma, laiklik, polise verilen yetkiler, yurttaşlıktan keyfi çıkarma tasarrufları, doğa ve insan kirlenmesi... Bütün bunlar karşısında kılı kıpırdamayan bir Turhan Feyzioğlu. Birinci MC'nin (Milliyetçi Cephe) Atatürkeşçi hocası. Devleti iki üç kişinin egemenliği sayan bir hukuk ya da hayat anlayışının temsilcisi bir Feyzioğlu. 27 Mayıs'a, hemen öncesinden başlayarak sahip çıkmak isteyen, bu uğurda 1960'lı yılların başlarında bazı tehditlere de başvurmaktan sakınmayan bir Feyzioğlu Devrim Ordusu'nda kimlerin bulunduğunu bilseniz, dudaklarınız uçuklar gibisinden sözler de söylemişti. Hazırlanmasında büyük katkıları olduğu 1961 Anayasası'na daha sonra karşı çıkacak. 12 Mart sonrası yapılan değişikliklere ses çıkarmayacak, 12 Eylül'ü, 1982 Anayasası'nı sessizce evetleyecek. Tutuculuk diye bir şey varsa Feyzioğlu odur. Metternich gibidir, statükonun iyiye doğru kaymasını bile istemez. Atatürkçülüğün noteri ve genel yazmanı. Atatürk'ü tutuverdi tutucu yaptı. Atatürkçülük anlayışında adamakıllı gerçekçi. Ona göre Atatürkçülük, kapsaması gereken ilkelerle değil, kendi dışındaki öğelerle tanımlanmalıdır. Atatürkçülük için şudur, şudur diyemeyiz şu da değil, şu da değil diyerek kavramalıyız onu. Bir kişi belli bir düşünceye, bir hayat görüşüne bağlanmıyorsa, Atatürkçüdür. Atatürkçülüğün belirleyici öğeleri yoktur tek tek neleri kapsamadığını sayarsınız, sonuçta, elinizde kalan şey Atatürkçülüktür işte. Eskiden sesi çıtlardı ama nasıl coşkuluydu o günlerde. Şimdi yaşlandı, sesi artık biraz da boğuk geliyor ama ne ilkeler boğuluyor o seste. Öğrenciliğinde ve hocalığının ilk yıllarında öylesine başarılar kazandı ve iftihar lara geçti ki kendini Türkiye'nin kendisi gibi görmeye başladı. Politikaya girdikten bir süre sonra da fazlaca esnedi Kayserili olduğunu anımsadı. Pek yalan söylemedi, ama bazı şeyler belli koşullarda o anlama gelmez mi. Gerçi hâlâ bazı durumlarda yüzü kızarmaktaydı ama pişmişti artık pişkin bir politikacı olmuştu. O eski çıtlayan ses, boğukluk evresini de geride bırakmış genizden gelen, umursamaz bir ton kazanmıştı. Öğretmenlerinden üstündü. Ama önce, kendi öğrencilerini yitirdi. Keşke Harp Okulu'na gitseydi, sivil Turhan Paşa. Her şeyin hâlâ başyardımcısı... 22 Şubat 1987 Bedrettin Özfatura Günümüzde iki general selamlaşıyorsa, orduyu selamlamış olur. Yine günümüzde iki belediye başkanının birbirini selamlamalarının altında pazar kavramı vardır. İki prototip (dört eğilimin ikisi) olarak, Bedrettin Dalan pazarlık gücüyle, Burhan Özfatura ise pazarcılık kaygılarıyla belirir. Son yıllarda belediyelerin gelirleri adamakıllı arttı 1982 seçimleri belediye başkanlarının yüzlerine göreli bir demokratik çizgi ekledi. Büyük illerdeki ilçe belediye başkanlarının ve küçük il belediye başkanlarının yarattığı skandallar ve yolsuzluk söylentileri büyük il belediye başkanlarını ayrıca güçlendirdi. Onları o tür işlerin çok üstünde, çok ötesindelermiş gibi gösterdi. Bu arada, İstanbul ve İzmir belediye başkanları iyice öne çıktılar. Kişisel görüntüleriyle, partinin çerçevelerinden taştılar ad yaptılar. Çıkışlarıyla başbakan yardımcılarını, bakanları sildiler. Aynı işleri yaptığı halde, Ankara Belediye Başkanı için aynı sözleri söyleyemeyiz. Ankara Valisi gibi Ankara Belediye Başkanı da, bu açıdan Yalova Kaymakamı konumunda. Küçük bir dernek başkanının sesi bile onlarınkinden çok daha gür çıkar Ankara'da. Fotoğraflarına bakarsanız ikisi de düz, hatta sıradan adam görünümünde. Bedrettin Dalan mühendis. Müteahhitlik de mi yapmış. Yine de haksız olma hakkı nı savunabilmesi için bu bir neden olmamalıydı. Dalan'ın bir de hesapsızlığı gönlü bol bir davranış olarak kabul ettirmeye çalışması var ki, kolay açıklanamaz. Özfatura daha önce maliye hesap uzmanlığı, İzmir defterdarlığı görevlerinde bulunmuş. Onun tavrını, temsil ettiği mistik görüşün varolma savaşı olarak düşünebiliriz. İkisi de fedai. Ama kişisel planda Dalan kârlı Özfatura zararlı, kendini olduğu gibi ortaya koyamamanın sıkıntısı içinde. Gazinoların her gece tıkabasa dolu olmasını genel bir refahın sağlıklı ölçüsü sayabiliyor. Tekkecidir Özfatura. Sessizliği özgürlük sayar. Kitle onun gözünde bir kullar topluluğudur. Dalan'da ise birbirine karışarak anlamsız olmuş sesler arasında özgürlüğü dışlama ya da görünmez kılma özlemi var. Bu da yeni İstanbul peyzajlarının arkasında gerçekleştirilmelidir. Kitle bir hiç tir Bedrettin Dalan için. Buradan alınırsa, ne tuhaf, kul daha iyi. Baskın çıkan ikisi, son ikisi desek daha doğru. Aralarında çatışma da var. Özfatura, ta İzmir'lerden bağırıyor Dalan'a. Erbakan, Demirel'e bağırırdı ya... Demirel de işbilirlik içinde susardı ya... Özfatura, Dalan karşısında Bedir Savaşı'nı kazanacak sanki. Beriki de kapalı fatura yöntemiyle işe nasıl olsa bir gün bir çizgi çekerim havasında. İkisi arasında şöyle bir ayrım da var Dalan'ı, bir küçük ilçe belediyesinin başına getirin, hiçbir şey yapamaz orada. Özfatura ise çok daha küçük bir birimi daha iyi yönetebilir. Buna karşılık Özfatura'yı İstanbul'a getirin, sıfırdır Dalan, İzmir'de de işi pişirir ya da pişirebilir. Dalan, belediyenin üstünde ama ilkesiz Özfatura belediyenin dışında ama yönetim duygusuyla silahlı. Yine de, Türkiye'de yerleştirilmiş bulunan yeni çarkın, yerleştirenlerin gerçeklik duyguları adına, iyi seçilmiş iki başkan karşısındayız. Bedrettin Dalan, CHP'deki Aytekin Kotil-Ali Topuz tavrı içinde. Bir farkla Dalan işin sıcak pratiği içinde öbürlerinin yalnızca dolaylı ve muhalif işlevleri vardı. Kısacası, Dalan da kendi partisi içinde paralel bir konumda. Özfatura'ya gelince, onun için tam öyle diyemeyiz. Yeni bir deney onunki. Yüzü de Türkiye'de o planda rastlanmadık yeni bir yüz. Yakup şimdi Mısır'da uçakla gitti oraya gelmesi de gecikti. Firavun'un Ermeni hekimine dört damarını emanet etti. Yusuf'çuğu, işte, firavunun ekinlerini planlamakla görevli. Bünyamin (İsmail Özdağlar) zindandan çıkmış Nil kıyısında ağlar. Bu öyküde asıl Yusuf, Bünyamin mi yoksa. Asıl konuya dönersek, Özal, Bedrettin Dalan'ı belki daha önce ama Burhan Özfatura'yı kesin olarak kaybedecektir. Özal'ın yerini, bir an için bile olsa Güzel'in alması bunu hızlandırmakta. 1 Mart 1987 Vasfi Rıza Zobu'nun Siyasal Hayatı 12 Eylül yönetiminin, özellikle ilk iki yılında, toplumumuzda tutucu nitelikleriyle belirmiş, unlarını çoktan elemiş, etki güçlerini yitirmiş ileri yaşta kişilere yaklaştığı onlardan destek almak istediği görülür Basında Burhan Felek politikada Celal Bayar, Sadi Irmak mizahta Bal Mahmut... Örnekleri çoğaltabiliriz. Tiyatroda da Vasfi Rıza Zobu... Üstat, adı bir bakıma kendi adıyla da özdeşleşmiş olan eski yuvasında (Şehir Tiyatroları) sanatçı temizliği yapma görevini üstlendi. Siyasal açıdan gerçekleştirecekti bunu Sonradan seslendirilmiş bir pandomim gösterisi. Kulisi bastı. Sarı pudra sürdü. Gözdağı vermek için, gözlerinin kenarına çektiği cılk kırmızıyla büyüttü onları. Gerçi kısa süren bu siyasal hayat deneyinde de zaman zaman doğaçlamalara başvurmadan edemedi ama ömründe, metne sadık kaldığı, yazar ı en çok yücelttiği dönem de bu dönem olmuştur. Pirandello'nun uyarladı utanç dönemi yapıtlarını Bir Şahıs Beş Yazarını Arıyor. Bir de kılıç taktı beline. Macbeth mi. Bu işlere karışmasa, hiç değilse bir Bedia Muvahhit gibi kalmayı bilse daha iyi olurdu. Eski başarılarına, anılara gölge düşürmezdi. Ama o ki hükümet komiserliği görevini üstlenmiş bulunuyor, yeni jübile konuşmalarını da hak etmiş demektir. Zobu'nun sözlük anlamını bilmek olanaksız. Ama Zo Latince hayvan bu , Osmanlıca koku demek olduğuna göre, Vasfi Bey'in siyasal hayatındaki rolünü şöyle tanımlayabiliriz Osmanlı kokulu, Latin kökenli canlı. Tabii ki kürk hayvanı. Kavramı sahneye uyarlamak için eski Dârülbedayi yöntemlerinden birini uygulayalım Amerika hayvanı olmak isteyen kürk kokusu. Hani, şaka yollu, yazıhaneye diyerek, yumruktan iyice ayrılmış başparmağı yukarıya ve geriye doğru sallarlar. Zobu'nun baştan beri komedi anlayışı bu olmuştur. Seyircinin de oyuncu üzerinde hakları olabileceğini aklının ucundan geçirmemiştir. Macbeth demiştik. Şimdi Macbeth'te yüzünün bu karasıyla bir sürü gencecik oyuncu ve yönetmeni kıskanan bir tutumla, Lady'nin öldürülmesine (kendisi öldüremez, bu da bir şey...) göz yumuyor. Zobu tiyatroyu sanattan çok zanaat olarak görmüştür. Akşamları, kendi düşleriyle hiç yaralanmadı. Alkışları her şey sandı. Teatral başarıyla insani coşkunun farkını anlamadı. Daha doğrusu anlamak istemedi. Vakti yoktu belki. Buna karşılık, sahnede hareketin en iyi anlatım biçimi olduğunu kavramıştı. Yine de Coquelin'in ilkesine ( Komedyen kendine hâkim olmalıdır ) uyamıyordu. Bir sürü kılığa girdi (postişler, boyalar, giysiler...) ama hep aynı tipi canlandırdı. Sözcüklerin altını kendine göre fazlaca çiziyor ve aktı kendi kişiselliğinde yok ediyordu. Tipleri de hep Cumhuriyet öncesi tiplerin kalıntıları gibiydi. Gag'larla yetindi. Mim'e ulaşamadı. Onun bir yaşama sanatı olduğunu, tiyatro ile dans arasında bir yerde durduğunu algılayamadı. Anlık bir radar aygıtı gibi, bir TV anteni gibi gördü mimi. Bu onun iyi oyuncu (aktör) olmasını önlemedi ama gerçek komedyen olmasını bir bakıma olanaksızlaştırdı. Oyuncu bazı rolleri oynar komedyen, bütün rolleri. Vasfi Rıza Zobu'nun sanki hiç morali bozulmamış uykusu hiç kaçmamış sanki... Hiçbir zaman bir tapınağa bakmamış bir Afrikalının ellerinin en yalın gerçeklerin uzantısı gibi olduğuna hiç dikkat etmemiş. Hiç mumya görmek istememiş. Ya mumya rolü de payına düşerse. diye mi acaba. Komedyanın altında bir tragedya olduğunu ona 12 Eylül otoriteleri bile kabul ettiremez. İşi baştan kaçırmış. Bir ağaç rolünü üstlenemez. Bir otomobili. Bir atı. Üstelik bir ağacı, bir otomobili, bir atı olduğu da söylenemez. Gag, onda işaret sıfatlarıyla, bir de kritik anlarda sesin incelmesiyle gerçekleşir. Yalnız bu ikisiyle. Gelgelelim, hep aynı gag'lar karşısındayızdır. Türk tiyatrosunun temelinde doğaçlama da yatar Zobu, bunu, bir şeyi sürekli yinelemek biçiminde yorumladı. Ayyar Rıza. Aslında yalan söylemiyor kendisi öyle. Goldoni'nin Mussolini tipi çizdiğini düşünün İşte o. Pazarola Hasan Bey, günün birinde sıkıyönetim müdürcüğü oluyor. Vestiyerde bile adam bırakmıyor. Bu görevinden ötürü ödüllendiriliyor devlet sanatçısı seçiliyor celladiye. Paydos'taki Murtaza Bey kalkıyor, eski okulundaki öğretmen ve öğrencileri elektrik süpürgeleriyle süpürmeye soyunuyor. Üstüne üstlük, bir de alkış bekliyor. 8 Mart 1987 Kasım Gülek Beden, yabancı organı reddetti Kasım Gülek'in CHP'deki, daha geniş anlamda da Türk siyasal hayatındaki serüveni böyle özetlenebilir. Yarım yüzyıl süren bu serüven içinde tek öneri getirmedi. Türkiye üzerine, Türkiye'nin temel sorunları üzerine ne düşündüğü öğrenilemedi. 1957 seçimlerinden sonra sözünü eder olduğu nereden buldun kanunu daha çok kamu görevlilerini kapsıyor, toplumsal içerik taşımıyordu. Hiçbir öngörüsü, hiçbir öncelemesi yok. Salt orada bulunduğu için bir rolü oldu. Kasım Gülek'in siyasal arenada iyice etkin olduğu 1950-1960 dönemini ve 1960-1970 arasında olanları düşünelim. Bu partide, İsmet Paşa dışında, önde gelen kişiler arasında kişisel oluşumu en zayıf adam, bütün dopinglere karşın Kasım Gülek'tir. Nihat Erim, Turhan Feyzioğlu, İsmail Rüştü Aksal, Bülent Ecevit... Kasım Gülek, bu adlar karşısında antik eşya ticaretiyle de uğraşan bir Yoga merkezi kursa, bugün için çok daha büyük başarı sağlardı. Eski Mısır'dan çıkagelmiş bir Kıbt Gandisi'ydi sanki. İkiyüzlü bir şiddetsizliği savunmak da istedi. Şiddetli besinler alan ve şölenler içinde yaşayan bir Gandi. Anadolu halkı mizah düşkünüdür ama şakacıyı, soytarıyı, mizahçıyı hiçbir zaman olumlu anlamda efsaneleştirmez. Kasım Gülek hamamda basın toplantısı yaptığı gün, ülkenin yazgısında bir rol üstlenme şansını yitirmiştir. CHP, zorbalık imgesi yanında, bir de ciddiyetsizlik imgesiyle birlikte düşünülür olmuş adamakıllı yoz bir görünüm kazanmıştır o gün. Güneş yanığı yüzlü bir adam caddelerin ortasında duruyor, gelip geçen herkese elini uzatıyordu böylece sanki ileride iktidara gelirse verebileceğinin yarısını peşin olarak ödemiş oluyordu. Hani banknotun yarısını kesip baştan verirler ya... Öyle de değil. CHP'nin kısmetsiz liğini her seferinde ortaya koyan yüzde yüz sportif bir davranış... Hem herkesin elini sıkacaksın, hem de ortanın solu lafı edilince fertiği çekmenin zamanıdır diyeceksin. Lord Hav Hav gibi konuşmaya başlayacaksın. Seksenine gelmiş Kasım Gülek. Ne kaldı. Playboy için Albay Fens mektubu spor tarihi için Pierre Lermite imgesi demokrasi anıları için o hamam. Ve bir yumuşaklık izlenimi. Yumuşak, ama uzun otlar sayesinde yol düzeyini tutturmuş bazı çukurlar gibi yumuşak. Günümüzde Deniz Baykal, kimi zaman inanılmaz biçimde onun uzantısı gibi görünüyor. Menderes'in fotoğrafının arabı muhalefeti o kadar oldu işte. Daha çok da İsmet Paşa'ya karşı oldu bu muhalefet. Yukarıda hiçbir öneri getirmediğini söyledik ama kendisi 1930'lu yıllarda Türkiye'ye önerilmiştir Amerikalı bir rektör tarafından. Büyük bir kitaplığı varmış. Hepsi tozluymuş. Toz kitabı korurmuş. Ülkemizde herkesin yandaşı, karındaşı, yöndeşi vardır. Kahvecinin de vardır, emekli genel müdürün de, tiyatro oyuncusunun da. Üç olur, beş olur, bin olur, mutlaka vardır ama. Kasım Gülek'in yazgısını bu açıdan ayrık bir durum olarak görmek gerekir. Bugün tek bir yandaşı yok onun. Kitlelerin içine girmiş, yıllarca üst üste milletvekili seçilmiş, en büyük partinin üst düzey yöneticisi olmuş bir kişi için ne acı bir son. Ahbapları var elbet. Ağrı Dağı'nda ne yaptığı belirsiz astronot Irwin gibi. Fotoğrafları var Eisenhower, İran Şahı Rıza Pehlevi, Mareşal Tito, Nehru, İsveç Kralı Gustav, Haile Selasiye ve bazı papalar la birlikte çektirilmiş. Sonunda işte, bir albümden ibaret Kasım Gülek. Bildiği yabancı dillerin sayısıyla da ünlendi İngilizce, Fransızca, Almanca, İspanyolca, Arapça, Farsça, Korece, Urduca... Sekiz dil, Kasım Gülek'in siyasal hayat serüveni boyunca toplumumuzda uyandırdığı izlenimleri düşününce, bu konuda yıllarca önce yazılmış şu dizeleri de anımsamadan edemezsiniz Sekiz yabancı dil biliyormuş Kasım Gülek Efendi Bir de Türkçe öğrense Dokuz ederdi. Hayır on. El sıkmayı da bir dil saymayacak mısınız. 15 Mart 1987 Galatasaraylı Milli ligin kuruluşundan sonra, doğal olarak, üç büyük kulübe Anadolu'dan yeni taraftar akışı azalmaya başladı. Hatta, işin bir yerde sonunun geldiğini varsayanlar da var. En iyisi bunun kolay bir önyargı olduğunu söyleyerek hemen konuya girmek. Galatasaray taraftarı ayrık kişidir çoğu zaman da toplum içinde ayrılmış ya da kendini seçilmiş sayan bir kişi. Köşeye itilmiş değil, ayrı düşmüş. Roman kişisi. Posterini Fenerbahçeli gibi başucuna koymaz Beşiktaşlı gibi arabasının camına yapıştırmaz. Hem posteri değil, albümü var onun yastığının altında saklar. Albümünü kıskanır. Bu yönleriyle ilginçtir ve öbürlerinden hemen ayrılır. Bütün Fenerbahçelilerin ve bütün Beşiktaşlıların ortalaması alınabilse, ortalama yurttaşın profili çıkar karşımıza. Ortalama Galatasaraylı üzerine düşünüyoruz ya, gerçekte, Galatasaraylı tip Türkiye yüzeyinde hiçbir ortalamaya girmez. Bir marjinal, bir Vatikan, bir Halet Efendi, bir yara, bir düş kırıklığı, bir üstünlük, bir başarılar zinciri, bir doğal yapaylık, bir insan sesi... Maç günleri dışında enikonu soğukkanlıdır. Kibardır hiç küfretmez şemsiyesi her an hazır. Gizli çılgın. Drama içindedir. Bilir Fenerbahçe'nin baba'ları, Beşiktaş'ın dayı'ları, Trabzonspor'un sahipleri vardır kendi kulübünün ise, yöneticileri... Galatasaraylı kendini kulübüne ilişkin görmez, sanki kulüp ona ilişkindir. Fenerbahçeli doğulur. Galatasaraylı olunur. Kulüpte neler oluyor, yönetim kurulu, hatta onur kurulu üyeleri kimlerdir, bunları bilir. Menajerle antrenör, onunla da teknik direktör arasındaki ayrımları iyi değerlendirir. Rakip takımı nesnel biçimde irdeler. Fenerbahçelinin tavla, Beşiktaşlının dama (Trabzonsporlunun sağlam dokuz taş) oyunculuğu karşısında, satranççıdır o Fenerli gibi yalnız kendi pullarına, Beşiktaşlı gibi yalnız boş karelere bakarak oynamaz karşı hamleleri de izler. Stadyumlarda oyuncular değil, masa başlarında taraftarlar karşılaşsalar, şampiyonluk her zaman Galatasaray'ın olurdu. Bizans'ta Nika isyanına (532) yol açan olayların içinde Galatasaraylılar da (yeşiller) vardı ama mutlaka, General Belizarius'la birlikte o isyanın bastırılmasında da onların katkıları oldu. Sonuçta hipodromda 30 bin Fenerli ve Beşiktaşlı öldürüldü. Bugün de serbest giriş kartlarından en çok yararlananların Galatasaray taraftarları olduğunu söyleyemez miyiz. Anadolu'da genelde Galatasaraylı olmak bir tepki sonucudur Galatasaraylı olma süreci bir azınlık ya da ayrıcalık itisinin verimleriyle beslenir. Yalnız kişidir Galatasaraylı. Küçük, hatta görünmez tatlara fena alışmış gibidir. Değişik içkiler arar. İşyerinde ve çarşıda bir saygınlığı vardır. Ne var ki bu durumunu evde her zaman sürdürmesi zordur. Çünkü eşi ve çocukları Fenerbahçelidir. Her fırsatta Brezilya Milli Takımı'nın, dünyanın Fenerbahçe'si olduğunu söyleyiverirler. Ortalama Galatasaraylının soyluluk ya da yücelik tasladığını söylemek istemiyorum. Olduğu kadarıyla ve kişisel nitelikleriyle öyledir de. Ama genelev kadınlarının çoğunun Galatasaray taraftarı olduğu da sık sık vurgulanmıştır. Galatasaraylıda seçkinlik ve dışlanma duyguları iç içedir. Milletvekilleri, tiyatrocular, eşcinseller, bankacılar (özellikle özel bankacılar), yayımcılar... Bütün bir Galatasaraylılar kitlesi için de bu duygunun belirleyici öğe olduğunu söyleyebiliriz. Galatasaraylı güç ve güçsüzlük gerçeğini, bencillik ve panik duygularını birbirine sarmalamıştır. Fenerbahçelilik bir dindir. Galatasaraylılık bir tarikat. Ortalama Galatasaraylı Nakşibendi'dir Sünni mason Tanrıtanımaz mürit. Her şeyde kendine göre bir düzey arar. Yalnız ödül kazanmış kitapları alır. Cüzdanındaki yüz liraları bile törenle çıkarır. Çalıkuşu'ndaki Kâmuran'ı anımsatır. Beşiktaşlıyı nedense küçümser Fenerli dostlarının yanında hoşgörü sözcükleriyle konuşur. Aslında diyalog değil, sayrılı bir monolog içindedir. Kulüp yönetimini başkalarına karşı her zaman savunur. Geçmişiyle fazlaca övünür. Ve geçmişi, mutlaka okula bağlar. Evliya Çelebi'nin anlattığı öyküyü kendi adına zenginleştirmek için çırpınır. Gül Baba, Fatih Sultan Mehmed'e güller sunmuş bunlar sarı, kırmızı güllermiş... Oysa Evliya'da sarı-kırmızı diye bir şey yok. Ama Galatasaraylı geçmişe sahip olmak için çok şey yapabilir. Hakkıdır da. Evet, roman kişisi. Fenerbahçeli bağıra bağıra çoğalır Beşiktaşlı çığlıklarla tükenir. Galatasaraylınınsa ağzında, yerine göre alaycı, yerine göre çocuksu bir gülümseme vardır. O gülümseme alt dudağın bir yanını aşağı çeker. Galatasaraylı o sırada aynaya bakmaktadır Cici Necdet mi, Cesare Borgia mı. 22 Mart 1987 Aydın Güven Gürkan Ne demiş adam Tarih tekerrür etmez çünkü tarihsel dönemler art arda geldikçe, tutkular aynı kalsa da, düşünceler değişip durur. Alalım Cumhuriyet Halk Partisi'nde çok eski olmayan bir geçmişteki yüzleri (Nihat Erim, Kasım Gülek, Kemal Satır, Turhan Feyzioğlu) sonra, alalım Sosyal Demokrat Halkçı Parti'deki yeni yüzleri Deniz Baykal, İsmail Cem, Tevfik Çavdar, Aydın Güven Gürkan. Düşünceler nasıl değişip durmuş. Yalnız adam. Eski Halkçı Parti'den birlikte geldiği arkadaşlarının büyük bir bölüğü, onun gözüyle, bel bağlanacak durumda değil. Gürkan, öfkeli ve ani çıkışları olan bir politikacı izlenimini yarattı. Doğal, kendini açıklayabilen bir uzanım söz konusu. DSP serüveni, Ecevit'lerin kesin yadsıma tutumlarıyla noktalanmıştı. Çaldığı kapı açılmayınca, Gürkan bu kez kendisi (ve herkes) için açılmış kucağa doğru yürüdü. Yine de, daha sonraki olaylar, kendisinin bazı davranışları, genel başkanlık deneyinin bir psikoza yol açmış olabileceğini göstermekte. Keşke Gürkan iki ayrı partide genel başkanlık yapmamış olsaydı. Yalın, tek ve eski doçent olarak işe başlasaydı. Geçmişteki iki genel başkanlık iki ökse gibi duruyor yolunun üzerinde. Böylece güvensizlik duygusuna bir de ürkme duygusu ekleniyor. Ya da öyle gösteriliyor. Gürkan'ın kendine fazlaca güvenmesi de o duyguyu pekiştirmekte. Zaman zaman partiyi aşıyor, kendi yeteneğini konuşturmak istiyor. Elbet bunun günümüzdeki koşullarda özel bir katkısı da olmuyor değil. Demokraside durulmanın ve kararlılığın ancak devinmeyle gerçekleşebileceğini kanıtlar gibi oluyor. Tutkunun, özgürlüğün ruhu olduğu onunla bir kez daha vurgulanmış bulunuyor. SHP'ye bir doğrudanlık aşıladı. Başarı, çok net, çok daha net, bütünüyle net olmasına bağlı. Ne yazık ki iki genel başkanlık öyküsü kendisini şu anda bağlamış durumda. İkisini de sadece nominal değer taşıdığının ayrımında değil sanki. Böylece kişisellik beklenmedik biçimde öne geliyor Gürkan'da. Olaylara amatörce bakamıyor. Politikada, şimdiki zamanla, gelecek zamanı dilbilgisi anlamında düşünmekten kurtulması, üçüncü genel başkanlığı baştan (hiç değilse bir an) yok sayması gerekiyor. Dostlarının başarılarına en azından karşıtlarınınkiler kadar geniş yürekle katlanmayı da öğrenmeli Gürkan. Gürkan'ın sömürüyü yalnız yıkmayı değil, aynı zamanda aşmayı da özlediği belli. Buna karşılık, ekonomi konularındaki önerilerini ve gösterebileceği seçenekleri pek bilmiyoruz. Bunu sadece sosyal demokrasinin yeni anayasa ve güçler statükosu karşısındaki çekingen tavrına bağlayamayız. Her konuda (özellikle siyasal haklar konusunda) adamakıllı gözüpek sözcüklerle konuşan, konuşurken sık sık partisini aşan bir Gürkan'ın ekonomi planında geçişsiz, çoğunca da belirsiz cümlelerle yetiniyor olması ilginçtir. Bir giz mi var. Kopya vermek mi istemiyor. Temel taşlarından biri olduğu SHP'nin işlevini üstlenmekten mi kaçıyor. SHP'de üst düzeyde görünen politikacılar arasında benzeri yok. Eşdeğeri ise bir başka partide, DYP'de Nazif Kocayusufpaşaoğlu. Elbet, Kocayusufpaşaoğlu'nun, partisinde, uzmanlığını her an ortaya koyabileceği gerçeğini saymazsak. Gürkan bir umut. Ama nergis çiçeği gibi bunun fazlaca farkında. Bu onun açık alnına gölge düşürmüyor. Ama giderek renkkörlüğü yaratabilir. 29 Mart 1987 Erdal Atabek 1950 kuşağının serbest mesleklerde yönetici ve yöneltici durum kazanmış temsilcileri, çoğunca öğrenci derneklerinin etkin üyeleri cemiyetçi tipler arasından çıkmıştır. Erdal Atabek öyle değil. Öğrencilik yıllarında dernek çalışmalarına pek katılmadı. İşin içine girdikçe sorunları kavradı kavradıkça üstlendi, üstlendikçe onlara sahip oldu. Aile doktoru değil o, nöbetçi hekim. Türk Tabipler Merkez Konseyi Başkanı'yken de, Sosyal Sigortalar Genel Müdürü'yken de, Sosyal Güvenlik Bakanlığı Müsteşarı'yken de öyleydi. Ceyhun Atuf Kansu ışığını sürdürenlerden. Ceyhun Atuf Kansu'da hekimlik bir sevgi öğretisini de içerirdi. Erdal Atabek de onun gibi, saatinin akrebini koparmış. İşinin gereği olarak doğa içinde elbet ama gün günden derine düşmüş yaraları toplum içinde görmeye başlayan bir kuşağın da prototiplerinden biri. Hippokrates yeminini şöyle bir dekor içinde yaptığı varsayılabilir. Geniş bir bahçe, bir yanı silme yaprak, bir yanında kitaplık kuşlar uçar, kalabalık, bahçeyi Türkiye yüzölçümüne doğru genişletmektedir analar, babalar, çocuklar, hava raporunda mayıs ortalaması uzaktan bir gemi geçer, güvertesinde bakımlı bir orman Erdal Atabek'in elinde bir bardak arı su yeminine Einstein'ın sözlerini de eklemeden edemez Bilim, günlük düşüncenin zamanla arınmasıdır. Bugün tıp alanında bazı babaların bulunduğunu, onların varlığının birtakım hekimleri de tek tek yozlaştırdığını kim yadsıyabilir. Vardır böyleleri. Ak yakalılar, hatta mavi yakalılar için yazdıkları reçetelerde zemzem suyuna, havyara yer ayıranlar öldürmek ya da kayırmak için deli raporu çiziktirenler tapu işlerinde usta, kambiyo alanında uzmanlaşmış tabipler... Başkaları da var. Zengin olmayan hastasını (Liman Lokantası'ndaki Garson) kitabında ve solcu dostunu (Rıfat Ilgaz) TV'de zor duruma düşürmekten tat alan Tevfik Fikret'i piknik tip diye aşağılayıp Yahya Kemal'e öyle oluşundan ötürü sorular biçen bir Ayhan Songar Readers Digests okuru olup Mesmer'lik taslayan bir Besim Darkot ölümkurgu uzmanı Dr. Haluk Nurbaki... Hastasının başına lastik kaplama çekiçle vurup trajik sözler paralayan profesörler bilinçaltını yalnızca lağım olarak gördükleri için orayı hep kapalı tutan ünlü psikiyatrlar sporcuları eşcinsel tatlarla yüceltmeyi seven rahmetli hocalar... Kara Dizi kişileri. Çocuk hırsızları. Hiç bilmedikleri bir dil (öz Türkçe) aracılığıyla gençleri tedavi ettiklerini sanan Osmanlı ruh hekimleri. Var böyleleri. Şu da var Ülkemizde kadavranın açılışı olayına II. Mahmud'un ölümünden birkaç ay önce olanak tanındı olay, gerçek anlamda Abdülmecid'li (1840'lı) yıllarda pratik kazandı. Daha öncesi yok. Batı'ya göre iki-üç yüzyıllık bir gecikme söz konusu. Bu büyük zaman ve birikim boşluğuna karşın, Türkiye'de gerçekten değerli hekimler yetiştiği söyleniyor. Olayın, Türk hekimlerine dış belirtiler yöntemini geliştirme olanağı kazandırdığı da söylenemez mi. İttihat ve Terakki Cemiyeti, Askeri Tıbbiye'de, özellikle de öğrenciler arasında dirim bulmuştu. Jön Türkler'e bakalım bunlar daha çok Tıbbiye'de ve Mülkiye'de tutunacak dal bulmuşlar. Ama arada bir ayrım var ki görmezden gelinemez Mülkiye'deki devinimler, hoca, öğrenci öğelerinin ikisine birden dayanır Hoca-öğrenci ortak eylemi... Tıbbiye'de ise öğrenci eylemi hemen her zaman hocalardan bağımsız olmuş. Bugün de paralel bir durum yok mu. Aydın tavrını, ülkenin yazgısı üzerine düşünme geleneğini daha çok, büyük hocaların, Karunlaşmış ustaların, Evliya Çelebi'nin de deyimiyle celladmisal cerrahlar ın dışında kalan kalabalık bir tıp çıkışlılar çoğunluğunda görüyoruz. Erdal Atabek bu ayrımın köşebentlerinden biridir. İşlevi, fotoğrafı burada. İstedi. İstemese de orada olacaktı. O işlevi, bir derviş alçakgönüllüğü içinde sessizce üstlendi. Saygınlığı buradan. 1960'lı yıllarda çağının bir tanığıydı daha sonra, o tanıklık, kendi deyimiyle, sanıklıkla iç içe geçti. 1982'de Barış Derneği'nin öbür yöneticileriyle birlikte tutuklandı. 8 yıl hüküm giydi. Kararın bozulması üzerine yeniden tutuklanarak yargılandı. 38 ay içeride yattı. Yukarıda sözünü ettiğimiz tavır, Erdal Atabek'te, başlangıçta bir siyasal sorun olarak değil, günlük hayatın zorunlu yansıları, bir yaşama tutamağı halinde oluşmuş görünüyor. Maratoncu. Uçmayı da bilir, ama kullanmaz. 5 Nisan 1987 Cemal Süreya* Maliye müfettişliği devletin en büyük kariyerlerinden, yılda üç-beş üniversite mezununun girebildiği memuriyet. Başlangıçta Cemal Süreyya diye yazardı, iki y ile ama herkes Süreya diye bilir. Nereden bilsinler ki iddiada kaybetti ikinci y harfini ve o günden sonra bir daha kullanmadı. Borcuna bu kadar sadıktır Cemal, güvenilir insandır, dosttur, arkadaş canlısıdır, ama tutkuludur Cemal Süreya. Nedir bu tutku, şiir mi. Elbette şiire de âşık. Ama Süreya'nın esas tutkusu şiir değildir onu yakıp tutuşturan kendini ispat etme arzusu, önemli, tanınan biri olmadır. İnsan şair olunca başka şey olmaz mı. Olur, işte Cemal Süreya ortada, başkaları da var tabii, ama onlar Cemal kadar değişik, renkli alanlara yayılmadılar. Süreya için şiir dışındaki uğraşısı yalnız ekmek teknesi değildir ki. Yaptığı işte mutlak başarı sağlamalıdır. Yoksa demeyin, yenilgiyi kabul etmek kolay mı. Tatmadı mı hiç yenilgiyi. Hem de nasıl tattı Papirüs macerası belki hak etmediği ilk yenilgi. Dergi günümüzde hâlâ yer yer atıf yapılan bir yayın, ama iflastan kurtulamadı. Bugün sayfasını kaybetti, yalnız bir hafta için, herkesin izdüşümünü yazarken, kendi izdüşümünü okuyacak. Kelimeler dilin özü, onları kullanabilmek büyük ustalık işidir. Cemal Süreya tam bir kelime kuyumcusudur. Şiirlerinde bu özelliği gözükür de, yaptığı tercümelerdeki akıcılık hiç dikkate alınmaz. Nankör iştir tercüme, pek bilinsin istenmez. Başkasının yazdığını çevirmekle ne ispat edebilir. Bir Tanem adı ile yayımlanan bir tercümesi var. Ben aslını da okudum, hangisi daha akıcı ve sürükleyici tercih cidden zor. Enflasyon parası ile aldığı şapkayla başlayan Cemal Süreya, Afrika kıtasını konu alarak devam etti sosyo-ekonomik içerikli şiire, diğer şiirlerinin yanında. Papirüs serüveninden sonra tekrar döndü memuriyete. Bu kez iddialı olarak Maliye Tetkik Kurulu üyeliği ile başlayan çizgi Darphane ve Damga Matbaası Müdürlüğü ile noktalandı. Artık kendini memuriyette ispat etmişti emekli olabilirdi ve de oldu. Kartviziti de çiftleşti Şair ve eski genel müdür. Memuriyeti sırasında görevle gidip 1 yıl kaldığı bir Paris dönemi var, pek anlatmak istemez. Bilinmeyen, tanınmayan sıradan adamdı o şehirde. Peki Türkiye'de nedir. En azından tanınır, hiç olmazsa belli çevrelerde sanat-edebiyat çevrelerinde. Babıâli'de ve de devlet bürokrasisinde az şey mi bunlar. Eski Genel Müdür Cemal, tekrar hız verdi yazar çizerliğe, eleştirmenliğe, sanat yönetmenliğine ta ki politikayı, çevresinden sarıp bir türlü aşamadığı politikayı hedef alıncaya dek. Daha doğrusu politikacıları koydu tüfeğinin nişangâhına, kimini vurdu kimini kasten ıskaladı, beğendiğine de karavana atarak sürdürüyor bu sütunda yeni uğraşını. Kendini tatmin mi, yoksa topluma hizmet mi. Süreya bocalar bu ikisi arasında tıpkı bilimsel sosyalizm mi, yoksa hümanizm mi diye arandığı gibi. Solculuğu moda yapanlar ya da paraya çevirenler arasında çok bulundu, kızar onlara ama sesini yüksek sesle çıkarmaz. Ah Babıâli. Sen kimleri barındırıyorsun içinde. Altınla bakırın eşdeğer tutulduğu başka neresi var. Cemal'den daha iyi kim bilir bunları. Paranın egemen kılınmak istendiği bir dünyada yalnız şövalyelerden biri de Cemal Süreya. Kalemini (kılıcını) çıkarıp en önde hücuma geçecek diye boşuna beklemeyin. Süreya güçlüğe açık hücum etmez düşene de tekme atamaz, yüreği kaldırmaz. O vakit ne yapar. Oturup şiir yazar. Üç çeşit anayasa gibi. İster ki anlaşılsın dedikleri. Bu da onun üslubu. Nice demokrat geçinenlerin cüceleştiği bir ortamda hiç olmazsa taviz vermeden, boyun bükmeden, el etek öpmeden kenara çekilip dik kalabildi ayakta. Kendi hiç baktı mı yaşamına, bilmem ama ben bir göz atacağım Cemal Süreya Maliye Müfettişi Cemal Süreya Naşir Cemal Süreya Çevirmen Cemal Süreya Genel Müdür Cemal Süreya Eleştirmen Cemal Süreya Yazar Cemal Süreya Sanat Yönetmeni Bütün bu çizgi boyunca Cemal Süreya Şair Canı sıkılınca şiir yazar, başı sıkışınca şiir yazar, boş zaman bulursa yalın şiir yazar. Cemal Süreya Şair Kendini öyle tanıtmak istediği için değil. Gerçek şair. 12 Nisan 1987 Halit Kıvanç Spor yazarlığından çıkış yaptı Halit Kıvanç. Spor, onu maç spikerliğine yazarlık da mizahçılığa doğru götürdü. Sunuculuk bu son ikisinin bir sonucu. Doğal bir sonuç mu. Doğal demek doğru olur. Boşluklar yarattı Halit Kıvanç'ı. Ama boşlukların hep yanı başında durup beklemek de bir yetenek belirtisi değil midir. Öyleyse gelin, şöyle diyelim Gereksinimlerin yan ürün olarak ortaya koyduğu yedek yetenek. Üretildi. Ama bugün o da, Orhan Boran gibi, Erkan Yolaç gibi, eğlence dünyasında bir firma olmuş durumda. Sunuculuk büyük ölçüde ezbere dayanan, ama aynı ölçüde de doğaçlama gücü gerektiren bir sahne sanatı. Ülkemizdeki bu sanatın gerçek öncüsü Orhan Boran'dır. Çetin Altan'ın o alandaki ikizi. Sunuculuğu hem sanat, hem meslek olarak yerine oturtan barok adam. Eskimo'ya buzdolabı satabilir. Orhan Boran'da espri son derece kibar bir saygısızlığa dayanır. Gazino ortamında bu çok daha belirgindi. Ama radyo deneyi saygısızlık öğesini sarı gülümsemeyle (bıyık altından) dengelemeyi bilmiştir. Assunucudur Orhan Boran başoyuncu. Bencildir benmerkezci One man show. Ezberindekileri o an yaratılmış, kendine özgü ürünlermişçesine kullanabilir. Yine de, bugün TV'deki, kökteki öğeyi (saygısızlık) ayarlayamadığı için bocalamakta. Sıkıntısını gözleyemiyor ama. Daha doğrusu yarattığı tipten ödün vermek istemiyor. Kendi dalında sahne sempatisinin gerçek örneği olan Erkan Yolaç bugün rokoko olmuş durumda. Ama, hakçası, o da Zenci'ye kalorifer radyatörü okutabilecek bir inandırıcılığa erişmiştir. Eğlence dünyasının doğal çocuğu. Bu dünyada her şeyin karşılıklı kanmacakandırmaca işlevi taşıdığını bilir. Çok şeyin ötesine geçmiş, bir bakıma işin saflığına ulaşmıştır. Sabit bakışlarıyla illüzyoncu. Karşısındakileri uyutmaya çalışırken kendisi de farkında olmadan havalanıverir. Bu yönüyle Hollandalıdır ama gerçekte yeni dünya esprisini kendi bedeni aracılığıyla Ortadoğu'ya uzatmaktan da geri kalmaz. Cenk Koray var bir de insansevmezlik ve insansevilmezlik bağlamında naif bir adam. Mizahı hep tersten alan çocuk. Sürekli olarak kendine çelme atmaktan korkmaz. Tek olanağı bu olduğu için, büyüyecektir. Naif dedim demin, içten pazarlıklı bir naif. Bir yerde de Keloğlan'ın ta kendisi. Kimseye bir şey sattığı yok. Devletin malını ona buna dağıtıyor. Sunuculukta yerli bir gerçekçiliği başlattı. Formasyonu da, bence öbürlerinden daha zengin. Yalnız Medeni Kanun'u bilmekle kalmıyor, birkaç şiir kitabının da üzerine oturmuş. Kökbitki güveni içinde. Bunların karşısında Halit Kıvanç'ın gazetecilik deneyine yaslanmaktan başka silahı yok. Şansına güvendiği için, her şeyi kendini yaratan güce, yani boşluğa havale eder. Üslubunu şöyle özetleyebiliriz Tek tek hiç kimseye özgü olmayanı derleme biçimi. Konuşurken yalnız küçük dilini kullanır. Alüminyum adam. Düğün salonu hatibi. Sunucu değil de, yalnız o gece için mikrofon başına çağrılmış bir davetli ya da seyircidir sanki. Her şeyi gibi sözcükleri de yeni. Bir de camdan bir mekân içinde yürürken düşlüyorum onu. Kime, ne mi satar. Hani panayırlarda, pazar yerlerinde, kaynana esprileri yaparak leke ilacı vb satan sevimli kişiler vardır gazete kâğıdının içinde yılan mılan yakarlar pazar yeri ortamına uygun sözel ve görsel bütün olanakları kullanarak küçük montaj sanayiinin, milli yaratıcılığın başyapıtlarını sunarlar enikonu kurnaz görünümlü, ama biraz da bozulmuş birer Ahi gibidirler... Stadyumlar sesini toklaştıramadı Kıvanç'ın. Gazinolarda yırtılamadı. Halit Üslubu için bir gözlem daha Bahariye kumaşlarının reklamını en iyi o yapabilir. Ne kadar benziyor o kumaşlara. Politikacılar arasındaki eşdeğeri olarak da fizik, sanat ve adım atmak sınırları gözetilmek kaydıyla, Kaya Erdem gösterilebilir. Ünlü bir yazar Halit Kıvanç. Türk ve Dünya Ünlüleri Ansiklopedisi'ne Orhan Boran alınmamış ama Halit Kıvanç, Şükran Kurdakul'un saygın Şairler ve Yazarlar Sözlüğü'nde nicedir boy göstermekte. Hem de Köroğlu'dan, Erzurumlu Emrah'tan, Şerif Mardin'den ve Pınar Kür'den daha geniş yer kaplayarak. Eğlence dünyası kavramı ister istemez, cenneti de çağrıştırıyor. Cennette gülmek, kahkaha atmak diye bir şey yokmuş ama herkes, her an gülümseyip dururmuş orada. Bu çok eski özdeyişe inanırsak, gülmenin ve kahkahanın çok şey gibi cehenneme kaldığı sonucuna varırız. Erkan Yolaç'ın, nasıl olmuşsa olmuş, canı cennette. Orhan Boran cehennemde, Spor ve Sergi Sarayı Gösteriler Genel Koordinatörü. Cenk Koray ise aynı yerde zebanilik görevini sürdürüyor. Sözcükten ürkmeyelim. Zebani demek, bekçi demek. Halit Kıvanç. O da Araf'ta kelepir bir dükkân düşürmüş. Topladığı nalları Cennet'e Cehennem'e ve Dünya'ya ihraç ediyor. Oradan biri çıkıp şöyle diyecek Yazının başlığını niçin Halit Kıvanç koydun. Yanıt hazır Öbürlerini anlatmak için. 19 Nisan 1987 Emre Kongar'ın Çocukluk Yılları Emre Kongar 27 Mayıs'ta on dokuz, 12 Mart'ta otuz, 12 Eylül'de otuz dokuz yaşında. Yaşamın Anlamı'nı yayımladığı 1986'da ise kırk beş. Bu kitapta okuduğum her şeyi unutmaya çalışarak düşünmek istiyorum onu. Hayatını anlatmış Yaşamın Anlamı'nda kendini söylemiş. O dediklerinden kurtulmak kolay mı. Yine de, deneyeyim dedim. Emre Kongar gerçeğine, Emre Kongar serpintisi nden, yansımasından doğru olsun, yanlış olsun, bizdeki izdüşümlerinden çıkış yaparak yaklaşmalıyım. Kendi lafı kendinin olsun. Ayrıca, fazla değilse de, biraz tanıyorum onu. Bir merhabamız var. Geçen aylardan birinde üst üste iki mekânda bir hafta arayla karşılaştık. Elbet, kişisel duygularımla da yazıyorum bu yazıları ama her seferinde o duygulardan kurtulmaya çalışarak... Sonunda yeri ve formülü buldum. Emre Kongar'ı benim için en uzak bir yerde görmeye çalıştım. Bir çocuk korosunda düşündüm onu. On iki, on üç yaşında Emre Kongar. Bir başka fotoğraf da olabilirdi, ne bileyim. Ama, sanırım, onu açıklamaya uygun gelen bir biçimdi bu. Önemli yapıtlarını (Toplumsal Değişme Türkiye'nin Toplumsal Yapısı Türk Toplumbilimcileri...) değil de, yukarıda sözünü ettiğim deneme kitabını örnek alışım da belki bunun bir sonucu. Çocuk korosunda ne var. Her koro ölenleri, ölecekleri pastel renklerle yansıtır çocuk korosunda, ayrıca çok daha geniş bir zaman (geniş zaman), sanki bir zamansızlık, bir duruluk dilekçesi de vardır. Emre Kongar, koroda, kendini dal dal dağıtan bir saflık içinde aynı zamanda da harika çocuk gerçeğinin girdilerini kullanmadan edemiyor. Bir harika çocuk düşünüyorum kendisine özgür ve bağımsız bir kişilik ve düşünce yapısı veren babası klasik Türk müziğinin en tok sesli ustası olan amcası Ekrem Kongar sporcu ağabeyi Engin Kongar... Anneannesi Midilli'den, dedesi Bafralı, anası İstanbul'da doğmuş babası Nişli bir aileden. Ama Emre Kongar yeni bir İttihat ve Terakki'yi özlemez. Özlediği eskisidir bunu da kimselere söylemez. 1950 kuşağı bilim adamlarını düşünelim. Mümtaz Soysal, hayatın her yanına düşünce olarak akmayı ve dürüst tutumuyla karşıtlarını bile etkilemeyi bildi Cevat Geray hayatın doğrudan içinde devinmeyi kuramsal açıdan da kendi yapısına uygun gördü Mete Tunçay tarihe önyargısız ve çok cesur biçimde dadandı. O bağlamda ayrıntılar aradı. Yalçın Küçük, bilim terimleriyle sanat ve yazgı terimleri arasında sürekli gidip geldi. Bunlar ve daha sonraki kuşaktan kişiler (Doğu Perinçek, İsmail Beşikçi, Murat Belge, Emre Kongar) Türkiye'nin toplumsal-siyasal hayatında eski kuşak bilim adamlarından daha fazla etkili oldular. Bir dönüşümde büyük rolleri oldu. Bunun zamanla daha bir belirginlik kazanacağı söylenebilir. Bir metamorfozun sözcüleri. Beşikçi, tarihsel olgu karşısında çıkarsız düşüncenin en büyük ivmesini çizdi ve ödülünü (.) aldı. Perinçek soldaki konvansiyonel konjonktürün bilimsel ve dokunulmaz sayılan durumunu bozdu. Murat Belge, ideolojiden, belli tutamaklarını yitirmemeye çalışarak, toplumbilimsel verilere kayma gereksinimini duydu (biraz da yitirmek zorunda kaldı, elbet). Emre Kongar ne yaptı. Çocuk korosundaki seçeneğini (hem de hiç seçme yapmadan) koruma durumunu yaşadı. İşbölümünü işlerbölümü olarak da algılamaya yöneldi. İlk kez çocuk korosundaki saflığını yitirirken (o saflık bilimdir Emre Kongar için baştan beri böyledir) gerçeği elden kaçırmamak için, hiç değilse sözel planda, gerçeküstüye dadandı. Bilim adamı, sanatçı oldu. Tam sanatçı. Babasını, amcasını, ağabeyini çok erken yitirdiğini sık sık anımsamaya başladı. Üniversiteden dışlanacağını anlamış ve kendi kendisini dışlamıştı. Babası var ya, babası kendisiydi. Diyebilir miyiz. Bir bakıma da babası, amcası, ağabeyi aynı zamanda bilim, sanat, Türkiye anlamına da geliyordu. En büyük oluşumlardan ve yeteneklerden birinin doğal ortamından kopartılması karşısındayız. Bu onun başka yeteneklerini de ortaya çıkardı. Emre Kongar'ın hayatı sonra sonra bir esneklik kazanmış. Bu bir bakıma (hayatında ilk kez) bir belirsizlik anlamı da taşıyor. Nedense, erken bir hayıflanma içinde. O hayıflanmaya hümanist bir kötümserlik de diyebiliriz. Keynes, modern resim kuramlarıyla da ilgileniyordu tıpkı Valéry'nin matematikle ilgilenmesi gibi. Aydın Yalçın'ın bir (Forum'un ilk yılları) ekonomist olarak belirmesi, etkili olması, geçmişindeki başka bir disiplinin, toplumbilimin varlığına da bağlanabilir. 1950 ve 1960 kuşağının toplumbilimlerdeki temsilcileri kendi uzmanlık alanları dışında kalan alanları da kolaçan ettiler sanatın dünyadaki ve ülkemizdeki serüvenine yabancı kalmadılar hatta kimileri birinci elden izlediler sanatı. Emre Kongar bunların başında gelir. Sakalı ele vermeyişinde, bir Sokrates davranışı yok mu. 26 Nisan 1987 ‘82 Anayasası'nın Kravatları Zaman zaman gözleri gururla parlayarak, o arada elbet içten sevgi ve kardeşlik duygularını da hiç eksik etmeyerek, gardırobunu açar Üniformalar, fraklar, Amerikan yadigârı kravatlar, Uzakdoğu anısı ipek gömlekler, şiltler, kutular, fötrler, sanayici kasketleri, perukalar, miğferler, kasklar, harmaniyeler, gece takkeleri... Duvarda yılın işadamı seçildiğini gösteren plaket masanın üstünde bir cep saati (Rolex), birkaç sayı Red Kit (İngilizce), üstüne, Arapça rakamlı bir bilgisayar konmuş bir Kuranıkerim. Kitaplıkta, hafif yan yatırma ve kafa kafaya üçgen kurma beğenisiyle düzenlenmiş kitaplar, broşürler birinci elden ansiklopediler, görkemli sırtlarıyla eski sarayları, bedenleriyle de İkinci Dünya Savaşı'ndaki tankları anımsatan Kanunlarımız adlı diziler. Aralarda, önlerde ve her yerde biblolar. Kim kimdir. Profesördür. Hukuk Fakültesi'nde, başka fakültelerde dersler verir. Uzayda Monroe doktrinini savunur. Malı kimi zaman alıp kaçar, kimi zaman da sadece götürür. Danıştay üyelerinin dörtte birini o seçer bayan adlarını çağrıştıran müzeler açmış, özürlü çocuklar için bakımevleri kurmuştur. Belirli aralıklarla sanat festivalleri düzenler. Böylece gençleri cehaletten koruma önlemlerini devlet adına gerçekleştirmiş olur. 24 Ocak uzmanı olarak TV'de boy gösterir ve Meteoroloji'ye bakan Devlet Bakanlığı'nca önüne konmuş hava durumunu okur. Gazetesi vardır bilim ve sanatı serbestçe açıklama ve yayma hakkını kullanır. Düşüncelerini, radyo, televizyon, sinema ve benzeri araçlarla reklam biçiminde yayma olanağı da vardır. Haberleşme özgürlüğü eksiksizdir bu konuda eşsiz bir gizliliğe de sahiptir. Yerleşme özgürlüğünü gerektiği ölçüde, seyahat özgürlüğünü ise hemen her zaman gerçekleştirir. Boş zamanlarında çalışır. Çocukları, vatan hizmeti konusunda bedel yönteminden yararlanmaktadırlar. Torunları da öyle. Bunun güzel bir şey olmadığını kim ileri sürebilir ki. Temel hak ve özgürlüklerin önündeki istisnai kısıntıları bir yerde aralamak fena mı. Ayrıca, üretim niçin dursun. Moda o'dur. Kurt köpeği ek güvencesini de belirli bir beğeni düzeyinin simgesi olarak görmeliyiz. Çok güler. Gülme sırasının artık sonsuza dek kendisine geldiği kanısındadır. Bunu açık yürekle ortaya koymaktan da çekinmemiştir. Hem de bir sendika liderini öperken söylemiştir. İncedir. Narin kumaş dokur Ege'de. Gülmesinin bir nedeni de şu Artık lokavt yapmasına gerek kalmamıştır. Aslında karışık bir iştir bu. Hani Ankara'da sigaranın zararı yokmuş ya, onun gibi bir şey. Demokratik ve laik cumhuriyete bağlı kalacağına ant içmiştir. Ara sıra da viski içer. İçerken bazı şeyleri unutmuş gibi görünür. Yine de bunun çok seyrek olduğunu belirtelim. Çünkü milli içkiye daha önem verir. Rakısını kendi ürettiği arı içme suyuyla kefenlemeyi sever. Bürosunda yürekli. Sofrada iyi yürekli. Hüzünlendiği olur Beyaz Zambaklar Ülkesi'nden kendisine pek bir şey kalmamıştır. Ama, boş ver. Derinleşmek daha iyi. Derinleştikçe bir çeşit tasavvuf duygusuna ulaşır. Öyle ki Hacıbayram Veli'nin uzak yeğeni olduğunu da söyleyebilmektedir artık. Gerçeküstücü bir ressama soyağacının resmini yaptırırken bu yeğenlik gerçeğini temel bir hak ve özgürlük gibi kullanmıştır. Resim ticareti yapar. En temiz iş. Sanatın ta kendisi. Fotoğrafa da merakı vardır. Skandallarla beslenen haftalık magazinlerin sosyete sayfalarında dostlarıyla yan yana mahmur ve gülümser fotoğrafları yayımlanır. Büyük otellerin kumar makinelerine hiç itibar göstermez. İlkokul öğretmenini arayıp bulma ve onu abat etme tutkusu içindedir. Ortaokul ve lise öğretmenlerine ise hiç yüz vermez. Bir zamanlar sevdalı bir banker gibi banka alımlarına koşardı. Artık koşmuyor. Üzerinde koşulacak kaldırımlar yapıyor. Makine parkları unutuyor komşu ülkelerde. Amerika'yı seven ve Amerika tarafından çok sevilen bir ruh. Ayrıca Pakistanlı bir yanı da var. Bu yüzden mi bilinmez, gözünün biri şaşı. Ama asıl olan öbür gözüdür. Aşağıdaki dizelere kızmış olması beklenemez çünkü daha önce okumamıştır Üç anayasa ortasında büyüdün Biri akasya, Biri gül, Biri zakkum. Beyaz zambaklardan kırmızı zakkumlara... 3 Mayıs 1987 Marjinal Başkan Turgut Sunalp Şöyle tanımlamış kendini Turgut Sunalp Askerlikte, büyükelçilikte, özel sektörde başarı kazanmış demokrasiye haddinden fazla inanmış ve imkânı nispetinde sivilize edilmiş bir insan. Yine kendi anlatımına bağlı kalırsak, annesinin ve babasının özenleriyle akıllı bir insan olarak doğmuş, askerliğe ilkokulda başlamış. Biri ABD'de olmak üzere, iki harp akademisi bitirmiş Kore'de savaşmış Kıbrıs'ta kumandanlık yapmış. Kendi kurduğu Ege Ordusu'nun kumandanı, Kanada Büyükelçisi, banka yönetim kurulu üyesi, şirket yönetim kurulu başkanı, milletvekili, parti genel başkanı. Çalışkan öğrenci. General Sadık Aldoğan'ın çok bilgilisi üst'ü. Ali İhsan (Sabis) Paşa'nın esprilisi ve kişisel kontrolünü yitirmeyeni. Fransız olsaydı, 1930'larda yaşasaydı, cumhurbaşkanı seçilseydi, General MacMahon'u da biraz anımsatacaktı. Klasik Türk müziği sanatçıları arasında eşdeğeri Metin Milli. Basında çalışsaydı Altemur Kılıç gibi olurdu. Benmerkezci. Her an kendini seyreden, bu yüzden seyirciyi sonsuza dek dışlamış tiyatro oyuncusu. Neden denizci olmadı. Orada zaten bir Turgut (Reis) var diye, belki de. Buradaki Turgut. Turgut Özal. Buradakini boşverin. Sunalp'ın ona yakıştırdığı tek sıfat eciş bücüş. Sunalp, Swift'in yapıtı yalnız Cüceler Ülkesinde bölümünden oluşsaydı, Güliver'liği pir aşkına kabul edebilirdi. Elbet, asık ve ciddi yüz efsanesinin erdemlerinden hiç vazgeçmeyerek... Gülümseyenleri hiç sevmez de... Hariciyeci yanının ayrıca öne çıkmasına özen gösterir. Emekli bir kumandan için, Türkiye'de, büyükelçiliğin hiç de aşama değeri taşımadığı açıktır. Ama Sunalp burada başka bir incelik arar gibidir. Büyükelçi olmak var, bir de başarılı büyükelçi olmak var. Hariciyeci olmak başka, özellikle başarılı hariciyeci olmak yine başka. Turgut Sunalp öyle olduğuna inandığı (ve gerçekten öyle olan) bu niteliğiyle kendini öbür askerlerden de ayırma olanağı elde etmek ister. Her şeyin en seçkini kendisidir. Sunalp'ın özel sektördeki başarılılık kanısına katılmak ise kolay değil. Bankanın ya da şirketin inşaat ve personel işlerine büyük katkıları olmuş... Marjinal politikacı. Madalyalara ve madalyonlara bayıldığı biliniyor. Bu yönüyle az buçuk darphaneci de sayılır. Nitekim, partisinin horozlu amblemini de eski darphaneci bir kalemkâra yaptırttı. Yaptırtmasına yaptırttı da, horozun uçuşu küllüğe kadar oldu. Ömrü boyunca politikanın hemen kenarında yürüdüğünü söyleyen Turgut Sunalp sonunda politikanın tam ortalık yerinde buldu kendini. Daha doğrusu düştü oraya. Başka deyişle köy düğününde güveyi suya atarlar ya, öyle şenlikli bir biçimde kaldırıp fırlattılar. Nedir ki, fazla yukarıdan fırlattılar. Paraşütü açılmayan Laz'ın öyküsünü yaşadı. Üstelik halkın arasına değil, üstüne düştü. Hiçbir deneyi yoktu. En bildiği kentte, Ankara'da, bir Merihli gibi dolandı. Yalan söyleyemiyordu. Ama sözleri de anlaşılmıyordu. Basın bu yanıyla acımasızca oynadı. Uyumsuzluk Sunalp'ı önce bir sürü küçük tutarsızlığa götürdü. Siyasal yenilgisinin ardından (hemen o gün) kendisini ortada bıraktılar. Şaşırmıştı. Buna bir türlü anlam veremiyordu. O ara, gafil avlanma sanatı üzerine bir şeyler öğrendi mi, bilinmez. Ama gerçeğin öbür yüzü ortaya çıkmıştı Bu kez Swift'in yapıtı sadece Devler Ülkesinde bölümünden oluşmuş da, yolu oraya düşmüş gibiydi. Her şeyi operetleştirdi. Saçmalamaya da başlamıştı. Demokrasiye haddinden fazla inandığını söylüyordu. Keşke yeteri kadar inanmakla yetinseydi. İmkân nispetinde sivilize edilmiş bir insanım diyordu. Kanada Büyükelçisi bazı sözcüklerin anlamını da unutmuş görünüyordu. O cümlenin anlamı şu Olabildiğince uygarlaştırılmış, terbiye edilmiş adam. ... Kişi kendini böyle aşağılar mı. Hele Sunalp gibi yücegönüllü, narsisçi bir kişi. Bir çeşit intihar mı. Burada Türk Dil Kurumu binasının yeni konuklarına intihar kavramı için kendi yapılarına uygun bir sözcük öneriyorum Otocinayet. Biz gelelim yine Turgut Paşa'ya. Turgut Paşa, horoz öldükten sonra, sanırım, sağlığını yeniden kazandı. Fazla uzun değilse de, oldukça büyük burnundan ötürü çektiği Cyrano acılarını anıya dönüştürmüş bulunuyor. Düşünceleri yine anlaşılmıyor. Ama bunlar onun iyi adam, maiyet canlısı, başarılı adam gerçeğiyle çatışmamakta. O düşünceler artık cürümleri kadar yer yakıyor. Horoz yok. Tavuk da. Sıkıntının getirdiği kara mizah da. Yine de bir soruyu yinelemeden edemeyeceğim. Kişi kendisi için Akıllı bir insan olarak doğdum der mi. Biri daha demiş Nietzsche. Nietzsche'nin Ecce Homo adlı yapıtının bir yerinde de şöyle bir arabaşlık var Ben niçin bu kadar akıllıyım. Böyle dedi Turgut Paşa. 10 Mayıs 1987 Çağlayangil'in Saygınlığı Ülkemizde öteden beri dışişleri bakanının kim olduğunu kimse umursamamıştır. Devletin işi görülsün diye, bir dışişleri mensubu da, işte, o bakanlığın başına getirilmektedir. Dışişleri bakanlarına hep aynı gözle bakılmıştır. İki olay bunun dışında görüldü ve tartışıldı Fuat Köprülü ve İhsan Sabri Çağlayangil. Fuat Köprülü'ye, büyük uzmanlık alanı karşısında, dışişleri bakanlığı uygun görülmedi, bir bakıma yakıştırılmadı. Yine de, Demokrat Parti'nin dört büyük kurucusundan birine düşen üçüncü post anlamına geliyordu bu. İhsan Sabri Çağlayangil'in dışişleri bakanlığı ise tam bir tepkiyle karşılandı. Bu kez kişi bakanlığa yakıştırılamıyordu. Tepki de Köprülü'nünkinin tersi bir nedenden kaynaklanmaktaydı Çağlayangil'de arkaplan (background) sıfırdı. Uzun yıllar Emniyet Genel Müdürlüğü'nde çalışmış, bir emniyet uzmanı olmuş Fuat Köprülü'nünkiler gibi olmasa da, kendi dalında, hayat öyküsü yönünde ses getirici bir kitap da yazmıştı Polis Taktiği ve Polis Psikolojisi. Ayrıca Polis Şairler Antolojisi'ne girebilecek şiirleri de vardı. Bugün yayımlansa Muzır Komisyonu'nun hemen yakasına yapışabileceği bu şiirlerinde o sonsuz kadınerkek tartışmasına, erkekler adına yeni kanıtlar da getirmiş Orhan Veli'yi bayağılaştırarak, saptırarak, kadınlara Ayakta işe de göreyim gibisinden sözler de döktürmüştü. Ama bunlar yetmiyordu. Olgun yaşta (57) dışişleri bakanı oldu. Politikaya da, zaten resmen 53 yaşında girmişti. Üç yabancı dil (Fransızca, İngilizce, Rusça) bildiği ilan edilince, basında, Rusçayı Karpiç'teki garsonlardan öğrenmiş olabileceği yorumu yapıldı. Oysa, ömrünün en uzun yıllarını geçirdiği emniyet görevleri sırasında da öğrenmiş olamaz mıydı bu dili. İşin bu yanıyla kimse ilgilenmedi. Fransızca ve İngilizceye gelince, o iş kolaydı. Lingafon yöntemleri vardı. Üstelik Çağlayangil, sonunda, görevi sırasında zorunlu olarak öğrenecekti de bütün bu dilleri. Valilik yılları da var. Ancak Çağlayangil'in bunların başında (Yozgat Valiliği) emniyetçi, daha sonrakilerde bütün bütüne Demokrat Parti partizanı olarak belirdiği de bir gerçek. Özellikle Bursa Valiliği Demokrat Parti İl Başkanlığı ile özdeşleşmişti. AP hükümetlerinde İsmet Paşa'nın bir masada yemek yiyemeyeceği birinci kişinin o oluşunda bu partizanlık gerçeğinin de payı olsa gerek. Dışişleri bakanı olmuş yegâne emniyetçi. Peki valilik yılları. Çağlayangil valilik de yapmıştır, çalışma bakanlığı da, senatörlük de. Ama onun portresini belirleyen çizgiler emniyetçiliği ve dışişleri bakanlığı günlerinden yansıyan niteliklerdir. Bunların iç içe değil, art arda gelen nitelikler olduğunu da belirtmeliyiz. İhsan Sabri Çağlayangil, dışişleri bakanı olduktan sonra yukarıda sözü edilen yapıtındaki polis taktiği ve psikolojisini bir yana koymayı bildi. Yıllar geçti. At boynuna kelebek konmuş gibi resimler çektiren, çapkın enişte bakışlı adam değildi artık. Bir yumuşaklığı, yaşlanmanın çok az kişiye sunabileceği bir üstat tavrıyla birleştirdi. Gençliğini artık hiç anımsatmayan, 158 yaşında bir Maurice Chevalier yüzü düşünün, öyle bir yüz edindi. Çubuklu pantolonunun hemen ucunda görünmeye çalışan bu yüz, aradaki gövde gerçeğine bir Japon feneri hafifliği kazandırmasını bildi. Tek büyük buluşu olan ekose etekli levrek in tarifesini hangi lokantanın garsonlarından ya da aşçıbaşından aldığını bilmiyoruz. Ama bu deyim de Çağlayangil'in topluma yansıyan yüzünü en iyi anlatan öğelerden biridir. Maurice Chevalier dedim demin. Bir revü filminde, şapkası elinde, eli kalçasının hizasında, bir ileri bir geri, dans adımlarıyla yürüyen, güzellik kraliçeleriyle uçaklarda buluşan, şantözlerle şemsiyeler arasında şarkılar söyleyen, yanında her türlü ilaç bulunduran bir Maurice Chevalier. Bu tavır, Dışişleri'nde Semih Günver gibi sözlü-sohbetli bedavacı kültür adamları da yetiştirecek. Diplomat Nuri gibi, Kerkük canavarları da. Politikayı haz la birleştirdi. Hazzı görünmez kılmayı başardı. Aydınların Dışişleri Bakanı Çağlayangil'e baştaki tepkileri sürekli artan bir güvensizlikle beslenerek 12 Mart'a kadar sürdü. O tarihten sonra geçmişe dönük bazı açıklamaları ve yorumları birden aklattı onu. Adam ne kadar açık konuşuyordu. Altımı oymuşlar falan diyordu. İşte liberal adam. Büyük bir saygınlık kazanmıştı. Oysa Çağlayangil'in liberalliği artık sofra çerçevesine indirgenmiş kişisel tat serbestliğinden ibaretti. 1975-1977 arasındaki Milliyetçi Cephe serüvenleri de bunu gösteriyor. Biri 31 Mart'ta kurulan bu cephelerde bakan olarak yer almış Çağlayangil nedense hiç kınanmadı. İleride, orada olan bitenler için de bir açıklama yapacağı mı bekleniyordu. 12 Eylül'den sonra yine konuşmayı denedi. Bu kez sözleri daha belirsizdi. Öyle de olsa, saygınlığını korumasına yetti. Tanrım, bize büyük bir felaket ver o felaketin hazırlayıcıları arasında Çağlayangil de bulunsun felaket geçtikten sonra Çağlayangil orada dönenler arasında üzerine iki laf etsin, biz de onu başımızın üstüne koyalım. 17 Mayıs 1987 Hasan Fehmi Güneş Alain bir yazısında şöyle der Her iktidar hüzünlüdür. Hasan Fehmi Güneş'i düşünürken nedense bu söz aklıma geldi. Sonra onun, daha çok bir iktidarda yararlı olabileceğini düşündüm muhalefette değil. Memurdur. Aldığı görevi o saat doldurur. Sıradan olayda olağanüstü gelişmeler... Bu cümle Hasan Fehmi Güneş için ne anlamlı bir resimaltı olurdu. Düz adamın gösterişsiz çetinliği. General Özaydınlı'nın istifasından sonra İçişleri Bakanlığı'na getirilirken de öyleydi. CHP'nin asları, hele Özaydınlı'dan sonra, bu bakanlığın işlerini üstlenmekten korkmuşlardı. Millet köşe bucak kaçıyordu. İş Hasan Fehmi Güneş'e gelip dayandı. Zaten adı da ilk kez o zaman duyuldu. Olayın dışarıdan görünümü böyle. Bizim gibi olaylara uzak yurttaşlar için bilinebilen tek şey paşanın yerini savcının aldığıydı. Yalnız savcı mı. Hasan Fehmi Güneş'in tavırlarında eski bir ilkokul öğretmeninin güven arayışı da vardı. Ayrıca, hiç beklenmedik biçimde, uluslararası araştırma örgütlerinin üyelerine özgü bir serinkanlılık izlenimi. Bu son izlenimin nereden doğduğunu açıklamak çok zor. Belki Özaydınlı'nın yerini dolduran kişiden bir an için fazla bir şeyler umulmuştur. Hasan Fehmi Güneş bütün bu olandan ya da varsayılan niteliklerle İçişleri Bakanlığı'na, hiç değilse bir süre, yeni bir imge de kazandırdı. Daha sonra SHP'de dünyanın en ketum il başkanı olacak. Umudunu hiç belli etmez ama hiçbir zaman umutsuz da değildir. Litvanyalı tarım bakanları gibi yürür (Araştırmacı izlenimi oradan mı doğuyor yoksa.) Beyaz bakar, sevilmez gibi. Tek başına bir örgüt içinde tuhaf ve rastlantısal, ama kendisi gibi iki üç kişi daha olsa, yapıtaşları belirir. On kişiyle, yapının bedenleridir. Sessizliği manyetik bir gücü dönüştürüyormuş gibi çalışır. Bu yanıyla öbür Güneş'in (Turan) tam tersi. Yüzünde turizm sıfır. Önümde bir iki not var. Doğru mu bunlardaki bilgiler, bilmiyorum. Ama doğru olarak alsak da, toplumdaki yansılarına hiç ters düşmez. Hasan Fehmi Güneş Köy Enstitüsü çıkışlı. İlkokul öğretmenliği yaparken dışarıdan liseyi bitirmiş. Daha sonra da otel kâtipliği, inşaat işçiliği yaparak Hukuk Fakültesi'ne devam etmiş. Savcı olduktan sonra kendi kendine İngilizce öğrenmeye başlamış. O günlerde söz vermiş karısına Kırk yaşında milletvekili karısı olacaksın. Sigarayı bu sözünü yerine getirdikten sonra içmeye başlamış. Kendine ilk kez bir şemsiye alma gereğini savcı olduğu gün duymuş. İlk paltosunu da Meclis'e girdiği zaman edinmiş. Çocuklarını, emeğin değerini anlasınlar diye, yazları, tanıdığı kişilerin yanında, inşaatlarda çalıştırırmış. Ücretlerini de, kendi cebinden ödermiş gizlice. İçişleri Bakanı'yken de sürmüş bu inşaatlarda çalıştırma işi. Onlar, yani çocuklar, bugün de babalarının yanında sigara, kahve içmezlermiş. (Kahveye ne oluyor.) Hasan Fehmi Güneş'i tanıyan, ama birbirlerini tanımayan kişilerden edinilmiş bu bilgilere hemen bir ek yapalım O, politikada yeni bir tipin zafer kazanmasıdır. Bugün SHP'de büyük bir curnata var. Kimisi koşuyor, kimisi dans etmekte, kimisi güneşleniyor. Hasan Fehmi Güneş'in o hayhuy içinde çok özel bir durumu var bir yandan da iş arıyor o. Bulacaktır. İlkokuldan sonra bir süre bahçıvanlık okuluna devam etmiş olan bu adamda şans yeteneği de var. Tarih nedir, çiçek ne, biliyor. Herkesin özgürlüğünün herkesin eşitliğine bağlı olduğunu kavramış. CHP'den SHP'ye geçişte, arkadaşları arasında en büyük doğallık onunkindedir. Bir gün başka bir partiye de aynı doğallıkla geçecektir. Bakanlıktan ayrılmasına yol açan gönül macerası pek de skandal sayılmadı. Düşmanları bile bu işin üzerine fazla gitme gereği duymadılar. Çünkü Hasan Fehmi Güneş hemen istifa etmiş ya da ettirilmişti. Bir anda sıradanlığa, hiç'in kurşun işlemez ortamına girivermişti. Herkes birden öylesine hiçleşemez. Hem, yalnız hiçleşme işi de değil bu, Hasan Fehmi Güneş'in aile hayatı da en ufak yara almadı, o gönül (gönül değil de acele erotizm) serüveninden. FKÖ militanları olayında ise abartma olduğu anlaşılıyor. Bir savcı düşünün, sabah akşam gardiyanla dokuz taş oynuyor. Böyle bir yanı da var Güneş'in. Tutanakçı Hasan Fehmi Bey. Mutlaka kazanılması gereken bir hak gibi duruyor orada. 24 Mayıs 1987 Patriyot Hayati Her toplumda, art arda gelen üç dört kuşağın üyelerini tanıyan, onların prototipleriyle ayrı ayrı, kimi zaman da bir arada haşır neşir olmuş kişiler vardır. Kendi nitelikleri yanında bu özellikleriyle de var olurlar. Sözgelimi Agop Arad bu tür insanlardandır. Elif Naci de öyleydi. Sağcıların bir Fethi Gemuhluoğlu'ları vardı. Genç yaşta ölen bu geniş ufuklu adam kendi kesiminde önemli bir işlev kazanmıştı. Her söz ya da her olayın yorumu bir de ondan geçerdi. Sağcılar onu veli derecesine yükselttiler. Ölünce de hemen unuttular. Çok seyrek rastlanan bu ortak yıldızlardan biri de Patriyot Hayati. Bakarsınız, 1940'lı yılların ilk yarısında Aka Gündüz'ün, Nurettin Artam'ın masasında sonra bakarsınız, o yılların ikinci yarısında Şükran Lokantası'nda Dıranas'la, Cahit Sıtkı'yla, Orhan Veli'yle beraber Kürdün Meyhanesi'nde acılı kuşak şairleri arasında Mehmet Kemal'le tavla oynuyor Ruhi Su ile Nusret Hızır'ın arasına oturmuş. 1946'da Osman Bölükbaşı'nın kişisel dostu olmuş. 1960'ta Milli Birlik Komitesi üyelerine Bulvar Palas'ta demokrasi söylevleri veriyor. Yassıada Savcısı Altay Egesel'le o sırada Yassıada sanığı olan eski Birinci Şube Müdürü Niyazi Bicioğlu'na, bir olayı anımsatmak için, üç paket Birinci sigarası yolluyor. İstanbullu. O kadar Üsküdar'da oturmuştur. ki, Ankara'da bile Liseyi Ankara'da bitirdi. Taşmektep'in son mezunlarından. Bir yıl Yüksek Deniz Ticaret'e devam etti. Daha sonra Ankara'da Dil ve Tarih Coğrafya Fakültesi'ne girdi. Türkiye Gençler Derneği'ni kuranlar arasında o da vardı. 1948'de, hocaları (Boran, Berkes, Boratav) üniversiteden uzaklaştırılınca girdiği boşluk duygusu sonucu yükseköğrenimini yarıda bıraktı. 5 yıl içeride yattı. 18 ay da Niğde'de sürgünlük. Mübadele'de (1924), Manastır'ın Nasliş kasabasından ailesi ile birlikte İstanbul'a geldiğinde beş yaşındaydı. Aile varlıklıydı Yunanistan'daki mülklerin karşılığı Çatalca'da ev, tarla, tapan verilmişti daha sonra, Marmara Adası'ndaki hemen bütün emvali metruke onların Avşa'da zeytinlikler. Patriyot Hayati'nin hayatı bugüne dek birkaç kez varlık ve tam yoksulluk arasında akıp gitmiş. Yoksul düşmek diye bir şey var. Ama Patriyot Hayati için ek bir durum da söz konusu. Onun için, bir şey yapmak, o alanda tam sıfır noktasını yoklamakla mümkündür. 1961'de babası ölünce, annesine ve iki kardeşiyle kendisine 33'er bin lira miras kalmış. Hayati, bu parayı son kuruşuna kadar hemen yemek istediğini söyleyince, annesi dayanamayıp kendi payını da ona vermiş. Patriyot bu parayı üç ayda, Beyoğlu'nda Jorj'un eski kulisinde ve bir kadın arkadaşıyla birlikte Kilyos'ta bitirecek. Sıfıra düşünce de iş aramaya başlayacak. Nerede. Hemen oracıkta, Kilyos'ta. Nerelerde çalışmamış ki... Öğrencilik yıllarında Devlet Meteoroloji Genel Müdürlüğü'nde, Beden Terbiyesi'nde... 27 Mayıs'tan sonra Gazeteciler Cemiyeti lokantasının yöneticisi daha sonra Devlet Su İşleri'nin ilk dinlenme kampını kuruyor. Niğde'de sürgündeyken, otel kâtibi ve özel Fransızca öğretmeni. İstanbul'da, Yeniköy Turizm Oteli'nin (bugünkü Carlton) müdürü Edirne'deki Kervan Oteli'nin kurtarıcısı bir gıda sanayi kurumunda satış şefi salyangoz ihracatıyla uğraşan bir şirkette müdür Türkiye Öğretmenler Sendikası'nın (TÖS) muhasebe müdürü Özer Sağnak'la kurbağa bacağı ihracatı için çalışmalar başka bir salyangoz ihracat firmasında genel müdürdür. 1980'de bu son işinden emekli oldu. Mali durumu da şu anda fena sayılmaz. Yargıç önüne ilk kez, bir yılbaşı gecesi olayından ötürü çıkmış. 1949'u 1950'ye bağlayan yılbaşı gecesi, Ankara'da, Maltepe'nin üstünde, Süleyman Bey Mahallesi'nde, Bekârlar Apartmanı'ndaki odalarında üç arkadaş (öbürleri Ahmed Arif, İbrahim Erdem) gelecek iyi yıllara kadeh kaldırdıkları için o sırada orada konuk olarak bulunan biri tarafından ihbar edilmiş ve mahkemeye verilmiş Hangi iyi yıllarmış o kadeh kaldırdıkları. Patriyot sanını çok sever. Bu sanın gerçek adını bile unutturmasından memnundur. Yaşıtları ve gençler için sadece Patriyot , 18-20 yaşındaki en gençler için Patriyot Amca dır. Patriyot sözcüğü burada sanılabileceği gibi Fransızcadan ve Fransız Devrimi'nden gelmiyor. Yunanistan muhaciri ya, Yunanca'da hemşeri anlamına geliyor bu sözcük. Ayrıca Hayati'nin çocukluk arkadaşı Çatalcalı Şevki Akşit ona boyuna Patriyot, yavaş ol patriyotluğun sırası değil şimdi deyip dururmuş. Coşkunluk, ataklık karşılığı olarak da daha çocukluk günlerinde takılmış bir ad. Bir adı da Prens Hayati. Çok güç günler geçirmiş, hatta düpedüz aç da kalmıştır. Ama kuru ekmeğin bile zor boy gösterdiği sofrasında her zaman lacivert takımı, kolalı beyaz gömleği, şık kravatıyla oturmuştur. Bu yönüyle de bir söylencedir Hayati. Taşlıtarla'da gecekonduda otururdu Dışı dobra konak, içi bahanesiz saray. Mihri Belli şöyle demiş Bana kim muhalefet ederse etsin aldırmam ama şu Sevim'le (Belli) Patriyot'un muhalefetine dayanamam. Edip Cansever de şöyle demiş Patriyot Hayati için Bir gün bile ölmezsin benim sözlüğümde. Ahmet Oktay da şöyle demiş Patriyot konuşuyor, elleri kuşlarmışçasına 31 Mayıs 1987 Görünmeyen Adam Keçeciler Görünmeyen adam. ANAP'ta karizması olan ikinci kişi. Partinin geveze olmayan tek yöneticisi. Ağzı sonsuz sıkı. Turgut Özal'la birlikte var onun gölgesi, zaman zaman tek rakibi, silahı, tamamlayıcı parçası hatta, yerine göre, belki de kendisi. Ya da öbür kendisi (ne demekse.). Özal'ın kendisi, dedim demin. Ölüsü olarak da görünüyor. Sessizlik başlangıçta bir savunma aracıydı Mehmet Keçeciler için ortada fazla görünmemek zorundaydı. Bu araç giderek etken bir silah oldu. Arada sırada söylediği net, kesin kaçamaksız birkaç cümle sessizliği bozan değil, pekiştiren mesajlardır. Hepsi de savunma biçimli olan böyle çıkışlarında kendini Özal'dan bütün bütüne bağımsız olarak belirler. Uzman takımını ayrı tutarsak, milletvekili olmadığı halde partisinde elinin altında güç bulunduran birinci kişi. Bütün namlular üstüne çevrilmiş. En çok da kendi partisinden. Başka hiçbir serüveni, bir niteliği yok sanki. Böylece, Keçeciler, niteliklerinin büyük bir bölüğü varsayılmış bir adam olarak çıkıyor karşımıza. Varsayıla varsayıla, belli bir çerçeve içinde, onun olduğuna inanmamız gereken bir profil çizdi. Gerçekten de, araziye uyma zorunu Keçeciler'e fiktif bir güç kazandırdı. Belirsizlik ve suçlamalar onu yaratırken, o da belirsizliği ve suçlamaları bir güzel kullanmasını bildi. Yüzü de kutsal kitaplardaki yazılar gibi silikleşti iç içe değişik anlamlar taşımaya başladı. Bugün Keçeciler'e uzaktan baktıkça, sadece meal olarak bir şeyler çıkarabiliyorum. Oysa belli ki eski bir belediye başkanı karşısındayız. Ayakları yere basan biri. Konya'daki gazino dizisini bilmiyor olamaz. Çumra'daki oturak âlemlerinin ayrıntılarını en azından başkalarından öğrenmemiş midir. Yine de, mimar olsaydı hep çapraz tonoz yapardı. Dinamizme hiç gereksinimi yokmuş imgesini kabul ettirdi. Dalan'ın karşısında duruk ve güzel. Mustafa Taşar'la aynı odada, mavi ve temiz, onun gözünde Mustafa Taşar at hırsızının tekidir. Ama işi fazla büyütmüştür. Mükerrem Taşçıoğlu toplum, sanat ve sosyal güvenlik etkinliklerini gülümseyerek izler. Bir olay oldu mu soluğu hemen Konya'da alır. M. Kalemli'ye orada antik hokkalar arar. ANAP'ın hiç de aceleci olmayan Sadettin Bilgiç'i. Ama işin sonunda iyice geç kalmak da varmış düşünmek bile istemez bunu. Üzerinde ördüğü Namlulara karşı. koza zırhtır aslında. Konya'da belediye başkanı seçildikten hemen sonra, belediye meclisi üyeliklerini kazanan MSP'lilerin aldıkları oylar geçersiz sayılınca, o mecliste öbür partilerin temsilcileri arasında bir başına kalmıştı. Keçeciler'i yaratan biraz da bu yalnızlık durumudur. Ne var ki yaşanmış gerçeğin etkilerini de bütün bütün yok sayamayız. Dıştan bakarsak görürüz Bunu, nice tuhaf olayın döndüğü günümüz Türkiyesi'nde bir erdem, hiç değilse bir demokratik tavır göstergesi olarak değerlendiremez miyiz. Bugün partide parıltılı yeni bir kişi daha var Hasan Celal Güzel. En iyisi, Keçeciler'i onunla karşılaştırmak. Çünkü zaten önünde sonunda ikisi karşılaşacak. Hasan Celal Güzel, Turgut Özal'ın yenisi olarak boy göstermek istiyor. İşi de hemen ve bodoslamadan yapma niyetinde. Üslubu da değişik Keçeciler'in sessizlik yöntemine karşı, görsel olanaklardan yararlanmayı ihmal etmeden politika bahçesini silme lafla donatıp güç kazanmak istiyor. Aslında, bürokrasi hayatında. Meclis'e girdikten, bakan olduktan sonra ağzı açıldı. Ayrıca, seçimlere Gaziantep'ten girerken de Süleyman Demirel'e sürekli biçimde, açıkça saygılarını sunduğunu unutmayalım. O günlerde, gazeteleri karıştırırken, ikincil sayılan noktalarda birincil görevler verilmiş bu bürokrata bunca rahat konuşma olanağı tanıyan koşullar nelerdir diye düşünmüşümdür. Turgut Özal nasıl izin verir buna. Yoksa Hasan Celal Güzel bizim tanıma şansına ulaşamadığımız çok büyük bir kişilik mi. Gerçekten, politika sahnesinde ilk adımlarını bu kadar rahat atan adam az bulunur. Bu taşbebeğe, bu sütçocuğu yüzlü arkadaşa nasıl da özerklik alanları tanınmaktaydı. Çok sürmedi, partisi içinde savaş terimleriyle de konuşmaya başladı. Savaş... Elbet yaman savaşçı Hasan Celal Güzel. Köroğlu gibi saldıracağını önceden karşı tarafa bildiriyor. Köroğlu'ndan farkı, bu bildirilerin sanki başkalarınca hazırlanmış olması. Böyle bir izlenim var. Öte yandan, Köroğlu gibi pusuya yatmanın kurallarını da tam öğrenememiş. Pusuya yattığı zaman kıçını biraz fazlaca kaldırıyor. Belli ki kurşunu da hemen her zaman oradan yiyecek. Üstelik kalıcı olmayan başka partiler gibi yıkıldıktan sonra geriye bir sürü sınanmış adam bırakmayacak. ANAP'tan ileriye kalsa kalsa şu kişiler kalır gibi Özal, Semra Hanım, Keçeciler, Hasan Celal Güzel, Vural Arıkan, Bedrettin Dalan ve Amerika. Keçeciler Turgut Özal'ın ölüsü de, öbürü onun dirisi mi. Hayır. İkisi birden var ikisi birden ölür. Bunun nedeni de şu Özal, Keçeciler'in gözbağcı olarak yücelmesine farkında olmadan izin verirken, gözaçıcılara da ileriye dönük bir işlev tanımış oldu. 7 Haziran 1987 Çetin Altan'ın Birkaç Yazısı Hayat, coşku ve devinim Budur Çetin Altan. Atın gökyüzüne çifte atması ilkyaz ikindisinde gübre kokusunun hiç de kötü olmayışı manken yürüyüşündeki evrensel, bir bakıma uzaysal tat Nâzım'ın bir şiirindeki gibi, denizde öpüşmek... Çetin Altan, ülkemizde bu denli sömürü olmasaydı, dünya olaylarını böylesine izlemeseydi, siyasete girmeseydi, eski edebiyatımızı bunca iyi bilmeseydi, yeteneğinin bunca ayırdında olmasaydı, daha çok Epikürcü yanıyla yaşayacak, bu anlamda, bir Rousseau gibi, Mutluluk Sözleşmesi'ni yazacaktı. Çetin Altan'ı bir yazar olmayarak düşünmek istedim, olmadı. Yine de o durumuyla daha da büyüdü gözümde, anlatmaya cesaret edemedim. İkisi arası bir yerden bakabilir miyim ona. Kim ne derse desin, Çetin Altan'ı anlatmak riskli, aynı zamanda coşku uyandırıcı bir şey. Hiç değilse son birkaç yılını. Birkaç yazısını. Gazeteci olarak... Çetin Altan 1940'tan sonra boy gösteren yenilik edebiyatımızın (Orhan Veli, Ataç), Nâzım'dan da geçerek, basın ve siyaset alanında boy gösteren temsilcisidir. O edebiyat, o alanlarda kendi insan ve toplum değerlerini, özellikle de yadsımalarını onunla sınadı. Çetin Altan son 10 yılında ABD'deki yeni gazetecilik yönsemesinin ülkemizdeki bağımsız örneği gibi. Sözünü ettiğim yönsemenin en belirgin adı Art Buchwald. Bu adam Batı basınında köşe yazısı, daha özgül niteliğiyle fıkra geleneğini başlatıyor. Batı 'da yok diye bizde yok edilmek istenen bir yazı türü, Batı'da yeni mass media'nın getirdiği bir gereksinim olarak can bulmakta. Burada hemen ekleyelim, Çetin Altan yaşadıkça köşe yazısız gazete olmaz. Olsa da yaşayamaz. Art Buchwald genelde mizaha dayanır. Bütün dünyayı, her yönüyle hayatı kapsayan bir mizahtır bu. Çetin Altan eskiden de mizahı aşan bir çalışma içindeydi. Son yıllardaki yazılarında daha da aşıyor onu (ütopya mizahı dışlıyor). İyice yaratıcı ve çok kökenli bir tavır geliştiriyor. Belki de ‘80'li yıllarda oyun, roman vb yazmayışı köşe yazılarına daha bir yaratıcı doku kazandırmakta. Kendi gazeteci kuşağı içinde eski edebiyatımızı da, Batı edebiyatını da birinci elden değerlendirebilen birinci kişi de o zaten. Ayrıca gerçek bir edebiyatçı o. Orhan Kemal'in bir edebiyat soruşturmasında en beğendiği yazıları sıralarken başta onu ve İlhan Selçuk'u saydığını anımsıyorum. Gerçekten
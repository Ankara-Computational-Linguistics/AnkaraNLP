amaçlar, hayaller veya istekler birbirinden ne kadar farklı şeyler gibi gözükse de, öyle ya da böyle herkesin bir hayali, yapmak için didindiği, kalbinde yer etmiş, gizlediği istekleri veya planları vardır mutlaka. Ve bu istekler gerçekleştiğinde insanın ulaşabileceği doyum, o huzur hissi ve sımsıcak bir parça mutluluk, insana hayatı nasıl yaşaması gerektiğini hatırlatabilen yegâne güzel bir hissiyattır benim nezdimde. Bazen düşünürüm; her ne kadar insanların hayalleri, istekleri olduğunu söylesem de belki de yoktu, sadece ben öyle sandım. Kendi içinde bulunduğum durumları, hislerimi, duygularımı başka insanlarda görmek istedim, başka insanlara ve aslında başka hayatlara yüklemek istedim. Belki de bu beni, o kalbime saklayıp etrafına kozalar ördüğüm gizli isteklerimi ortaya çıkarmaktan alıkoyar, tüm o isteklerimi gerçekleştirmek için ne kadar can atsam da kabuğumun altına çekilip beni tümüyle saran korkaklığı saklayabilmem için bir imkân yaratırdı. Bilemiyorum, fakat en azından kendimi, saklandığım kabuğun altından çıkarmak ve geride bana ait hiçbir şey bırakmadan tüm parçalarımı alarak ait olduğum dünyaya gitmek üzere yola çıkmam gerektiğine ikna etmem gerektiğini çok geç olmadan anlayabildim. Benim ait olduğum dünyada, küçüklüğümden beri bana dünyanın en güzel ezgisiymiş hissini veren bir parça akustik gitar melodisi vardı. Ve ait olduğum o yeri bulduğumda, hayatımın geri kalanını onun peşinde geçirmeye karar verdim. Müziğin insanlar üzerinde iyileştirici etkisi olduğuna inanırım. Bana göre ne insanlar vardır ki, kanseri bile müzikle yenebilirler. Aslında tecrübeyle sabit olmak üzere, hayatımın birçok anında, hatta büyük bir kısmında müziğin iyileştirici gücünden yararlanmış, hafifçe kulağıma çalınmış gitar melodisiyle bile ayaklanmış bir insan olduğumu söyleyebilirim. Öyle ki, yorgan döşek yatarken bile o müziğin etkisi altında hiç bilmediğim dünyalara gider ve kendimi o an için fiziksel olarak olmasa da mental olarak sağlıklı ve güçlü hissederim. Bu, önce beynimi iyileştirir, sonra bedenimi. Elimde gitarım varken bu dünyada benden güçlüsü yoktur desem yeridir. Beni bu dünyanın, ait olduğum yerin bir parçası yapansa hiçbir zaman tanışmadığım, ancak yıllardır tanıyormuşçasına kendime yakın hissettiğim Bülent Ortaçgil’di. Kendisi asla bilmese de sadece beni ait olduğum dünyayla tanıştırmakla kalmadı, kendimi o dünyaya ait hissedebilmem için de teşvik etti. Ben onun şarkılarını söylerek, onun müziğini dinleyerek çocukluğumu geçirdim ve belki de kendimi mutlu edebilmek için hep yapmak istediğim müziğe onun etkisiyle başladım. Böyle bir adamı, böylesine hayranlık duyarken yıllarca izleme fırsatı bulamamama rağmen çok sevdiğim şehrim Ankara’nın soğuk bir gecesinde en önden izleme fırsatı bulabildim. İzlerken, dinlerken onunla birlikte söyledim. O an aslında ben de sahnedeydim, hep olmak istediğim yerde… Ancak tüm konser boyunca tek bir şey vardı kafamda: “Şarkılarda yaşamak” diye bir söylem vardır, bilir misiniz? Ben şarkılarla büyüdüm. Büyürken de hayatımın her anına şarkılardan kesitler yerleştirdim, tam anlamıyla şarkılarla yaşadım ve yaşıyorum. Ve mutluyum, huzurluyum, hayatta olmak istediğim yeri biliyorum. Teşekkürler Ortaçgil’e; bana o yeri gösterdiği için, dünyanın daha güzel bir yer olduğunu gösterdiği için, yazdığı o sözler için, yaptığı güzel müziği için ve son olarak da canlı canlı izleme şansını bulduğum o son Ankara konseri için… Mona Lisa Smile / Hande Salman 50’ li yılların Amerika' sında toplumdaki düşünce tarzını, toplumun kadınlara biçtiği rolleri, o zamanın genç kızları ile genç erkeklerinin eğitim hayatları ve geleceğe dair planları hakkında fikir edinilebilecek eğlenceli bir Mike Newell filmi. Ataerkil yapıyı eleştiren ve feminizmin işlendiği filmde Julia Roberts, Katherine Watson isminde feminist bir öğretmeni canlandırmakta. Toplumda doğru veya normal olarak nitelendirilen ve herkes tarafından kabul edilen kadın rolüne karşı olan Katherine, öğretmenlik yaptığı okuldaki kız öğrencilerinin kendi hayatlarına dair farkındalığını artırmayı amaçlıyor. Küçüklüklerinden beri gördükleri kadın profilinin, genç kız olunca evlenip çocuk sahibi olmak ve hayatı boyunca çocuklarıyla ve eşiyle ilgilenmek, onlara bakmak ve ev işi yapmaktan ibaret olduğunu gören her dişi birey bu sistemi olması gereken ve istese de değiştirilemeyecek bir şey olarak gördüğü için bu profili kendi rolü olarak benimsiyor ve hayattan tek beklentisi bu yönde ilerliyor. Hiçbir genç kıza eğitim hayatlarını ileri safhalara ilerletmek ve iş hayatında yer almak, kariyer yapmak gibi bir şans verilmiyor ve kadının toplumdaki rolü kısaca “evinin kadını olmak” sözüyle tanımlanıyor. Küçüklükten beri bu ataerkil yapıya sahip toplumda yetişen kız çocukları büyüyüp birer genç kız ve kadın haline geldiklerinde hayatlarını nasıl yaşamak istediklerini, ne yapmak istediklerini, aslında nasıl bir hayatın kendilerini mutlu edeceğini düşünmeden ve sorgulamadan toplumun kendilerine verdiği role bürünmeye çalışıyorlar. Filmdeki ana karakter Katherine gibi ben de kadının toplumdaki rolünü değiştirebilmenin ve kadın-erkeğin eşit olabileceği bir toplum yaratabilmenin temelinin kadının kendi varlığının, isteklerinin öneminin ve kişisel haklarının farkında olmasından geçtiğini düşünüyorum. Bu farkındalığın öneminin artırılmasında en önemli etken ise eğitim. Eğitimin etkisi sadece kadınlarda değil aynı zamanda erkeklerde de ataerkil yapının bozulması ve kadının olması gereken rolünü alması için önemli yere sahip. Kadın, kendini erkeğin yanında ikinci sınıf olarak görmekten vazgeçip, kimseye bağlı olmadan kendi istediği gibi şekillendirebileceği özgür bir hayat sürebileceğinin ve hayatın her anında ve alanında en az erkekler kadar var olabileceğinin farkına varırken; erkekler de eğitim sayesinde ataerkillik düşüncesinin aslında ne kadar akla dayanmayan ve mantıksız bir şey olduğunu fark ediyor. Elbette çoğu erkek, erkeğin kadına karşı bir üstünlüğü olmadığını bildiği halde bu düşünceye karşı gelmiyor ve hatta destekliyor. Bu davranışın temelinde ise çoğu erkeğin içinde barınan kontrolü ve gücü kaybetme korkusunun olduğunu düşünüyorum. Geçmişten bugüne erkek her zaman toplumda yöneten, kontrol eden, karar veren ve hem fiziksel hem sosyal gücü elinde tutan taraf olmuştur ve bu algı yüzünden özellikle Türk toplumunda kadının erkeklerle eşit veya onlardan daha üstün haklara ve statüye sahip olması erkeğin gücünü ve kontrolünü kaybetmesiyle bağdaştırılıyor. Toplumun kendisine verdiği yöneten ve otorite sahibi olan rolü korumaya çalışan erkek, kadının kendisinden aşağı olmaması düşüncesinden korku ve endişe duymakta bu yüzden de ataerkil yapının devamında hiçbir rahatsızlık duymuyor ve yeri geldiğinde erkek olmasını kendi çıkarları yönünde kullanıyor. Toplumumuzdaki kadına karşı edinilmiş bu yanlış algıyı kırmak için en büyük görev tabi ki biz kadınlara düşüyor. Hayatımızı şekillendirirken toplumdaki başta erkekler olmak üzere diğer insanların bizim hakkımızda ne düşüneceğini, ne diyeceğini umursamadan kendi istediğimiz şeyi yapmaktan yılmamalı ve bu düşünceyi hemcinslerimize de aşılamalıyız. Aksi takdirde biz kadınlar ikinci sınıf rolümüzü kaderimiz olarak kabullendiğimiz müddetçe, otoritesini kaybetme korkusu yaşayan ve kadınları ezmeye çalışan erkeklerin de desteğiyle toplumumuzdaki kadınlarımız ezilmeye ve hor görülmeye devam edecek diye düşünüyorum. Ada Topçu Murat İplikçi 22 February 2018 Acılar ve Labirentler Üzerine “Labirentlerin zor yanı, yolun doğru olup olmadığını sonuna kadar gitmeden bilmemendir. Sonuna kadar ilerleyip de yolu karıştırdığını anladığında, geri dönüp baştan başlamak için çok geç olabilir.” -Haruki Murakami Labirentlerden bahsedeceğim. Kaçmaktan. Son olarak da acılardan. Ey okuyucu, eğer bana izin verirsen elinden tutup aynı sessiz kızın yaptığı gibi tuhaf bir yolculuğa çıkarmak istiyorum seni. Yolun daima aydınlık olacağının garantisini veremem sana, yol boyunca yanında olacağımın da, fakat rahatça söyleyebilirim ki her adımında gerçeğe biraz daha yaklaşacaksın bu yolda ve sonunda, eğer şanslıysan, yüzleşme ve kabul etme şansın olabilir zihninin karanlık odalarında yatanları. Öyleyse, başlayalım mı yürümeye? Biz insanlar çok fazla şeyden kaçarız. Konuşmaktan, görüşmekten, sorunlarımızdan, insanlardan, vergilerden, sorumluluktan, bilmediğimiz şeylerden, bildiğimiz şeylerden, yeşil gözlü siyah köpeklerden… Kaçtığımız şeyleri zaman içinde değiştirir, onları kalıplara sokar ve maskeler takarız. Zihnimiz travmalarımız üzerinde oyunlarını oynar, en derin korkularımız en somut kamuflajlara bürünür, hayat boyu peşimizde koşar ve nefes aldığımız sürece onlardan kaçarız. İnsan olmanın ebedi lanetlerinden biri de kaçmaktır denebilir sanırım. Haruki Murakami’nin yazdığı Tuhaf Kütüphane de bir kaçış öyküsü. Elbette Murakami’nin karanlık dünyası ve kara mizahı öyküyü kaçış öyküsü olmaktan çıkarıp "1bir yok oluşa sürüklüyor fakat tünelin sonundaki ışık burada diğer öykülerinden daha parlak. Hikayede kötü kalpli kütüphaneci tarafından esir alınan bir çocuğun, eline tutuşturulan üç adet Osmanlı’da vergi tahsilatı konulu kitabı ezberlemesi söyleniyor ve bir aylık sürenin sonunda kütüphanecinin kendisinin ‘beynini yiyeceğini’ öğreniyor. Kütüphaneden kaçmayı ve eve dönmeyi başaran çocuk, bir hafta sonra annesini kaybediyor. Evet, çarpıtılmış bir çocuk masalı gibi. Ey okuyucu, seni bir yolculuğa çıkaracağımı söylemiştim, hatırlıyor musun? Yolculuğun burada başlıyor. Hiç anlamadığın oldu mu? Sanki bildiğin her şey avuç içine sığabilirmiş gibi ve ipler asla sende değilmiş gibi. Aslında, değil. Hayata dair bizim elimizde olan şeyler, ölüm faktörü ele alındığında solda sıfır kalıyor. Ne yaparsan yap, sonunda ölüyorsun işte. Bütün bu labirentleri kuruyoruz, yalanlar ve maskelerden kaleler inşa ediyoruz, ‘önlem’ adı altında korkularımızı kamufle ediyoruz. Bir şekilde yaşıyoruz. Hayatı anladığımızı, her şeyi çözdüğümüzü düşünüyoruz. Fakat sonunda, bitiyor işte. Hikayenin aslında annesini kaybetmiş ve bu ölümü atlatamamış bir adamın gözünden yazıldığını düşünmek zor değil. Küçükken gittiği kütüphanenin karanlık labirentinde kaybolduğunu hisseden, öğrendiği onca şeye rağmen ölümü durduramamış ve onu anlamayı en az osmanlı vergi tahsilatı kitaplarını ezberlemek kadar imkansız bulmuş bir çocuğu. Fakat bu, sevgili okuyucu, kitap analizine girer ve sana söz veriyorum öyle bir niyetim yok. Gizlediğimiz, kitlediğimiz onca acı varken aralarından en korkunç olanını çekip almak istemezdim ama sanırım bu noktada engellenemez olandan bahsetmemiz gerekiyor. Ölümden. Sahi, Murakami’nin anlattığı kadar imkansız mıdır ölümü anlamak? Herkesin deneyimlediği ama kimsenin duygularının kölesi olmadan yorumlayamadığı bu ‘acı’ olay hepimize bu kadar yakınken, neden bu kadar uzağındayız? Belki de değilizdir. Ölümü anlamak büyümek demektir, bilinmeyeni kabul etmek ve geleceğe doğru belki de asla dönüşü olmayacak bir adım atmak. Aynı bir labirent gibi, hayatın sonuna geldiğinde yanlış yolda olduğunu fark etsen bile geri adım atmak için "2çok geç olacak, ama, sevgili okuyucu, hayatı yaşamaya değer kılan da bu aslında. Karakterin labirentten kaçarken ayakkabılarını arkada bırakmasının da bunu sembolize ettiğini düşünüyorum, artık küçük gelen ayakkabılar gibi, artık küçük gelen ölümsüzlük hayalleri. Ey okuyucu, buradan sonra tek başınasın ama asla yalnız değilsin. Sona, ışığa giden son adımı sen atmak zorundasın fakat asla kaldırabileceğinden fazlasını bulmayacaksın. Şimdi git, ben geçmişinin yeşil gözlü kara köpeğini oyalarım. Kaynakça: Haruki Murakami, Tuhaf Kütüphane "3Karanlığın Ardından Gelen UyanışTarihi biraz incelersek belirli dönemlerde bazıtoplumların ve coğrafyaların karanlığa gömüldüğünü görürüz. Bu toplumlar adeta cehalet bataklığında saplanıp kalmışhaldedir ve kendilerine yardım edecek veya çözüm üretecek herhangi bir dostu yoktur. İşte bu yüzden toplumların birbirleriyle ilişkileri önemlidir. Bazıtoplumların yüzyıllar önce bulduğu icatların zaman zaman, başka toplumlarıyüzyıllar sonra bu bataklıktan kurtaran aletlere dönüştüğü görülmüştür. Çin'de icat edilen matbaanın yüzyıllar sonra İngiltere'ye ulaşmasısonucu halkın üzerindeki karanlık perdeyi kaldırmasıbuna verilebilecek en güzel örneklerden biridir belki de. Tabii bu sadece matbaa geldiği için olmuyor, matbaanın gelmesiyle birlikte dini kitaplar çoğaltılıyor; bu sayede halk dinin aslında nasıl bir şey olduğunu kendisi kavrıyor ve bu yüzden dini kurumların halk üzerinde etkisi azalıyor. Yazar da kitapta genel olarak bunu anlatmış. Bu toplumların tarihini incelemişve önümüze koymuş. Bu sayede aslında toplumların birbirlerini düşündüğümüzden daha çok etkilediğini bize göstermiş.Birbiriyle ilişkisiz olduğunu düşündüğümüz bazıolayların aslında o kadar da ilişkisiz olmadığınıgösteriyor bu kitap bize. Örneğin coğrafi keşiflerin sonucunda kurulan koloniler sayesinde Doğu ve Batıülkelerinin birbiriyle ilişkisinin artmasıve bu ilişkilerin ticaret yaparak devam etmesi sonucu karşılıklıkültürel ve teknolojik etkileşiminin artmasıve bu etkileşim sonucunda iki tarafın da neredeyse yeni bir çağa girmişgibi değişmesi...Düşününbir gün sabah erken saatlerde limana gelen bir gemide bulunan bir aletin kaderinizi değiştirebileceğini. O gemi geldikten sonra hiçbir şey eskisi gibi olmuyor. Sizden önce yaşayan jenerasyonların akıl bile edemeyeceği bir dünya görüşü ve bilgiye ulaşma imkanıelinize geçiyor. Fakat böyle bir aydınlanmayı, "uyanışı" yaşamak için önce okuryazar olmak gerekiyor. Okuryazar olmak, elinize geçen bilgileri değerlendirme gücüne sahip olmak demektir. Okuryazar olmayan insanın fikirleri sadece başkalarından duyduğu şeylerden kendine uygun olanıseçmeye odaklıiken sizin elinizde bu fikiri yaratma gücü bulunuyor. Fikirler bilgi sayesinde oluşur ve bu bilgi de güç demektir bence. Bir fikir sayesinde yüzlerce, binlerce belki de milyonlarca insanıetkileyip üzerlerinde hakimiyet kurabilirsiniz. Örneğin; 13. ve 14. yüzyıllarda kilise toplumun üzerinde neredeyse mutlak güce sahipti. Bunun en büyük nedeni de kutsal kitaplara sadece din adamlarının erişiminin olmasıydı. Sadece onlar biliyordu dinin nasıl bir şey olduğunu. O kitapta yazan şeylerle acaba o rahiplerin ve din adamlarının söyledikleri örtüşüyor muydu? Bunu bilmenin herhangi bir yolu yoktu. Bu sayede kilise insanların üzerinde etkin bir güç konumuna geçebildi. En azından matbaa sayesinde insanların kutsal kitaplara erişmesine kadar. İşte o zaman insanlık kilisenin etkisinden kurtuldu ve bu yüzden ikinci el bilgiden kaçınmalıyız. Tabii ki bu uyanıştoplumlarda doğrudan gerçekleşmedi. Çünkü bu insanlar cahillik bataklığında çok uzun süre saplıkalmıştı. Bu insanlar adeta yürümeyi unutmuş, yüzyıllar boyunca mağaradan çıkmışgibiydiler. Kendi fikirlerini işlemeyi bilmiyorlardıçünkü yüzyıllardır başkalarının fikirlerine uygun yaşıyorlardı. İşte burada bilim ve sanat devreye girdi. İnsanlar bilim ve sanat sayesinde doğayıdaha iyi anlamayıbaşladılar ve kendilerini daha iyi ifade etmeyi öğrendiler. Fakat bu demek değil ki sanat ve bilim sadece bu uyanışdönemlerinde yapılıyor. Bu uğraşlar o karanlık dönemlerde de vardıfakat bazısınırlamalar 1dahilinde. Örneğin dinin insanlarıbaskıaltında tuttuğu dönemlerde insanlar sadece din adamlarının izin verdiği kadarıyla ürün/eser verebildiler. Mesela İslam toplumları hümanist dönemlerde doğa bilimleri ile uğraşma şansınıelde etti. Fakat sadece saray ve bazıelit mektepler gibi sınırlıbir çevre bu şansa erişebildi. Dinler; ortaya çıktıklarıdönemlerde bu uyanışa, yazarın tabiriyle "rönesansa" sebep olan kurumlardıaslında ama yozlaşmalardan dolayıinsanların ihtiyaçlarınıkarşılayamaz hale geldiler. Bu yüzden bir dönem toplumu kalkındıran bu kurumlar bir süre sonra insanlığın gelişmesini frenleyen ve bilgiye ulaşımıengelleyen bir oluşuma dönüştüler.Bunlardan aslında şu sonucu çıkarabiliriz : Bütün bu sorunlarıkendimiz yaratıyoruz ve aynışekilde kendimiz yok ediyoruz. Tarihten ders alıp bu yanlışlarıyapmayıbırakmalıyız. Çünkü bir daha aynıbataklığa girersek kendi başımıza buradan kurtulamayabiliriz.Uğur AydınKaynakça :Goody, Jack. Rönesanslar. Çev. Bahar Tırnakcı. İstanbul: İşBankasıKültür Yayınları, 2015.2Troleybüslere Karşı Halkın NankörlüğüGitmediğim ama hakkında bahsetmem gereken bir müze var İngiltere’de. Bu müze eski tramvayların ve troleybüslerin bulunduğu bir müze. Bu araçlarla müze içinde de gezdiriyorlarmış. Üstelik bu müze devlet tarafından değil de birkaç ulaşım tutkunu tarafından kurulmuş. Bunları niye söylüyorum, çünkü eskiden ilki Ankara’da kurulan troleybüs şebekelerine ait otobüsler günümüzde yok. Annemiz babamız bahseder de bunlardan, kendileri meydanda yok. Anca fotoğraflardan bir şeyler çıkartabilirsiniz. Ötesi yok. İzmir’de bunları körfeze atmışlar balıklara yuva olsun diye. Tramvaylar konusunda ise zâten nostaljik tramvay işletmeleri bu görevi görüyor.Troleybüsler için niye böyle bir müze benzeri yapılandırmaya gidilmediği ve kendi duygularım hakkında konuşacağım.Şehirlerin hatırâlarında troleybüslerin yer etmemesinin bence birinci sebebi tramvay gibi otantik olmaması. Benim aklımda doğu bloğu şehirlerinde bindiklerimden edindiğim kadarıyla sessiz olmaları ve Ankara’da 1947’den beri uzun yıllar işletilmesi otantik bir taşıt olarak yer etmiş, fakat düşündüm de halkın gözünde normal otobüsten farkları yok aslında. Elektrik kesildiğinde yolda kalmaları ve trafiği tıkamaları onlar hakkında kötü bir intibâ oluşturuyor. Üstelik telleri tramvayınkinden farklı olarak halkın gözüne kirlilik olarak geliyor. Onun için çok bir hâtıraları yok halkta. Ankara’da 37 yıl hizmet vermiş olmaları da bir anlam ifade etmiyor. Bundan dolayı bir troleybüs müze kurulmadığı anlaşılabiliyor.Biraz bu durum hakkında düşündükten sonra kendime gelirsem, sonuçta uzun seneler işletilmiş sistemlerin bir müzesi olmalıydı. Şimdi bâzılarımız bunu basiretsiz yöneticilere bağlayabilir, fakat İstanbul’da ticari işletme bittikten sonra İstiklal caddesinde tekrar açılıncaya kadar Kuşdili’nde bir tramvay deposu varmış. Burası müze olarak kullanılmış. Buradan anladığım halktan talep gelince yöneticiler de buna uyacaktır. Yâni troleybüsler hâfızalarında bir yer etmemiş. Yine de şehir târihi açısından böyle bir uygulama yapılmalıydı. Özellikle Ankara’da raylı ve deniz sistemleri olmadığından ve yukarıda tekrar ettiğim gibi uzun yıllar işletildiğinden olmalıydı.Kendi duygularımdan devam edersem, Ankara halkına sitem ediyorum. 37 sene hizmet etmiş bir taşıta bu kadar haksızlık yapılmamalıydı. O troleybüsler kimleri elektrik çarptığı için, için için üzüldü, kimleri selamları o koca boynuzları; yoktan var edilen bir şehre tanıklık etti onlar. Teknik ve ekonomik sebeplerle kaldırılmalarına edecek lafım yok; ki benim meselem kaldırılıp kaldırılmamaları değildir, sadece kentin târihinde yer eden bu vâsıtalara bir müzeyi revâ görmemiş olmaları bu halkın. Hadi İstanbullu’nun belleğinde tramvay ve vapurdan ötürü troleybüse yer kalmadı. İzmirli körfeze attı. Onlara ait maziyi farklı bir şekilde değerlendirip kendinden saydığı körfezle kavuşturdu. Ankaralı niye böyle bir şey yapmadı ki?Halkın bilinci varsayalım ki yeterli seviyede değildi -bence bu uzun yıllardan ötürü mâzeret değildir-. Şehir târihçileri ne yaptı? Böyle bir öneride bulundular mı ki?Hayır yapmadılar. Kentsel hâfıza olan bunları koruyamadılar. Sonuç olarak, bu taşıtların kaldırıldığı yıldan çok sonra doğan biri olarak kentsel hâfıza nâmına isyan ediyorum. Kırk seneye yakın işletilmiş olan üstelik Türkiye’nin ilkleri olan bu vâsıtalara bir müze yapılmamıştır, çünkü halktan bir talep gelmemiştir. Daha doğrusu halk târihine sahip çıkmamıştır. Şu anda böyle bir yeri kurmak eski araçları bulunmasını zor olmasından dolayı zordur. O zamanlar birkaç otobüs bu iş için saklansaydı işimiz daha kolay olurdu. Böyle olsa en azından bağışlarla, özveriyle bir müze özel sektör tarafından kurulurdu. İngiltere’deki örnekte olduğu gibi eski EGO çalışanları bu müzede çalışabilirdi. Bu kadarı yeter.Ceyhun YORULMAZÖZGÜRLÜĞÜN BUGÜNÜ Bu dönem aldığım Anayasa Hukuku dersinde hocamın tavsiye ettiği kitapların arasında Özgürlük’ü1 gördüğümde, tüm insanlık tarihinin ana konularından olmuş olan, üstüne binlerce kitap, makale yazılmış olan bir konuda, Polonya’da doğup sırasıyla faşizm, sosyalizm, anayasal monarşi gibi rejimleri görmüş olan yazarın görüşlerini merak edip kitabı2 okumaya başladım. Kitap bittiğinde aklımda yer edinen kavram heykelciklerinin yerlerinin biraz değişmiş olduğunu fark ettim. Özgürlük, insanlık tarihi kadar eski ve bir o kadar da tartışmalı bir konu. Tarih, birey olarak mutlak özgür olan her insan evladının zorunlu ihtiyaçlarını daha kolay karşılamak amacıyla bir araya gelip özgürlüklerinden belli miktarda ödün vermek suretiyle bir toplum oluşturması5 ile başlar. Yani aslında tarih, özgürlükle başlar dersek yanlış olmaz. Küçük bir araştırmayla bulunabilir ki, tarihin farklı dönemlerinde bu iki olguya bir anlam kazandırma çalışması hep devam etmiş. Her dönemin filozofları, bu konu üzerine sayfalar dolusu3 -çok eski zamanlarda zihinler dolusu- sözler edip sahneyi sonraki dönemlerin düşünce yıldızlarına4 bırakmışlar. Yine de bugün hâlâ özgürlüğün tanımı tartışmalı bir konu. Peki, böyle bir ortamda özgürlüğün tanımını tartışmak mı daha doğru, yoksa daha realist bir bakış açısıyla günümüz dünyasındaki yerini mi? Bence, özgürlüğün tanımından daha önemli olan aslında onu bugün nasıl kullandığımız ve bugün bu kavramın ne manaya geldiği. Özgürlük, bugün hiç olmadığı kadar önemli. Çok geniş hacimli, her alanda var olan ve her duruma müdahale edebilen devletler çağından yeni yeni çıkan dünyamızda, bu önem, kendini, devletten boşalan alanlarda hissettiriyor. İkinci Dünya Savaşı sonrası, ‘‘Özgür Dünya’’ olarak adlandırılan ülkeler6, dünyanın geri kalanına nazaran bu alanların beraberinde getirdiği sosyal problemleri önce yaşadılar. 1960’lı yıllarda İngiltere’de Beatles grubu ile ortaya çıkan ve seksenlerde hippi akımıyla güçlenen akımların iddiası temelde, insanın özgürlüğünün sömürüldüğü yönündeydi. Yanıldıkları, anlayamadıkları belki birçok nokta vardı; ama bu akımlar, o dönemlerde birçok insanın desteğini aldı. Günümüzde ise bu akımların yerini, arkasında milyonlarca insanın desteğini barındıran daha kurumsallaşmış liberal akımlar almış durumda. Tüm bu akımların pek çok ortak noktası olduğunu söylemek zor, lâkin hepsi bugün özgürlüğümüzün kısıtlandığını iddia ediyorlar. Peki, bu noktada garip bir durum yok mu? Nasıl olur da Özgür Dünya’nın insanları, baskı rejimleri altında olan milyonlarca insan kadar kendini kısıtlanmış hissediyorlar? Bu noktada sanırım bu insanlar, özgürlük kavramını diğer toplumların insanlardan daha ayrıcalıklı ve somut olarak daha kolay erişilir olarak yaşadıklarından, insanın içindeki mutlak özgürlük isteğine erişmeye daha istekli oluyorlar. İşte bu istekleri de onları, herkesin hakkında söylenecek bir çift söze sahip olduğu, hayatın anlamı ve hürriyet konusunda daha çok düşünmeye yöneltiyor. Tarihsel olarak baktığımda da gördüğüm durum, 18. yüzyıldan beri aynı. Batı fikriyatı, özgürlük hakkında düşünüp yeni bir aşamaya ulaşıyor, ama öz fikrine sadık kalıyor. Örneğin; 1789 İnsan Hakları Bildirgesi’nden8 bu yana değişen çok fazla durum var fakat bir görüş o zamandan beri değişmedi: Hürriyet, ekmektir. Gerçekten bugün dünya düzenine baktığımızda özgürlük, birçok yolun anahtarını elinde bulunduran bir kavram. Örneğin bugün bir kredi derecelendirme kuruluşu, insan haklarını kısıtladığını iddia ettiği devletlerin kredi notlarını düşürebiliyor. Kendini insan hakları anlamında gelişmiş gören devletler, vatandaşlarının bu manada gelişmemiş ülkelerle ilişki içine girmesini yasaklayabiliyor. Yani Ortaçağ’da İslam dünyasında Antik Yunan çevirip fikirlerini tartışan feylesofların veya Yeniçağ’da büyük sütunlu üniversite binalarında düşünce tarihi dersleri veren Batılı düşünürlerin o zaman uygulanacak bir toplumsal ortam olmadığı için uygulanamayan fikirleri, kümülatif bir şekilde bugün demokrasi pratiğinde uygulanıyor. Sonuç olarak bu pratikte çıkan yanlışlardan rahatsız olanlar, çoğunlukla yeni bir akım ortaya çıkartıyor ve demokratik düzen her seferinde kendini yenileyerek adeta bir üst versiyona ulaşıyor. En önemli nokta ise, sabit kalanın ‘‘hürriyet çekirdeği’’ olması. Bugün insan hak ve hürriyetlerinin düşmanları elbette var ama önemli olan insanların hürriyetlerinin ve hukukun ekmekleri olduğunu unutmamaları. KAYNAKÇA VE AÇIKLAMALAR 1: Yazar, metinde özgürlük ve hürriyet kavramlarını birbirinin yerine ve eş anlamda kullanmıştır. 2: Bauman, Zygmunt. Özgürlük. İstanbul: Ayrıntı Yayınları. 2015. 3: http://www.bilgeler.net/ozgurluk-felsefesi/ozgurluk-felsefesi/ 4: http://felsefirar.blogspot.com.tr/2013/03/kant-ozgurluk-kavramna-baks-acs.html 5: https://tr.wikipedia.org/wiki/Devlet#Tan.C4.B1m.C4.B1 6: Batı Bloğu Ülkeleri: ABD, İngiltere, Fransa, Batı Almanya, Norveç, İsveç, Türkiye, İtalya, Kanada vs. 7: https://tr.wikipedia.org/wiki/%C4%B0nsan_ve_Yurtta%C5%9F_Haklar%C4%B1_Bildirisi Büyük Bir Hayal Kırıklığı: LucyMerhaba sevgili takipçilerim! Bu yazımda sizlere yakın geçmişte sinemalarda gösterime giren ve büyük bir yankı uyandıran bir filmden bahsedeceğim: Lucy. Eminim hepiniz hakkında iyi ya da kötü bir şeyler duymuşsunuzdur, duyduğunuz iyi şeylere inanmayı an itibariyla bırakmalısınız bence. Öncelikle filmle ilgilenme sebebimle başlayarak filmi nedenizlememeniz gerektiğine ikna etmeye çalışacağım sizi. Film uzun süre Scarlett Johansson’un ismi üzerinden tanıtıldı, kendisini 2008 yılında yayınlanan ve çok severek izlediğim iki filmi “Vicky Cristina Barcelona” ve “The Other Boleyn Girl”den bu yana takip ederim. Dolayısıyla “Lucy” vizyona girdiğinde izlememek gibi bir seçeneğim yoktu. Fakat gitmek için bir süre beklemeyi tercih ettim çünkü bir bilim kurgu filmiolması ve bilim kurgu tarzından pek hoşlanmamam sebebiyle büyük bir ikilemin içindeydim. Sonrasında giden arkadaşlarımın sevip sevmedikleri yönünde yaptıkları birbirinden farklı yorumlar ve uluslararası güncel film listelerinde de yayında kaldığı her hafta en çok izlenilen film olması da merakımı iyice arttırmıştı. Bütün bunların yanında “International Media Database”te sahip olduğu ortalama skoru da göz önüne aldığımda filme çok kararsız bir şekilde gitmiştim. Gittiğim salonun nispeten boş olması da işime yaradı ve filme çok rahat bir şekilde konsantre olmuştum. Eğer filmi izlemediyseniz ve izlemeyi düşünüyorsanız, yukarıdaki uyarıma rağmen, yazının bu kısmından sonrasını okumamanızı tavsiye ederim çünkü filmle ilgili ayrıntılara girebilirim. Eleştirmeye öncelikle filmin yazımından başlayacağım: Filmin senaristleri her ne kadar ilginç bir fikre sahip olsalar da bunu iyi bir şekilde yansıtamamışlar. Sinema filmlerinde de senaryo kötüyse oyunculuk ne kadar iyi olursa olsun filmi kurtarmak zor olur ama bu filmde öyle olmadı. En azından şu ana kadar milyonlarca insanın izlemiş olması filmin maddi açıdan başarılı olduğunu gösteriyor. Fakat yeni geliştirilen bir uyuşturucu maddeyle beyninin tamamını kullanmaya başlayıp “süper insan” olan ana karakter Lucy’nin filmin sonunda bir harici “flash”belleğe dönüşmesi yazım esnasında bir şeylerin ters gittiğini ya da yazım işinin fazla aceleye getirildiğini düşündürüyor bana. Filmin genel olarak topladığı eleştiriler de senaryosunun mantıklı olmamasından kaynaklı zaten. Açıkçası yaklaşık bir buçuk saat boyunca oturup olayların bu şekilde gelişmesini izledikten sonra kendimin bir süreliğine aptal yerine koyulduğunu düşünmeden edememiştim. Şahsen film daha çok “süper insan” yönünde ilerlese ve “beynini kullanıyor yok olacak” hikayesini kullanmasa daha izlenilebilir bulurdum diye düşünüyorum. Ayrıca filmle ilgili olan ayrı bir şikayetim de özellikle başlarda gereğinden sık bir şekilde yer alan tecavüz/tecavüze yeltenme sahneleriydi. Ayrıca çok gereksiz ve klişe bir şekilde gelişen “yardım eden erkeğe” aşık olma sahneleri olmadan da filmherhangi bir şey kaybetmezdi. “Hiç olumlu tarafı yok muydu bu filmin?” diye sorduğunuzu duyar gibiyim. Cevap vermem gerekirse; vardı tabii ki. Scarlett Johansson’un oyunculuğu tek kelimeyle muhteşemdi. Böyle saçma şartlar altında yaratılmış bir karakteri elinden geldiği kadar iyi canlandırılabilmeyi başarıp ne kadar iyi bir aktris olduğunu bir kere daha kanıtladı bence Johansson. Kendisinin yanında kelimenin tam anlamıyla bir efsane olan Morgan Freeman da vardı filmde ve o da tabii ki tartışılmayacak bir şekilde iyiydi. Fakat ikisi de zaten yeterince iyi oyuncular olduklarından onları görmek için daha iyi filmlerini izleyebilirsiniz ikisinin de. “Lucy”nin bende yarattığı bu hayal kırıklığını siz de yaşamayın diye ısrar ediyorum fakat yine de size kalmış bir şey, “çok boşum, bir buçuk saatimi ayırabilirim bir şey olmaz” diyorsanız izleyin ve hatta izledikten sonra yorumlarınızı benle paylaşırsanız da çok sevinirim. Burak Yörük Hey! Farkında Mısın Dünyanın? Ne kadar güzel değil mi hayat bizim için? Sorun yok, açlık yok, ihtiyaç yok… İstediğin her şey yapılır, yediğin önünde yemediğin arkanda olursa bir sorun olmaz senin için. Hiç oturup düşündün mü senin görmediğin yerlerde hatta görüp de umursamadığın bazı yerlerdeki insanların hallerini? Hiç düşünmediysen George Orwell’in “Paris ve Londra’da Beş Parasız” adlı kitabını okursan iyi edersin. Bu kitabı okuduğumda yoksulluğun ne olduğunu o insanların durumunu iliklerime kadar hissettim. Kitabın otobiyografik olduğunu bilmene bile gerek kalmıyor gerçekçiliğini anlamak için. Bunları anladığında da haline şükretmen gerektiğini… George Orwell toplumun “sefil” olarak tanımlanan fakir kesimini o kadar güzel kaleme almış ki etkilenmemek elde değil. Hani şu hep ezilen, kenara itilen, toplumdan soyutlanan insanları. Paraları olmadığı için, görünüşleri için dışlanan o insanların içindekini bize bir ayna misali yansıtıyor George Orwell. “…Yine de iyi bir adamdı, cömert bir doğası vardı ve son lokmasını bile bir arkadaşla paylaşmaya hazırdı; gerçekten de kelimenin tam anlamıyla son lokmasını benimle birden fazla defa paylaşmışlığı vardı.” (177) Ön yargıların kurbanı olan bu insanların kalbinin aslında bir çoğumuzdan sevgi dolu olduğunu bir tokat misali yüzümüze vuruyor. Biz bu insanları dışlarken asıl dışlanması, horlanması gerekenlerin bizim olduğumuzu kitabın içine bütün ustalığıyla yedirmiş kendisi. Bu kitabı okuduktan sonra bir yerlerden eski ben olarak bir şeyleri görmezden gelmeyeceğim kararını aldıysam, ki bu kitabı okuyan herhangi bir kişi taş kalpli değilse her türlü alır bu kararı, George Orwell anlatmak ve yapmak istediğine en iyi şekilde ulaşmış demektir. Hep “biz” ve “onlar” diyoruz ama bizim de onlardan biri olmayacağımız güvencesini kim veriyor bize? Günün birinde o toplumdan soyutladığınız, uzaklaştırdığınız kişilerden birisi olmayacağınızı nereden biliyorsunuz? İşte burada George Orwell’in usta kalemini bir daha görmüş oluyoruz. Baş karakterimizin ve arkadaşının isimleri yok. Yazar onları özelleştirip bir kalıba sokmak yerine onları “sen”, “ben”, “biz” yapmış. Bizim “onlar”dan, onların da “biz”den olduğunu etkili ve gerçekçi bir dille gözler önüne sermiş. Hele ki bunların sadece bir tecrübeye baktığını söylerken, “Ben yoksulluk hakkında yazıyorum ve yoksullukla ilk temasım bu varoşta gerçekleşti. Varoş, sefilliği ve tuhaf hayatlarıyla her şeyden önce yoksulluk konusunda bir ibret, ardından kendi tecrübelerim için bir arka plandı. İşte size oradaki yaşamın neye benzediğini bu yüzden anlatmaya çalışıyorum.” cümlesi insanın aklında öyle bir yer ediyor ki başta da dediğimiz gibi haline şükrediyor. Kitapta yazanlara kayıtsız kalmak neredeyse imkânsız. Her yeni cümlede içimden bir şeyler aldı götürdü George Orwell. Her yenisinde yeni bir burukluğu, yeni bir üzüntüyü, yeni bir derdi canlandırdı gözümde. “Onun insanlığını yok eden, doğuştan gelen bir karakter bozukluğu değil, yetersiz beslenmeydi.” (178) cümlesindeki çaresizlik insanın bam teline dokunuyor. O restorandaki çalışanların hallerini, karnını doyurmak için on yedi on sekiz saat çalışanları, kaldıkları yerleri betimlerken yazar, insan üşüyor sanki. Biz burada bollukta yaşarken onların bir sigara için yerdeki izmaritleri toplaması, açlıktan bertaraf olması insanı kendinden nefret ettiriyor ama bir yandan da güzel oluyor. Gözümüzü açıyor George Orwell. Etrafınıza bir bakın neler var, neler oluyor, kim ne halde diyor. “İnsan diye geçiniyoruz ama gerçek insanlık nerede?” diyor ve anlatmak istediğini “Yine de çulsuz kalarak kesinlikle öğrendiğim bir-iki şeye değinebilirim. Bütün berduşların ayyaş pislikler olduklarını asla düşünmeyeceğim, sırf bir peni verdim diye hiçbir dilenciden minnet beklemeyeceğim, işsiz bir adamın yorgun olmasına şaşırmayacağım, Selamet Ordusu’na yardım etmeyeceğim, giysilerimi rehine vermeyeceğim, sokakta dağıtılan bir el ilanını geri çevirmeyeceğim, şık bir lokantada keyifle yemek yemeyeceğim. Bu da bir başlangıç” (224) cümleleriyle tam anlamıyla kusursuz bir şekilde aktarıyor. Kendisinin tecrübe ettiklerini gösterirken bize de neler yapmamız gerektiğini gizli bir mesaj halinde sunuyor. İnsana, insan olmayı öğretiyor George Orwell. Toplumun dışlanan insanlarının ne halde olduğunu, çektiği sıkıntıları, hayatlarını gözler önüne seriyor. Onların da bizden olduğunu insan olduğunu anlatırken bir de küçük uyarı yapıştırıyor yüzümüze. Dikkat edin bir tecrübeye bakıyor onlardan olmak diyor. O kadar etkili ve akıcı bir kitaptı ki anlattıklarını gözümde canlandırabilirken her cümlesi tek tek işledi iliklerime. Aynı zamanda bir o kadar utandım bu isimsiz kahramanları, onları, hallerini görmek için bu kitabı okumayı beklediğim için. Teşekkürler George Orwell bizden biri olmadığın için. Bizi uyandırdığın için. Neymiş Bu Tuhaf? Sanırım benim bir yeteneğim var: Gözlerimi kapattığım zaman istediğim ana gidebiliyorum. Bunun için yalnız olmam yeterli. Yine yalnız olduğum bir andayım. Gözlerimi kapatıyorum ve hayal ediyorum sadece: Manhattan’dayım. İkinci Dünya Savaşı sonrası Amerika… Başlıyorum turlamaya şehrin caddelerini, ara sokaklarını ve meydanı tabii ki. Zafer çığlıklarını duyabiliyorum, her yandan sarıyor etrafımı bu çığlıklar. Fakat kıyıda köşede gizlice ağlayanlar görüyorum, bu insanlar merhamet yutmuş besbelli ki. Devam ediyorum yoluma. Büyük fabrikalar var burada. Evet, evet sanayi gelişmiş haklısınız. Kafamı kaldırmak aklıma geliyor. Muazzam bir yapı duruyor karşımda: “Button Düğmeleri… “ Elbette pek hoş kokmuyor içerisi. Bir anda aklıma geliyor. Ben bir film izlemiştim. Benjamin Button’ın Tuhaf Hikâyesi idi adı. Ne de olsa benim hayalim değil mi bu? Benjamin’in yanına gidiyorum hızlıca. Benim dünyam burası. Ben herkesi görebilirken kimse beni göremiyor. Ne güzel! Benjamin’in evindeyim. Yaşlı doğmuş o. Garip bir hastalık işte. Beş yaşında henüz ama seksenine dayanmış gibi görünüyor. Tekerlekli sandalyesinde diğer çocukların oynayışını izliyor, en çok da sokağın diğer ucunda ne olduğunu merak ediyor. Herkes ona dik dik bakıyor yine de o “Ben böyleyim işte. “ diyebiliyor. Karşılık da gelmiyor hiçbir zaman karşı taraftan. Neden mi? Haklı çünkü… Hem kim belirliyor ki neyin tuhaf olup neyin olmadığını? Hayır efendim! Hepimiz farklıyız, yabancıyız. Bazılarımız ailesine, bazılarımız halka, bazılarımızsa kendisine… Yan odada bir adam kendi kendine konuşuyor. Kulak kabartıyorum: — Bana yedi kez yıldırım çarptığını söylemiş miydim? Bir keresinde çatıyı onarıyordum: — … Yani ne denir ki, trajikomik derler ya hani, bu olay o kelimenin tanımı olabilir sanırım. Bu adama biraz gülüp ardından pişman olduktan sonra, ağır adımlarla taşlara vura vura gidiyorum başka bir tarafa. Bir Bay ile karşılaşıyorum. Bu güzel insan bir saat tanıtıyor dinleyenlerine. Önce kaldırtıyor örtüyü üzerinden saatin. Biraz bekliyor sonra, sanki biri bir şey desin diye bekliyor. Evet, arkalardan bir ses yükseliyor: — Hey, bakın! Bu saat geriye doğru gidiyor! Kalabalık fısıldaşıyor arasında, anlam veremiyor. Ancak bizim bayımız harika bir gülümsemeyle cevap veriyor: — Bu saati bilerek böyle yaptım. Bu sayede geçmişe gidip ölen çocuklarımızı yâd edebiliriz. Ne olduğunu rahatlıkla tahmin ediyorsunuzdur şüphesiz. Kesinlikle, bir alkış tufanı kopuyor salonda. Ayrılıyorum oradan, yüzümde mest olmuş bir adamın gülümsemesiyle. Düşünüyorum sonra, bu adam da tuhaftı sözde. Lakin ne kadar güzel düşünmüş. Yapabilir miydi bunu tuhaf olmadan, yadırganmadan? İkna oldum artık. Gariplik garip olmakta değil; kendinin anlayamadığını, tecrübe etmediğini garipsemekteymiş. Benjamin’in yanına geri dönüyorum. Daha 15 yaşlarındayken bir kıza tutuluyor. Daisy adı. “Tanıdığım herkesten daha tuhafsın. “ Bu cümle beyninde yankılanıyor Benjamin’in. Bedeni altmış beş yaşında gösteriyor belki ama iç dünyası aslında küçük bir çocuk… Ah! Keşke görebilseler içini! Benjamin’i 15 yaşında bırakıp bir yolculuğa çıkıyorum hızlıca: Hayat hikâyesini görüyorum onun. Kavuşuyor sevdiğine. Ama birçok sevdiği insanın ölümünü görmek zorunda kalıyor. En kötüsü de eşini ve çocuğunu bırakmak zorunda kalıyor. Hatırlarsanız gençleşiyor çünkü sürekli. Benjamin’in hayatı bir yaşlı bebek olarak başlamıştı, şimdiyse gencecik bir bebek olarak sona eriyor… Gözyaşlarım süzülüyor hafiften, dudağımın kenarına düşüyor. Tuzlu bir tadı var ama biraz da acı, sanırım bu gerçek acı… Aklıma Benjamin’in bir sözü geliyor: “Olaylar karşısında son derece kızabilirsin. Küfredebilir, kadere lanet okuyabilirsin. Ama yolun sonuna geldiğinde her şeyi bırakmak zorundasın “(Benjamin Button’ın Tuhaf Hikâyesi 2008). Evet, sevdiklerini de… Hayalimi sonlandırıyorum. Anlıyorum ki tuhaf olmakta bir sorun yok. Ben de tuhafım. Biraz da yaşlı duruyorum Benjamin kadar olmasa da. Yalnızım da biraz. Ama mutluyum tıpkı Benjamin gibi. Ne de olsa hepimiz farklıyız. Filmde diyor ya hani: — Bazı insanlar nehir kıyısında oturmak için doğar. Bazılarında müzik kulağı vardır. Bazıları sanatçıdır. Bazıları düğmelerden anlar. Bazılarına da yıldırım çarpar. Gülmeyin tamam… Bitirirken yazımı söylemek istiyorum ki hepimiz kendimizce tuhafız. Bazılarımız daha da tuhaf. Bazılarımız daha da… Ama unutmayalım ki hepimiz kıymetliyiz, başarabiliriz. Evet, tuhaf olsak da… Kaynakça: Fincher, David. Benjamin Button’ın Tuhaf Hikâyesi. 2008. Film. Muhammet Emin Aygün 21602745 ŞEYTANIN BİLE AKLINA GELMEZDİ İnsanlık nereye gidiyor sorusunun cevabını bulamıyoruz. İnsanlar olarak biz bir şekilde bu gezegende var olduk ve uzun bir süredir bu güzel gezegende sanki tek başımızaymışız gibi yaşıyoruz. Bu gezegeni paylaştığımız diğer yaşam formlarını umursamaz olduk. Bencilce “her şey sadece kendi çıkarlarımız için” düşüncesi ile çıktığımız bu yolda daha ne kadar bencil ve umursamaz olabiliriz diye düşünmemiz gerekirken bir noktadan sonra artık “her şey sadece kendi çıkarım için” düşüncesine kapıldık ve yalnızca diğer yaşam formları için değil insan olarak bir birimize bile bir tehdit haline geldik. Kitapta, şeytan dünyaya gelir, milyoner bir insanı öldürür, ardından onun kılığına bürünür ve insanların arasına karışır. Ancak bir süre sonra kitabın, bence, vermek istediği mesaj olan “insanlar şeytandan beter olmuş” ortaya çıkar. Şöyle dönüp kendimize bir baktığımız zaman aslında bunun ne denli doğru olduğunu anlamamız gerekir. Gerekir dedim çünkü gerçekten bunu anladığımızı düşünmüyorum. Ulaşabildiğimiz en uzak tarih bilgilerinde bile insanların yaşantılarının arasındaki tek farkın sosyal hayat standartları olduğunu görebiliriz. İlk medeniyetler kurulduğu zaman insanların istediği tek şey daha fazla toprak oldu. Bu amaç uğrunda sayısız savaşlar verildi ve sayısız insan katledildi. Çağlar boyu süren bu düzenden sonra, gelişen hayat standartları ile birtakım değişiklikler geldi ancak yaptığımız bu barbarlığa bir son vermektense tüm bu olanlar sadece görünürde değişiklikler yapılarak süslendi ve gizlendi. Belki artık eskisi gibi her gün savaş ile geçmiyor, belki de sadece bizim için geçmiyor gibi ancak, o savaşı hala bir yerde birileri devam ettiriyor. Kendi bencil çıkarları uğrunda nice hayatlar mahvoluyor. Durumun sadece bu yüzü de yok maalesef. Kendi kendimizi kemirdiğimiz yetmiyormuş gibi yaşadığımız dünyayı etkiliyor olmamız da cabası. Her konuda olduğu gibi yine insanlık tarihinin başından beri bulduğumuz, sahip olduğumuz her şeyi sonrasında ne olacağını düşünmeden kendi çıkarlarımız doğrultusunda kullandık. Bu, o çağlarda yaşayan insanlar için pek, belki de hiç sorun teşkil etmiyordu ancak şimdi ceremesini biz çekiyoruz. Her gün edindiğimiz yeni bilgiler ile ırkımızı bu gezegende en üst noktaya taşırken arka planda olanları pek çoğumuz umursamadı. Tabii ki bunu yapmanın bir getirisi vardı ama etkilenen sadece biz değil başkaları da oldu. Doğayı katlettik, ekosistemi çökertecek duruma geldik. En basitinden bu sorunların başında gelen küresel ısınmaya sebep olduk ve ne yazık ki henüz bu felaket için aldığımız ya da almaya çalıştığımız önlemler yeterli değil ve durum gittikçe daha vahim bir hal alıyor. Bunu belki kasıtlı olarak yapmadık, yada öyle düşünüyoruz, fakat ya kasıtlı olarak yaptıklarımız? Kendimize yaptıklarımız? Savaşlar bir yana savaşma fırsatı olmayanlar da oldu. En basitinden, geçenlerde Nazi kampları ile ilgili bir belgesel izledim. Herkesin kaldırabileceği şeyler içermiyordu ancak gördüğüm şeyler gerçekten görülmeye değerdi, çünkü insanların bilmesi lazım, fark etmesi lazım. “İnsan insana bunu yapar mı?” sorusunu kendimize sorup dehşete düşmeliyiz. Nazi gibi örnekleri günümüzde hala görebiliriz. Ortadoğu’da bitmek bilmeyen savaşlar en uygun örnek olur. Kim bilir görmediğimiz başka ne yüzü var? Öyle bir duruma geldik ki ve bunun öyle farkındayız ki, bu durum için bir de deyim oluşturmuşuz “Şeytanın bile aklına gelmezdi”. Eğer olurda şeytan bir gün gerçekten Dünya’ya gelirse, durumu gördükten sonra korkup geldiği yere geri dönmesi çok olası bir durum. Belki de tanrı bizi cezalandırsın diye bizi şeytana değil, şeytanı cezalandıralım diye onu bize yollar. Ecem İlgün 21502157 CİNSİYET EŞİTSİZLİĞİNİN HAD SAFHAYA ULAŞTIĞI BİR DÜNYADA... Katharine Burdekin’in feminist distopyası benim bu ders sayesinde tanıdığım ve sevdiğim iki kitaptan biri. Burdekin’in feminist görüşlere sahip olduğu halde kimliğini açıklamadan takma bir adla kitaplarını yazmış hatta kitaplar tanınıp da insanlar yazarın kimliğini öğrenmeyi talep ettiğinde dahi yaşadığı süre boyunca bunu reddetmiş. Yazarın kimliğini açıklamaya çekinmesini o dönemlerde de kadın erkek arasında eşitliğin sağlanamamış olmasına bağlıyorum. Burdekin belli ki bazı sebeplerden ötürü korkmuş ve kendi fikirleri üzerinde hak iddia edememiş. Swastika Geceleri’nde Burdekin “Kadın ve erkek ​ ​arasından bu uçurum artarsa neler olurdu?” sorusuna ve daha pek çok soruya yanıt arıyor. Kitap nazizmin hüküm sürdüğü hayali bir dünya üzerinden fikirlerini işliyor. Ben de bu fikirler üzerine düşünüp başka sorulara vardım ama açıkçası bu sorular üzerinde tatmin edici cevaplara ulaşamadım. Kitaptaki temalardan biri kadınların değersizleştirilmesi. Hitler yönetimi dünyayı ele geçirdikten sonra zamanla kadınlar değersizleştirilmiş ve cinsiyetler arası uçurum artmış. Buraya kadar tahmin edemeyeceğim ya da açıkçası beni şaşırtan bir şey yok: Burdekin’in yaşadığı döneme ve daha önceki dönemlere baktığımda görüyorum ki kadınların erkekler kadar önemi yok, yazar durumun daha da kötüye gidebileceğini öngörmekte haksız sayılmaz. Ama bunun nasıl olduğunu sorgulayıp da “E kadınlar karşı çıkmamış mı?” dediğimde hayal kırıklığına uğratıcı bir sonuçla karşılaşıyorum. Swastika Geceleri’nin son ​ ​hür kadınları, karşı çıkmak bir yana, kadının indirgenmesini kendi elleriyle yürürlüğe sokmuşlar. Bunu kendileri seçmişler. Erkeklerin bu isteğini yerine getirdiklerinde değer göreceklerini sanmışlar. Ama bu kabulleniş onları insanlıktan çıkarmış. Günümüz Türkiye’sinde de siyasette kadınları aşağılayan ya da kısıtlayan düşünce ve kararların azımsanmayacak bir büyüklükte kadın destekçiye sahip olduğunu görüyorum, kadınların daha ‘usturuplu’ olmasına dair söylemler pek çok kadın tarafından onaylanıyor. Sanırım kadınların içinde bir itaat etme güdüsü var. Uç bir örnek verecek olsam da BDSM topluluklarında da edilgen olan, teslim olan taraf genelde kadınlar oluyor. İnsanlarda belli ki bir güç aşkı var ve erkekler “erk”i elinde bulundurmaya çalışırken kadınlar güce sahip olan taraf olmak yerine güçlü birini, çoğunlukla da bir erkeği, takip eden taraf oluyorlar. Kadınlar erkeklerin üzerlerindeki mutlak hükmünü kabul ettiğinde tüm hakları, güzellikleri ellerinden alınıyor ve sevilmeye layık olmayan köpekten, pireden farksız görülen canlılar haline getiriliyorlar. Bu kadar alçalmış bir varlığı sevemeyen erkeklerse diğer erkeklerin dostluğuna, aşkına yöneliyorlar. Toplumda eşcinsellik yaygınlaşıyor. Aslında bu durum daha önce antik Yunan’da yaşanmış, kadınlar eksik bir insan formu olarak görülürken erkekler diğer erkeklerle dostluklar kurmuşlar. Burada dostluk dediğime bakmayın, dostluk derken kast edip durduğum şey şimdiki eşcinselliğin aynısı, sadece adı farklı, o da antik Yunan’da eşcinsellik gibi ayrımlar olmadığı için. Kadınlar küçük görüldüğünde dahi erkekler aşık olmaya devam etmiş çünkü başka bir insanla bir şeyleri paylaşmak insan doğasında var. Aşık olmak insanların sadece üremeye kılıf uydurmak için yaptığı bir şey değil. Bir insan, bu bir kadın ya da erkek olsun, bir başka insana hayran oluyor ve onunla hayatının belli bir bölümünü paylaşmayı istiyor. Tek eşli canlılar olup olmadığımızı bilemiyorum, ancak bir eş kavramımızın olduğu kesin. İnsanlar, yalnız dolaşan kurtlar değiller ve bulundukları toplumun, sürünün içinde de küçük gruplar halinde bulunuyorlar. Bence bu sebepten insan sevecek birini arıyor. Belki de yalnız kalmaktan korkuyor. Swastika Geceleri’nde kadınların alçaltıldığı bir toplumda neler olabileceğini ​görüyoruz. Kadınlar insanlıktan çıkıyor ama bunu kendileri seçiyorlar çünkü her nedense, pek çoğumuzun içinde bir erke boyun eğme güdüsü var. Ve erkekler, kendilerini böyle küçük düşürmeyi seçen kadınları sırf onlara boyun eğiyor diye sevmek yerine, bu kadar düşük varlıklar oldukları için onlardan tiksinmeyi seçiyor. Açıkçası kendini böyle bir duruma düşüren bir varlığı niye sevemediklerini anlamakta güçlük çekmiyorum. Böyle bir varlığa kim hayranlık duyar, kim ona aşık olabilir ki? Ancak erkekler burada aşık olmayı tümden elden bırakmıyor. Başka erkeklere aşık oluyorlar. Çünkü biz, doğamız gereği yalnız kalmak istemiyoruz, kendimize bir yoldaş arıyoruz. KAZANMA HIRSI Christopher Priest'ın aynı adlı kitabından uyarlanan Prestij Christopher Nolan tarafından beyaz perdeye taşınmıştır. 2006 yılında gösterime giren bu film büyük sükse yaparak otoriteler tarafından dünyanın en iyi filmleri arasında gösterilmiştir. Film dönem filmi olmasına karşın dönemin özelliklerini pek fazla içinde barındırmadığı için birçok eleştiri almıştır fakat Christopher Nolan filmin felsefesinin dönemin özelliklerinin önüne geçtiğini ve bu yüzden herhangi bir dönem konsepti oluşturmak istemediğini söylemiştir. Filme baktığımız zaman ünlü yönetmenin ne kadar haklı olduğunu anlıyoruz çünkü film, ilk bakışta iki sihirbazın çekişmesinden bahsediyormuş gibi görünse de aslında temelinde çok derin anlamlar barındırıyor. Bence asıl olarak kararlılığın ve başarı tutkusunun önemini aynı zamanda fazla hırsın insanları nasıl değiştirdiği ve onlara neler yaptırabildiğini çarpıcı bir biçimde anlatıyor. Takdir görme, beğenilme arzu su ve en iyi olmak gibi insanların doğuştan öz benliklerinde taşıdıkları kavramlar genel olarak insanların hayatına yön verir çünkü insanlar atacakları adımları, verecekleri kararları bu hissiyatlar doğrultusunda verirler. Bir insan bir hedefe ulaşıp en iyisi olmayı isterse bu kavramlar doğrultusunda birçok şeyi göze alabilir. Filmde Alfred Borden sırf en iyisi olma arzusu yüzünden ikiziyle ortak bir hayat sürer ve bunu kimse bilmez. Bu durum iki kardeş için de çok zordur fakat kabullenmelerinin tek sebebi müthiş kararlılıkları ve hırslarıdır. Nitekim bu azim ve fedakarlık onları başarıya götürür. Bu durum iki kardeşin tek bir insanın başarısını paylaşmasına sebep olur. İnsanların bu denli büyük fedakarlıklar yapmalarının ve bu denli kararlı olmalarının altında hep kişisel tatminkarlık yatıyor çünkü kişi böylece kendine müthiş bir saygı duyuyor ve bu geri kalan hayatına yansıyor. Günümüzde başarının ölçütü para olarak görülse de görüyoruz ki zengin olan insanlar daha iyi olmak için daha çok çalışıyorlar ya da bir alanda en iyi olan insan herkesten daha fazla çalışıyor. Çünkü bu durum artık parayla ilgili değil tamamen kişisel tatminkarlıkla ilgili. Filmde de Borden çok başarılı bir kariyere sahip olup yoluna devam edebilicekken tamamen Angier'ı hedef alıp onu alt etmeye çalışıyor çünkü onu yenerse en iyisi Borden olacak. Bu hırslar ve arzular insanları başarıya götürebiliyorken aynı zamanda çok büyük zararlar da verebiliyor çünkü bu hırslar bir süre sonra takıntı haline gelip hem kişiye hem de çevresine çok büyük zararlar verebilir. Bu sepeble hırsın hassas dengesini sağlamak çok önemlidir. Hırs başarıya giden yolda çok önemli olsa da dengesi sağlanmadığı takdirde insanı her geçen gün hedefinden daha da uzaklaştırabilir. Borden ve Angier bu hassas dengenin kurbanı oluyor. Borden hırsları yüzünden kardeşini kaybediyor, Angier ise hayatını … Aslında insanlar özlerinde taşıdıkları egolarından ne kadar arınabilirse başarıya veya hedeflerine de o kadar yaklaşabilirler. Çünkü ego ve hırs bir süre sonra insanın gözünü kör ediyor ve herhangi bir olayı veya karşılaştığı durumu sağlıklı eğerlendirememesine sebep oluyor. Böylece başarılı olması gittikçe zorlaşıyor. Halbuki hırsını bir motivasyon kaynağı olarak kullanıp yoluna devam etse hırsı onu, zorluklar karşısında dik durmasını sağlayacak bir destek haline gelecek. Prestij bu hırsın iyi ve kötü taraflarını, insanın egolarını karmaşık bir yapıda olsa da çok güzel bir biçimde anlatmıştır. Eğer bir film insanı konu alıyorsa ve amacı insanı anlatmaksa bence hırs ve ego çatışmalarından daha iyi bir konu bulunamazdı çünkü insanoğlu doğduğu andan itibaren bu duyguların ve isteklerin içerisinde kendi hayatını kurar ve kişiliğini oluşturur. Bu durum birçok insana zarar veriyorken birçok insanın da başarı hikayesinin temellerini oluşturur. İnsan iç dünyasında, kendi bencilliğini hırslarını ve egolarını ne kadar iyi kullanırsa hedeflerine o kadar çok yaklaşır. Prestij bunları kullanamayan iki yetenekli sihirbazın hazin sonunu anlatırken bunu vurgulamış ve çok da başarılı olmuştur. Orhun Ersoy21903101 Lodos İşman Gözümüzün Önündekiler Yalnızım demek günümüzde çok basitleşti. Bir insan var, hayatında dayanacak kimsesi olmadığı için yalnızım diyor; diğeri ise bir saatliğine bir mekânda tek başına oturmak zorunda kaldığı için. Yalnızlık, öyle bir hâl aldı ki, kimse ‘‘yalnız’’ bir insanın ne hissettiğini bilemiyor. Çünkü yalnızlık terimi artık herkes için farklı bir anlam taşıyor. Bir insanın yalnız kalması tam olarak ne demek bilemiyorum çünkü bu sorunun tam olarak bir cevabı yok. Tam olarak ne yapılması gerekiyor yalnız kalmak için? Hangi şartlar altında olmamız gerekiyor? Arkadaş sayısıyla mı ilgili yoksa duyulan hüznün kapasitesi ile mi? Çevredeki insan sayısı fazla olsa bile insanın kendisini yalnız hissetmesi mümkündür ama çoğu insan bunu düşünemiyor. Benim düşünceme göre yalnızlık, görülen değil hissedilen bir şey. Dışarıdan çok mutlu, çok pozitif bir insan gibi görünse de insan, içinde milyonlarca üzüntü kaynağı olabilir. İçine attığı problem sayısı yaşadığı günleri geçmiş olabilir ve belki de bu insan sırf kendini insanlara pozitif yansıtmak istediğinden, hiçbir sorunu yokmuş gibi davranıyordur. Bu ruh hâline, bu yalana o kadar alışmıştır ki düzeltmek için hiçbir çabası yoktur. Başka bir insan da sırf bir günlüğüne arkadaşlarıyla kahvesini içemedi diye kendine yalnız etiketini yapıştırıyordur ve bunu o kadar abartıyordur ki bu durumdan kurtulmak için her şeyi yapmaya razıdır. Peki bu insanlardan hangisi gerçekten yalnızdır; kendine yalnızım etiketi yapıştıran mı yoksa mutluluğu bir duvar olarak kullanan mı? Dışarıdan bakıldığında çoğu insan, suratında bir gülümseme olanı değil, mutsuz gözükeni kötü durumda sanar. Hâlbuki, en kötü durumda olanlar, belli etmeyenlerdir. En kötü durumda olanlar kimsenin farkında olmadığı, ilgiyi üzerine çekmeyi sevmeyen hatta bu durumdan rahatsız olan insanlardır. Yalnızlığı bir ilgi görme aracı olarak kullanmak, gerçekten yalnız olanların yerlerinde oturarak size gülümsemesi dışında hiçbir işe yaramayacaktır. Yalnız bilin ki o gülüşün altında sizin ne kadar sahte olduğunuzu tek görebilen insanlar da onlardır. Bu yüzden etrafımıza dikkat etmek, hiçbir şeyi gözden kaçırmamaya çalışmak hayatın bir kuralı haline gelmeli. Başkalarının sözde derdiyle uğraşırken gözden kaçırdığımız talihsiz canlar, arkamızdan sessiz bir şekilde geçip gidiyor. Belki arkalarında bir sanat eseri olan hayatlarını bırakarak, belki de bir çöplüğe karışarak. Ve bu sadece ve sadece bizim hatamız. Etrafımıza dikkatli bakmadığımızdan, insanları yalnız bir şekilde ölüme terk ediyoruz. En büyük kusurumuz ise hatayı kendimiz dışında bütün yerlerde aramamız. Kendimizin bir insanı, bir olayı, bir yeri gözden kaçırmış olma ihtimalini o kadar küçük görüyoruz ki; gözümüzün önündeki gerçeği göremiyoruz. Aynı Cinayet Süsü (Ali Atay, 2019) filmindeki gibi. Olayın daha derinini görmeye çalışmak yerine yüzeysel yaklaşmayı tercih ediyoruz. Mantıken, böyle yaptığımızda da körleşiyoruz. Karşıdaki insanın hislerine, kendi gerçek hislerimize, kendimize… Bu gidişle, kaçınmaya çalıştığımız o korkunç son, kendi sonumuz olacak. Ya yalnız öleceğiz ya da o kadar yalnız kalacağız ki kendimizi öldüreceğiz. Bizi hatırlayan bir insan bile kalmadığında zaten bu dünyada, kalır mı yaşamanın amacı? Bir kişinin bile beyninde iyi kötü hatırası olmadığını fark edince insan, kendini terk edilmiş, depresif ve de anlamsız hissedebilir. İşte en kötüsü de budur. Her gün etrafımızdaki yüzlerce insan kendini bu durumda buluyor ve maalesef insan bu raddeye gelince, geri dönüşü yok. Sonumuz bir çöplükte terk edilmiş cesetlerimiz ve hatırlanmayan hayatlarımız da olabilir, mükemmel hatıralarımız ve dolu bir şekilde geçirdiğimiz hayatımız da. Buna karar verebilecek tek insan ise yine kendimizden başkası değil. Sonumuzu sadece kendimiz belirleyebiliriz. Ne aile üyelerimiz, ne bir psikiyatrist, ne de bir yakın arkadaş. Gözümüzün önündekini gerçekten bütün benliğiyle görebildiğimiz o gün, hayatın öneminin de farkına varacağız. Fakat o gün gelene kadar, ne zaman bir çöplüğün yanından geçsem, içimde bir ürperti, bir korku olacak. Çünkü bunu itiraf etmek istemesem de, unutulmak istemiyorum. Gerçekten yaşamadıkça yaşamanın hiçbir anlamı yok ve üzülerek söylüyorum ki; gerçekten yaşayabilmek, ölmekten daha zor. Kaynakça Atay, Ali. Cinayet Süsü.2019. Film En İlginç Ad, En Samimi Film Dışarısı buz gibi, yorgunluktan ölerek kendinizi eve atmışsınız, hayatınızda bir şeyler belki de yolunda gitmiyor ve yapmanız gereken tonla işi bir kenara bırakarak bugünü kendinize ayırmaya karar vermişsiniz. İşte bugün yapmanız gereken sıcak çikolatanızı almak ve kendinizi bu huzurlu ve içinizi ısıtacak filmin kollarına bırakmak. Kendimi bildim bileli idolüm olan Emma Watson’ın bana bu filmi kazandırdığını düşünürsek idol seçimi konusunda kendimi tebrik etmek isterim. Üstüne bir de en sevdiğim aktörlerden biri olan Logan Lerman ve her izleyişimde ayakta alkışlamak istediğim Ezra Miller eklenince film tadından yenmiyor. Stephen Chbosky’nin aynı adlı kitabından uyarlanan Saksı Olmanın Faydaları, uyarlamaları ölürcesine eleştiren bendenizin elini kolunu bağladı. Günümüzde çıkar ilişkisine dönüşmüş, içi bomboş olan çirkin şeyin, arkadaşlık kavramının, aslında ne kadar harika, önemli ve insanı hayata bağlayan bir şey olduğunu bir kez daha yüzümüze çarpıyor. Önyargının aslında ne kadar utanç verici bir şey olduğunu da bolca hatırlatıyor filmimiz. Sır saklamanın, verilen sözün arkasında durmanın, değer verdiğiniz kişinin her zaman yanında olmanın kısaca günlük hayatımızın artık klasikleştiği için önemini kaybeden her şeyi düşünme fırsatı buluyorsunuz. Tabii ki sevginin, sevmenin ve sevilmenin hatta karşılıksız olacak olsa bile beklemenin saflığı bütün yüreğinizi kaplıyor, boğazınız düğüm düğüm oluyor. Aile içinde yaşanabilecek belki de en çirkin şeylerden biri olan taciz de filmin son dakikalarında anladığınız ve yüreğinizi paramparça eden bir başka kısım. Bir çocuğun bu yükü nasıl taşımaya çalıştığını irdeleyip sinirleriniz hoplarken aynı zamanda daha başka iğrençliklerin de olacağı bir hikâye bu. Charlie’nin belki de hayatını değiştiren İngilizce hocasına da takdirler yağdırıyorsunuz bütün film. Hele de o güzel “We accept the love we think we deserve.”(Herkes hak ettiğini düşündüğü aşkı kabul eder) sözüne. Şu zamana kadar duyduğum en iyi sözlerden biriydi belki de. Filmin diğer harika yanlarından biri de bu: her cümlesi ayrı anlamlı, her cümlede hayatınızdan bir parça daha buluyorsunuz. Edebi olsun kaygısıyla uzun ve karışık hâle getirilmiş cümleler de değil bunlar. Gayet basit, düzenli ve nokta atışı yapmış sözler. Sam’in Charlie’yi öptüğü sahnenin saflığından ötürü gözyaşlarım birazcık akmış olabilir. Basit bir öpüşme sahnesi değildi bu, izleyince siz de anlayacaksınız. Aslında her şeyin çaresinin ufacık da olsa sevgi olduğu bu kadar güzel ifade edilemezdi. Normalde bir kitabı okumadan filmini izlemekten nefret ederim ama böyle bir kitabın varlığından maalesef haberim yoktu, filmden sonra kitabı okudum ve ilk defa önce filmi izlediğim için çok mutlu oldum. Karakterler o kadar güzel yansıtılmış, oyunculuklar o kadar muhteşemdi ki yazarın bu karakterleri, bu oyuncuları düşünerek yazdığını ya da bu oyuncuların küçüklüklerini yazdığını düşünme raddesine geldim. Ve son olarak da olağanüstü güzellikteki şarkı seçimine gelelim. The Smiths’i bana tanıtan ve Asleep şarkısını tam ihtiyacım olan zamanda bana vermekle kalmıyor, tünel sahnesinin kilit noktası olan şarkıyı daha güzel seçemezlermiş dedirtiyor insana. Yazarken de düşündüm “Aslında beni bu kadar çok etkileyen, bu filme bağlayan neydi, yoksa abartıyor muyum?” diye. Bu kadar basit bir konunun bu kadar güzel işlenişi, bu kadar içinin dolduruluşu, harika oyunculuklarla ve harika müziklerle harmanlanınca bunu sorgulamanın aslında çok da doğru olmadığını fark ettim. Şu an filmde Emma Watson’ın taktığı kolyeye sahibim ve ona her baktığımda bu filmin beni ne kadar etkilediği ve hayatımda izlediğim belki de en özel film olduğunu düşünüyorum. Samimiyetinden başlayarak beni soktuğu duygu karmaşasını çok az filmde tatmışımdır. Filmi önerdiğim istisnasız her arkadaşımdan harika geri dönüşler aldım. Gerçekten sayfalarca yazabilirim, üstünde saatlerce konuşabilirim, bıkmadan yorulmadan övebilirim. İzleyin, izlettirin. Birkaç gün ve aklınıza her geldiğinde sarsılacaksınız ama emin olun vaktinizi bu filme harcamak en sevdiğiniz hobiniz hâline gelecek. Balcı1 Ceren Balcı 21202487 Turk102-024 Gönenç Tuzcu Harikalar Diyarı “Bir bebek anne karnında bir sıvı veya su içerisinde ve bir hortum yardımıyla beslenerek kendini geliştirir.” der bütün uzmanlar. Öyleki bir bebeğin hayatta kalmasında en önemli faktördür ‘su’. Kendi bedenine uygun, cildi kadar hassas ve bakışları kadar berrak olanı ister bir bebek. Eminim ki kendimi ilk doğduğum anlarda da şimdiki kadar rahat hissettiğim tek su Didim Altınkum’un deniziydi. Yaklaşık yirmi bir yıldır her yaz gitmek için kışın hazırlıklara başladığım ve Ankara ile mesafesi on iki saat olsa da o yolu tepmekten hiç sıkılmadığım bir eğlencedir benim için Altınkum. Elbette ki sadece eğlence arayanların uğrak mekânı değildir. Birçok emekli teyze ve amcanın huzuru aramak için gittiği hatta bir süre sonra yerleşmeye karar verdiği de bir yerdir. Birçok turiste hizmet eden, ağırlayan ve aslında herkesin kendine ait bir yer bulabileceği veya bir çevre edinebileceği çok sıcak bir atmosfere sahiptir. Gündüzleri altın renkli kumuna ayaklarınızı sürdüğünüzde size sıcağından dolayı horon teptirebilen ancak bu durumdan rahatsız olmanızı engelleyebilecek kadar da berrak ve masmavi bir denize de sahiptir. Benim dilimde cennet olan suyu kimileri için tedavi niteliğindedir. Dünya çapında yapılmış olan ve sadece kırk dört ülkenin alabildiği ‘Mavi Bayrak’ ödülünü kazanmış bu kumsal, uzmanlar tarafından da onaylanmış ve bütün bir yılın yorgunluğunu atmak için ideal bir seçim haline gelmiştir. Plajın hemen yanında gülümseyen esnaflarıyla sizi bir cadde selamlar. Bu caddelerde gündüzleri denizde harcadığınız enerjiyi geri kazanmak için Balcı2 karnınızı doyurabileceğiniz birçok lezzeti bir arada bulabilirsiniz. Burası ne yiyebileceğinizi düşünürken sizi mutlaka kararsız bırakacak ve sadece kokuyu takip etmenizi isteyecektir. Geceleri ise adeta açık hava eğlencesi sunan bu yer gençlerin cep harçlığı çıkarmak için grup olarak önlerinde bir şapka eşliğinde hünerlerini sergilediği konser alanına dönüşmektedir. Türkiye’nin batısından doğusuna birçok gencin ülkemizi tanıtmak amacıyla restoranların içinde animasyoncu olarak çalışmasının Türkiye ekonomisine dolaylı yoldan da olsa katkıda bulunduğu göz ardı edilmemelidir. Altınkum sizleri hem doğal güzellikleri hem de içinde barındırdığı esnaf sıcaklığıyla kucaklamaktadır. Doğal güzellikleri ise elbette ki sadece berrak denizi ve sapsarı kumundan ibaret değildir. Apollon Tapınağı, Batı Anadolu kıyılarının bağımsız ve en büyüleyici anıtı olma niteliğine sahiptir. Hiçbir dış etki olmaksızın sadece tarihin dokunduğu ellerle parçalanmış ve üst üste yığılmış olan anıtsal kalıntıları barındırmaktadır bu etkileyici zaman makinesinde. Altınkum, limanında çeşitli özelliklere sahip tekneleri barındırır. Kimisi eğlencesiyle ün yapmıştır kimisinin de büyüklüğü ve görseli dillerde dolanmıştır. Şu da bir gerçektir ki, Didim’de bulunan tüm koyların güzelliği sapsarı saçları olan mavi gözlü şirin bir kızı anımsatır. Martı Koyu, Cennet Koyu, Cennet Adası, Akademi Koyu, Akvaryum Koyu ve belki de daha ismini hatırlayamadığım onlarcası gözlerinize görsel şölen yapabilecek kadar ihtişamlıdır. Cennet Adası’nda ziyaretçilerine sunduğu çamur ile size kendinizi pamuk gibi hissettirebilecek çamur banyosuyla kendinizi şımartırken, Akvaryum Koyu’nda su altındaki güzellikleri net bir şekilde görebilirsiniz. Üstelik renkleriyle kendilerine hayran bırakan balıklarla birlikte yüzme şansını da yakalayabilirsiniz. Balcı3 Didim bir tatil beldesi olarak size çok fazla seçenek sunacaktır. Ancak, eğer orada kalıcıysanız kışın sessizliğine de hazır olmalısınız. Sezonluk işler ve çalışanlar nedeniyle yazın hareketliliğinden kışın pek bir iz kalmaz. Yine de bir kere görüldükten sonra bununla yetinemeyip her yıl alışkanlık haline gelerek sizi kendisine çekecek bir doğaya ve sıcaklığa sahiptir bu yer. Tarih kokan tapınağı, gençler için çeşitli eğlenceler sunan mekânları ve aynı zamanda da huzuru ayaklarınızın altına seren ender yerlerden biridir Didim, Altınkum. Betül GÜNDOĞDU TUHAFLIKTAN ALIŞILMIŞLIĞA BİR YOLCULUK Size tuhaf gelen bir duruma karşı ilk tepkiniz ne olurdu? İğneleyici bakışlar ve küçümseyici sözlerle mi karşılık verirdiniz yoksa insanları oldukları gibi tuhaflıklarıyla mı kabul ederdiniz? Zaman zaman bize zıt görüşte olan insanlarla ve durumlarla karşılaşıyoruz ve “Bana göre çok tuhaf!” ,”Hayatımda bu kadar tuhaf bir şey duymamıştım!” ve benzeri cümlelerle karşılık veriyoruz. Oysa kime göre ve neye göre tuhaf? Bu noktada oturup biraz düşünmemiz gerekiyor, sanırım. Siz mesela, hayatınızdan binbir zorluk geçmiş ve bütün sıkıntılara rağmen hala ayakta dimdik durabilmiş birisiniz, ben ise ailem tarafından hangi koşulda olursa olsun el üstünde büyütülmüş ve sıkıntı nedir bilmeyen bir insanım. Bu durumda benim dert ettiğim küçük şeyler size ne kadar tuhaf gelecektir öyle değil mi? Oysa yaşam koşulları ve hayatın bize sunduğu acı tatlı olaylar insanların hayatını şekillendirir. Bence bu kabullenilmesi gereken önemli bir nokta. Maalesef ki bu duruma değinen çok fazla yapıt bulunmuyor edebiyatımızda ve gerçekten elle sayılabilecek kadar azınlıktalar yaşamdaki tuhaflıkları ele alan türdeki yapıtlar. Ne mutlu ki elime yeni geçen ve kısa bir sürede biten Alper Beşe’nin Birtakım Tuhaflıklar adlı öykü kitabı tam olarak da tatmin edici oldu benim için. Çünkü gerçek hayatın tuhaflıklarını kimi zaman açık bir şekilde kimi zamanda kendimizi sorgulatan bir üslupla ele almış. Asıl tuhaf olan ne bilmek mi istiyorsunuz? Bu kitap tam da size göre. Hayatlarımız tuhaflıklarla nasıl da bütünleşmiş, henüz fark etmediniz değil mi? Çünkü evet, fark edilemeyecek kadar yok saymaya başladık tuhaflıkları. Öylesine alıştık ki onlara, artık neyin tuhaf olması neyin olmaması gerektiğini kestiremiyoruz çoğu zaman. Sizden etrafınıza bakmanızı istiyorum. Öyle gelişi güzel değil, sorgulayıcı bir şekilde, analiz ederek bakınız. Her gün, hiç aralıksız her gün binlerce insan ölüyor. Peki neden? Savaş! Çünkü insanlar sırf kendi menfaatleri için başkalarının hayatlarını hiçe sayabilecek kadar açgözlü oldular. Bu duruma belli bir yere kadar katlanılabilir, belki. Peki ya seyircilere ne demeli? Artık insanlar o kadar alışmışlar ve alıştırılmışlar ki ölüme, bir hiç uğrana insanların öldürülmesi tuhaf olmaktan çıkıp, klasik ve her gün gündemde olan bir olay haline geliyor. Artık isyanlar yok sokakta, savaşa, adam yaralamaya ve kavgaya hepimiz sessiz kalıyoruz. Çok ufak bir azınlık kaldı belki de hala savaşa karşı “tuhaf!” diyebilen. Evet, “tuhaf” kelimesi size de ürkütücü görünüyordu değil mi bu yazdıklarımı okuyana kadar. Peki, şimdi biraz da olsun fikrinizi değiştirebildim mi? Birtakım Tuhaflıklar kitabında da değinildiği gibi tuhaf olan her şey alay edici ve gülünç olmayabilir. Kimi zaman insana insani değerlerini hatırlatır. Tıpkı savaşlara karşı isyan bayrağını çeken o azınlık topluluğun yaptığı gibi. Ç oğumuz farkında olmadan veya bilerek başkalarının dış görünüşü, düşünceleri ve konuşmaları hakkında çokça “Tuhaf” kelimesini kullanıyoruz. Karşı tarafın penceresinden bakmayı denediniz mi hiç? Cevabınızın “Hayır.” olması muhtemel. Zaten karşı tarafı düşünseniz, onu tuhaf olarak yargılamazdınız, kabul edelim. Yüzünüzün çoğu insan tarafından tuhaf bulunduğunu varsayalım. Kendinizi dışlanmış hissedersiniz değil mi? Böylece “Tuhaf” olarak yargılanan ve bu şekilde etiketlenen insanlar gün geçtikçe kendilerini değiştirme çabalarına giriyorlar. Yavaş yavaş kendi benliklerini kaybediyorlar istemeyerek. Kısacası kendilerine yabancılaşıyorlar. “Tekli koltuklar tehlikeliydi. Bencil olduğum sonucuna varabilirdi. Kanepenin, yastıkların yığıldığı köşesine geçsem ana rahmini özlediğimi düşünebilirdi. Sandalyeyi gerçekten belim ağrıdığı için değil muzipliğimden istedim.”(14). Karşındaki insanın seni tuhaf bulmaması için, insanın kendi rahatlığından ödün vermesi en basit örneklerinden birisi belki de. Buradan ne kadar da aciz bir insan gibi gözüküyor değil mi? Ve bence bu sadece karşınızdaki insanı kandırmak değil, hayata ve kendi benliğine savaş açmak aslında. Peki, bunun sonucunda ne mi oluyor? Bir insan daha kaybediyoruz. Kendi benliğini kaybeden, korkularına boyun eğen bir insan daha… Büyüdükçe farklılıklarımızı tuhaflıklar olarak adlandırıyoruz. Fakat zamanla bu tuhaflıklar birer alışılmışlıklar olarak karşımıza çıkıyor. Alıştıkça önemsememeye ve bizi biz yapan parçalarımızı kaybetmeye meyilli hale geliyoruz. Açıkça ayarlanmış bir robot gibi geziniyoruz ortada. Diğer insanlara yaşattıklarımız umurumuzda bile olmuyor mesela. Bunun suçlusu kim diye sorduğunuzu duyar gibiyim. Cevap çok basit: Bu hale gelmemize sebep bizleriz. Bu yüzden tuhaf yanlarınızı serbest bırakın artık! Başkaları ne düşünür diye düşünmeyin. Her zaman mükemmeli oynayamayız sahnede. Bazen “Ben buyum işte. Tuhaflıklarımla ve farklılıklarımla karşınızdayım, özgürüm!” diye haykırmak gerek hayata. KAYNAKÇA Beşe Alper, Birtakım Tuhaflıklar, Alakarga Yayınları, İstanbul, 2014 HAKKARİ’DE BİR ÖĞRETMENİN ÇAĞRIŞTIRDIKLARI Her insan kendine yabancılaşır, her seferinde aynaya baktığı zaman, kendisinde, son gördüğü zamandankinden hiçbir eser kalmadığını hisseder. Özellikle ruhsal derinliklerinde kayboldukları zamanlarda kendilerine dönüp baktıkları zaman hiçbir insan kendisini eskisi gibi görmez, kendisi ile yeniden tanışır. Kendisini ilk kez görmüş gibi olur çünkü o insan yediği yoğun darbeler sonucu kendisindeki değişimleri göremeyecek kadar yoğun olur. Yepyeni bir kişiliği ile kendisini gördüğü zaman ise kendisini kendisine yabancı hisseder, kendini tanıyamaz. Hakkari’de Bir Mevsim adlı romanda adını öğrenemediğimiz odak figür aynı duyguları paylaşır. Her gün aynaya bakıp her seferinde aynada farklı birini görmektedir. Roman, odak figürün fırtınaya kapılıp soluğu Hakkari’de alması gibi ironilere sahip olduğu için düşündürücü bir kitaptır ve odak figürün ne geçmişi, ne de ismi öğrenebilir ve bu durum aslında hayatın ironilerine ve bilinmezliklere dolu olduğunu gösteriyor bence. Herkesin hayatı aslında ironilerle, çelişkilerle dolu bence çünkü kurcalanan her şeyde bir mantık hatası söz konusu. Bu çelişkilerden bahis açıldığı zaman aklıma siyasilerin içinden kurtulamadıkları çelişkiler geliyor. İstisnasız her siyasi bu çelişkilere istemeden de olsa düşüyor çünkü siyasetlerini her zaman birbirlerine göre yapmak istiyorlar. Bunun dışında aklıma gelen bir başka çelişki ise insanoğlunun sürekli kendine zaman ayırmak için çalışıyor olması. İnsan ömrünü çalışarak geçiriyor ve çalışmalarının tek amacı ise rahat bir yaşam sürme isteği oysa ki bir süre sonra insanlar bu rahatı elde etmeye çalışırken rahatlarından ödün vermeye başlıyor. Bence bu insan hayatındaki en büyük çelişki. Hakkında yazmak istediğim bir başka konu ise belirsizlik, bu konu aslında çok uzun bir konu ama benim değinmek istediğim belirsizlikler insanların kafasında oluşturulmaya çalışılan belirsizlikler. İnsanlar kendi tarihleri konusunda bile bilenmeze sürüklenmeye çalışıyor. Haddini aşan televizyon proglarında tartışmalar görüyoruz, insanların en hassas oldukları konularda uydurma delillerle belirsizlik yaratmaya çalışıyorlar. Bütün üst düzey siyasiler bu konuda aynı politikayı izliyorlar bence, insanların doğru bildiklerini belirsizleştirip kendi fikirlerini empoze etmeye çalışıyorlar, böyle yapıyor olmaları insanların benliklerinden, tarihlerinden şüphe etmelerine yol açıyor bu yüzden bu durumu çok zararlı buluyorum. Kitapta gördüğüm, bahsetmek istediğim bir başka konu ise yoksulluk. Türkiye’de iki farklı durum var bana sorarsanız. Biri insanların barış ve varlık içinde yaşadığı, eğitimini alıp güzel bir yaşam sürdüğü bir yaşam. Diğeri ise insanların sefalet içinde, savaş durumunda, tehditler altında yaşadığı bir durum. Türkiye’nin bir bölümü iki dakikalık elektrik kesimine sinir olurken Türkiye’nin diğer bölümü elektriğin ne olduğunu dahi bilmiyor, bence Türkiye’de birbirini görmeyen iki farklı toplum var. Bu roman ise yoksul toplumu elit kesime tanıtmaya çalışıyor bence ve bu açıdan bu romanı takdir ettiğimi itiraf etmeliyim. Bu kitabın içeriğinde en dikkatimi çeken kısım ise Suryani olan kitap satıcısı ve bu kitapcının betimlemesi. Ben, romanın bu kısmının hiçbir ironiye, hiçbir abartıya sahip olmadığını, doğrudan gerçekleri yansıttığına inanıyorum. Bence kimsenin Türkiye’nin kütüphanelerle sağlamaya çalıştığı imkanlardan faydalanmak gibi bir derdi yok. Toplum olarak özeleştiri yapmamız gerekiyor ise bence ilk sırada gelen şey tembelliğimiz, keşfetme arzumuzun olmaması. Gözlerimiz kapalı, açmamak için diretiyoruz, televizyon dizilerindeki toz pembe hayatları görmek için gerçek hayattaki tozları görmemek için kendimizi zorluyoruz. Ayrıca romanın sonlarında, hatırladığım kadarıyla, Suryani tüccarın bütün kitaplarını yakıyorlar, buna dünya üzerinde yüzlerce farklı örnek bulabiliriz, Türkiye’de ise hatırladığım bir tane örneği var ancak hepsinin en üzücü yanı, toplumların bu kitaplara hiçbir zaman sahip çıkmamış olması. Gerek olağan üstü olaylara sahip, anlaşılması ve algılanması zor bir roman olması, gerek gerçekleri sorgulatmak konusundaki başarısı ile, çoğu olgulara ayna tutan bu romanın gerçekten çok güzel bir roman olduğunu düşünüyorum. Sılanur Şahin 21502501 EN BÜYÜK ÇARESİZLİK Dün gece üç buçuk yaşındaki kardeşim doğrulmak için kalkarken kış evinde yaktığımız sobaya dalgınlıkla iki elini de yapıştırdı. Daha o ne olduğunu bile anlamadan bir çığlık koptu annemden. Elindeki yangıyı o henüz duymamışken, içimizden bir şey koptu sanki. Hissettiğim acıyı tarif dahi edemem. O küçücük, gözünüzden sakındığınız bebeğin bu sefer şımarıklıktan değil acıdan feryat figan ağlaması ama sizin hiçbir şey yapamamanız… O ağladıkça biz de ağladık sanki acısını alacakmış gibi. Ve ben, hiç bu kadar çaresiz hissetmemiştim. Saatler geçti, kardeşim ağlamaktan ve elinin zonklamasından yorgun düşüp uyuyakaldı da bizim gözyaşlarımız dinmedi bir türlü. Sonra fark ettim ki bir tek ona ağlamıyorum. Suriye’de, Irak’ta çocuğunun elleri kopan annelerin çaresizliğine ağlıyorum durup durup. Annem, babam doktor olmasına rağmen biz ne yapacağımızı bilemezken; sobanın değil de bir havan topunun yaktığı eller… Nasıl bir durumda o anneler? Hiçbir suçun yokken, bir sabah vakti, belki kahvaltıda yakalanmak kör bir kurşuna… Ya da sapasağlam okula gönderdiğin çocuğunun bir bombalı eylem yüzünden kanlar içinde kalmış bedenini soğuk bir hastane odasında kucaklamak zorunda kalmak… Fakirlik, kimsesizlik… En kötüsü: çaresizlik. Uğruna canımı veririm dediğin çocuğunun, canından bir parçanın acıyla kıvranması ama ne acıyı dindirebilmek, ne de bunu yapandan hesap sorabilmek… Hükumetler kirli politikalarıyla bir adamı daha bir makama oturtmak, bir damla daha fazla petrol kazanmak için filleri tepiştirirken; çocuklar, kadınlar, analar ve babalar, bir nesil çimen gibi eziliyor altlarında. Bu insanların durumları ne savaşlardan önce öyle çok iyiydi, ne de savaş bittikten sonra çok parlak olacak. Filler tepinecek, petrol bölünecek ama Kerküklü küçük Yusuf kör, Halepli güzel Zahra hep kolsuz kalacak. Üstelik onların kalkınması için yapılan yatırım ve bağışlar, yeni yönetimlerce sümen altı edilecek; başkalarının açgözlülüğü yüzünden açılan yaralar, yeni açgözlüler yüzünden sarılmadan açık kalacak. Maalesef bu dram yalnızca bu yüzyıla ait değil. Savaşlar hep en çok çocukları vurdu. Ya babasız kaldılar, ya gözleri önünde tecavüz edildi annelerine. Ya da savaşçı filler bir adım daha öteye gidip zarar verdiler çocuk bedenlerine. Vietnam savaşında napalm bombasıyla vücudu eriyen Kim Phuc, Çernobil’den yıllar sonra kanserden ölen Sadako, Akdeniz’in kıyılarına vuran Aylan, çocuk ellerinin tuttuğu kalemle hayata tutunmaya çalışan ama başaramayan Anne Frank… Farklı savaşlar, farklı sebepler; ama sonunda hep acılar içinde ağlayan çocuklar ve başuçlarında en büyük çaresizlikleriyle öylece duran anne ve babalar… İşin tuhaf tarafı hiç durmaksızın süren savaş silsileleriyle, bu çocuklara bu vahşeti yaşatan savaşları başlatmış adamların da bir zamanlar bomba seslerinden ürküp masanın altına saklanan çocuklar olmaları. Acaba böyle büyüdükleri için normal mi geliyor şehirlerde havai fişek yerine el bombaları patlatmak? Yoksa kendileri o yaşta savaş yaşamışken şimdi huzurla ailesinin dizinin dibinde oturabilen masumlardan bir çeşit öç mü alıyorlar? Sebebini bilemiyorum. İki seçenek de o kadar aşağılık cevaplar saklıyor ki içlerinde, bir adım sonrasını sormak istemiyorum. Ama bu zincir kırılmıyor bir türlü işte. Savaşın bebekleri büyüyüp “adam” olunca savaşlarıyla kan bulaştırıyor başka bebeklerin yüzlerine. Her çocuk kendi şehrinde olmasa da komşusununkinde olan terör saldırılarını,
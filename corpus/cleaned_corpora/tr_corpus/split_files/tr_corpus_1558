Bey hanedanını yine tam olarak ortadan kaldıramayan123 Murad Bey ile akdedilen ve Hindistan malları üzerinden yüzde 3 gümrük vergisi, Türk vali için yüzde 4 ve şeyhü'l-beled veya emir-i hac diye adlandırılan Memlük lideri – o dönemlerde bu kişi İbrahim Bey - için yüzde 2 oranında bir ödül karşılığında Fransız tüccarların Osmanlı tebaa gibi muamele görmesini ve eşkiya Bedevîlere karşı güvende olmasını sağlayan antlaşma, İstanbul'da kabul edilmedi. Aksine Karadeniz'de de serbest ticaret talep eden Fransızların buraya yerleşmelerini engellemek için tüm tedbirler alındı124. İngilizlerin de bu sularda lider duruma gelme girişimleri aynı şekilde başarısız oldu125. Gelirlerini kendisi ve Memlük beyleri için israf eden Mısır'ı tekrar geri almak için Kaptan-ı Derya Hasan Paşa filosu ile birlikte 1786 yılında Reşid'e (Rosette) doğru harekete geçti. Murad Bey'in ve silah arkadaşı İbrahim Bey'in atlıları, hem Hasan Paşa, hem de para ile hizmete alınan çöl Araplarından kaçtılar. Her yere yanında götürdüğü ehilleştirilmiş aslanıyla mahalli halk arasında hayranlık uyandıran bu yaşlı kaptan-ı derya, Kahire'ye Osmanlı Sultanı'nın yetkilisi sıfatıyla muzaffer olarak girdi. Birkaç ay sonra, bu ülkenin cezalandırılıp, sömürülebileceğini – ki böyle de yaptı – ama bunun için ancak Memlükler tarzında yönetilebileceğini anladı. Para ile hizmete sokulan Araplar çok geçmeden padişahın sancağından ayrıldılar ve Avrupa'daki savaşın patlayacağı saat yaklaşıyordu Bu yüzden Hasan Paşa, yendiği beyleri yönetime getirerek, İstanbul'a geri dönmenin bedeli olarak kendilerinden yüklü paralar aldı126. Kahire'de kalan vali, eskiden olduğu gibi şimdi de bir amirden çok, bir esirdi. Beyler, yönetimden feragat etmesi yönünde bir talimat vermedikleri takdirde üç yıllığına görev yapıyordu127. Vergi, eskisi gibi düzensiz ve eksik gönderiliyordu. Sadece Hasan Paşa, eskisinden daha zengin dönmüştü. Mısır, askerî birlik sağlayacak durumda değildi Yeniçeriler artık barışsever birer tüccar veya başıboş avarelerdi ve itibarlarını artırmak amacıyla bir muhafız kıtası teşkil eden özel şahıslar tarafından hizmete alınıyorlardı128. Beylerin evleri – ki, en güçlü muhafız kıtasına sahip olan İbrahim Bey'in 600'e yakın evi vardı129 - Mısır'ın eşkiya Bedeviler ve huzursuz fellahlara karşı güvenliğini sağlamak için vazgeçilmez birer unsurdur. Cezzar Ahmed Paşa ya Boşnak, ya da Arnavut asıllı olup, Anadolu'ya gönderilen soydaşlarının yiğitliğine ve sadakatine çok güveniyordu ve onlara terfiler ve hediyeler sağlıyordu. Arnavutlar, Osmanlı paşalarının muhafız kıtalarında heves ve gururla hizmet veriyorlardı ve Avusturyalılar, özellikle de Ruslar kısa bir süre sonra kendi askerî birliklerine Arnavutları almaya başladılar130. Bu savaşçı milletler bile artık Bâbıâli'ye hizmet vermek istemiyorlardı İstanbul'un, üyeleri miras yoluyla kimi zaman orduda da yüksek veya daha mütevazı rütbelerin sahibi olan yönetici sınıfı, yüksek mevkilere gelmeye çalışan yeni unsurların, başkentte veya Avrupa'daki eyaletlerde yükselme fırsatlarının neredeyse tamamını ellerinden almışlardı. Sadece Boşnaklar, verimli komşu toprakları Hırvatistan ve Slovenya'da zengin ganimetler toplama fırsatı ellerine geçeceği için, Avusturya'ya, imparatorun havlayan köpeklerine karşı savaşın açılmasını dört gözle bekliyorlardı. Ancak, eskiden büyük bir istek ve hevesle Osmanlı'ya katılan bu dağ savaşçılarının yeniden başlamış olan düşmanlıklara katılmalarını engelleyen bir olay daha gerçekleşti. Bosna ve Mora'da olmasa da, Arnavutluk'ta ve komşu bölgelerinde, kötü idare edilen ve hiçbir ideale sahip olmayan devletin parçalanmasına neden olacak olan o doğal eğilim kendini göstermeye başlamıştı. Hayata sadece yüzeysel bakan ve güzel atlar, görkemli silahlar, şehvetli kadınlar, değerli taşlar ve gölgeli bahçelerden büyük zevk alan ve bunları insan ruhunun ulaşması gereken en üst noktası sayan alçak karakterli insanlar için, tıpkı Suriye'de olduğu gibi, 2 bin kese kazanmak üzere, makamlarını 800 kese karşılığında satın alıp131, nihayetinde sultanın kapıcıbaşısı tarafından hançerle veya iple boğularak öldürülen paşa veya mütesellim gibi tehlikeli bir göreve getirilmek yine de oldukça güzel bir kaderdi. Diğer taraftan, ün ve hareket peşinde olan enerjik karakterler için böyle geçici bir güç ve insanı hiçbir yere götürmeyen, gözleri kör eden böyle bir zenginlik önemsizdi ve küçük görülüyordu. Onlar, sadece Tanrı'nın yeryüzündeki tecellisi ve tüm Müslümanların hükümdarı olan padişaha karşı derin bir saygı besliyorlardı ve vezirler ile çökmekte olan devletin diğer yöneticilerini şanslı, ama hiçbir şekilde kendilerinden daha üstün olan rakipler olarak görmüyorlardı ve İstanbul'daki entrikacılara kurban gitmeye hiç niyetli değildiler. Çok yüksek bir yaşa kadar – Şeyh Zahir öldüğünde neredeyse 90 yaşında idi ve Cezzar Ahmed Paşa da muhtemelen ondan çok genç değildi – kendilerine emanet edilen eyaletlerde bağımsız beyler olarak hüküm sürmek için her türlü çareye, dur durak bilmeyen çalışmalara, geniş kapsamlı ilişkilere, rüşvet ve zorbalığa, yalana ve yalan yere yemine, ihanete ve cinayete başvurmaktan çekinmiyorlardı. Onlar birer asi idi belki, ama ancak o dönemlerde Osmanlı Devleti'ndeki durumların izin verdiği türde asilerdi, zira Mısır ve Suriye'de Ruslar veya Arnavutluk'ta Avusturyalılar ile kurdukları gizli ilişkilere rağmen, Sultandan ayrılmaya hiç niyetleri yoktu. Gücü ellerinden alabilecek her türlü emre karşı geliyorlar Sultanın ulaklarını hiç acımadan zindana attırıyor, zehirliyor ve öldürtüyorlar ve ertesi gün, Bâbıâli'ye para göndererek tekrar barışmaya ve böyle bir güç gösterisinden sonra tekrar onay almaya çalışıyorlardı. Tabii ki tüm bunları ancak kurnaz ve kıskanç bir komşu veya düşmanları gelip, bu inatçı asileri ortadan kaldırana kadar yapabiliyorlardı ve tabii ki katili, daha yüksek bir iradeye sahip ise daha sonra maktulün yaptığını yapmaya devam ediyordu. Eski bir Arnavut hanedanından gelen veya 1776 yılında hayata veda eden İşkodra Valisi Buşatlı Mehmed Paşa'nın oğlu Mahmud Paşa da aynı yolu takip etti. Bu genç soylunun, efendiler tarafından yönetilen İstanbul'da soyuna, zenginliğine ve yeteneklerine uygun olabilecek bir kariyer yapması mümkün değildi. Bu yüzden babasının kararlı bir biçimde mirasını isteyince, babasının sözde 6 bin kese parasına el koymak üzere Çerkes Bey'in gönderildiğini öğrendi. Mahmud, Çerkes Bey'i ve aynı amaçla gelen halefi Aydoslu Kurt Paşa'yı yenmeyi başardı. Bu arada Bâbıâli'de resmi olarak, bu servetin en fakir eyalet olan Arnavutluk'tan değil, ailesinin uzun zamandan beri Venedik ve civardaki Venedik'e ait topraklarda sürdürdüğü yoğun ticaret ilişkilerinden kaynaklandığını, dolayısıyla babasının yaptırdığı köprü ve kervansarayların da cömertliğinin birer işareti olduğunu şikâyeten bildirmeyi de ihmal etmedi. Çerkes Paşa, İstanbul'da haklı oldukları dava için görüş bildirmek üzere onurlu bir şekilde gönderildi132. Mahmud Paşa böylece Bâbıâli'nin da rızası ile İşkodra Valisi oldu. Derhal kendisi gibi gözüpek bir genç olan Ali Paşa ile irtibata geçti. Ali Paşa, Tepedelen Köyü'nden geliyordu ve büyük bir acımasızlık ve akla gelmez yöntemlerle Gardikili düşmanlarını cezalandırmış kayınpederinin elinden Delvine Paşalığını almış Ergiri Kasrı (Argyorkastron)'nın aynı zamanda eniştesi olan yeni valisini öldürmüş Pindus Nehri'nin Haydukları olan Kleftleri kendisine vergi ödemeye tâbi kılmış ve nihayet Tesalya Valiliği'ni satın almıştı133. Mahmud Paşa bunun yanında 12 küçük gemiden oluşan bir filo yaptırdı, hizmetine Alman mühendisleri aldı ve Rusların himayesinde bulunan Karadağlılara ve Venedik'e tâbi Pastroviçlere pervasızca saldırdı. Ayrıca üzerine gönderilen Elbasan Valisi Kurt Paşa'yı da yendi ve nizamî bir ordu ile üzerine yürüyen 12 paşayı da yenmeyi başardı. Venedik, bu huzursuz komşusundan şikâyetçi oluyordu ve Bâbıâlil'nin müdahale etmesini istiyordu. Venedik bu arada 1783 yılının Nisan ayında134 Avusturya ve Rusya ile bazı maddeleri Türkler için tehlike oluşturan bir ticaret antlaşması yapmıştı. Belki de Türkler, Osmanlı Devleti'ni aralarında paylaştırmayı düşünen devletlerin Mora ve Takımadalar'ın hakimiyetini Venedik'e vermek istedikleri haberini almışlardı. Artık hor görülen Venedik Balyosu ise, İstanbul'da Dalmaçya'daki Schiavoni [Sloven] bölgesi serserilerinin hamisi rolünü abartarak oynuyordu135. Berberiler ile yaşanan anlaşmazlıklar ve Goletta Limanı'nın 1774 yılında Angelo Emo tarafından top ateşine tutulması da Osmanlı Sultanı ile dostane ilişkiler üzerinde ters bir etki yaratmış olabilirdi136. Nihayet 1786 yılında Suriye'de Osmanlı hakimiyetini tekrar tesis eden Kaptan-ı Derya Hasan Paşa, bu sefer Arnavutluk sahillerine geldi, ama Mahmud Paşa'yı cezalandırmak için değil. Aksine, kısa bir süre sonra Tırhala Valisi ve İstanbul'dan Yanya'ya giden yolun koruyucusu olan137 Tepedelenli Ali Paşa ve 1778 yılında kendini kanıtlamış korsanlar olarak hâlâ önemli bir askerî rol oynayan138 namlı Dulcigno'lular ile birleşti ve Mahmud Paşa'nın boyun eğerek talep ettiği affı sağladı. Mahmud Paşa, bunun üzerine ödenmemiş verginin bir kısmını Manastır Valisi'ne tediye etti. Tüm bunlardan cesaret alan Mahmud, daha sonra Maltalılar ile ittifak hâlinde olan Venediklilere saldırdı. Venedik, barışı tekrar sağlamak için 15 bin taler ödemek zorunda kaldı. 1787 yılının yaz aylarında Buşatlı Mahmud Paşa tekrar komşu eyaletlerin paşalarına karşı sefere çıktı. Tepedelenli Ali Paşa ise, ölmüş olan Yanya, Arta, Akarnanya ve Suli Valisi'nin topraklarına saldırmaya hazırlanıyordu ve 1788 yılında bunu gerçekleştirdi139. Daha 1776 yılında Selanik'te bir ticarî temsilcilik açmak isteyen Avusturya140, bu asi şahsında paylaşım planları için bir müttefik bulduğuna inanıyordu. Son savaşta korkudan ödü patlayan Avusturya elçisinin oğlu genç Brognard*, itimadnâmesiyle geldi ve onurlu bir şekilde karşılandı. Ancak kısa bir süre sonra kayserin gizli elçilik heyetinin tüm kanlı başları İstanbul'a gönderildi. Kuzey Arnavutluk'un beyi bu sayede Bâbıâli'nin tekrar gözüne girmişti141. Ancak tüm bunlara rağmen, mahalli menfaatlerini tehlikeye atmaktan başka bir işe yaramayacak savaşa gireceğini sadece onu tanımayanlar söyleyebilirdi. Yeni savaşı başlatırken, erzak ve malzeme temini için her türlü tedbiri almış olan devlet adamları, kelimenin tam anlamıyla ortadan kaybolmuş sipahilerden142, barışsever zanaatçı ve tüccar veya avare takımından başka bir şey olmayan yeniçerilerden ve sadece kendi amaçları için yaşayan ve savaşan eyalet askerlerinden yeni bir ordu oluşturmak zorundaydılar. Başa çıkılması gereken en büyük zorluk bu idi ve hemen bir felaketin ortaya çıkmaması sadece Avusturya ve Rusya'nın, Bâbıâli'nin böyle bir karar alacağını düşünmedikleri, dolayısıyla hazırlıksız olmalarından kaynaklanıyordu143. Sadece Romen prensliklerinde Başbey Çayıroğlu komutasında 10 bin kadar Anadolu askeri bulunuyordu. Bu birlikler derhal Boğdan'ı yakıp yıkmaya başladılar144 ve bu gelişme karşısında öfkeye kapılan Prens İpsilanti Avusturya temsilcisi Baron von Metzburg ile irtibata geçti. Kasım ayında halka Bâbıâli'nin iyi düşünceler taşıdığına ve kendisinin de sürekli ihtiyatlı davrandığına dair güvence verdikten ve köylerini terk edenleri tekrar geri çağırdıktan sonra145, Avusturya birliklerini ülkeye geldikleri takdirde kurtarıcıları olarak karşılayacaklarına dair Ağustos'ta yaptığı teklifi yineledi. Ülkenin tamamı kurtuluşunu, mutluluğunu ve varlığını sadece imparatorluk sarayından bekliyor ... Kendisi ise Avusturya birlikleri tarafından burada muhafaza edilmekten başka bir şey istemiyordu146 . Huzursuzluk yaratan unsurlar, Focşani'ye karargâh kuran Bekir Paşa tarafından Turla boylarındaki kalelere ve Özi'ye gönderildiler. Bu arada yeniçeriler disiplinli askerler olarak yerlerini aldılar147. Ama Başbey Çayıroğlu'nun bir araya topladığı derme çatma askerlerinden kendisine karşı ayaklanan 3 bin kadarı firar etti ve İstanbul'a doğru yola çıktı. Tabii ki yolları üzerindeki sultanın zavallı reayalarını da hiç esirgemediler. Firar sebebi olarak ulûfelerinin gecikmesini ileri sürdüklerinde kendilerine hemen 90 kese dağıtıldı, ama dağıtılan paralar bile bu ayaktakımının Silivri ve İstanbul yakınlarındaki diğer yerleşim yerlerinde soyguna çıkmalarını engelleyemedi. Nihayet Gelibolu'da gemilere binip, zafer kazanmış olmanın bilinci ile Anadolu'ya geri döndüler148. Yeniçeriler de daha iyi bir durumda değildiler İstanbul'da çeşitli ortalar birbirleriyle sokak savaşları yapıyorlardı ve Boğdan'da nihayet kış aylarında tekrar İstanbul'a dönene kadar atları, hatta boyarların faytonlarını bile çalıyorlardı. İpsilanti'nin iyi tahsil görmüş sekreteri olup, daha sonra Voyage de la Propontide et du Pont-Exin ve Voyage de la Troade adlı eserleri yazan Abbe Le Chevalier, yeniçerilerin bu meydan okuyucu tavırlarından korkuya kapılarak Avusturya'ya kaçmıştı149. Mısır'dan acilen geri dönen Hasan Paşa'nın kalyoncularına gelince, Fransız elçinin sayfiyedeki evine zorla el koydular ve burayı ancak nöbetçi yeniçeriler ile çatışmaya girdikten sonra terk ettiler150. İyi ama Bâbıâli'nin elinde hangi askerler kalıyordu. İşte bu yüzden Bâbıâli, büyük bir kısmı Rumeli'de yaşayan151 Tatarları harekete geçirebilmeyi umut ediyordu. 10 Eylül'de kısa bir süre önce idam edilen152 Şahin Giray Han'ın oğluna en yüksek iktidar nişaneleri ve Kavşan, Tombosar (Dubossary/Dubasari), Bucak, Kuban ve Tatar milletinin seraskeri ünvanı verildi. Sadrazam, yapılan merasim sırasında sağında at sürüyordu ve böylece onu silah arkadaşı olarak kabul ettiğini gösteriyordu. Onun görevi, meşru Kırım Hanı olarak tanınmak için, miras hakkına sahip olduğu Kırım'ı fethetmekti. Sultan'ın hizmetinde olarak aslında 15 bin kadar olup, ancak İstanbul'da 40 bin kadar askerden oluşan bir ordu oldukları tahmin edilen Zaporog Kazakları'nın başına da yine bir tuğ verilen bir bey atandı153. Bunun dışında sadrazam ayrıca Abazaları ve Çerkesleri de para karşılığında hizmete alabildi, ama bunlar fazladan bir kuruş için Rusların hizmetine girmeye de hazırdılar154. Sadrazamın sadece tek bir çaresi vardı Sadakatsiz Hristiyanlara karşı kutsal savaş ilan etmek. Bunu yaptı da, ama Hristiyan uyruklarını da savaş alanına sürmek zorunda kaldığı için, savaşın tüm karakteri farklı bir hâl almış oldu. Sayısız Rum, baskı altındaki patriğin emirleri de ilan edilerek, kaptan-ı deryanın filosunda görev yapmaya zorlandı155. Bu arada Lampros Katzonis, Trieste'ye giderek burada 1788 yılında bir Amerikan gemisi satın alıp, bu gemiyi Kuzeyin Atina'sı adında bir Yunan savaş gemisine çevirdi. Kısa bir süre sonra ihtilal bayrağı, Takımada sularında göründü. Yurtdışında yaşayan zengin Rumlar, tekrar açılması planlanan özgürlük savaşı için Katzonis'in filosunu hazır hâle getirmek üzere gerekli parayı sağlıyorlardı156. Sadece Arnavutlardan, leventlerden ve yeniçerilerden, hatta Romenlerden, tek tip olmasa da büyük ve oldukça disiplinli bir ordu oluşturmuş olan Eflak Prensi, Karpat Dağları'nın tüm geçitlerini başarılı bir şekilde denetliyordu ve genç Kantakuzenler, özellikle de aralarından Rusya'da yetişmiş Johann ve Nikola kardeşler gibi bazı boyarların Hristiyan bir rejim, hatta bizzat Almanlar için yürüttükleri kışkırtıcı faaliyetlere – Mavroyani, asilzâdelerden bazılarını rehine olarak Tuna'nın diğer tarafına gönderdi – ve Avusturyalıların Olt Nehri'nin her iki kıyısındaki bölgeleri işgal etme girişimlerine aldırmaksızın, Osmanlı Sultanı adına bu eyaleti muhafaza edebildi157. Hareketli ve ihtişamlı sözlerle sadık Eflaklarını, sadakatlerini ve böylece selametlerini tehlikeye atabilecek bu Batılı farmasonların hile dolu fısıltılarına karşı uyardı158. III. Düzensiz Anadolu birlikleri buraya varmışlardı bile3. Yaşlılar dahi Peygamber'in sancak-ı şerifinin altında hayatlarını feda etmek için akın akın geliyorlardı4. Sadrazam, Prut Nehri kenarında, Osmanlılar için şanlı hatıralarla dolu Hantepesi'ne karargâh kuracaktı, ama şimdilik müttefik düşmanlara karşı herhangi bir harekette bulunmayacaktı5. Komşu Vidin ve Özi valileri tarafından desteklenen Romen prenslerine, kendilerine emanet edilen eyaletlerin savunulması için gerekli tedbirleri alma görevi verildi. Yaşlı İpsilanti, Avusturyalıların güvenli koruması altında kayser eyaletlerine ulaşmak için elinden gelen çabayı gösteriyordu ve Brünn'de onurlu bir şekilde karşılandı. Küçük bir ordu, sadece Osman veya İbrahim Paşa emrinde 1.250 asker tarafından savunulan Boğdan'a girdi. Boğdan başkenti yakınlarındaki Larga'da (Kartal) 19 Mart tarihinde yapılan muharebede komutanları hayatını kaybederken, yenilen birlikler Prut Nehri kenarındaki Ştefaneşti üzerinden Hotin'e geri çekildiler6. Boğdan Prensi, Botoşani ve Yaş'a kendi Husar birliklerini yerleştiren Albay Fabriczany'nin esiri idi7. Boğdan'daki büyük tuz madeni Ocna'da yine bu bölgeyi Seret Nehri'ne kadar işgal etmek üzere bir Alman birliği belirdi8. Boğdan Prensi ünvanı Mayıs ayında, başarıları ile övünen ve daha büyük başarılar elde etmek için 20 top talep eden Mavroyani'ye verildi9. Ama Avusturyalıların savaş ilan edilmeden gayri meşru olarak saldırdıkları Belgrad10 Abdi Paşa tarafından çok iyi bir savunma durumuna geçirilmiş olmasına rağmen, Kuzey Sırbistan halkı11 ayaklanma hâlinde idi ve Karadağlılar tekrar silahlarına sarılıyorlardı12. Sadrazam Koca Yusuf Paşa, o dönemlerde bahşiş isteyen13 asi yeniçeriler ile uğraşmak zorunda kaldığı Sofya'daki karargâhında idi14. Burada 35 bin yeniçeri, 45 bin başka asker ve 280-300 arası top ile birlikte 6 bin kadar topçu hazır beklerken, 27 bin asker Bosna'da nöbet tutuyor ve bir başka ordu da İsmail'de bulunuyordu15. Boğdan başkentinin Avusturyalılar tarafından işgal edildiğine dair gelen haberler, Koca Yusuf Paşa'yı hiç de endişelendirmiyordu. Büyük zorluklar altında bir araya getirdiği ordusu ile sayıca onu bekleyemeyecek kadar küçük olan bu birliklerin üzerine yürüyebileceğini düşünüyordu16. Küçük bir Osmanlı birliğinin başında, sadrazam tarafından Boğdan tahtına atanan ve bir önceki savaşta Eflak Prensi olarak görev yapmış Emmanuel Giani, Yaş'a girdi17. Aynı zamanda 19 Mayıs'ta, eski kölesi olan şimdiki sadrazamla18 araları pek iyi olmayan Kaptan-ı Derya [Cezayirli Hasan Paşa] gemileri ile yola çıktı Karadeniz'e 16 savaş gemisi, 9 firkateyn, 4 korvet, 4 kalyata, 4 silahlı ticaret gemisi, vs. den oluşan bir deniz gücü götürüyordu19. Aynı yılın 19 Ağustos tarihinde Rus gemileri Kılburun'da saldırıya uğradılar20. Hasan Paşa, 10 bin askerin yanında buraya 20 bin kalyoncu getirdi. Amacı, Sinop'ta Kuzey Anadolu birliklerini alıp, Kırım'a saldırmayı denemekti21. 26 Mayıs'ta 4 savaş gemisi ve 4 firkateynden oluşan başka bir filo, Takımadaları korumak için harekete geçti. Nihayet Eğriboz Valisi'ne, birkaç gemi ile sözde Tunus'a saldırmaya hazır bekleyen, ama ihtiyatlı bir tarafsızlık gösteren22 Venedik'i denetleme ve Avusturya'nın Adriyatik Denizi'nde ticaretini yok etme emri verildi23. Koca Yusuf Paşa, hâlâ Sofya'da müttefik güçlerin saldırısını bekliyordu. Bâbıâli, hiçbir surette kendi başına ve kendi askerî imkânlarını kullanarak düşmanı ile çatışmaya girmeye niyetli değildi. Ama Avusturyalılar o kadar zayıftı ki, Mavroyani yanındaki Türkler ile Erdel'e girip, Herrmannstadt ve Kronstadt dolaylarını ateşe verebildi. Kayser'in Romenlere Hristiyan dininde özgürlük vaat eden beyannâmelerine cevap olarak, Eflak Prensi, Romenlerin ortak kökeninin, dağların diğer tarafındaki imparatorluk uyruklarıyla aynı olduğunun vurgulandığı afişler dağıttı24. Mavroyani'nin kuzey sınırları bekçisi olan askerleri ayrıca Boğdan'a da girdiler ve büyük başarılar elde ettiler25. İki müttefik imparator ordularının durumu gülünç olmaya başlamıştı. İsmail ve Turla boylarındaki kalelerin dışında Romen prensliklerinde hiçbir Türk ordusu bulunmamasına rağmen, Romen prensliklerini işgal etmeyi başaramıyorlardı26. Hotin, ancak Boğdan sınırındaki Avusturya birliklerinin komutanı Koburg Prensi'nin Rus General Soltiikov ile birleşip, iki ay süren bir kuşatmadan sonra, Türkler'in şerefine halel getirmeyen bir teslim belgesiyle 19 Eylül'de ele geçirilebildi. Ruslar artık Yaş'a yerleşebilirlerdi. Burada boyarlardan oluşturulan ve başında Laşkarev'in bulunduğu bir Divân a idareyi teslim ettiler Avusturyalılara sadece Seret Nehri'nin diğer kıyısındaki yerler verildi, o da fethedilmiş bölgeler olarak değil, sadece Turla boylarındaki başkomutan Rumyanzov'un teveccühü ile kış karargâhı olarak tahsis edildi27. Özi Kalesi'nde valinin emrinde, aralarında birçok yeniçerinin ve yanında birkaç süvari kıtalarının da bulunduğu 12 bin asker vardı. Özi Valisi, hücum ettiği, ama alamadığı Kılburun'da 1787 yılının Ağustos ayında büyük bir başarı göstermişti. Kasım ayı sonlarına kadar Özi ağzında güçlü bir filo hazır bekledi28. 1788 yılının Haziran ayında kaptan-ı derya tekrar Kılburun önlerine geldi, ama bu sefer İngiliz Paul Jones ve Nassau-Siegen Prensi'nin komutası altında birçok Rus gemisi saldırmaya hazır bekliyordu. Hasan Paşa yine de düşmanı, Özi ağzında bulunan bu limanda kolayca yenebileceğini düşündü ve onları kovalamaya başladı. Ama kısa bir süre sonra düşmanını hafife almaması gerektiğini anladı. 27 Haziran'da en iyi gemilerinden bazıları cüretkâr, ama beceriksizce yapılan bir manevra yüzünden karaya oturdu. Bunun üzerine meydana gelen çatışmada 2 bin askerini kaybetti. Bu yüzden Jones ve Nassau-Siegen Prensi'nin müttefik güçleri üzerine başarılı bir saldırıda bulunmadan, Kılburun'dan vazgeçmek zorunda kaldı. Ağustos ayı başlarında deniz gücünün büyük bir bölümünü kaybetti29. Rum asıllı bilgin Poltava Piskoposu Eugenios Bulgaris, 23 Haziran'da bu zaferin bir önceki savaşta elde edilen Çeşme zaferinden bile daha üstün olduğunu açıkladı30. İmam Mansur'un Kuban bölgesinin ötesinde son bir teşebbüsü de Hasan Paşa'nın seferinden daha başarılı olmadı31. Ali Paşa tarafından savunulan Özi Kalesi'nin kuşatması 29 Ağustos'ta başladı. Potemkin bizzat başkomutanlığa getirilmiş ve Kılburun'un savunmasında yaralanan Suvorov onun emrinde idi. Birkaç gün sonra aldığı ikinci bir yara onu neredeyse mezara götürüyordu. Hasan Paşa, İstanbul'a geri dönmüştü ve başında komutanı olmayan donanmadan kalanlar, Özi'de mahsur kalan Türklerin kararlı direnişine katılabilecek güçte değildi. Kuşatma tüm bunlara rağmen uzadı ve Potemkin'e askerî yetenekleri açısından hiç de onur kazandırmadı. Özi Kalesi 17 Aralık'ta büyük acılar ve kayıplardan sonra, nihayet ele geçirildi32. 5 bin Rus askeri hayatını kaybederken, Türklerin kayıpları yaklaşık 14 bin asker olarak tahmin ediliyordu ve ele geçirilen esirlerin sayısı ölen Rusların sayısı kadardı. Özi Kalesi'nin zabtı, Rusların 1788 yılındaki tek başarısı idi33. Hasan Paşa'nın Kırım'a ilişkin planları Kılburun'un başarısız bir şekilde kuşatılması, Osmanlı Donanması'nın yok edilmesi ve Özi Kalesi'nin düşüşü ile sonuçlanırken, rakibi Sadrazam Koca Yusuf Paşa'nın, ücretlerine ve ödüle susamış olup, Avrupa tarzında organize olmayı her halükarda reddeden yeniçerilerin itaatsizliğine rağmen, bahtı daha açıktı. Kayser'in birlikleri sadece eskiden bir kez Matthias Corvinus tarafından fethedilmiş Böğürdelen Kalesi'ni fethetmekten (Nisan) ileri gidemedi. Büyük Osmanlı ordusu daha Haziran ayında Niş'ten, Vidin'e doğru yola çıkmıştı. Sırp köylülerin ayaklanması bu arada sona ermişti34. Ordu içindeki asilere karşı kararlı tedbirler alındı Subayları gizlice idam edildi, kimi bölükler tamamen sürüldü ve yeniçeri ağası görevden alındı. Kayser Joseph, muhtemelen büyük kayıplar vermeden Rusların kesin gözüyle bakılan zaferlerinin meyvelerini toplama umuduyla Futak karargâhında hareketsiz beklerken, Rumeli Beylerbeyi Serasker Süleyman Paşa, Banat'ın Avusturya bölgesinde Tuna Nehri'ni geçme cesaretini gösterdi. Bu arada Bosna'da diğer Osmanlı birlikleri, Lichtenstein komutasındaki Almanlara karşı birkaç zafer kazanıyorlardı. Ancak aynı Almanlar daha sonra Laudon komutasında Dubiça (26 Ağustos) ve Novi'yi (3 Ekim) ele geçirmeyi başaracaklardı. Palanka, Weisskirchen ve Pançova bölgeleri yakılıp, yıkıldı Türkler neredeyse Werschetz'e giriyorlardı. Mehadiye, Vidin Valisi tarafından ateşe verildi ve Karanşebeş de Osmanlı askerlerinin acımasızlığını hissetti. Ancak Lugas önlerinde savaşmaya hazır kayser orduları ile karşı karşıya geldiler. İki ordu iki gün boyunca mücadele etti. Bir seferinde kayser ve kardeşi Franz, kaçmak zorunda kalacaklarını düşündüler. Ama Türkler sonunda Avusturya'nın üstün süvari bölüklerinden ziyade, ilerleyen mevsimden dolayı Tımışvar'a doğru ilerleyişlerini durdurmak zorunda kaldılar, ancak sayısız esiri ve zengin ganimetleri Tuna Nehri'nin diğer kıyısına nakletmeyi başardılar35. Muzaffer sadrazam kışı Rusçuk'ta geçirdi. Gustav tarafından, sadece eyaletinin kaybedilen bu kısmını geri almak değil, çariçeyi Kırım'ı da geri vermeye zorlamak üzere Temmuz ayında Finlandiya'da başlatılan savaş, önemli değildi ve kısa bir süre sonra İsveç Kralı için çok da onurlu olmayan bir ateşkes ile sona erdi36. Böylece müttefik güçler, edindikleri tecrübelerden cesaret alarak ve birbirlerine daha sıkı bir şekilde bağlanarak, bu yılın sonunda gelecekteki harekât için daha büyük başarılar umut edebilirlerdi. Sultan I. Abdülhamid, yeni savaş yılı başlamadan, 12 Recep günü, yani 7 Nisan 178937 tarihinde vefat etti. Tıpkı ondan hemen öncekiler gibi, Osmanlı tahtında o da sadece bir gölge idi. Son zamanlarında kendisinden önce ölen ablası Esma Hatun'a38, Hasan Paşa'ya ve Koca Yusuf Paşa'ya iyice bağımlı hâle gelen Abdülhamid, etkinliklerini servet edinmek – savaş masraflarından ötürü teselli kabul etmez bir üzüntü içindeydi39 - ve eski zamanlarda yapılan olaylarda olduğu gibi büyük bir ihtişam yaratmakla sınırlandırmıştı. Bir şeyler değiştireceğine dair umutlarını hiçbir zaman kaybetmeyen tebaa40 ve İstanbul'daki Frenkler, Sultan Abdülhamid'i etrafında müşavirleri, bir araba içinde taşınan şeyhülislâm, zırhlara bürünmüş çorbacılar, beyaz ve zenci hadımağaları, çoğlanları ve sarayın cüceleri ile merasimle camiye giderken görüyorlardı (atalarının örneklerine uyarak o da yeni bir cami yaptırmıştı). Padişah, İncili Köşk'de gümüş tahtı üzerinde Karadeniz'e yelken açan kaptan-ı deryayı uğurlamak üzere huzuruna kabul ettiğinde, merasimi izlemek üzere binlerce insan buraya toplandı Köleleri değerli kürkünü düzeltiyordu ve büyük yelpazelerle efendilerini rahatsız eden sinekleri kovuyorlardı41. Selim, henüz genç bir adamdı. Yeniçeriler arasında çok seviliyordu ve kimi Osmanlı'ya göre daha onurlu bir geleceğin en iyi teminatı kararlı ve gururlu karakterinde yatıyordu. Hükümdarlığı altındaki tüm Müslümanların katılmasını istediği kutsal savaş hayranı idi ve bu güne kadar maruz kalınan hakaretlerden kızgınlıkla bahsediyordu. Savaş, cüretkâr kâfirlerin mağlubiyeti ile sona ermeli idi Osmanlı Devleti'nde tekrar sağlanan adalet, Tanrı'nın inayetiyle nihai zafere ulaşacaktı42. Edirne'ye kadar bizzat at üstünde gitmeye hazır olduğunu açıklıyordu. O, etrafında can sıkıcı her türlü vâsiden uzak, tek başına hareket etmek istiyordu. İktidarının ikinci gününde, Kaptan-ı Derya Hasan Paşa, padişahı bir yangın vesilesiyle evine davet ettiğinde, bu davete iştirak etmedi ve hemen yeni efendisinin huzuruna gelen deniz kahramanı Hasan Paşa'ya, yüzünü tanımadığı için kim olduğuna dair garip bir soru sordu. Hasan Paşa, hiç kıpırdamadan yerinde duruyordu Görevinin sona erdiğini anlamıştı. Bu adam neden burada bekliyor. Söyleyin, derhal yangın yerine gitsin. Selim'in sonunda hor gören reddedici cevabı bu oldu. Annesini törenle saraya getirtti ve herkesin önünde elini öptü. Lalası ve hocası en yakın danışmanları oldu44. Yine de mutlu zamanları geri getirmek için genç ve kararlı bir sultan yeterli değildi. Zira iyi niyetli, ateşli ve kötülüklerin kökünü araştırmakta yorulmak bilmeyen bu genç adam bir dahi değildi. Bir dahi bile olsa, hemen yeni bir ordu kurması mümkün olamazdı. 1790 yılında Osmanlı İmparatorluğu'nun düşmanlarını yenmiş olmakla övünebilecek tek adam yine Mavroyani idi aslında. Haziran ayı başlarında, sözde 12 bin askerle Erdel'e akın etmeye hazır bir vaziyette Boza (Buzau) Geçidi'nde bekliyordu45. Serhad boylarındaki paşaların, Emmanuel Giani'yi Yaş'ta tekrar tahta çıkartma çabaları, başarısızlıkla sonuçlandı. Aksine Galati'de meydana gelen bir çatışma sırasında daha güçlü olan Rusların tarafına geçti46. Emmanuel Giani, Boğdan Prensliği'ne atanmadan önce, İstanbul'da sadakalarla geçinen yaşlı bir adamdı47. Sadrazam, yine 1788 yılında olduğu gibi, Tuna Nehri'nin diğer kıyısındaki karargâhında hiç harekete geçmeden duruyordu. Ama bu sefer kâfirlerin saldırısını bu kadar huzurlu, hatta umursamaz bir şekilde bekleyemeyecekti. Aksine her iki Romen Prensliği'ni de kaybedecek ve böylece hem kendisinin, hem de kaptan-ı deryanın görevden alınmasına neden olacaktı. Geçen savaşta, göz göre göre Bukovina'yı ele geçirdiklerinden beri Avusturyalılara karşı düşmanca bir tutum içinde olan Rumyanzov, batı ordusunun başkomutanı olduğu sürece, ortaklaşa hiçbir faaliyet gösterilmedi. Yaraları iyileşen Suvorov bu arada 1789 yılının ilkbaharında Yaş'a gelerek, savaşa bambaşka bir yön verdi. Haziran ayında, Kalas'ta (Galati) galibiyet elde eden General Derfelden ile karşılaştığı Birlad önlerine geldi. Seret kıyılarındaki Agiud'da bu bölgeye kısa bir süre önce akın eden Koburg Prensi ile buluştu. Maraşeşti'de müttefik ordu, büyük Osmanlı ordusunun öncüleri ile karşı karşıya geldi. Sonucu belirleyecek nihai muharebe yakındı. Sadrazam [Kethüda (Cenaze)] Hasan Paşa'nın* ordusunun büyük bir bölümü, en az 50 bin asker, Anadolu sipahilerinden oluşuyordu. Yanında sayısız top ve Fransız eğitimciler tarafından yetiştirilmiş subaylar vardı. Ne yazık ki Osmanlıların bu savaş ustaları Lafitte, St.Remy, Toussaint, Kauffer, Leroy d'Abaucourt ve Dureste48, öğrencilerine Prusya taktiğine göre yapılan geniş kapsamlı bir taarruzun küçük kare nizamları ile nasıl geri püskürtüleceğini göstermek için burada bulunmuyorlardı. Osmanlı sipahileri, ölümü hiçe sayan bir eda ile 1 Ağustos'ta [1789] Focşani'de müttefik birliklere saldırdılar. Ancak Spleny onlara direnmeyi başardı ve Rus General Derfelden diğer kanatta zafer kazandı. Suvorov'un ve Koburg'un birlikleri sürekli ateş altında Türklerin siperlerine saldırmaya devam ediyor ve ellerinde sadece süngülü tüfekleri olduğu hâlde bunları almayı başarıyorlardı. Düşman işgali altında bulunan manastırlar Hristiyanların eline geçti. Husar ve Ulah birlikleri, Grekov'un Kazakları ve yeni hizmete alınan Arnavutlar, kaçanları nihayet iki Romen Prensliği arasındaki sınırı oluşturan Rimniç Nehri'ne kadar sürdüler. Ruslar, daha fazla ilerleyip, sadrazam ve Osmanlı ordusunun ana gücü ile karşı karşıya gelmek için hiç de acele etmiyorlardı. Boğdan zaten ellerinde idi ve Eflak'ı Avusturyalılar için ele geçirmek, General Suvorov'a çok da acil bir yükümlülük gibi görünmüyordu. Bender'de Türk'ün bulunduğunu ve kaptan-ı deryanın güçlü İsmail Kalesi'ndeki komutayı devraldığını biliyordu. Bu yüzden önce Falcı ve Hantepesi'ni tahkim etmekle yetindi ve sonra Türk ordusunun niyetleri hakkında bilgi toplamak üzere, Kazaklarını güneye doğru gönderdi. Nihayet Koburg Prensi kendisinden yardım talebinde bulunduğunda Rimniç'e doğru yola çıkmaya karar verdi. Müttefikler, Türkleri iki Romen Prensliği arasındaki sınırı oluşturan Rimniç boylarında iyi tahkim edilmiş bir şekilde buldular. Mavroyani, Romenleri ve atlı Arnavutları ile sadrazamın karargâhında idi. Muharebe 22 Eylül [1789] günü akşama kadar sürdü, ama düzenli bir akışı yoktu. Avusturya ordusu Martineşti yönünde mücadele ederken, Ruslar Rimniç'te savaşıyorlardı. Osmanlı taarruzu oldukça hareketli idi. Yeniçeriler ve sipahiler, düşmanı geri püskürteceklerinden ve o güne kadar maruz kaldıkları hakaretlerin ve kayıpların öcünü alabileceklerinden emindiler. [Kemankeş] Mustafa Paşa*, özellikle Rusların sol kanadına karşı sipahilerin tüm gücünü kullandı. İki kez 15 bin askerle bu safları kırmayı denedi. Öğleden sonra, sadrazam taarruzda bulunan ve Hristiyanların ne toplarından ne de süngülerinden çekinmeyen Osmanlı birliklerinin komutasını bizzat devraldı. Muharebeye bizzat katılan General Suvorov, Türklerin altı kez yeniledikleri taarruzlarında en yiğit kahramanlara yakışır şekilde davrandıklarını bizzat kabul ediyordu. Müttefik birlikler, yeniçeri kıtalarının ellerinde kılıçları ile savaşan dalkılıçlarını Cring ormanlığından geri püskürtmeyi ancak çok büyük çabalardan sonra başardılar. Hasta olduğundan bir arabada yatan sadrazam, kaçanların üzerine toplarla ateş edilmesini emretti. Yine de akşama doğru sayıca üstün Osmanlı ordusu geri çekilmek zorunda kaldı49. Birçok Osmanlı, anlatılanlara göre 3 bin kadarı, Rimniç ve Buzau nehirlerinde boğularak can verdi. Muharebe sırasında ise 20 bin kayıptan bahsediliyordu. Hayatını kaybedenler arasında, aslında savaşmayı bilmeyen Reisülküttap Mehmed Hayri Efendi de vardı50. Galip müttefik orduları, bu muharebede 100 sancak ve 68 kadar top ele geçirdiler51. Sadrazam, önce İbrail'de durdu emrinde artık bir ordu yoktu. Yanında birkaç birlik ile küçük düşürülmüş ve fiziksel olarak gücü kırılmış bir adam olarak buradan Şumnu'ya doğru hareket etti. Müttefik ordularının kendilerini takip edeceklerini göze almışlardı, ama herhangi bir takip gerçekleşmedi Ruslar, Birlad'a doğru harekete geçtiler ve burada henüz direnen son Besarabya kalelerini de ele geçirmek için uygun bir fırsat bekliyorlardı. Potemkin, aynı yılın 11 Ekim tarihinde Akkirman'ı ele geçirmişti bile52. 14 Kasım'da güçlü Bender Kalesi neredeyse hiç direniş göstermeden teslim oldu53. Avusturyalılar bu arada yavaş ve büyük bir ihtiyatla Bükreş'e doğru ilerliyorlardı. İlk kayser birlikleri, şehre rahatça girdiler. Koburg Prensi, 9 Kasım'da Eflak'ın başkentine bizzat ayak bastı ve buraya daimi olarak yerleşti. Kray ve Brugglach, Türkleri Olt bölgesinden çıkartırken, kayser birlikleri de Krayova'yı ele geçirdiler Hohenlohe Prensi, eskiden Avusturya Eflak'ı olan bu bölgede yönetime getirildi. Ünlü ve itibarlı ailelerden gelen boyarlar, tıpkı Krayova'daki gibi, Bükreş'te de kayser birliklerini sevinç gösterileri altında karşılamışlardı. Eğlenceye düşkün boyar erkekleri ve kadınları, Avusturyalılar tarafından düzenlenen balolardan ve diğer şenliklerden büyük zevk alıyorlardı. Tüm bunların bedelini ödeyen köylü ise yabancılara erzak sağlayabilmek için ağaç kabuğundan yapılmış ekmekle karnını doyurmak zorunda idi54. Kladova'da Kasım ayı başlarında eski sadrazam, yeni Vidin Valisi Koca Yusuf Paşa, 28 Ağustos'ta Banat'a yaptığı bir akın sırasında Mehadiye'de büyük bir mağlubiyete maruz kaldıktan sonra55, General Fabris'e teslim oldu. General Laudon, 8 Ekim'de [1789] sadece üç hafta süren bir kuşatmadan sonra Belgrad'ı kolayca ele geçirdi [Belgrad Muhafızı] Osman Paşa, şehrin kaybını hayatı ile ödeyecekti. Daha sonra Semendire işgal edildi56. Selim'in, ilkbaharda sefere şahsen çıkma vaatlerine rağmen57, bu bölgelerdeki savaş aslında sona ermişti. Mavroyani'nin daha sonra Eflak'ı tekrar geri alma çabaları önemli sonuçlar getirmedi Bizzat kendi komutası altında ülkeye getirdiği 18 bin asker, 26 Haziran'da Kalafat'ta Clerfayt ve Stedter'e yenildi58. İsmail'in alınması ile düşmanlıklar kısa bir süre sonra doğal olarak sona erecekti. Tuna boylarında bu sefer nihai bir muharebe meydana gelmedi. Nasıl ki Koburg'un birlikleri 1790 yılının Haziran ayında Yergöğü Kalesi'ni ele geçiremedilerse59, Türkler de Koburg'u Bükreş'ten kovmayı başaramadılar60. Fransız İhtilali'nin başladığı bir dönemde, barış için arabuluculuk yapmak, Batı diplomasisine düşecekti. Tüm hainlerin amansız takipçisi [Sadrazam] Kaptan-ı Derya Hasan Paşa ile Osmanlı Devleti'ne yeni ün kazandırmak için yapılan bu savaşın asıl ruhu da gitmişti. İsmail'de yeni bir ordu toplamıştı ve Potemkin'e bizzat barış teklifinde bulunduğu61 ve Şumnu'da [Avusturya elçisi] Stürmer ve Rus Generali'nin gizli bir temsilcisi ile görüştüğü halde, hâlâ bir şeyler yapabilme umudunu taşıyordu. Ama 31 Mart 1790 tarihinde yatağında ölü bulundu Kimilerine göre zehir içerek intihar etmişti kimilerine göre ise Divân ölümünü hızlandırmıştı62. Neticede 90 yaşına gelmiş ve ondan önce 7 gün boyunca yatağından çıkamamıştı63. Selim'in tüm nâzırlarından aldığı bir rapor neticesinde [aslında kur'a çekilerek]* Çelebi Ruscuklu Şerif Hasan Paşa getirildi64. Gerçi Şerif Hasan Paşa, büyük bir enerji gösteriyordu, ama savaş fikrinin fanatik bir temsilcisi değildi. Yusuf Paşa affa nail olamamıştı ve Mavroyani'nin Eylül ayında Ziştovi yakınlarında Byela'da hain ve asi olarak idamı da maceracı planların, aşırı umutların ve çürümekte olan Osmanlı İmparatorluğu'nun kısa zamanda tekrar toparlanacağına dair beslenen aşırı güven devrinin kapandığının bariz bir işareti idi65. Kayser Joseph, 20 Şubat 1790 yılında hayata veda etmişti. Kardeşi yumuşak huylu Toskana Büyük Dükü Leopold, Osmanlı İmparatorluğu'nun paylaşımında Osmanlı eyaletlerini kazanma hırsına tamamen yabancı biri idi. Louis] akıbeti ve tehlike altındaki monarşi rejiminin geleceği idi. Çariçe Katerina, Leopold'un şahsiyetinde romantik bir dost ve hevesli bir müttefik bulamamıştı. Koburg Prensi, gerekli desteği alamıyordu dolayısıyla Eflak'ı Türklerin beklenen saldırısına karşı korumak istiyorsa, General Suvorov'un yardımına başvurmak zorunda idi. Suvorov, Temmuz ayında Bükreş'e geldi, ama Afumati'de kurulan karargâh, sadrazamın üzerine yürüme ve daha sonra Bulgaristan'a akın etme fırsatı bulamadan, Prusya, İngiltere ve Hollanda'nın66 arabuluculuğu ile sağlanan ateşkes haberi geldi67. Bu ateşkes antlaşması, aslında Türklere asla meyyâl olmayan ve Bâbıâli'nin ilkelerine tamamen aykırı olduğunu açıklamış olmasına rağmen68, Hertzberg tarafından ortaya atılan saçma bir toprak değiştokuşu plânını üç yıl boyunca ne kadar imkânsız görünürse, o kadar ısrarla takip etmiş olan İstanbul elçisi von Diez vasıtasıyla sürdürülen Prusya diplomasisinin bir başarısıydı. En azından taraflar arasında barışı sağlamış olmanın şerefini yaşamak istiyordu69. Düşmanlıklar başladığında, Prusya Kralı'nın [II. Friedrich Wilhelm] tüm dertleri ve sorumlulukları devrettiği Prusya kabinesi, Osmanlı eski dostunu boşuna ümitlendirmek istemiyordu ve ancak Osmanlı Devleti aleyhine olan mübadele projesinin kabulü karşılığında Tuna Nehri'nin diğer tarafında Prusya ve İngiltere garantisi altında Avrupa'da varlığının güvenilir ve ebedî bir şekilde devamını garanti etmişti70. 1788 yılı başlarında Berlin'deki kabine derhal Prusya ve Fransa'nın ortaklaşa arabuluculuğunu teklif etmeye hazırdı71. Mart ayında von Goetze, plana muhalif olan elçi von Diez'i, bu büyük proje için kazanmak üzere olağanüstü ve mutemed bir elçi olarak İstanbul'a geldi72. Müttefikler, yaz aylarında çok yavaş hareket ettiklerinden, Hertzberg Bâbıâli'nin askerî desteğinden ve Osmanlı Devleti ile kurulacak bir savunma ittifakından bahsetmeye başladı73. Türklerin hiç beklenmedik başarıları Prusya diplomasisinin yöneticisini endişelendiriyordu, zira Ruslar ve Avusturyalılar aleyhine bir barış yaparak, Prusya'nın komşu Polonya eyaletlerinde barışçıl yollarla almaya ilişkin planlarını engelleyebilirdi. Diez, yıl sonuna doğru, Türk nâzırlarına genel, belirsiz ve uzak gelecek için umut verme 74 yetkisini aldı. 13 Ağustos tarihli antlaşma ile İngiltere'nin de katılımı sağlandığı için bu mesaj daha da etkili olabilirdi. İstanbul'daki devlet ricali, bunun üzerine samimi bir şekilde Prusya'nın artık Şilezya, hatta Bohemya'yı ilhak etme zamanının geldiği cevabını verdiler75. Bâbıâli'nin açık talebi üzerine Diez nihayet, 1788 yılı bitmeden barış için arabuluculuk yapma görevini üstlendi76. Ama Bâbıâli, tüm çabaların başarısını, Kırım'ın ele geçirilmesine dair ısrarlı talebi ile yerle bir ediyordu77. Diez, arabuluculuk ve gelecekte siyasi katılım dışında beklentiler uyandırmazken, Bâbıâli 1789 yılının Şubat ayında resmi bir ittifak akdinden başka bir şey duymak istemiyordu. Reis Efendi, Sultan I. Abdülhamid'in Kırım'ın Osmanlı Devleti'ne geri verilmesinden kayserin tazminat ödemesinin sağlanmasından Romen prensliklerinin geri alınmasından Karadeniz'in müttefik güçlerin gemileri için yasaklanmasından ve İsveç'in barışa dahil edilmesinden oluşan programının tamamını bu ittifak üzerine kurmuştu. Ayrıca İngiliz donanmasının, Akdeniz'de bulunan Rus gemilerinin Kırım'ın savunmasına katılmasını engellemesi talep ediliyordu78. Osmanlı nâzırı, Rusya ve Avusturya saraylarına resmi bir savaş ilanının yapılmasını da talep etmiş olmasa idi, son madde dışında tüm talepleri muhtemelen gelişigüzel kabul etmiş olabilecekti. Bizim sistemimiz, Tanrı'nın iradesine boyun eğmektir küçük ve fakir olduğumuz zamanlarda bizleri karanlıktan çıkardı. Dünya'nın her yerinde fetihlerde bulunmak üzere elimizde kılıç ve mızraklarla geldik ve Tanrı'nın izni ile herkesin kıskançlıkla seyrettiği devletler kurduk. Zamanla halimizin nice olacağını ancak Yüce Tanrı bilir. Ama düşmanımız bize saldırırsa, kendimizi savunuruz. Araya üçüncü kişiler de girse, yine kendimizi savunuruz ve kim gelirse gelsin, kendimizi her zaman savunacağız ve Tanrı nasıl isterse öyle olacak Ya yeneceğiz ya yenileceğiz79. , diyordu Bâbıâli. Barış müzakereleri, nüfûzlu kaptan-ı deryanın ihtişamlı evinde yapıldı ve Divân üyelerinin tamamı buna katıldı. Sultan I. Abdülhamid, yan odada bulunuyordu ve ortaya atılan görüşlerin hepsi onun şahsi görüşleri idi80. Müzakerelerden çıkan tek sonuç, Bâbıâli'nin barışı sadece Prusya'nın arabuluculuğu ile kabul etmeye ya da en azından Prusya Kralı'nı bu olaya davet etmeye söz vermesi oldu. Diez, her ne kadar bundan memnun olmasa da, bu karar değişmedi81. Selim'in tahta cülûsu ile de, sırf Prusya'yı memnun etmek için düşmanları karşısında barışçıl feragatlerde bulunma eğilimi de sona eriyordu. Ama Türklerin daha sonraki büyük mağlubiyetleri ve Tuna Nehri'ne kadar tüm eyaletlerin kaybı, proje için yeni umutlar getiriyordu. Ama bu tuhaf plan, ihanetle Reisülküttap Raşid Efendi'nin eline geçti82. Prusya, Ekim ayında Bâbıâli'ye, sadece düşmanın Tuna Nehri'nin ötesinde bir saldırıya geçmesi hâlinde yardıma gelmeyi vaat ediyor ve kendi hizmetleri için, özellikle Polonya'da sağlam ve avantajlı bir ödül aldığı takdirde, savunma ittifakı yapmayı vaat etti83. Neticede Osmanlı Devleti, Avusturya lehine herhangi bir yerden feragat etmeden önce, samimi dostu ve müttefiki Prusya'nın menfaati için, Avusturya'dan Galiçya'nın ve başka yerlerin Polonya'ya geri verilmesini talep edecekti84. Diez'in çabaları yine reis efendinin direncine takıldı ve müzakereler ancak 1790 yılının Ocak ayında, bu sefer projeden vazgeçilerek, savunma ve saldırı ittifakı bazında tekrar başlatıldı. Cezayirli Hasan Paşa, son nefesine kadar Kırım'ı bırakarak, Avusturya ve Rusya tarafından ele geçirilen yerleri geri alabilmeyi ummuştu. Osmanlı diplomasisinin sırlarını çok iyi bilen Rum asıllı Konstantin Karaca, Potemkin'in 1790 yılının Şubat ayında getirdiği teklifleri şöyle aktarmakta idi Özi Kalesi, Akkirman ve Rusya'ya komşu bölge dahil olmak üzere Tatar toprakları Rusya'ya, Küçük Eflak ise Avusturya'ya devredilecekti Boğdan ve Olt [Aluta] Nehri'nin ötesindeki Eflak topraklarının başına bağımsız prensler getirilecekti bunlardan biri Rusya'nın himayesinde, diğeri ise Avusturya'nın himayesinde olacak ve prensleri bu devletler tarafından atanacaktı85. Selim, Kırım'ı geri alabilmeyi umut ettiği için bu teklifleri geri çevirmiş86 ve Hasan Paşa bunun üzerine istifasını vermişti87. Avrupa'da bu dönemde meydana gelen siyasî değişikliklerden dolayı Bâbıâli, dost arabulucuları aracılığıyla elde edebileceğinden daha iyi avantajlar kazanabilmeyi umuyordu. Bâbıâli, eski topraklarını elinde tutabileceği onurlu bir barışı sağlamak için elinden geleni yapmıştı. Gustav ve Prusya arasında kısa bir süre önce yapılan antlaşmaya rağmen sonuçsuz kalmıştı. Çariçe Katerina ile ciddi bir antlaşma peşinde olan Polonya'dan, sadrazam kısa bir süre önce yanında büyük bir maiyetle Mora ve Selanik üzerinden gelen Kont Potocki'yi huzuruna kabul etmiş olmasına rağmen, hiçbir şey beklenemezdi88. Fransa'nın arabuluculuğu çok ciddi değildi ve Kont Segur, Petersburg'da başarısız da olsa, Bâbıâli'nin menfaatlerine tamamen ters düşen bir dörtlü ittifak için uğraşıyordu. Potemkin ve Stürmer'in teklifleri kabul edilebilir cinsten olmadığından, barışçıl bir çözüme ulaşabilmek için geriye bir tek Diez'in teklifleri kalıyordu. Osmanlı Devleti'nde durumlar son aylarda o kadar zorlu bir hal almıştı ki, 18 yaşındaki gençler bile yeniçeri ocaklarına alınmaya başlanmıştı. Sarayın gümüş takımları resmen darphaneye götürülüp, savaş hazinesini az da olsa besleyebilmek için eritiliyordu89. Prusya elçisinin ısrarlı talepleri üzerine 1789 yılının Kasım ayında Bulgakov, sekreteri ve metresiyle birlikte gemiye bindirildi90 ve uzun zamandan beri Yedikule zindanlarında esir tutulan Rus diplomatın salıverilmesi hiç şüphesiz bir barış işareti idi. Bir sonraki yılın [1790] 6 Mart tarihinde ruznâmeci, askerî karargâhından gelerek teklifleri getirdi91. 14 Mart'ta Reisülküttap Raşid Efendi'nin evinde, Prusya ile şartları 31 Ocak'ta belirlenmiş olan92 saldırı ve savunma ittifakının imzalandığı nihai konferans toplandı. Bu antlaşmaya göre Prusya Kralı, Osmanlı Sultanı'nı 240 bin askerle destekleyecekti. Türkler ve araçları olan Rum asıllı memurlar, Kırım dahil olmak üzere kaybedilen tüm bölgeler geri alınmadan barışın yapılmayacağından umutluydular. Tabii ki madde Berlin'de ortalığı karıştırdı, ama bu, Türklerle anlaşmaya varılmak isteniyorsa kaçınılmaz olan bir madde idi. Karşılığında tüm Prusya uyrukları, tıpkı Avusturyalılar ve Ruslar gibi Türk sularında yelken açabileceklerdi. Bâbıâli ayrıca Hertzberg'in taleplerini esasta kabul ediyordu İsveç ve Polonya barışa dahil olacak İngiltere ve Hollanda arabuluculuk faaliyetlerine katılacak ve Osmanlı Sultanı, arabuluculuk hizmetleri karşılığında Polonya'ya Galiçya'yı vermeyen ve Prusya'ya Danzig ve Thorn'u getirmeyen hiçbir antlaşmayı imzalamayacaktı93. Antlaşma ancak beş ay sonra onaylanacaktı94. Görevden alınması kararlaştırılan Diez, bu antlaşma ile en azından her Türk'ün bir Prusyalı olduğu ile övünüyordu95. Bâbıâli, yeni akdedilen ittifaka gerçekten çok büyük önem veriyordu ve bunun haberini en kısa zamanda geniş bir alana duyurdu96. Ocak ayında Rus Kabinesi Prusya ve İngiltere'ye çariçenin Türkiye ve İsveç ile barışa meyilli olduğunu, ancak bir şartı olduğunu açıkladı. Besarabya'nın tamamı, Özi Kalesi dahil olmak üzere, Turla Nehri'ne kadar Rus eyaletleri ile birleştirilmesini ve her iki Romen Prensliği'nin – kayserin talep ettiği Küçük Eflak dışında – Rum Ortodoks mezhebinden bir hükümdar yönetiminde bağımsız bir devlet kurulmasını istiyordu. Prusya Kralı Frederik Wilhelm, haklı olarak bu kişinin Yaş'ta daha şimdiden kral gibi hareket eden Potemkin olacağından şüpheleniyordu. Ama Rus bakanlar, Bizans'ın mirasçısı Büyük Dük Konstantin'den bahsediyorlardı97. Berlin'de bu talepler küstahça ve aşırı, hatta arsızca kabul ediliyordu98. Avusturya bile bu talepleri kabul etmek istemiyordu hatta yeni İmparator Leopold, Potemkin'i beslemeye niyeti olmadığını söylüyordu99. Nüfûzlu bir musahib olan Potemkin'in resmen Ekatenioslav ve Karadeniz Kazaklarının hatmanlığına getirilmesi, kızgın devletleri onun Romen prensliklerinin başına getirilmesine ilişkin planlara tekrar sıcak bakmalarını sağladı 100. İttifak antlaşması, işte böyle şartlar altında akdedildi. Prusya, antlaşmanın saldırı karakteri taşımadığını ilan ederek, önemini dışa karşı azaltmaya çalıştı, ama Nisan ayı başında Prusya Kralı'nın ve İngiliz müttefikinin savaştan önceki statükonun tekrar tesis edilmesini istediklerinden ve ret cevabı alınması hâlinde Mayıs ayı sonunda her iki İmparatorluğa karşı savaşı başlatacaklarından bahsediliyordu101. Hatta Macaristan'ın katılımı bile sağlanabilirdi102. Mart ayı sonunda henüz Kayser seçilmemiş II. Leopold, sadece Karlofça Antlaşması'nda belirlenen sınırları, yani Küçük Eflak'ı talep ettiğini bildirdi103. Ancak sırf Prusya, Danzig ve Thorn'u alabilsin diye Galiçya'yı vermeye niyeti yoktu104. Yine de Prusya tüm bunlara rağmen, İngilizler tarafından teklif edilen statüko talebini kabul ederek, Hertzberg'in büyük projesini terk etmedi105. Aksine Türkiye ve Avusturya aleyhine de olsa Polonya'da istedikleri eyaletleri ele geçirebilmeyi umuyordu ve kendi devletinin varlığını güvence altına alabilmek için Türk dostlarının yararsız Küçük Eflak'ı ve Kırım'ı seve seve feda edebileceğini düşünüyordu. Olumlu bir cevap gelmeyince, büyük bir Prusya ordusu Şilezya'ya geldi ve Haziran ayında Kral Frederik Wilhelm bizzat Bohemya sınırı yakınlarında Reichenbach'a karargâh kurdu106. Bu hareketi ile gerçekten de uzun zamandır hedefi hâline gelen barış elçisini oynama fırsatını yakaladı. Daha sonra içinde bulunan bazı şartların yerine getirilmesinin mümkün olmayacağını belirten107 madde ilave edilmesinden ve geri verilecek eyaletlerden biri olarak Kırım'ın çıkartılmasından sonra Osmanlı-Rus antlaşması onaylandıktan sonra, kayserin temsilcileri ile müzakereler başladı. Avusturya, Belgrad ya da en azından Pasarofça Antlaşması ile belirlenen ve tekrar kaybedilen sınırların tekrar tesis edilmesi konusunda ısrar ediyordu. Diğer taraftan Prusya, Galiçya'nın kendisine bırakılmasından ve Polonya'da istediği yerlerden bahsettiği için, Avusturya'nın bu taleplerini doğrudan reddedemiyordu. Nihayet Prusya Kralı II. Frederik Wilhelm maceracı ve her türlü çalışmaları engelleyen siyasetten o kadar bıktı ki, büyük Hertzberg projesinden vazgeçti Böylece Avusturya'nın taleplerini daha da genişletmek için her türlü bahanesinin önünü kesmek üzere, müzakereler için İngiltere'nin önerileri esas alındı. Viyana sarayı Temmuz ayının sonuna doğru Prusya Kralı'nın tehditvâri ültimatomuna olumlu cevap verdi. Her iki diplomatik belgeden nihayet 27 Temmuz tarihinde ilan edilen ve Ağustos başında onaylanan Reichenbach Antlaşması doğdu108. Prusya Kralı, İstanbul'da Diez'in halefi Albay von Knobelsdorf'a bu konuda şunları yazıyordu Viyana sarayı, Galiçya'nın büyük bir bölümünü Polonya'ya devretmeyi ve bana Danzig ve Thorn'u temin etmeyi teklif etti. Karşılığında ben, Bâbıâli nezdinde Belgrad, Orsova, Pasarofça Antlaşması'nın sınırları ve Unna Nehri'ne kadar Hırvatistan konusunda ısrar edecektim. Ama ben, bu göz kamaştırıcı teklifleri geri çevirdim. Aksine hiç yılmadan fethettiği yerleri hiç eksiksiz Bâbıâli'ye vermesi için baskı yaptım. Böylece en değerli menfaatlerimi, tarihte eşi bulunmayan bir fedakârlık ve yüce gönüllülükle feda etmiş oldum109. 19 Eylül'de , Prusya temsilcisi de Luisi'nin arabuluculuğu sayesinde Yergöğü Ateşkes Antlaşması yapıldı110. Ama barış kongresi, ancak Aralık ayında, Kayser temsilcilerinin istediği gibi Bükreş veya Krayova'da değil, aksine Türk topraklarında, gerekli hazırlıkların biraz geç bitirildiği Ziştovi Kasabası'nda başlatılabildi111. Herbert-Rathkeal ve Kont Eszterhazy, kayseri temsil ederken, yeni Reisülküttab Abdullah Berrî Efendi, Ordu Kadısı İbrahim İsmet Efendi ve Ruznâmeci Dürri Mehmed Bey, Bâbıâli'yi temsil ediyorlardı. Hertzberg'in düşmanı ve kralın musahibi olan Lucchesini Prusya'yı Keith Murray İngiltere'yi ve müzakerelerde çok önemli bir rol oynamayan von Haften de Hollanda'yı temsil ediyorlardı. Avusturya'ya ve Türklere Reichenbach Antlaşması'nı müzakerelerde esas kabul ettirmek oldukça büyük çaba gerektirdi. Herbert-Rathkeal bu antlaşmayı bağlayıcı kabul etmemekte ısrar etmeye devam ediyordu ve bunun yerine Türk diplomatlarla doğrudan anlaşmaya varmayı tercih ediyordu. Avusturya ayrıca Eski Orsova ve Unna Nehri boyunca bir bölge talep etmeye başladı. Viyana sarayı, efendisinin davranışını küçük düşürücü bulan yaşlı ve kızgın Kaunitz'in talebi üzerine, o anda mevcut gerçek statükoyu meşru statüko olarak kabul etmiş olduğunu açıkladı. Louis'nin desteklenmesine ilişkin Pillnitz Antlaşması'nı imzalamadan önce, geri döndüler. O sırada İtalya'da bulunan kayser, Avusturya ordusunun Fransa'da bütün kralların menfaatlerini korumasına ve ablası ile eniştesinin güvenliğini savunmasına imkân vermek için, hâlâ inat eden şansölyesine derhal barışın yapılması yönünde kesin bir emir vermişti. Prusya, Avusturya'ya Eski Orsova'yı kazandıracak ilave bir sınır tadili vaadinde bulunduktan sonra – tabii ki Kayser lehine – 4 Ağustos 1791 tarihinde barış antlaşması nihayet imzalandı. Bâbıâli bunun üzerine Avusturya ile Eski Orsova'nın ve Cerna Nehri'ne kadar bir bölgenin feragati ile sınırların düzeltilmesine ilişkin ek bir antlaşma yaptı. Barış antlaşması sadece dokuz gün sonra Kayser II. Leopold tarafından onaylandı112. Prusya ile ittifak antlaşması imzalandıktan kısa bir süre sonra, Bâbıâli, Prusya Kralı'nın sadece savaşta aslında çok büyük bir başarı kazanmayan daha zayıf Avusturya'ya karşı değil, ısrarla direnmeye devam eden Rusya'yı da savaşla tehdit etmesini, hatta savaş açmasını istemişti. Ama Prusya diplomasisi bu rahatsızlık verici yükümlülükten kaçınmak için her seferinde çareler buluyordu. Ruslar ise gerek Reichenbach'tan yapılan yoğun nota teatisi, gerekse daha sonra davet edilmediği barış kongresinin neredeyse açılmasına kadar, yeni anlaşmazlıkları ve çatışmaları önlemek için zekice bir suskunluk gösteriyorlardı. Barış müzakereleri başladığında ise, Suvorov'a daha önce Soltikov komutasında İsmail üzerine gerçekleştirilen saldırıyı tekrarlama emri verildi113. Bu taarruzun amacı açıktı Kendini iyice harcayan ve vahşi zevklerle geçen bir hayat tarzı ile iyice tükenmeye başlayan Boğdan diktatörü Potemkin, Osmanlı ve Avusturya arasında yapılan müzakerelerde edinilen tecrübelere dayanarak özel bir barış antlaşması yapabilmek için, önce Besarabya'nın tamamını ele geçirmek istiyordu114. Ayrıca İsveç ile 1790 yılının Ağustos ayında imzalanan ateşkes antlaşması, Rusya'ya başka girişimlerde bulunma fırsatını sağlamıştı. 18 Mayıs'ta Lambros Katzianis'in kendi kurtuluşlarından çok, Rusya'nın davası için savaşan denizcilerine karşı zafer kazanmış olan Selim'in övgüsünü kazanan kaptan-ı derya, Kırım'a doğru yola çıkacakmış gibi görünüyordu116. Tam bu sırada Ruslar Besarabya'daki son kaleye de kararlı bir şekilde saldırdılar. General Müller, Kili önlerine geldi ve önemli bir yer olmasına rağmen, haftalardır ihmal edilen kale, 23 Ekim'de üç haftalık bir kuşatmadan sonra General Gudoviç'in eline geçti. Beceriksizce yapılan taarruzun kurbanları arasında General Müller de bulunuyordu. 3 bin 500 yeniçeri teslim oldu. kaptan-ı derya ise Kili'nin düşmesini çaresizce seyretmek zorunda kaldı117. Amiral Uşakov, kaptan-ı deryanın deniz gücünü 8 Temmuz ve 8 Eylül tarihlerinde yok ettikten sonra118 Ribas, Rus gemileri ile Aşağı Tuna boylarına geldi, uzun süre önce düşman saflarına geçen Zaporog Kazaklarını yendi ve Tuzluca'yı ele geçirdi. Amiralin kardeşi bu arada daha Tuzluca'nın batısında, ünlü Tuna geçidinde bulunan İsakça'yı işgal etti. Daha aynı ay, Kasım ayı içinde Rus ordusunun tamamı, Cezayirli Hasan Paşa'nın savunmasında olan İsmail önlerine geldi. Limanda 150 Türk gemisi vardı. Zorluklar, özellikle de mevsimin hayli ilerlemiş olması sebebiyle büyüktü ve Ruslar bu girişimden neredeyse vazgeçeceklerdi. Ama Potemkin vazgeçmeyi kabul etmiyordu Aşağı Tuna boylarında bu güçlü kale her ne pahasına olursa olsun fethedilecekti. Genelde Kazaklardan oluşan 28 bin kişilik Rus ordusunda Suvorov'un emri altında zarif ve nüktedan Prens de Ligne, Langeron, acayip fikirleriyle başkomutanla yarışan Potemkin'in yeğeni Samoilov, daha sonra İslâm'a karşı yapılan savaşlarda ün kazanacak olan Kutusov ve Zeltuhin vardı. Bender'de bulunan Potemkin, fetih sırasında bizzat burada bulunmak istiyordu. Söylenenlere göre iki kez devletin mühürlerini, dolayısıyla sadrazamlık makamını reddetmiş olan Aydoslu Serasker Mehmed Paşa'nın emrinde yarısı yeniçerilerden, diğer yarısı da Kaplan ve Maksud Giray Hanlarının Tatarlarından oluşan 43 bin kişilik bir ordu vardı. Selim'den hiçbir surette teslim olmama emrini almıştı. Tüm saldırılara verdiği kahramanca cevap Tuna Nehri ters de aksa, gökyüzü toprağa da düşse, biz kaleyi yine de teslim etmeyiz oldu. Ancak Bender tarafındaki kapı, şiddetli bir taarruza dayanamadı ve 10 veya 21 Aralık akşamı, mücahid kadınların da büyük bir heves ve ölümü hiçe sayarak katıldıkları sokak savaşları başladı. Cinayetler ve yağmalar tam üç gün sürdü. Serasker Mehmed Paşa, görevini son nefesine kadar yerine getirmişti ve onun bedeni de korkunç katliamın kurbanları arasında idi. Türkler nasıl ki kendilerini sultan adına ve inançları uğruna, kaybedilmiş bir dava için ölmeyi göze alıyorlarsa, Ruslar da işlerini o derece acımasızca sonuna kadar götürüyorlardı119. Rus General Langeron, nehre atılan cesetlerin dışında 22 bin 700 insanın gömüldüğünü emin bir şekilde söylüyordu120. Kalenin Müslüman halkının tamamı, yeniçeriler ve diğer askerlerle beraber ölüme gitmişti. Ruslar bunun üzerine Kuban bölgesindeki Türklere ve Tatarlara karşı da zaferler kazandılar, ama Anapa'yı ele geçiremediler121. Türkler, bu mağlubiyete rağmen, bir yıl sonra tekrar büyük bir orduyu bir araya getirmeyi başardılar. Bu ordu Maçin üzerinden Kutusov'un sadece 5-6 bin kişi ile kaldığı İsmail'e doğru hareket edecekti. Ama Prens Repnin komutasındaki küçük ordu, 4 Nisan'da düşmanları dağıtmayı başardı ve Ribas'ın aynı yerde elde ettiği bir zafer, tehlikeyi tamamen ortadan kaldırdı. Kutusov bunun üzerine 13 bin askeri ile Babadağ'da karargâh kurmuş sadrazamın üzerine yürüdü ve Osmanlılar yine Kazakların karşısında direnemediler. Gerek karargâh, gerekse şehir yağma edilip, ateşe verildi. Yeniçeriler bu olaydan sonra, Avusturya savaş bölgesinde bulunan İbrail'i savunmak üzere Maçin önlerine geldiklerinde veya Hırsova yolu üzerinde ortaya çıktıklarında, 8 Temmuz'da Repnin, Ribas ve Kutusov karşısında geri çekilmek zorunda kaldılar. Birkaç gün sonra Maçin'e yeni bir Türk karargâhı kuruldu. Sadrazam'ın, nihai muharebeye girmeyip, ordusunun tamamını sürekli olarak hazır bekletmek ve muzaffer düşmanını sürekli olarak tehdit altında bulundurmaktan oluşan taktiği, muhtemelen o günkü duruma en uygun taktikti122. Yukarıda adı geçen karşılaşmadan birkaç gün sonra, Fransız İhtilali'nde Rusya'nın silahlarına ihtiyaç duyulduğundan123, Fransa, hatta İspanya ve Napoli tarafından da desteklenen diğer üç devletin (Prusya, İngiltere ve Hollanda) arabuluculukları sayesinde Bâbıâli nihayet bir tavizde daha bulundu Özi Kalesi'ni ve Turla Nehri'ne kadar tüm kaleleri yıkmayı ve ıssız bölgeyi terk etmeye hazırdı. Hatta Türk kabinesi daha da ileri gidip, tahkim edilmiş Özi Kalesi'ni devretmeyi de kabul ediyordu. Bu esaslar üzerinden 31 Temmuz'da barış antlaşması için ön hazırlıklar başlatıldı ve aynı zamanda sekiz aylık bir ateşkes antlaşması hazırlandı124 ve 11 Ağustos'ta Kalas'ta imzalandı Rusya, Turla hattını kazanmıştı ve Bâbıâli, mevcut antlaşmalarda daha sonra lehine değişiklikler yapılmasına dair vaatlerle yetindi125. Çok geçmeden Yaş'ta, Petersburg'dan acilen buraya gelen Potemkin'in önemli bir rol oynadığı barış müzakereleri başladı. Potemkin'in yanında ayrıca Samoilov, Ribas ve namlı Şark uzmanı Laşkarev vardı. Selim, daha önce Ziştovi'deki müzakerelere katılan temsilcilerini göndermişti. Ancak Potemkin'in sağlığı, sonbaharda öylesine kötüleşti ki, Rusya'ya geri dönmeye karar vermek zorunda kaldı ve Besarabya bozkırlarından geçerken hayata veda etti. Ama değişen şartlar altında kendini daha şimdiden Daçya Kralı olarak hayal etmeye başlamış olan bu adamın ölümü, çok önemli değildi. Çariçe, onun yerine barış antlaşmasını çok geçmeden sonuçlandıran Kont Besborodko'yu getirdi. Ön hazırlıklar temelinde, Çariçe Katerina'nın da onayını aldıktan sonra, 9 Ocak 1792 tarihinde Yaş Barış Antlaşması'nı imzaladı. Bâbıâli bu antlaşma ile ek olarak Kuban bölgesinde barış için teminat veriyor ve Romenleri iki yıl boyunca vergiden muaf tutuyordu. Çariçe Katerina, lütufkâr davranıp 12 milyon akçe tutarında savaş tazminatından vazgeçiyordu126. Fransa'daki karışıklıkların bir an önce sona ermesinden Avusturya kadar menfaati olmayan Rusya, kendini Romen prensliklerinin ve mülkiyeti için çok kan akmış Besarabya'nın kaybı konusunda, Kutusov'un [İstanbul'a yapacağı] görkemli elçilik seyahati ve bunun şerefine verilen ziyafetler ve kendisine gösterilen saygı ile teselli bulmak zorunda kaldı127. Böylece Batı'daki değişim rüzgârları, Doğu'daki eski yapıyı bir kez daha cüretkâr paylaşım planlarının ve büyük fetih savaşlarının yapıldığı bir döneme girmekten, kaçınılmaz görünen felaketten ve Tuna Nehri'nin ötesindeki eyaletlerini tamamen ve ebediyen kaybetme tehlikesinden kurtarmıştı. Adım başı tahrip edilmiş kaleler, ateşe verilmiş boyar evleri, yok edilen köyler, sakat Türk ve Rus askerler, fakir ve evsiz dolaşan Romen köylüler ile karşılaşırdı. Boyarlar, Batı'dan gelen işgal ordusu subaylarının tüm kötü taraflarını almışlardı. Paşaların ve Rus generallerinin taleplerinden daha yeni kurtulmuş sefil köy halkının kanı, şimdi de Eflak'a atanan Mihail Sutzo ve Boğdan'a atanan Aleksandru Murusi tarafından Türk hükümdarı adına emiliyordu. Buraya gelen bir yabancı, aynı şekilde Sırbistan, Bulgaristan ve Türklere tâbi diğer bölgelerde de dönemin filozofları tarafından ağır bir dille eleştirilen Anadolu tiranlığının izlerini bulmayı beklerdi. Ama bu bölgelere geldiğinde tam aksine savaş görmemiş ve başka bir inanca mensup efendilerinden nefret etmek için hiçbir sebepleri olmayan verimli topraklar buluyordu. Slav, Arnavut, Rum asıllı reaya aksine adı bir kez kötüye çıkmış Türkiye'de, hayırsever Kayser II. Joseph'in ve yumuşak başlı II. Leopold'un Alman asıllı olmayan uyruklarından çok daha özgür dolaşıyordu ve çok daha hafif olan işinin meyvelerini çok daha rahat toplayabiliyordu. Diğer eyaletler (Romen prenslikleri) gibi sürekli savaşla karşı karşıya kalmayan bu bölgelerdeki köylü, tarlasını huzur içinde ekiyor, fakir de olsa evinde mutlu yaşıyor, barışın meyvelerini topluyor ve ister dost, ister düşman olsun, hepsi de aynı derece korkunç olan ordular için değil, kendisi için ürün yetiştiren tarlasının hasadını sevinçle bekliyor1 , diye yazıyor Struve 1793 yılında büyük Rus elçi heyetinin refakatçisi olarak. Sırbistan'da neredeyse tamamen özgür olup, knezler tarafından yönetilen ve sadece komşu valilere belirli bir vergi ödemek zorunda olan bölgeler ve sultana bizzat ait köyler vardı veya korkulan tiranı oynamaya hiç niyeti olmayan bir sipahi, genelde bir seferde ödenmesini istediği âşâr ve başka hafif vergiler topluyordu. Belgrad Valisi de sadece genel bir toprak vergisi talep etmekle yetiniyordu2. Son savaşta sayısız Sırp, Güney Macaristan'da eskiden göç edenlere katıldıysa, bu sadece kayserin büyük vaatlerine aldanmaktan kaynaklanıyordu ve kesinlikle baskı altında çekilmez bir sefaletin kanıtı değildi. 1789 yılında bölükbaşları tarafından yönetilen Hayduklar ve kayser tarafından kölelik zincirlerini kırmak üzere ayaklandırılmaya çalışılan başka unsurlar – aralarında din adamları ve manastır baş rahipleri de bulunuyordu – yüzbaşı Koça'nın çetesini ve Albay Mihalyeviç ve silah arkadaşları Brankovaçki ve Marian'ın gönüllü ordusunu oluşturmuşlardı. Marian'ın ordusu bu arada küçük de olsa birkaç başarı kazanmıştı 1790 yılında Alacahisar'a (Kruşevac) akın edip, el konulan kiliseleri tekrar Hristiyanlara geri verdiler. Bazıları Avusturya topraklarına sığınırken, barış antlaşmasında sağlanan genel af, inanç ve özgürlük uğruna savaşan birçok savaşçıyı da tekrar barışçıl ve çalışkan bir köylüye çevirdi3. Türkler hiç de anlatıldığı gibi, Avrupa dışına sürülmesi gereken barbarlar değildiler ve Avrupa eskiden Hristiyan inancına karşı olduğu gibi şimdi de insanlık ve kültüre karşı yükümlülüğünü yerine getirmek istiyorsa başka türlü davranmalıydı. Alman asıllı Rus diplomat Struve, hüküm süren Türklerin iyi yönlerinden haklı olarak, ağırkanlılığı ve tembelliği biraz da iklimden kaynaklanan iyi ve uysal bir millet olarak bahsediyordu4. İstanbul'da hiçbir yerde ilgisiz bir umutsuzluğa kapılmış ve hükümdarına karşı güven eksikliği ile sefil bir hayat süren, cesaretini kaybetmiş fakir bir halk görülmüyordu. Gururlu, faal ve kararlarında dik kafalı genç sultan5 halkından hâlâ Osmanlı soyuna gösterilen o tanrısal saygıyı görüyordu6. Selim lüks ve kötü alışkanlıklara karşı aldırdığı tedbirlerin yerine getirilip, getirilmediğini bizzat öğrenmek üzere İstanbul sokaklarında geziyordu8. Bu yüzden Avrupalı eğitimcilere, mühendislere ve savaş sanatı öğretmenlerine gösterdiği büyük sevgiyi de affediyorlardı, zira Lafitte, St.-Remy, Monnier ve Toussaint, Kauffer, Le Roy ve Le Brun gibi adamlar İstanbul'u tekrar savunma durumuna getirmiş9 ve Osmanlı Devleti için yeni bir filo inşa etmişlerdi10. Yeni tüfekçi birliklerinin yaratıcısı Ömer Ağa bile İstanbul halkı için kutsal askerî geleneklerini çiğneyen bir adam olarak kabul edilmiyordu. Sadece yeniçeriler, Avrupa tarzında bir ıslahat tehlikesi ile karşı karşıya kaldıklarını anladıklarında, homurdanmaya başladılar11. Ancak bu ocak o kadar büyük bir çöküntü içine girmişti ki, 1770 yılı dolaylarında bir çoğu savaşmamak için kendini çuhadar olarak tanıtıyordu12. Eyaletlerdeki belirsizlikler sebebiyle düzenli olarak tahsil edilemese de Osmanlı Devleti'nin gelirleri yaklaşık 80 milyon olarak tahmin ediliyordu13. Devlet hazinesine (Mîrî), madenlerin gelirleri hariç olmak üzere, her yıl 30 milyon akçe giriyordu14. Vezirler bile birkaç yıl için büyük servetler edinebiliyorlardı15. 1770 yılı dolaylarında vezirlerden biri 19 ay içinde 6 milyon akçeyi bir araya getirmeyi başarmış ve 1750 yılında bir defterdar 28 bin keseyi zimmetine geçirerek kaçmıştı16. Damad İbrahim Paşa, kubbe vezirlerini kaldırdıktan sonra17, efendiler sınıfı İstanbul'daki önemlerini hâlâ koruyorlardı aralarından sadrazamın mutlak gücünü tamamen ortadan kaldıran devlet ricali seçiliyordu. Yine de iyi hizmetlerde bulunan, enerjik veya cesur eyalet yöneticileri de Osmanlı Devleti'nin en üst makamlarına getirilebiliyordu. Huzura kabul sırasında nâzırlık görevini de yürüten reisülküttap ve sadaret kethüdası sadrazamın yanında otururlardı18. Ama Sultan, tüm mektuplarını kızlarağasının yanında tek başına okurdu19. 1780 yılı civarlarında başkentte halka açık 12 kütüphane vardı20. Mehmed Efendi'nin Fransa'da bulunmuş oğlu Said Efendi'nin 1726 yılında kurduğu matbaa, 40 bin müstensihin düşmanlığı sebebiyle 1782 tarihinde kapatılıp, 1784 tarihinde tekrar açıldı21. Toderini, o dönemlerde Batı'da o güne kadar göz ardı edilmiş Türk edebiyatı hakkında çok geniş kapsamlı ve daha sonra çok ünlü olan bir eser yayınlama fırsatı buldu22. Selim, sevmediği kadınları mücevherlerle donatmak yerine, Romen prenslerinden birinin oğlu olan Konstantin İpsilanti ve diğer Rum bilginlerinden elektrikli makine hakkında bilgi almaktan daha çok zevk alıyordu23. Barış antlaşmasının yapıldığı sırada, Prusya'nın ricası üzerine tekrar eski makamına getirilen Sadrazam Koca Yusuf Paşa'nın emrinde 100 bin kadar askerden oluşan bir ordu vardı. Abesci'in daha eski bir kaydına göre, Osmanlı Devleti'nin eminde 112 bin yeniçeri vardı. Bunların çoğu daimi müdafaa kıtalarında görev yapıyorlardı. Bunun dışında yeniçeri adını kullananların gerçek sayısı ölçülemez boyutta idi, hatta sadece İstanbul'da 40 bin kişi olduğu tahmin edilen Yeniçeri ocağının esâmî kayıtları arasında Ermeni Patriği ve bir Fransız konsolos bile yer alıyordu24. Ayrıca 2 bin humbaracı, 12 bin bostancı, 18 bin topçu – 6 bini İstanbul'da –6 bin mehterci, eyaletlerden gelen 6 bin saraç, 32 bin levent, 12 bin ulûfeli sipahi ve sipahioğlanı, binin üzerinde zaim ve timarcı – ki bunlar timarlarında her yıl 6 ile 20 bin arası, hatta bazıları 20 ile 100 bin arası akçe gelir elde ediyorlardı – 18 bin ile 30 bin arası atlı cebeci, çeşitli paşaların 4 bin kadar sekbanı, 6 bin molacı veya ordu hizmetlileri ve bunlara ek olarak 5 bin gönüllü vardı25. Ama bunların çoğu, genelde sultanın ilk çağrısına cevap vermiyorlardı, kimisi de hiç gelmiyordu. Neticede çeşitli birliklerden oluşan bu ordu, Avusturya ve Rusya'nın son zamanlarda yeterince tecrübe ettikleri gibi, hâlâ büyük bir savaş gücü demekti. İstanbul'u savunmak için nihayet eski Bizans örneğine göre askerî bir düzene tâbi tutulan 50 bin kadar lonca üyeleri de kullanılabiliyordu26. Sayıları gittikçe azalan ve kimi zaman günlük 50 akçeye kadar ulûfe alan Gürcüler, Çerkesler ve devşirmeler ile saray efradı düzenli olarak yenileniyordu27. Osmanlıların daha ilk büyük tehlike karşısında eşyalarını toplayıp, Büyük Konstantin'in şehrini çariçeye bırakmak üzere28 Bursa'ya göç edeceklerine dair umutlar beslemek için zaman bu şartlar altında biraz erkendi. Osmanlı Devleti'nin en büyük meselesi, Sultan Selim'in de çok iyi bir şekilde anladığı gibi, paşaların bağımsız gücü, Anadolu'da Çapanoğulları ve Karaosmanoğulları gibi büyük ailelerin nüfûzu ve nihayet gelirlerin toplanması işinin zaten tüm gücü ellerine almış olanlara bırakılması idi. Şam Valisi Osman Paşa, öldükten sonra 12 milyon akçe bıraktı ve Sayda Valisi olan en büyük oğlu, mirasına 10 bin kese karşılığında sahip oldu. Anadolu Beylerbeyi kendi bölgesinde her yıl 12 bin altın Rumeli Beylerbeyi 10 bin altın topluyordu29. Ağa Ahmed Paşa'nın emrinde Sırbistan'da bin yeniçeri ve başka askerler vardı ve Bâbıâli, barış antlaşması yapıldıktan sonra Ağa Ahmed Paşa'yı öldürterek ortadan kaldırana kadar, haklarını ellerinden aldığı Belgrad Valisi ve sipahilerine kafa tutuyordu30. İşsiz kalan asker kökenli maceraperestlerden oluşan [Rumeli'deki] hırçın Kırcali eşkiya çeteleri Bulgaristan ve Trakya'yı dolaşıyordu. Serhad boylarında, devletin en önemli sınırının savunması tamamen ellerine bırakılan ayanlar Niğbolu, Rusçuk ve Silistre'de bağımsız beyler olarak faaliyet gösteriyorlardı Bunların arasından daha sonra Tirsinikoğlu çıktı. Yeniçeri saflarından yükselerek çıkan bu eyalet yöneticileri ve nüfûzlu oldukları kadar saygı da gören ağalar, imtiyazlı makamlarını paşaların bazılarında olduğu gibi miras hakkı ile devralmışlardı ve tek amaçları, mülklerini yine kendi çocuklarına bırakmaktı. Daha sonra çok ünlü olacak Pazvandoğlu Osman Paşa, bu sayede büyük bir servet edinmişti ve savaş sırasında Vidin'i başarılı bir şekilde savunarak kendini gösterdi. Böylece ihtilal dönemi Fransızların savaş ve fetih planları için kazanılmaya çalışılan Pazvandoğlu, daha sonra etrafındaki yeniçeriler ve Kırcali eşkiyalarının yardımı ve Avusturya'nın desteği ile Tuna boylarında, Bulgaristan'ın o köşesinde eski geleneklerin savunucusu olarak Avrupalaşmış sultana karşı isyan bayrağını çekme cüretinde bulunacaktı31. Ama şimdilik Vidin hanedanından gelen Pazvandoğlu henüz doğrudan bir tehlike değildi. Güçlü ve acımasızca hareket eden Ali Paşa, sultanın davasını Rusların entrikaları ile kışkırtılan Suli halkına karşı başarılı bir şeklide savunuyordu ve bu arada Ohri'yi de işgal ediyorsa, bu yine de Kırcali eşkiyalarının tıpkı zengin Eflak tüccarlarının yaşadığı Makedon Moskopolis şehrini ele geçirdikleri gibi, Ohri'yi de ellerine geçirmelerinden iyi idi32. Böylece devlet ricali yeni Avrupa siyaseti ile meşgul olabiliyorlar ve Türkiye'nin de bu oluşumlarda yer almasını umut edebiliyorlardı. Muzaffer Jakobenlerin yeni Fransa'sı da en eski siyasî geleneğin bu temsilcilerini, yakın zamanda Polonya'da meydana gelmesi beklenen ihtilalde seve seve kullanmaya hazırdılar. Fransa Cumhuriyeti'nin ilk yılında, sanatçı ruhu ile yeni özgürlük akımının temsilcisi olarak İstanbul'da faaliyet göstermeye hiç de uygun olmayan Choiseul-Gouffier, bir süre Rus elçisinin sarayında yaşadıktan sonra, Rusya'ya gitti ve oradan da Fransa'ya döndü. Vekili, yaşlı tercüman Fonton, reis efendiyi, 1793 yılı başlarına kadar hâlâ kayser askerlerinin işgali altında bulunan Hotin Kalesi'ni boşaltmaları yönünde Avusturyalılara baskı yapması için cesaretlendirdi33. Ayrıca Besarabya'daki kaleleri, Batı'daki krizi ve Prusya ile Avusturya'nın Ren Nehri kenarındaki meselelerini Lehistan Krallığı'nı sona erdirmek için kullanan Rusların muhtemel bir saldırısına karşı korumak için gerekli tedbirler alındı. Fransız mühendis Kauffer, yine yeni bir savaş hevesi gelmiş görünen Bâbıâli'nin hizmetinde çalışıyordu. Bosna'dan geçerek, Varşova üzerinden yeni Fransa Cumhuriyeti'nin yeni temsilcisi olarak, eski Marki de St.-Croix ve şimdiki vatandaş Deschorches İstanbul'a geldi, ama Şark'ta gizemli Türk dünyasında başarılı bir siyaset yürütmek için bir devlet adamında olması gereken yetenekler kendisinde yoktu34. 1793 yılının yaz aylarındaki yegâne hedefi, Rusya'nın açgözlülüğü ve Avusturya'nın Rusya ile rekabetinden dolayı sürekli tehdit altında olan Türkiye ile bir ittifak antlaşması yapmaktı. Fransa, yeni fethettiği Polonya eyaletlerinden dolayı şimdi de IV. Mehmed'in fethi olan Kamaniçe Kalesi'nde Boğdan'ın Turla boylarında Osmanlı Devleti'nin komşusu olan Rusya'nın açgözlülüğünü dizginleyecekti. Ona göre ittifak antlaşması, muzaffer Fransa'nın Bâbıâli'ye Küçük Kaynarca Antlaşması ile kendisine bırakılan eyaletleri garanti altına alacağına dair bir madde içermeli idi35. Selim'in devletini ezelî düşmanına karşı güvence altına almak için aynı umut dolu planları yapıyorlardı38. Polonya'daki ihtilalin liderleri, Fransızların İstanbul'daki arabuluculuğundan dolayı Osmanlı Devleti ile Rusya arasında yeni bir savaş çıkmasını umut ediyorlardı39. 1794 yılının Eylül ayında İstanbul'a gelen Polonya Cumhuriyeti elçilerinin görevi, Bâbıâli'ye bölünen krallığın güneybatıdaki eyaletlerinden Boğdan ve Eflak gibi, Türk hakimiyeti altında birer hospodarlık (vasal prenslik) kurma teklifini götürmekti40. Polonya elçileri, İstanbul'daki dostlara karşılığında birkaç milyon tüfek , yeterli sayıda kılıç, mızrak benzeri silah, yetenekli subaylar, bir yardımcı filo ve gerekli her türlü şeyi vaat etmekten çekinmediler41. Ayrıca İngiltere, İsveç ve Danimarka'nın da Türkiye ile dörtlü ittifak kurmaya hazır olduğunu bildirdiler42. İstanbul'daki Fransız matbaası nihayet Türkleri Avrupa kültürü ile tanıştıracaktı43. Henin, İstanbul'da kışlalara 12 bin topçunun yerleştirildiğini, İzmir'de ve başka yerlerde yeni gemilerin inşa edildiğini ve Osmanlı Devleti'nin hedefi çok kolay tahmin edilebilecek güçlü bir saldırı için hazırlık yaptığını büyük bir zevkle fark etti44. Gerçekten de İsmail, Bender ve Hotin tekrar savunma durumuna geçirildi ve Kili ile Akkirman'da yapılacak çalışmalar için planlar yapıldı45. 1795 yılı sonunda her iki Romen prensliğinde büyük mühimmat depoları hazır bekliyordu46. Herkes Bâbıâli'nin 1793 yılı Ağustos ayı sonlarına doğru zor durumdaki Fransa Cumhuriyeti ile Karadeniz'e bir Fransız filosunun gönderilmesini öngören gizli bir antlaşma yaptığına inanıyordu47. Böyle bir antlaşma gerçekten de yapılmış olsa idi, bu Bâbıâli için ayrıca bir garanti anlamına gelmiş olacaktı. Ancak barış yanlısı grup, kralcıların hiçbir hamlesi ile ilgilenmediği gibi, Fransız Jakobenlerin bu yöndeki tüm tekliflerini reddetti48. Bâbıâli tercümanı George Murusi'nin açık ve net cevabı, 1793 yılı Mart ayı sonlarında kendini tarafsız devlet ilan eden Bâbıâli'nin49, Krallık Avrupa'sı ile savaş devam ettiği sürece Fransa adına daimi bir temsilci kabul edemeyeceği oldu50. Bunun dışında Fransızlar başkent sokaklarında rahatsız edilmeden ihtilal şarkıları söyleyebiliyor ve şapkalarının üzerinde üç renkli armaları taşıyabiliyorlardı51. Reis Efendi, Deschorches'e kibar davranıyor ve Fransızlar zafer kazandıklarında kendisini kutluyordu52. Ama Deschorches tüm bunlara rağmen, tüccar Aubry takma adı ve Millet Meclisi'nin Sivil Komiseri 53 sıfatıyla kalmaya devam ediyordu, ama 1793 yılında 14 Temmuz bayramının kutlanmasına izin verilmedi54. Selim, zor elde edilen huzuru bozmamaya niyetli idi58. Polonya'daki karışıklıklar ve Madalinski ile Kosciuszko'nun ayaklanması, tam zamanında Rusya'nın biraz daha mütevazı bir tonda konuşmak zorunda kalmasını sağladı. 1794 yılı ortalarında Prusyalılar Krakovi'ye girdiler Varşova kuşatmaya alındı ve Ekim ayında diktatör Kosciuszko, Maciejowice'deki savaş meydanında esir alındı. Ağustos ayında atanan yeni reis efendi ve boynu vurulan Romen Prensi Grigore'un kardeşi, yeni Bâbıâli tercümanı Aleksandru Kallimachi, Koçubey'in yardımı ile rakiplerini yenmeyi başarmışlardı. İkisi de tıpkı halefleri gibi barış siyasetinin yürütülmesinden yana samimiydiler. Bu yüzden Polonyalı radikallerin elçileri, eski Leh Krallığı'nın bazı eyaletlerini Osmanlı hakimiyeti altında birer vasal devlet hâline getirme tekliflerine hiçbir cevap alamadılar59. Boğdan Prensi Mihail Sutzo sadece büyük çabalardan sonra, Polonyalı kaçakları ülkesinde barındırma iznini alabildi60. Fransa Cumhuriyeti, aynı dönemde Rum asıllı Konstantin Stamati'nin teklifleri sonuçsuz kalınca, Deschorches'in eski sekreteri Fransız vatandaş Emile Gaudin'in konsolos olarak, hatta tevcihen mutemed (personne de confiance) sıfatıyla atanmasını ve çok geçmeden tanınmasını istiyordu61. Ama ihtilalci misafirlere silahlarını teslim etme ve ülkenin iç kısımlarına doğru çekilme emri verildi ve böylece 4 bin kadar mülteciden sonunda sadece birkaç yüz kadarı kaldı62. Diğer taraftan 1794 başlarında Rusya hizmetinde olmak üzere Polonyalı bir alayın Boğdan'da yerleştirilmesi istendiğinde, Bâbıâli buna kesin bir biçimde izin vermedi63. 26 Haziran'da reis efendi, Rusya ile artırılan gümrük vergileri konusunda bir anlaşmazlığı çözmeyi başardı64. 1795 yılının Nisan ayında, ancak Kasım ayında tahtından feragat eden Kral Ladislas [Poniatowsky], Varşova'dan ayrıldı. Lehistan Krallığı, Rusların resmi açıklamasından sonra varlığını tamamen kaybetmişti65. Bâbıâli, bu
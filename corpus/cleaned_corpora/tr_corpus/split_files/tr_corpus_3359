sahip olmayı gerektirir. Çünkü değişmek, değiştirilmenin aksine hiç bir yardım ve umut olmadan verilmesi gereken bir mücadeledir. Bu mücadele de değiştirilmek gibi alışkanlıklardan vazgeçme çabasıyla başlar. Fakat, değişmeyi başaran insanlar sonra kendi başarılarını umuma yararlar. Bunun en güzel örneklerinden biri olan Gandi - fotoğrafta soldaki kişi - önce kendi değişiyor. Şiddeti terk etmesi, pasif direniş fikrini ortaya koyuşu tamamen öfkesinden ve heyecanından vazgeçişi başarmasının sonucu. Zaten Gandi bu başarısıyla da ülkesini ardından da dünyayı değiştiriyor. Bize de önce Stacey'in (2014) ardından Addis'in (2015) ortaya koyduğu ilham verici hitaplarda olduğu gibi yol gösterici ve ufuk açıcı oluyor. Tüm bu aşamaları, farkları ve sebepleri göz önüne alınca değişmek, değiştirilmek ya da durağan kalmak her biri kendi için ayrı paradigmalarla şekillendiği gibi birlikte de kişi aracığıyla dünyaya yön veriyor. Bu üçlü her zaman olduğu gibi yine felsefeden psikolojiye pek çok alanda kendilerinin anlaşılmasını arzulayacak. Bu fotoğraf da değişimi iki farklı açıdan yakalayan ama sonunda dünyayı değiştirmeyi başaran iki kahramanı bir karede bize sunuyor. Kaynakça Atıf-Esin  Addis, Ferdie. Bir Hayalim Var Tarihi Değiştiren Konuşmalar . Çev. Utku Yıldız. İstanbul: Epsilon Yayıncılık, 2015, 1. Baskı Görsel Kaynak  Eidson, Stacey. King's Connection to Gandhi ,2014, [ Görsel Sanat Eseri] Edinilme adresi: http://metrospirit.com/kings-connection-to-gandhi/ . Son erişim 21.02.2018 20.58 2 Alptuğ Ulugöl Distopyalar Mümkün Mü? Gelecekte neler olacak bir fikriniz var mı? Dünyanın ne yöne gittiğini görebiliyor musunuz? Bu sorulara vereceğimiz cevaplar sadece tahminlerden ibaret ve belki de farkında olmadığımız bir karanlık bizi bekliyor. Peki elimizden gelen bir şey var mı? Belki var, belki de yok. Kim bilebilir ki? Söz konusu gelecek olunca ellerimiz kollarımız bağlı. Bu soruları neden mi soruyorum? Çünkü bugünkü konumuz “gelecek”; ama karanlık bir gelecek, bir distopya, Swastika Geceleri. Nazi Almanyası İkinci Dünya Savaşı’nda başarılı olmuş ve üzerinden yüzyıllar geçmiş. Dünyada faşizm hüküm sürüyor. Soykırımlar uygulanmış, insanlar ezilmiş, kadınlara çöp muamelesi yapılmakta ve herkesin taptığı bir unsur var: “lider”. Sizin de içiniz kararmıyor mu? Açıkçası ben dehşete düşüyorum. Dehşetimin sebebi sadece öyle bir gelecek hayal etmek değil, aynı zamanda bu sistemin bir şekilde tekrar dünya üzerinde belirmesinden korkmam. Neden korktuğumu soracak olursanız size ilk cevabım: “Tarih tekerrürden ibarettir.” olacak, “Hayır, tatmin olmadım!” diyorsanız yazıyı okumaya devam edin, size korkularımı ve düşüncelerimi açmaya çalışacağım. İnsanlık tarihi boyunca, insanlığın ürettiği hiçbir şey sebepsiz yere üretilmemiştir, hepsi birer ihtiyaç üzerine oluşturulmuştur ve üretimdeki ürün bir eşya, bir makineden ibaret değil. O ürünler düşünce sistemleri yönetim sistemleri, bilimsel disiplinler ve bunlar gibi birçok şey olabilir. Bugüne özel sadece bu ürünlerden yönetim sistemlerine bakmak istiyorum. Şimdi az önce söylediğim cümleyi tekrarlayacağım: “İnsanların ürettiği her ürün bir ihtiyaçtan doğmuştur.” Sözü nereye getirdiğimi anlamışsınızdır. Evet; nazizm, faşizm, otokrasi ya da diktatörlük hepsi birer ihtiyaç sonucu ortaya çıktılar ve o ihtiyaç sebebiyle iktidara geldiler. Şimdi bu ihtiyaçları, yani bu sistemleri iktidara geçiren ortamları biraz inceleyelim. (Merak etmeyin klasik bir Hitler örneğiyle başlamayacağım, bilgi birikimimin el verdiği kadar çeşitli örnekler üzerinden gideceğim fakat konu Hitler’in rejimine de elbet gelecek.) En yumuşak örnekle başlıyorum, Bolşevik ihtilali öncesi Rusyası. Birinci Dünya Savaşı’nın da etkisiyle zengin ve fakir arasında veya patron ve işçi arasında bir uçurum bulunuyordu, yani uç noktaya erişmiş bir sınıf farkı ve fakir olan halkın fakirliği açlık seviyesindeydi. Peki devrim ile ortaya çıkan rejimin özellikleri neydi? Sınıfsız ve mülksüz, her şeyin ortaklaşa olduğu yeni bir sistem. Bir diğer örnek olarak da Mussolini öncesi İtalyasına bakalım. Yine halk fakirleşmiş, sefalet içinde ve ek olarak diğer sorun politik olarak yalnızlaşmış, müttefiksiz kalmış İtalyan devleti. Sonucunda ortaya çıkan rejim ise ekonomik gelişimi vaat eden ve kendi milletinden başka millete güvenme, daha önce yapayalnız bırakıldın ilkesine dayanan yeni bir rejim. Şimdi sıra Hitler öncesi Almanya’da; halk fakir, Mark’ın alım gücü yok denecek kadar az yani ekonomi çökmüş durumda. Birinci Dünya Savaşı sonrası Versay gibi bir anlaşma imzalayan Alman halkı küçük düşürülmüş hissediyor. Sonucunda ortaya çıkan rejim ise yine ekonomiyi düzeltmeyi vaat eden kendi milletinden başka millete güvenme ve sana yapılanı asla unutma ilkelerine dayalı yeni bir sistem. Şimdi size soracağım, tüm rejimlerin ortak noktası ne? Hepsi bir ihtiyacın ürünü! Bu rejimleri ne kadar yanlış görsek de, insan haklarını yok saydıklarını söylesek de, kabul edilemez desek de bu rejimlerin bir ihtiyacın ürünü olduğunu inkâr etmemiz tam anlamıyla imkansız. Sizden bir isteğim var, şu andan itibaren şu anki sizi oturduğunuz yerde bırakın ve benim tarif ettiğim kişi olduğunuzu hayal edin: Yıl 2032 ve X ülkesinin bir vatandaşısınız. Dünya şu ankinden çok farklı, ülkeniz dört yıl süren bir savaştan çıkalı birkaç yıl olmuş. Savaşta kuzenlerinizi, amcanızı, üniversite arkadaşlarınızı ve ilkokuldan beri her şeyinizi paylaştığınız sırdaşınızı kaybetmişsiniz. Durumunuz kötü, bir aile geçindirmeniz gerekiyor, eşiniz, çocuklarınız var. Eşiniz de siz de çalışıyorsunuz; fakat ülkenin ekonomisi öyle bir haldeki günlük bir market alışverişi için bile bir bavul dolusu para gerekiyor hatta ve hatta o paraları sobada yakarak ısınmak doğalgaz yakmaktan daha hesaplı. Devletiniz tüm uluslar arası platformlarda daha fazla savaş tazminatı ödeyemeyeceğini duyursa da hiçbir devlet buna kulak asmıyor, günbegün ülke daha da çöküyor. Seçimler yaklaştıkça yeni bir parti oluşumu meydana geliyor. Sokaklarda, kahvehanelerde, meydanlarda kendilerini tanıtıyorlar. Size ekonominin nasıl düzeltilebileceğini, tüm ülkenin içine kapanması gerektiğini kendi üretimini yapıp kendi vatandaşına satması gerektiğini ve başka hiçbir millete güvenmemenizi söylüyorlar. Sebebi de çok açık: diğer devletler, sizin milletinizin ne kadar güçlü olduğunu ve onlar için tehdit olduğunuzu fark ettiğinden dolayı ekonominizin düzelmesine engel oluyorlar. Bu partililer size bunları anlattıktan sonra ve zaten siyasi olarak kaybedebileceğiniz hiçbir şey kalmamışken elinizi vicdanınıza koyun ve sorumu cevaplayın: Bu partiye oyunuzu verir miydiniz? “Hayır” dediyseniz lütfen tekrar düşünün; doyurmanız gereken bir aileniz var, çocuklarınız var ve bu parti size ekonomiyi düzeltebileceğini söyleyen ve gerçek bir planı olan tek parti. Şimdi cevabınız nedir? Bana soracak olursanız benim oyum o partiye giderdi ve Alman halkının başına gelen de tam olarak buydu. Bu rejime ihtiyaçları vardı ve ilk safhada tam olarak da bu ihtiyaçlarını karşıladı fakat hiçbiri oylarını atarken sonucunun nereye varacağını bilemezdi. İşte benim korkum tam olarak bu; ihtiyaçtan doğan, sonu karanlık fakat vatandaşlarının farkına varamayacağı bir rejim ve şu anda bile dünya üzerinde bu rejimlere ihtiyaç duyabilecek milletlerin olması. Ya siz ne düşünüyorsunuz? Distopyalar mümkün mü? Ah Bu Geçmeyen Hallerim Hastalık kötü şeydir, bilirsiniz. Özellikle 20.yüzyılın şartları düşünülünce insan daha bir karamsar oluyor hastalık konusunda. Tedavi sayısı kısıtlı, doktorlar yeterince uzman değiller. Bir çok iltihabın çözümü ise uzvu kökten sökmek. Şimdiki zaman için çözümü çok basit olan bir hastalığın sizin kolunuza veya bacağınıza mal olduğunu düşünsenize. İşte bizim hasta çocuğumuz da tam bu dönemde yaşamış, bir türlü geçmeyen hastalığıyla mücadele etmiş. Hasta çocuk dediğime bakmayın, gerçek adını bilen yok. Herkes için farklı bir ismi olabilir: yorgun savaşçı, mazlum çocuk... Ancak kesin bir şey var ki o da bu güzelim çocuğun herkesten daha sevgi dolu, herkesten daha iyimser olduğu ve değer verdiği insanları kendisinden daha çok düşündüğü. Kitabı okuduktan sonra kendimden bile utandığıma ve hayatta bazı şeylere boş yere kafa yorduğuma karar verdim. Yazının başından beri hasta kelimesini kullanıyorum, doğal olarak ana temamız hastalık. Hasta sevdalara, hasta dünya yapısına tanık oluyoruz çünkü. İlk olarak kulağa daha hoş gelen sevdalardan başlamak istiyorum. Hasta sevda nedir ki? Ben de kendime bunu sordum kitabı okurken. Öyle bir sevda çeşididir ki bu sizi o derin yaralarınıza götürür, kabuk bağlamamış yerlerine tuz basar. Ben bunun varlığını öğrendim, son sayfaya gelip de kitabı bitirdiğim zaman. Bizim hasta çocuğumuz da böyle bir aşka gönül vermiştir işte. O vebalı bacağını oradan oraya taşırken, küçük, narin kalbinde her zaman Nüzhet vardır. Nüzhet öyle bir genç kız ki okurken ben güzelliğine kapıldım. Bizim yavrumuz nasıl kapılmayı versin zaten? Belki de onu yoran bacağından çok sevdasıydı. Onun vebalı bacağına her gün tuz basan, her iyileşme umudu yeşerdiğinde onu koparıp atan Nüzhet’ti. Düşünsenize yıl 1915, harp var. Etrafınızda rahatça sohbet edip, vakit geçirirken eğlenebileceğiniz insan sayısı az. Şimdiki gençlik gibi değil işler. İşte Nüzhet o insandı. Yaralı çocuğumuzu mutlu eden, ona huzur veren, onu izlerken kendini daha iyi hissettirendi. Üstelik uzunca bir süre onu sevdiğini de inkar etmişti, kendisini kandırmıştı. Ardından bir gece ansızın değişmişti her şey. Hayat bu, olacağı varsa olur derler, haklılar. Aşk alevlenmiş, Nüzhet kendini kollarına bırakmıştı. Bunun sonrasında dünyanın en mesut insanı olacağını hayal etmekle meşgulken bu alevin hasta bacağını koparıp atacağından habersizdi. Kim bilir, belki asıl korkulacak olan hastalıklar değil kadınlardır. Üstüne bir de rakip damat çıkmasın mı? Artık bütün hayalleri eriyip gitmiş her şey bitmişti. Nüzhet Almanyalarda kaybolmuştu. Ve o zaman fark etti ki bacağına gerçek pansuman onun hasta sevdasıymış. Artık ne ilaçlar fayda ederdi ne de annesinin duaları. Yara dağlanmıştı, en hassas yerinden vurulmuştu. Onun hem koruyucusu hem de düşmanı aynı anda yanıp kül olmuştu. Zaten hep böyle olmaz mı sonlar? Her şey ters gider, umutlar biter, hayaller yıkılır ve gerçek acı hayatın ana unsuru haline gelir. Bizim kitaptan anlamamız gereken vebalı bir bacak, hasta bir çocuk yerine hayatın bu acımasız döngüsüydü sanırım. Gelip doktorun çocuğa bacağını kesmemiz gerekiyor dediğini okuduğumuzda içimiz sızladı belki ama hiçbirimiz bunu gerçekten anlayamadık. Kendimi yerine koymaya çalıştım bir anlığına. Sanki vücudumdaki bütün kan çekiliyor gibi hissettim. İşte o anda dedim ki “Bu kitap bir hikaye değil bir gerçeklik anlatıyor ve ben bunu yakalayıp kendimde hissetmeliyim.” Devamında kalp sızım ve hayatın bütün çirkinlikleri bana eşlik etti. Onu bulmuştum, ona ulaşmıştım. Hasta olan sadece bir çocuk, sadece bir hastane koğuşu değil, bütün bir hayattı ve bunun bir tedavisi yoktu. Tek çözüm onu kesip atmaktı biraz da yeşermeye çalışan umutlarla beklemekti. Artık anlıyorum. Ah bu geçmeyen hallerim, hastalıklı hayatta hiçbir zaman iyileşmeyecek. Ege Kuğay Akademisyenin Gardırobu Her üniversiteli gibi ben de mezun olacağım günü hayal ederim. Kim etmez ki? Yıllarını verdiğin üniversiteden mezun oluyorsun ve artık yetkili birisi olarak nitelendiriliyorsun. Bunun için sana diploma veriyorlar. Diplomayı ise öyle herkese vermiyorlar. Onu alabilmek için özel bir elbise giymek lazım. Hani şu yerlere kadar uzanan giysi var ya, cübbe. Bir de başa bir serpuş giyiyorsun. Onun adını bilmiyorum ama eminim onunda çok güzel bir ismi vardır.Sanırım bu hayali bana güzel kılan mezun olma durumundan çok o cübbe ve serpuş. Tabi ki bu kombini tamamlayan diploma ve tören. Bu tablo bana hep çok güzel gelmiştir. Yakın vakitte okuduğum bir yazı bu konudaki fikirlerimi büsbütün değiştirdi. Ne yazık ki bu mezuniyet töreni aslında yalnızca bir şeyleri taklit, özenilen bazı şeylere dönüşme çabası imiş. Biz aslında özümüzü reddedip başka şeyleri kendi özümüz gibi kabul ediyormuşuz. Özümüzü reddedip de kimleri taklit ettiğimizi öğrenebilmek için önce bu kıyafetleri daha önceden kimler giyiyormuş onu öğrenmek lazım.Bu kıyafetler aslında eski rahiplerin, papazların kıyafetleriymiş. Kıyafet üzerindeki şekiller ve renkler onun hangi kiliseden, hangi mezhepten olduğunu gösterirmiş. Bu rahipler zamanlarının bilginleriymiş. Tabi gel zaman git zaman avrupada bilim gelişmiş. Bilginlik sıfatı rahiplerden bilim adamlarına geçmiş. Ancak bilim adamlarına bilginlikle beraber bu kıyafetlerde geçmiş. Artık o mezhep gösteren işaretler de bilim adamının hangi üniversiteden, hangi fakülteden olduklarını göstermeye başlamış. Biz de diğer ülkelerdeki bilimi alırken onların üniversitelerini kopyalamışız. Bu kıyafetlerde o şekilde gelmiş.1 Aslında her mezuniyette bir papaz ayini yapıyormuşuz. Basit, içten gelen güzel duygularla yaptığımız mezuniyet bile özünde ne kadar taklit içeriyormuş. Bunlar, aklıma şunları da getirdi: Böyle bir şey bile aslında taklit ise acaba hayatımızdaki şeylerin kim bilir ne kadarı taklit unsuru. Kaçımız kendi hayatını yaşıyor, kaçımız başka bir hayatı taklit ediyor. Tabi ki hiçbirimiz birilerini ya da bir şeyleri taklit ettiğini kabul etmek istemez. Ancak bu örnekte de olduğu üzere aslında hayatımızdaki bir çok hareket, davranış başkalarını taklitten başka bir şey değil ama biz bu hareketleri kendimizin hareketleri, davranışları olarak yorumladığımız için bir çok şeyi taklit olarak görmekte zorlanıyoruz. Hayatımızda belki önemli ölçüde üzerinde düşünmediğimiz birçok hareket var ki bunlar taklit ürünü. Ama taklit külliyen zararlı bir şey mi ki de onun farkında olmalı ve ondan kaçmalıyız? Taklit aslında hayatın ayrılmaz bir parçasıdır ve ondan kaçamayız. İnsanlar düşüncelerini, etraftaki somut ve soyut şeylere bakarak geliştirirler. Bu düşünceleri doğrultusunda hareket ederler. Bunlara göre yeni şeyler üretirler. İnsanlar yeni bir şeyler üretirken hayatlarında deneyimledikleri şeyleri taklit ederler. Ancak buradaki üretme sürecinin hepsi taklitten oluşmaz. İnsanlar bir şeyler üretirken taklit ettikleri şeyleri yorumlarlar. Burada yapılan şey, yorum ile taklit niteliğinden kurtulduğu için artık adı ilham olur. İnsanlar bir şeyler üretirken her şeyi kendi içlerinden çıkartmak zor bir şey olduğu için bir yerlerden ilham alabilirler. Ancak bu onların kendilerinden bir şey katmayacakları anlamına gelmez. Üretilecek şeyin iskeletini insanın kendi özünden oluşturması gerekir. Yoksa üretilen şey sonunda kökü kökeni belli olmayan bir şeye dönüşür. En sonunda kendi özümüzden gelen bir şey ile karşılaştığımızda onu ya küçümseriz ya da bizden saymayız. Mesela “mezuniyet gününde herkes kavuk giymeli” desem çoğu kimse bana karşı çıkacaktır. Bunun dinci, modernlikten uzak bir haraket olarak görecektir. Çok ilginçtir ki bunu diyenler mezuniyet gününde papaz serpuşu giymekten gocunmazlar Demek ki kaçınmamız gereken şey, tıpa tıp bir şeyi taklit etmek imiş. Bunun yolu da bir şeyi alırken ona kendi yorumumuzu katmak imiş. Eğer ona kendi yorumumuzu katmazsak yeni bir şeyler geliştirmemiz ve kendimizi geliştirebilmemiz beklenemez. Bundan dolayı taklit eden birisi ileriye gidemez. Belki taklit ettiği şeye yaklaşabilir. Hayatımızdaki taklitlerde bizi ancak taklit edilen kadar ileriye götürebilir. Bu yüzden bu taklitleri olabildiğince fark etmemiz lâzım. Yapabiliyorsak kendi yorumumuzu katıp yeni bir şeyler üretmeliyiz. Yapamıyorsak da bu taklitlerden kurtulmalıyız. Ancak bu şekilde ileriye gidebiliriz. Ömer Selim Çiftçi 21502929 1(kaynakça: Derin Tarih dergisi, Ekim 2016, İsmail Kara) Duru Değimli Yollarda Karşılaştığımız Hayatlar Babamla ne zaman dışarıya çıksak, "Holmes"ü hayranlıkla izleyen "Watson" misali onu izlerken bulurdum kendimi. "Çankaya’da metroya binen takım elbiseli insanlar mı? Bankacı canım onlar, ayakkabılarına baksana. Yunan adasının birinde, hamburgercideki kasiyer mi? Elbette Rus, boyuna bosuna, saçına baksan yeter. Üçkuyular’da yanımızdan geçen insanlar mı? Bir davete gelmişler. Ama bak, kıyafetleri birbirine benziyor, resmi bir davet olmalı; kendileri de Alman’a benziyor aslında. Herhalde konsolosluğun bir daveti var. Sultanahmet'in önünde Fransızca konuştuğum adam mı? Mağribi o." Ben hep şaşırırdım da, benden çok şaşıran genelde babamın karşısındaki Rus, Mısırlı bazen de Alman olurdu, ama hepsi de aynı hayranlıkla, bunları nereden bildiğini, nasıl anladığını sorarlardı ona. Yıllarca babamı izlerken anladım farkında olmadan dışarıya ne kadar da kendimizi gösterdiğimizi ve birbirimize aslında ne kadar da çok benzediğimizi. Bazen kıyafetlerimizle, bazen tavırlarımızla bazen de hayatlarımızla… Peki ya göstermediklerimiz? Onlar ne olacak? Yanımızdan geçip gidenin bir inşaat işçisi olduğunu anlamak kolay da, eve gidince karısıyla çocuklarına neler yapacağını, hem de bunu ne kadar anlamsız sebeplerle yapacağını bilmek zor. Veya bakınca biri güvenlikçi diğeri oda hizmetçisi olan ikilinin ne iş yaptıklarını ve hatta birbirlerine karşı neler hissettiklerini de anlamak kolay da, sizin benim elimden sadece "unutmadım aklımda" demek gelirken onları yakanın aşkın alevi olmadığını görebilmek asıl zor olan. Peki ya basit bir garson deyip üstüne düşünmeyeceğimiz köylü bir çocuğun kendisini ezen, kıvrandıran "yaratığı" yok etmeden rahat edemeyeceğini hissettiğini biliyor muyuz? Belli ki bilmiyoruz, şayet bilseydik inşaatlarda, terk edilmiş arsalarda pusuya yatmış kadın avlayan, bunu da kendine hak gören asıl yaratıklar; bir kısmı din, Tanrı adına sığınan, bir kısmı da kendi kırılgan egolarını namus meselesi adını verdikleri bir deli zırvasının ardına saklamaya çalışan asıl canavarlardan her köşe başında olmazdı. Belli ki bilmiyoruz, belli ki fark etmiyoruz yanımızdan geçip giden hayatları. Aslında konuyu dağıtmadan yazıma devam etmek istiyorum ama beni tutan bir şey var. Bir müzik çalıyor kafamda. Siz de duyun istiyorum, çünkü Ortaçgil’den daha iyi anlatamayacağımı biliyorum düşüncelerimi. Aynı anda aynı sessiz geceye doğru İçim sıkılıyor demişizdir. Aynı sabaha uyanırken Kim bilir, Aynı düşü görmüşüzdür. Olamaz mı? Olabilir. Onca yıl sen burada, Onca yıl ben burada. Yollarımız hiç kesişmemiş, Şu eylül akşamı dışında. Konuyu dağıttığım için affedin. Ancak beni daha iyi anlayabilmeniz bunun gerekli olduğunu düşündüm. Şayet yan yana yaşarken birbirimizin farkında olmamanın Bülent Ortaçgil’in Eylül Akşamı’ndan daha iyi anlatılabileceğini sanmıyorum. Neyse biz konumuza dönelim. Sadece yanımızdan geçen insanlarda gördüklerimiz de değil, mesela yeni tanıştığınız birinin bizde yarattığı ilk izlenim bize çok şey anlatsa da onları tanıdıkça “Vay be!” demişizdir hepimiz en az bir kere. Peki ama gerçekten çok mu farklıyız bizi anlamaya çalışanlardan, anlamaya çalıştıklarımızdan? Yani, dışarı gösterdiğimizle gerçek hikâyemiz, sadece bize mi özgü, sıra dışı mıyız gerçekten de? Şimdi bana "Sen de bir karar ver, önce dışarıya kendimizi gösteriyoruz dedin, sonra da gösterdiğimizle biz bir değiliz diyorsun. Hadi onları anladık da, şimdi de geldin senle ben birbirimizden çok mu farklıyız diyorsun. Sen ne diyorsun?" diyerek, beni omuzlarımdan tutup sarsmak, kendime getirmek istediğinizin farkındayım. Bunu yapmadan önce bir de siz okuyun Konstantiniyye Oteli’ni, bir de siz görün gerçekten de tarihin tekerrürden ibaret olduğunu. İsyanların, direnişlerin sadece tarihlerinin değişmiş, içeriklerinin aynı kalmış olduğunu kendi gözlerinizle okuyun. Veya bir düşünün statü farkını, bir garsona, şoföre nasıl davranıldığını. Gelin bana bunun yeni bir şey olduğunu söyleyin. Sonra da paranın güçle, özgürlükle bir ilgisi olmadığını anlatın. Eğer bunları yapmayacak kadar kendinize, etrafınıza saygınız varsa, siz de anlamışsınızdır tarihin tekerrürden ibaret olduğunu. Dünün bugünle; benim de sizinle aynı olduğumu… Kaynakça Livaneli, Ömer Zülfü. Konstantiniyye Oteli. DK Yayınları, Haziran 2017 Damla Demirel OLASILIKLAR VE SEÇİMLER Bir gün birisi çıkıp size biri kırmızı biri mavi renkli iki hap sunsa, hangisini tercih edersiniz? Mavi hapı alarak tekdüze hayatınıza dönebilir veya kırmızı hapı alarak Harikalar Diyarı’nda kalabilir, tavşan deliğinin ne kadar derinlere gittiğini görebilirsiniz. İzlediğimiz filmlerin çoğunda baş kahramanların bu tarz kritik seçimlerle karşı karşıya kaldıklarını görürüz. Atılacak olan aslında teoride ufak bir adımdır. Fakat sonrasında bu adım, kişinin hayat çizgisinin tüm doğrultusunu değiştirebilir. Stephen Strange de diğer pek çok baş kahraman gibi bilindik hayatına tıkılıp kalmak yerine yeniliklere kucak açmayı ve bambaşka bir dünya ile tanışmayı seçmiştir. Bu yolculuk daha sonraları onu yalnızca dünyayı değil, tüm evrenleri koruyacağı bir pozisyona ulaştıracaktır. Büyük kararlar vermek yalnızca kitap veya film kahramanlarına özgü değildir. Hepimiz, hayatımızın çeşitli evrelerinde böyle büyük seçimler yapmak zorunda bırakılırız. Karar vermek kimi zaman için zor olabilir. Kimi zaman, seçilecek her yol başka fedakârlıklar gerektirebilir. Bazen kolaya kaçmayı tercih ederiz, bazense zoru seçerek kendimizi zorlamayı ve mücadele etmeyi. Hayat aslında bir seçimler silsilesidir. Yaptığımız her tercih bizi farklı bir yola sürükler, bu yolculuk sırasında da biz kişiliğimizi şekillendirme imkânı buluruz. Büyük veya küçük; her gün birçok karar vermemiz gerekir. Seçimlerimiz, çevremizdeki insanlara kişiliğimiz hakkında ipuçları verirler. Bazen çıkmazlara sürüklendiğimizi sanırız, tünelin sonundaki ışığı görmekte zorlanırız. Öyle ki, bir daha hiç güneş doğmayacakmış ve sabah olmayacakmış gibi düşünür, karamsarlığa kapılırız. Bu en umutsuz anlarımızda bile aslında yaptığımız seçimlerin arkasında durmamız gerekir, çünkü biz kendi davamıza sahip çıkmazsak bizim yerimize kimse inançlarımız ve ideallerimiz uğruna savaşmaz. Hayatımızın gidişatını belirleyecek seçimler karşımıza genellikle lise çağlarında çıkmaya başlar. Önce alanlarımızı belirler, daha sonra gelecekteki mesleğimize karar veririz ki üniversite sınavına hazırlanabilelim. Bu evreden sonra bizi gelecekte icra edeceğimiz mesleğe hazırlamaya başlayan üniversitede okuduğumuz bölüm olur. Birtakım kişiler üniversite yıllarında aslında yanlış bir okulda veya bölümde oldukları fikrine kapılabilirler. Böyle bir durumda yapılması gereken en doğru hareket, sil baştan üniversite sınavına hazırlanmak ya da mümkünse yatay geçiş yaparak bölüm değiştirmek olacaktır. İnsan yalnızca kendisini tam tamına temsil eden, mutlu eden, heveslendiren bir işi yaparken tüm performansını sergileyebilir. Bu sebeple alınan zevk ile kişinin verimliliği, bir iş söz konusu olduğunda doğru orantılıdır. Dış etkenlerden ötürü insanlar bazen kendi istedikleri yolları seçemez ve baskı altında, başka tercihler yapmaya zorlanırlar. Bu kişilerin hayattan özgür insanlar kadar zevk almalarını beklemek hata olacaktır. Kendi iç sesini dinlemeyen lâkin bunun yerine dışarıdan yönlendirilmeyi yeğleyen bir insan tüm emeklerini yanlış yerde harcamış olur. Hiçbir zaman gerçek potansiyeline ulaşamaz. Kendi seçimlerimizin arkasında durduğumuz ve tabiri caizse kendi bildiğimizi okuduğumuz zamanlarda hata yapma olasılığımız da pek tabii vardır. Bizim için neyin doğru neyin yanlış olduğunu bazen öngöremeyiz ve deneme-yanılma yöntemine başvurmamız gerekir. Bu tarz durumlarda işler ne kadar kötü gitse de pişmanlık duymaktan ziyade kişiliğimizi geliştirmeye yarayacak çıkarımlar yapmamız gerekmektedir. Atalarımızın da dediği gibi, bir musibet bin nasihatten iyidir. Başka birtakım seçimler bizi risk almak zorunda bırakabilir. Böyle durumlarda kazanabileceklerimiz kadar kaybedebileceklerimiz de fazladır ve bir nevi hayatımızla kumar oynamış oluruz. Yine de ulaşmayı çok istediğimiz bir hedef varsa, şahsi görüşüm risk almaktan kaçınmamamız gerektiği. Neticede, hayal ederek ama yaşayıp deneyimlemeyerek ziyan ettiğimiz her olasılık için yetmiş yaşına geldiğimizde ve dönüp arkamıza baktığımızda genç hâllerimize kızma olasılığımız var. Yaşarken seçim yapmaktan ve yol ayrımlarıyla karşılaşmaktan kaçma şansımız yok madem, o hâlde bu durumu kabullenmeli ve özgüvenle, korkusuzca yapmalıyız seçimlerimizi. BİR SEZEN AKSU ŞARKISI “Kolay olmayacak, elbet üzüleceğiz. Mutlaka bir iz bırakacak.” Yıllar önce Sezen Aksu “Kolay Olmayacak” gibi bir şarkı ile hayata genel bir bakış getirmiş aslında. Hepimiz değişik ortamlarda büyüdük ama çoğumuzun doğduğundan beri öğrendiği en temel şeylerden biri kolay iş olmadığı. İş derken sadece kariyer olarak değil de hayatın her alanını kaplayan bir terimden bahsediyorum. Mesela daha 5 yaşındayken hepimiz annelerimizden herhangi bir oyuncağı istemişizdir. Bunda bile bir zorluk koymuştu benim ebeveynlerim önüme. “Para biriktir, kendin al. Senin için daha kıymetli olacak. “ demişlerdi. Gerçekten de öyle oldu. O oyuncağı aldım kendi paramla ama kutusunu bir kere bile açmadım. Şu an o oyuncak dolabımın üstünde, hala kutusu ile duruyor. Birinci sınıfa geldiğimde okuma yazma bilmediğim ve sınıfta da anaokulundan öğrenip gelen çocuklar olduğu için daha fazla çaba göstermem gerekti. Sınıf öğretmenimize göre onlar nadir zeki insanlardı çünkü. Ben de zeki olmak istemiştim. Sonra anladım ki önceden okuma bilmek zekâyla alakalı değildi ama o dönem için çok hırs yapıp kısa sürede okumaya geçmiştim. İlk bisikletim alındığında dört tekerlekli olmak için biraz büyüktü. Babam gidip yine de yan küçük tekerleri taktırmıştı ama bisikletin yapısında olmadığı için sürekli kırılıyordu. Dört tekerlekli bisikleti en fazla bir hafta kullanabildim sonra baktım olmayacak böyle, kendiliğimden, düşe kalka iki tekerleğe geçtim. Zordu, canımı acıtmıştı çok defa ama iki tekerlek sürebiliyordum artık, okuma-yazma biliyordum, bir bebeğim vardı hem de gelinlikli. Kısa hayatımın geri kalan evrelerinde de hiçbir şey kolay olmadı. Bazen sonucu güzel oldu, kolay olmaması umurumda bile olmadı; bazense sonuç o kadar değişmedi ya da beni üzdü ki acaba hiç başlamamak en iyisi miydi diye düşündüm. Varsın değişmesin sonucu hiç denememektense deneyerek üzülmek her zaman daha iyidir dedim. Eminim ki hepimizin hayatında böyle anlar var hatta benimkini devede kulak bırakacak anılarınız vardır hepinizin. Şimdi bu anılara bir göz atmanızı istiyorum. Hayatınızın en değerli anım dediğiniz zamanları bu anıların eşiğinde duruyor değil mi? Rahat rahat yatarak geçirdiğiniz bir yazı hanginiz hatırlıyorsunuz? Ama eminim hepiniz sınav senelerinizi, bu üniversiteye gelmek için nelerden vazgeçtiğinizi hatırlıyorsunuzdur. O zaman belki zordu ama şu an buradasınız bunla ilgili sevdiğim bir söz var : “Her şey üstüne gelip seni dayanamayacağın noktaya getirdiğinde sakın vazgeçme! Çünkü orası, gidişatın değişeceği yerdir.” Bazen her şey çok üstümüze gelir, bir köşeye sıkıştırır bizi ama geçer bir şekilde, her zaman olduğu gibi, sınav senesinde olduğu gibi. Hiçbir şey sonsuza kadar sürmez. İyi ya da kötü sonlanır, bir iz mutlaka bırakır. Ne kadar zorlanırsak sonuç o kadar güzelleşir çoğu zaman. O an için olumsuz görünen herhangi bir olay ilerde daha büyük yararlara sebebiyet verir bazen de. Vermek istediğim mesaj aslında ne kadar zorlanırsak zorlanalım bilelim ki sonucu güzel olacak. Zorlandığımız yerde vazgeçmek yerine biraz daha yükü üzerimize almayı başarabilelim ki sonuç ortaya çıktığında yarım bırakılan bir şeye üzülmek yerine tam ve yeterince emek verilmiş şeye sevinebilelim. Böyle sözleri söylememin sebebi hepsini kendimin uygulaması değil ya da aşırı iyimser bir insan olmam da değil. Belki bunun adı Pollyannacılık gibi de gelebilir size ama amacım yapamasam da bu düşünceleri kendime de kabul ettirmek ki üzerime gelen her durumda takılıp düşmemek. Küçük bir fikir beyanıydı. Her şeyin kötüye gittiği bu günlerde umarım size de bir katkısı olur. Hayatınızda minicik de olsa bir değişim sağlar. Kaynak UZUNER,Buket. Toprak-Uyumsuz Defne Kaman’ın Maceraları.2015. Everest Yayınları AKSU,Sezen. Kolay Olmayacak. Z raporu namı değer yazar kasa günlük raporu. Aslında ciddenanlamlı bir ad seçmiş kitabı için dükümüz.Dük diye hitapedilmesini kendi istediği için bunu kullanacağım ondanbahsederken. Evet, içimizden bir dük, ben de belki ona başkaşekilde seslenebilirdim mesela Ali hocam gibi, üniversiteninkötü alışkanlığı da bu işte; gördüğün her insana hoca, hergördüğün insan sana hoca deyince isim takarken birine pekyaratıcı olamıyorsun. Konuya yani z raporuna dönersek dükünhayatının sonuna gelmiş,sanki günü bitmişte bütün arşivini,kayıtlarını ortaya bırakıp gidecekmiş gibi davranmasını her neyaşamış olursa olsun kabul etmiyorum. Bir insan daha on sekizyaşındayken bile yorgun hissedebiliyorken o yaşta birininyorgunluğunun da daha ağır ve daha farklı olduğunu tahminedebiliyorum. Ama daha ölmemişken, daha öğreteceklerin veöğreneceklerin varken, daha birkaçına söyleyeceklerin varken,daha mesai bitmeden kasayı kapatmak mantıklı mı cidden. Oyüzden dükün insanlardan kendini soyutlaması konusundaarkasındayım son tahlilde. Cumhur hocayı hatırladınız mı ben debir anda hatırladım nedensizce… Ne güzeldi o zamanın filmlerine safçaydı... Her neyse bende dük yerinde olsaydım bendesoyutlardım kendimi ki şuan da öyle olmamın böylekonuşmamda hiçbir etkisi yok dermişim. Bu konuda benziyoruzdükle, ben kız olduğum için bu uzak durma durumu biraz dahazorlaşıyor tabii… Kızların birbirine aşkım demesiyle erkeklerinbirbirine söyleyebileceği en yakın sözcüğün – Nabıyonkoçumdaki koç olması da durumun vahametini oldukça gözlerönüne seriyor bence…Hikâyelerin genelde öğütler verdiği kitaplara olan alışkanlığımsayesinde öğüt vermek için yazılmayan yazıların bile öğütverecek yanını aradım bu kitapta da… Bulamadım aradığımıkitaptaki bazı hikâyelerde… Bu beni çok mu mutsuz etti ,“nedeğn” diye isyan mı ettim tabii ki hayır hatta iyi bile oldu.Hep aradığımızı mı bulacağız kitaplarda, hem her kitapta aynışeyi aramak mı olması gereken, babam böyle pasta yapmayınerden öğrendi vs. Bulamamak bana iyi geldi aslında biraz dahasevdim kitabı bu yüzden… Ama neden bulamadığımı söylemekgerekirse, bulamadım çünkü sadece o anını anlatmış bazensadece. Çay içerken çay içiyorum yazmak gibi, Uyudum demekgibi… Belki de benim onlardan anlam çıkarabileceğim yaştaolmamam sebep… Ne güzel şey aslında mesela sadece çay içtimyazabilmekte. Adam kendi hikâyesini yazmış aslında ya acıçekmiş ya da bir şeyler içmiş, gereğinden fazla mı içmişderseniz bence o kızı, o sevgiyi bulmakta çok çok geç kalmış.Kitabı okumanızı öngören bir “spoi” verdim az önce…Kızlardan açıldı yine konumuz tabii ki herkesin olduğu gibidükünde hayatında biri olmuş besbelli… Kızdan kaçmış, dönüpkovalamış, yüz yüzeyken susmuş, bazen sadece uzaktan öylebakmış. Sevmiş diyelim kısaca, acı mı çekmiş evet hangisi mihepsi…Birde cesaretsizlik var cümlelerinde birkaç kişinin yanı sırabende sezdim cümlelerinde… Cesaretin anlamı benim için kızagidip açılması veya onun için adam dövmesi değildi. Böylemidüşünüyorsunuz sizde .”Cesaret onun için ölümü bile gözealmak” peki onun için yaşayabilmeyi seçmek diye soruyoruzünlü havalı cümlelerimizden biri yardımıyla… Mesela onuyazabilmek her ne kadar onun anlatılmaz yaşanır denilecek biriolduğunu düşünmenize karşın… Adını sesli söyleyememekmesela bence en büyük korkaklık sanılıp cesaretin en kuvvetlifidanlarından biri... Cidden bu konuda pek bir şey bilmeyen beniçin bu kadarı yeterliydi bence de. Anlayacağınız dükümüzsevilmeye hasret… Sevildiğini bilmeye belki de. Herkesekaşıyla gözüyle derdini anlatabilmesi şu kötü özelliği katmış onamesela; diğerlerinin de onu sessizce çaktırmadan sevdiğinidüşünmek. Daha doğrusu bilememek bir çeşit paranoyayakaptırmış kendini aslında,kimsenin ona ne nefretini nedesevgisini tam olarak göstermemesi… Çünkü o anlardı, hepanlardı. Konuşmaya hiç gerek yoktu. Gözler yeterdi. Ama gözlerbazen yetmez. Senin bilmediklerine ve belki de hiçbilemeyeceklerine ağlarken karşındaki kadın sevinçten ağlıyorolduğunu düşünmem o kadar kolay ki... O yüzden insanlar konuşa konuşa…HEPİMİZİN EKMEĞİ: UMUT Herkesin hayatında bazı stresli dönüm noktaları olmuştur. Benim ve şimdiki birçok üniversiteli öğrencinin en yakında hatırladığımız bu dönüm noktası sanıyorum ki üniversiteye giriş sınavıdır. Yaşamayan bilmez derler ya öyle bir sınavdır o. Bir hedefi olmayanlar için sadece birkaç saatte çözülecek sorular dizisidir belki ama kendini görmek istediği yeri kafasında çok öncelerden belirlemiş öğrenciler için adeta hayat memat meselesidir. Çok hedef odaklı bir kişilik yapısına sahip olmamama rağmen benim bile stresten saçlarımın dökülmesine neden olmuş bir depresyon kaynağıdır. Bana sorarsanız o zamanlardan geçmiş, sınavı –çok şükür ki- tek seferde atlatmış biri olarak hayatımın o dönemlerine asla geri dönmek istemem. O, gelecek kaygısıyla kıvrandığım, sürekli bir şeyleri yetiştirme çabasıyla bir koşuşturma içerisinde olduğum zamanlarda düşüncelerimi de sabit tutabilmem pek olası değildi takdir edersiniz ki. Aklımda daima acaba ile başlayan sorular dolanıyordu. Acaba başarabilecek miyim? Acaba bu sınavın sonucunda kendimi görmek istediğim yerde mi bulacağım yoksa hayallerimi daraltmak zorunda mı kalacağım? Bunlar gibi daha niceleri beynimin büyük bir çoğunluğunu işgal ediyordu. Stresim dışa çok yansımış olacak ki etrafımdakiler bana sürekli tavsiyeler vermeye başladılar. Çok klişe de olsa beni en çok etkileyen tavsiye annemin bana yapabileceğime inanmamı söylemesiydi. Sanki sadece bu cümleyi duymaya ihtiyacım varmış gibi içimdeki kara bulutlar birer birer dağıldı ve yerlerini umut ışığına bıraktı. Bir annenin tavsiyesi olmasından mıdır bilinmez ama o basit bir iki sözcük beni depresif hâllerimden kurtardı. Belki de şimdi bulunduğum yerde olma sebebim hâline geldi. O kazandığım umut ve kendine güven duygusu beni o zorlu durumda ayakta tuttu. Algıda seçicilikten olsa gerek tam da bu sıralarda okuduğum kitapta umutla ilgili birçok alıntı gözüme çarptı. Arkadaşımın tavsiyesiyle okuduğum Marslı kitabını kendimce durumumla bağdaştırdım. Harika örülmüş o sürükleyici bilim kurgunun altından ben daha duygusal sonuçlar çıkardım kendime. "En büyük tehlike umudunu kaybetmesi. Eğer hayatta kalma imkânı olmadığı sonucuna varırsa, çabalamayı bırakacaktır." diyor Mars’ta bir başına kalmış karakter için Dünya’dakiler. Milyonlarca hatta trilyonlarca kilometre gezegeninden uzak bir insan için en tehlikeli şeyi umudunun yok olması olarak tanımlıyorlar. Sınırlı yiyecek kaynağı ya da zorlu hava koşulları değil onları endişelendiren. Sadece umudunun kaybolması… Çünkü biliyorlar ki her birini aşmanın yolu eve döneceğine dair umudunun olmasından geçiyor. Umudunuz olduğu kadar şansınız vardır. Eğer bir işin üstesinden gelmek istiyorsanız önce yapabileceğinize dair umudunuz olması gerekir. Zorlukların altından kalkabilmenin en temel koşulu budur. İçinde bulunduğunuz durumu tartarsınız ve elinizdeki seçeneklere bakarsınız. İçinizde bir umut ışığı yanıyorsa ne mutlu size! Bu başaracağınızı kanıtlayan ufacık da olsa bir ipucudur sizin için. Olur da umuda dair bir şeyler sezemiyorsanız da başarıya gidecek olan yolun sizin için zorlayıcı olacağını üzüntüyle belirtmeliyim.“Umut fakirin ekmeğidir” diyenler boşuna dememişler bana göre umut hepimizin ekmeğidir. Umut maddi olarak olmasa da sizi gerektiğinde manevi olarak doyuruyor. Kendinizden şüpheye düştüğününüz, çıkış yolu bulmakta zorlandığınız o anlarda sizleri tutup ayağa kaldırıyor. Dayanmanızı sağlayacak sebepler veriyor. Sonucun iyi olacağı düşüncesiyle motivasyonunuz artıyor, harcadığınız emek de ona oranla değişiyor ve böylelikle sonuç da ister istemez elinizden gelenin en iyisi oluyor. Sonuç olarak siz umut ışığınızı içinizde her zaman yanar halde bulundurun. O sizi aydınlattığı sürece imkânsızlıklarla, kötümserliklerle karşılaşsanız bile tutacağınız bir dalınız olur. Gerektiğinde atmosfersiz ortamda umudunuzla patates yetiştirip Mars’ı koloniniz haline bile getirebilirsiniz. Rahime Beyza KOÇAK KAYNAKÇA Weir, Andy. Marslı. İthaki Yayınları, 2016. 1 Detaylardaki İhmal Yukarıdaki resme bakmanızı istiyorum ama ilk önce aceleniz varmış gibi yüzeysel olarak bakmanız gerek. Aşağıdaki adamlara, binanın kolonlarına ve tavan şekillerine bakın. Şimdi yavaş yavaş resmin içindeki diğer resimleri fark etmenizi istiyorum. Her resmin başlı başına birer tablo olduğunu fark ettiğinizde sizin de benim gibi yavaş yavaş heyecanlandığınızı, ayrıntıları fark ettikçe hayran kaldığınızı umuyorum. İşin aslı şu ki, gözümüzün önünde olan çoğu şeyi görmüyoruz, göremiyoruz bence. Lisede biz öğrencilere sorulan sorularda sürtünmeyi ihmal eder gibi biz de hayatın ayrıntılarını ihmal ediyoruz bana kalırsa. Üstelik gerçekte ayrıntıların güzelliği bu resimdeki kadar rahat seçilemiyor ne yazık ki. Bazen oturup düşündüğümde etrafımızdaki tonlarca ayrıntıyı fark etmediğimizin farkına varıyorum. Nedeni belki beynimizin detayları yorumlamak için yeterli zaman bulamamasıdır ya da doğrudan kullanılamayan bilgileri almayı reddetmesidir. Hangisi olduğunu bilemesem de ayrıntıları atladığımız gerçeğini değiştirmiyor bu maalesef. En basitinden bir saksının arkasındaki duvarda oluşturduğu gölgeyi hayal edin. Baksak da bakmasak da fizik yasaları sonucu oluşan doğal bir durum ve günlük hayatımız çerçevesinde oldukça önemsiz bir ayrıntı aslında. Ama bazı anlar oluyor ya, hayatın ne kadar tek düze olduğundan yakınıyoruz. İşte gölge örneği ve niceleri yakınmamızın ne kadar anlamsız olduğunu bize ispatlamak için var olan kanıtlar adeta. Bize her şeyin saksıdan ibaret olmadığını ve arka plandakileri ihmal etmememiz gerektiğini hatırlatıyorlar bence. 1 https://commons.wikimedia.org/wiki/File:Pannini,_Giovanni_Paolo_-_Gallery_of_Views_of_Modern_Rome_-_1759.JPG İhmal etmekten bahsetmişken, bir de görememekten söz etmek istiyorum. Bir söz vardır "Bakmak ile görmek aynı değildir." diye. Benim de bahsettiğim gibi sadece bakıp da ayrıntıları fark etmeyince, başta resme bakarken yönlendirdiğim gibi, görmüş olmuyoruz aslında. Mesela ön yargılar da bu konu ile ilgili değil mi sizce de? Önceden bilmediğimiz bir filme yaptığımız yorumlar, tanımadığımız bir insana karşı takındığımız tavırlar hep yüzeysel gözlemlerimiz üzerine kurulu oluyor. Bu ön yargıların pek olumlu sonuçlar doğurmadığını da az çok hepiniz tahmin edebiliyorsunuzdur diye düşünüyorum. Gördünüz mü? Ne kadar önemsiz bir şey olduğunu söylemiştim detayların, gölge gibi. Hâlbuki ne kadar ciddi sonuçlara neden olabiliyormuş. Bana kalırsa olayın bütün esprisi de bu. Hayat ayrıntıların farkına vardıkça güzelleşiyor, anlam kazanıyor. Zaten herkesin görebildiğini görmenin bir anlamı var mı sizce? İşte bana göre hayatın monoton dediğimiz kısmı da burası oluyor, yani sadece başkalarının görebildikleriyle sınırlı kalmak. Detaylarla ilgili olduğunu düşündüğüm bir başka konu da bazı insanlardaki durmak bilmeyen yeni bilgilere ulaşma isteği. Newton, Einstein gibi bilim insanları hayatlarını bilinmeyenlere ulaşmak için adamışlar. Hayatlarını böyle bir işe harcamak çoğu insan tarafından yadırganmış zamanında. Ama düşünüyorum da aslında yaptıkları şey sadece yeni bilgiler edinmekten ibaret değil. Aksine bana göre onlar hayatın ayrıntılarını görmeye çalışıyorlar ve ne kadar ayrıntıya ulaştıkça, doğanın güzelliğini anladıkça o kadar derine inme, "keşfetme" ihtiyacı hissediyorlar. Nitekim uygarlık olarak geldiğimiz bu noktayı yukarda bahsettiğim bilim adamları ve onlar gibi nice insanlara borçluyuz bana göre. Hepsinin ortak noktası da gördükleriyle yetinmemeleri bana kalırsa. Özetlemek gerekirse, çoğu ciddi olayın altında yatan şey genelde küçük ve önemsiz gibi görünen sebepler oluyor. Bunun farkına varmak da bir detayı keşfetmek gibi görülebilir aslında. Eğer beynimiz ayrıntıları gerçekten otomatik olarak ihmal ediyorsa, beynimizi bir şekilde bunun üstesinden gelmeye zorlamalıyız bence. Ayrıca biraz önce bahsettiğim gibi Newton ve Einstein'ın bizi getirdiği noktayı göz önünde bulundurunca eğer herkes ayrıntıları arayış içerisinde olsaydı, şu anda nasıl bir gelişmişlik seviyesinde olurduk merak ediyorum açıkçası. Berk Tınaz Emre Tan 21502228 DİLENMEK Dilencilik bir takım faktörler sonucu ortaya çıkmış bir yaşam şekli, hayatı sürdürme methodu ya da yaşam tarzıdır.Ekonomik sistemlerdeki işleyişsel hataların sonucunda doğup, var oluş şekli, yansıması ve topluma yerleşik hali ile toplumsal yaşantıda çözümü arka sıralara bırakılan bir olgu olarak oluşmuştur. Toplumsal yaşantıdaki en büyük sorunlardan biri yoksulluktur. Refah seviyesinin yaşamdaki düşüklüğü, en temel ihtiyaçların yani barınma, ısınma, yiyecek gibi konuların karşılanmasında yaşanan zorluklar toplumda dilencilik adı altında bir yaşam şekli oluşturmuştur. Bir alt katmana daha inerek yoksulluğa sebebiyet veren etkenleri incelediğimizde ekonomik sistemlerdeki bozukluklar, sistemsel sorunlar, işsizlik, kaynak yetersizlikleri, göçler, eğitimsizlik, kaynakların doğru kullanılamaması, yönetimsel öncelikler gibi etkenler her biri birbirinden bağımsız olarak farklı yaşam şekillerinin doğmasına, insanların hayatlarını idame ettirebilmesi adına farklı kazanç yollarının aranmasına sebebiyet vermiştir. Yoksulluğun getirdiği sorunlar karşısında dilencilik bu yaşam şekillerinden biri olarak toplum kültürüne giriş yapmıştır. Dilencilik yoluyla kazanç; Kimi insanlar tarafından haksız kazanç olarak görülürken, bazı karşıt fikirlerde ise çaresizliğin sonunda insanoğlunun yaralarını gözler önüne sererek yardım isteme şekli olarak algılanabilir. Tek bir bakış açısında bile insan çoğu zaman bu iki görüş arasında gidip gelebilir. Yani dilencilikteki haksız kazanç yöntemine karşı duyulan kızgınlık hissinin ardından gelen insanoğluna çaresizliğin getirdiği noktaya karşı duyulan derin bir acıma, üzülme, çaresizlik ve yardımcı olma hissi. Kamuya açık alanlarda, günün her saatinde ve şehrin her yerinde, her an toplumun çalışarak kazanan bireyleri ve dilenerek kazanan bireyleri karşılaşabilir. Zaman zaman olumsuz düşünceler yerini alışılabilirliliğe bırakabilir. Dilenirken ön plana çıkarılan kırık uzuvlar, bedensel engeller, küçücük bebekler, çocuklar dini ve kültürel olarak vicdanlara seslenip yardım hissini ön plana çıkarır. Yardım yapılıp o anlık toplumsal ve vicdanen vazife görüldükten sonra, farklı yaşamlara ait yaşam saatleri hiç diğer bireyler tarafından düşünülür mü? Bu insanların da normal bir aile yaşantısının olabileceği, tüm bu yoksullukları ve çaresizlikleri karşısında bile akşam evi olanın evinde, diğerlerinin sokaklarda kan bağı olan fertleriyle aynı alanda yaşamlarını sürdürdükleri, yedikleri, eğlendikleri, güldükleri, ağladıkları, bazılarının çocuklarının eğitimlerini sürdürdükleri düşünülür mü? Daha normal yaşantı sürdürenlerin, dilenenlere bir anlık bakıp yardımcı olup, psikolojik olarak yüzleşmekten kaçındıkları durumlar dilenciler için ömürlük bir yaşam şeklidir. Toplumların ve yönetimlerin en önemli önceliklerinden biri toplumdaki düzeni sağlayarak, ekonomik çıkmazları yok etmek ve gelir dağılımındaki uçurumların neden olduğu toplumsal sorunları engelleyerek, yaşam ve gelir seviyelerini dengelemektir. Dilenmek; Dilenen insanlarda olduğu gibi, toplumda her an karşılaştıkları kazancını çalışarak sağlayan insanlarda da hayata karşı güven ve emniyet hissini zedeleyebilir. Dilenciliğin duygu sömürüsü yaparak, çalışmadan, alın teri dökmeden bir kazanç kapısı olarak görülmesi fikri, yoksulluğun sebebiyet verdiği bu yaşam tarzının temel sorunlarını çözmedeki istikrarın ve çabanın önüne geçmemelidir. İstihdam alanları yaratmak şüphesiz ülkenin ekonomik alandaki büyümesi ve gelişmesi ile ilgili bir durumdur. Ancak toplumun bu kesiminde büyüyen çocukların öncelikle eğitime yönlendirilmesi ve dilenenelerin istihdama kazandırılması bu onur kırıcı yaşam şeklini de ilerleyen zamanlar içinde nihai bir çözüme kavuşturabilecektir. Alışkanlıklar, bir yaşam şekli olarak, kolay para kazanmanın yolu olarak dilenciliğin benimsenmesi ve üzerinde herhangi bir toplumsal çalışma yapılmadan, çözüm üretilmeden görmezlikten gelme veya soruna eğilmeme durumu bu kısır döngünün yıllar boyu devam etmesine neden olacaktır. Dilendirilen çocukların küçük yaşlarından beri yaşıtlarından farklı ve mahrum bir hayat sürmeleri, büyüdükçe kendileri tarafından normalize edilebileceğinden, devamında ya ömür boyu dilencilik ya da toplumsal aykırılıktan dolayı kızgınlık ve öfke biriktirebileceklerdir. Biriken bu öfkenin toplum içinde farklı şekillerde ortaya çıkıp, farklı boyutlarda sorunlara sebep olabileceği de unutulmamalıdır. Global dünyada görülen ekonomik krizler, krizlerin rüzgarlarından etkilenme hızı yoksullukla mücadelede zorlu şartlar sunabilir. Ekonomik sorunların toplumsal sorunları da beraberinde getirebileceği gözönünde bulundurularak eğitime verilecek öncelik, büyümeve istihdam politikalarındaki yerleşik düzen, dilencilik gibi aykırılık olarak görülebilen tüm toplumsal sorunların uzun vadede çözümü olacaktır. Özgür Demir Herkesin Doğrusu Her ne kadar radikal bir düşünce gibi gözükse de, günlük iletişimlerimizde en saf haliyle söylemek gerekirse Ben Böyle Düşünüyorum! şeklinde başlayan ve genelde ‘Herkesin doğrusu kendine’ ile pekiştirilen, her duyduğumda buram buram yanlış kokusu aldığım bu söz öbeğinin olayları çözmekle veyahut karşıdaki insana saygı duyup duymamakla uzaktan yakından alakası olmadığı kanısındayım. Alev Alatlı’nın da Ben Böyle Düşünüyorum! Demekle Olmuyor adlı kitabında yer verdiği, “ Aklın ölçüsünü tutturamamış düşünce nafiledir.”(Alatlı, 12) cümlesine binaen, aklın ölçüsünü tutturamamış, mantıksal muhakemeden biraz olsun bile nasibini almamış, yine Alatlı’nın kitabında yer verdiği şekliyle ‘safsata’ olarak nitelendirebileceğim bu düşünceler, Ben Böyle Düşünüyorum! ve ‘Herkesin doğrusu kendine’ söz öbeğinin ardına saklanmaya mahkumdur. Bu saklanma durumundan dolayı düşünme sürecine bir ilerleme getirmesi bana göre söz konusu değildir. Bilakis, tartışmaları verimsizleştirdiğini, fikirsel ve olgusal gelişmeye ket vurduğunu, hiçbir sonuca varamamış ve bu gidişle varamayacak olan lakırdıların en büyük dostu olduğunu ve en mühimi saygı perdesi ardına gizlenmeye çalışılarak kötülüğe sebebiyet verebilecek fikirlerin yaşatılmasında büyük bir rol oynadığını düşünüyorum. Elbette muğlaklığını gidermek için tartışılması gereken, tartışılagelen konular vardır, var olacaktır. Amma ve lakin bazı konular vardır ki, doğru olduğuna dair fikir birliğine ihtiyaç duyulmaksızın geçerlidir, bir farklı deyişle varlığını bir kitlenin kabulüne bağlamaya gereksinim duymayan fikirler ve olgular içerir. Bu gibi konularda Ben Böyle Düşünüyorum! ve ‘Herkesin doğrusu kendine’ kartını oynamak gelişmeye herhangi bir katkı sağlamadığı gibi, ciddi düzeyde sakıncalı olabilir. Her fikre saygı duyulması gerektiğini iddia eden, fikir çatışmalarında zeytinyağı gibi üste çıkan fikir şaklabanları var oldukça bu sakınca devam edecektir. Saygı kisvesi altında süregelen fikirler bu kartlar ardına saklanarak geçmişte varlığını koruduğu gibi günümüzde de zararsız gibi gözükerek kendini devam ettiriyor. Alev Alatlı buna tarihten bir örnek vermiş; “Ortaçağ, Batı dünyasının en mümtaz beyinlerinin ciddi ciddi bir toplu iğnenin başına kaç meleğin sığabileceğini tartıştıkları bir uzun dönemdir, ‘Karanlık Çağlar’ yakıştırması, boşuna değil.” (Alatlı, 30) Her fikre saygı duymak ve varlığını devam ettirmesine ses çıkarmamak, bir nevi o fikre bir doğruluk zemini sağlamaktır. Ortaçağ dönemine benzer şekilde radikal fikirlerin boy gösterip ortalığı kasıp kavurduğu günümüz karanlık çağında, aydınlık görüşler ezilmeye mahkûm edilirken karanlık fikirlerin kimi toplum kisveleri tarafından “aydınlatılmaya” çalışıldığı bu karanlık dönemde, ses çıkarmadan yola devam etmek fikir özgürlüğünü savunmak değildir sanıyorum. Tekil bir kişinin fikir üretiminde bulunması ve bu fikirlerini başkalarını bağlamayacak bir şekilde ifade edebilmesi, sonuna kadar savunabileceğim bir fikirdir. Bireyci bir özgürlük anlayışını benimsediğimden dolayı, bir kimsenin kendisi için düşünmesinden ve kendi bağlamında bu düşüncelere göre hareket etmesinden herhangi bir rahatsızlık duymuyor ve bunda bir tutarsızlık görmüyorum. Karşı çıktığım şey ise bu düşünme ve eyleme sürecinin bireysellikten çıkması durumudur. Yani bir başka deyişle ben, her bir bireyin düşünme durumuna ve hakkına saygı duyuyorum fakat düşüncelerinin kendilerine her zaman saygı duyamıyorum ne yazık ki. ‘Herkesin doğrusu’ kisvesi altında saygı gören ve taşlanmaksızın dilden dile dolaşan bazı görüşler artık öyle bir hale gelmiştir ki, içinde bulunduğu topluma hatta ve hatta insan olma fikrine bile zarar verir durumdadır benim görüşümce. Bilim karşıtı propagandaları, kadın erkek eşitliği diye bir şey olmadığını savunan görüşleri, insan ölümünü sanki sıradan bir şeymiş gibi algılayan hatta haklı ve gerekli bulan düşünce sistemlerini, ırkçılık, milliyetçilik ve kölecilik gibi fikirleri bunlara örnek olarak verilebilirim. Diyeceğim o ki; her bir fikrin içeriğine bakılmaksızın saygı görmesini bir gelişmişlik ve medeniyet göstergesi olarak değil, tam aksine insanlık, aydınlık, bilim karşıtı görüşleri ayırt edemeyen bir geri kalmışlık olarak görüyorum. Alev Alatlı’nın da Ben Böyle Düşünüyorum! Demekle Olmuyor kitabında değindiği gibi, bu tarz görüşleri ayırt edip önlerine ket vurmayan toplumlar, gün geçtikçe güçlenen bu fikirler karşısında kendi fikirlerini ifade edemeyen, özgürlük sahası kısıtlanmış bireylerden oluşmaya ve bu oluşumum getirisi olarak muasır medeniyet seviyesinden fersah fersah uzak kalmaya mahkûmdur. Fikirlerimiz yer yer uyuşmasa bile, Alatlı bu kitabıyla benim düşünsel gelişimime hatırı sayılır bir katkı sağlamış, unutulmaya yüz tutan düşünce özgürlüğü hakkındaki görüşlerimi gün yüzüne çıkartmamda bana ön ayak olmuştur. Düşünce varsa temellendirme de olmalıdır, yani Ben Böyle Düşünüyorum! Demekle Olmuyor. Olmayacak! Kaynakça Alatlı, Alev. Ben Böyle Düşünüyorum! Demekle Olmuyor. Everest Yayınları, İstanbul. 1. Baskı, 2018. Veganlık ve Hayvan Deneyleri Hakkında Birkaç Kelâm Dünyanın sadece insanlara ait olmadığından haberdar mıyız? Bunun farkında olan insan sayısı çokken bunun gerçekten ne anlama geldiğinden bihaber insan sayısı da bir hayli fazla ve giderek fazlalaşmakta. Nereden geldiğini düşünmeden tükettiğimiz ürünlerin bir bencillik timsali olmaktan öte gidemeyeceğini çoğu insan bilmiyor veya bilmezlikten gelmeyi bir tercih olarak görüyor. Görüşüm şudur ki böyle bir tercih söz konusu olamaz. Yazım tahmin edilebileceği üzere hayvanları konu alacak, hayvan deneyleri ve veganlık hakkındaki görüşlerimi içerecek. Yapacağım eleştirilerin sert olması ihtimaline karşı şimdiden özür diliyorum. Bazen bana bile ütopya olarak görünen veganlık oldukça emek ve bilgi birikimi isteyen bir mevzu. Vegan beslenmek ne yazık ki kendi yemeklerini kendi yapamayan -zaman veya beceri unsurlarından ötürü- insanlar için çok zor. Özellikle Türkiye sınırları içerisinde daha da zorlayıcı bir duruma sahip olan veganlık kimi zaman cesaret kimi zaman toplumsal baskı kimi zaman ise maddi sıkıntılar yüzünden pek de fazla tercih edilmeyen bir yaşam biçimi. Öncelikle toplumsal baskı durumu hakkında biraz yorum yapmak istiyorum. Ne yazık ki düşük eğitim seviyesinden doğarak bu hâle gelmiş olan bu baskı benim veya diğer veganlık hakkında olumlu düşünceler besleyen insanlar için çoğu zaman bezdirici bir seviyeye çıkabiliyor. Yargısız infazı alışkanlık hâline getiren toplum, veganlar üzerinde yoğun bir baskı oluşturarak düşüncesizce yorumlar ile veganları eleştiriyor. Hâlbuki hayvanların maruz kaldığı işkence ve şiddet gözler önünde olmadığından insanlar kolayca kararlarından vazgeçemiyor. Earthlings belgeselinde de geçen Paul McCartney’in ünlü sözü duyanları ürpertiyor: “Eğer mezbahaların camdan duvarları olsaydı, herkes vejetaryen olurdu”. Herkesin vegan veya vejetaryen olması gerektiğini savunduğumu düşünenler olabilir, ancak ben burada sadece saygıya dem vuruyorum. İnsanların saygı yoksunlukları her zaman toplumda ayrılıklara sebep oluyor. Maddi sıkıntılar yüzünden vegan olmaktan çekinen insanlar da mevcut, ben de onlardan biriyim. Hem az yemek çeşitliliği hem de bunların da yüksek fiyatlı olması vegan olmak isteyenlerin cesaretini kırıyor. Veganların sadece “ot” ile beslendiklerini öne sürenler sebze ve meyvenin pahalı olmadığını da öne sürebilirler ancak vegan beslenmenin içeriği soya ürünlerini yüksek miktarda içermekte. Soyadan elde edilen ürünler ise hayli pahalı. Soya ürünlerinden mahrum kalan insanlar yeterince protein ve B vitaminleri grubundan payını alamıyor, bu da sağlık problemlerine sebep olabiliyor. Hâlbuki eğer toplumsal baskı bunca yoğun ve şiddetli olmasa veganlıkla tanışan insan sayısı fazlalaşacak ve veganlığı tercih eden insanların sayısı da arttıkça talep yoğunluğundan dolayı fiyatlar da düşecek. Bu ikinci sebep ise dolaylı olarak birinci sebebe oldukça sıkı bağlanıyor. Temennim toplumun bilinçlenip veganlık hakkındaki tabularını yıkıp veganlıkla tanışması. Bir hayli dolu olduğum ikinci sorun ise hayvan deneyleri. Ne yazık ki burada sadece toplum ön planda değil, markalar ve devlet politikaları hayvan deneylerini bu yüzyılda sürdürücü yollar tercih ediyor. Bu konu saygı meselesinden de taşıp bir zulmü destekleme seviyesinde. Ben güzelleşmek için yüzümüze sürdüğümüz birkaç boyanın birçok cana mâl olmasından çok rahatsız durumdayım. Alternatifler olduğu hâlde hâlâ zulümlü markaların tercih edilmesini etik bulmuyorum. Rahatsızlık seviyemi üstlere taşıyan diğer bir olay ise ben bunun yanlışlığını insanlara empoze etmeye uğraştıkça insanların kapitalizmin öne sunduğu markalardan güzellik gerekçesiyle vazgeçmemesi. Onlara makyajdan, güzelliklerinden vazgeçmelerini söylemiyor aksine alternatifler sunuyorum ancak işe yaramıyor. İnsanların vicdanlarına dokunmak bu kadar mı zor? Tümüyle görüşlerimi özetlemem gerekirse, vegan yaşam biçiminin ütopya hâline gelmesinin birincil sebebi toplumsal bilgisizlik ve kütlesel bir saygısızlıktır. Hiç kimse vegan olmak zorunda değildir, ancak veganların maruz kaldığı saygısızlık bir cehalet göstergesidir. Hayvan deneyleri konusu ise benim görüşümce herkesin baş kaldırması gereken bir konudur, desteklenecek değil. Yaptığım sert eleştirilerden dolayı tekrar özür diliyor ve bu durumların sona ermesi dileğiyle yazımı noktalandırıyorum. Ezgi Altınöz Kaynakça Monson [Yapımcı, Senarist ve Yönetmen]. Earthings [Film]. Amerika Birleik Devletleri: Monson. SEN İNSANSIN BÜYÜK DÜŞÜN İnsanlığa olan inancınızı tazelemeye mi ihtiyacınız var? O zaman Forrest Gump tam size göre bir film! İyi kalpli art niyetsiz insanların varlığına olan inancım az da olsa var artık. Filmi izlemeden önce bütün insanların bencil olduklarını düşünürken artık iyi insanların da aramızda olduğunu biliyorum. Forrest umut verirken , Teğmen Dan ise bende değişimi çağrıştırıyor. Bir hiç olduğunu zannederken aslında ne kadar yetenekli olduğunu görünce etrafımdaki insanlara bakıyorum. Kendilerinin bir hiç olduğunu düşünenler… Toplumun önyargısını kabullenip pes edenler… Üzülüyorum onlara. Yahu iki dakika oturup sahip olduklarınızı düşünün. Mutlu ailenizi, şirin çocuklarınızı, elinizi, ayağınızı, gözünüzü düşünün. Şimdi ne kadar önemli ve değerli olduğunuzu fark edin. Evet değerlisin çünkü sen bir insansın. Forrest'ın annesine bakıyorum, kendi aileme bakıyorum arada dağlar kadar fark var. Annesi "Aman oğluşum dikkat et" diyen aşırı ilgi gösteren tiplerden. Ona değerli olduğunu hissettiriyorlar, özgüven aşılıyorlar. Özgüven bizi hayatta tutan en önemli faktördür ve bu özgüveni gayet iyi veriyorlar. Evet, gerçekten de insan özgüveni olmayınca kendi düşüncelerini açıklayamaz. Sistemin içindeki bir çark olmaktan öteye gidemez. Filmde Forrest’ın karides işine giriştiğini görünce özgüvenin her insanda bulunması gerektiğini anlarsınız zaten. Eğer fikirlerinizin duyulmasını ve kabul görmesini ya da en azından saygı görmesini istiyorsanız, ayağa kalkıp konuşmalısınız. Sözcükler ağzınızdan bir ok gibi fırlayıp hedefini bulmalı. Fırsatlar karşısında beklemektense, harekete geçip hemen değerlendirmelisiniz. Filmi izledikten sonra “Ben buradayım!” demenin özgüvenden geçtiğini fark ettim. Koş Forrest Koş! Forrest yerine kendi ismini yaz ve düşün. Sanki her daim bir amaç uğruna yaşıyorum. Ve bu sözü duydukça moral buluyorum. Bu söz sanki gürül gürül akan hayat karşısında pes etmemek gerektiğini söylüyor bizlere. Forrest’ın muhabirlere verdiği cevap ise gerçekten ilginç. Bir amaç için değil, sadece koşmak için koştuğunu söylüyor. Ama bence asıl sebebi Jenny. Jenny için koşuyor. Ya da koşarak içindeki özlemi bastırıyor. Kendimize baktığımızda hayattaki bütün koşularımız, uğraşlarımız hep ideallerimiz içindir. İdealler bizi hayata bağlar ve bize koşmamız için neden sunarlar. “Hayat bir çikolata kutusu gibidir.” Evet, gerçekten de öyledir. Bazen anlık kararlarımız bizim hayatımızı değiştirebilir. O yüzden fırsatları değerlendirmeliyiz. Küçük Jenny serviste Forrest ‘ı yanına çağırmasaydı belki de hiç tanışmayacaklardı. Hayatın en monoton en asık suratlı olduğu zamanlarda bazen bir “günaydın” , hatta bir gülümseme inanın başkalarının da gülümsemesine yol açacaktır. Aslında bu gülümseme de özgüvene dayanır. İnsan olduğunu, değerli olduğunu kavrayamamış varlıklar utanabilirler. Konuşmayı, yani en değerli yeteneğimizi, kullanmayı ayıp zannedebilirler. Ama asıl ayıp kendi benliğinin farkında olmamaktır. Evet, bazı kötü yönlerin olabilir, hangimiz mükemmeliz ki? Ama yine de ileriye bak ve mutlu ol. Eskiyi geride bırak ve yoluna devam et. Yoksa sırtında, her zaman geçmişin yükünü taşırsın. Filmi izledikten sonra etrafıma baktım. Sanki insanlar daha güler yüzlüydü. Eskiden asık suratlı gördüğüm adamların aslında ne kadar mutlu ve güler yüzlü olduklarının gördüm. Tek yaptığım neydi peki? Onlara selam vermek, hallerini hatırlarını sormaktı. İnsanız, sosyal varlıklarız. Konuşmadan, iletişim kurmadan hayatta kalamayız. O yüzden başka insanlarında monoton hayatlarını sadece bir günlüğüne de olsa kırabiliriz. Evet, belki sadece bir günlüğüne de olsa onların mutlu olmasını sağlayabiliriz. Bunu söylüyorum, çünkü başkalarını mutlu edince aslında bizim de mutlu olduğumuzu biliyorum. Evet, biz insanız, diğer canlılardan farklıyız, düşünebiliyoruz. Öyleyse kendimize güvenelim, büyük düşünelim. Selen Çisem KURU TURK-101 060 Sevcan TİFTİK HAKSIZLIKLAR ÜZERİNE Haksızlık nasıl bir duygudur? Bunu yaşamayandan başkası bilemez. Çünkü bu duygu ya hayatta hep karşınıza çıkmıştır mesela diyelim ki öbür insanlar kadar varlıklı değilsinizdir; ya da her gün yaşadığınızı sanıyorsunuzdur ama diğerlerinden haberiniz bile yoktur. Elbette türlü türlü haksızlıklar var şu hayatta ve hepsinin ortak noktası bu duruma düşmeyi hak etmemiş insanlar. Ne mi demek istiyorum? Düşünün ki bir okula gidiyorsunuz diyelim ki bir de özel okul olsun. Arkadaşlarınız, tanıştığınız insanlar, yani ileriki yaşantınızda muhtemel rakipleriniz sizden çok önce hayallerinize ulaşmış. Bu mesela yurt dışına çıkmak olabilir özellikle benim için bu böyle. Ben, daha parmakla sayılabilecek kadar ülke gezmiş olsam da, tanıdığım insanlar Avrupa’da beşinci turlarını atmaya gidiyor. İlginç değil mi? Bu maddiyat dışında uygun olma durumu da olabilir. Çünkü para açısından müsait olsanız bile bazen gidememenizi sağlayan nedenler vardır, “şanssızlık” gibi. Ne olursa olsun kulağa adil gelmiyor. Lisede milyonlarca olanakları olduğu için onları yapanlar bir de istemediğinden değil de elinden gelemediği için o güzel işleri yapamayanlar var. Anlayamayacağı ya da üstünden kalkamadığı için değil, sadece imkânı olmadığı için. Elbette bu, yalnızca eğitim açısından haksızlık durumu. Peki, bu saydıklarımda suçlu, olanağı olanlar mı? Elbette hayır. Onlar sadece eline geçen şansı yakalayanlar. Yani aslında gözünü açıp olayı kavrayabilenler. Her zaman herkesten daha kötü durumda olanlar vardır. Bu asla değişecek bir şey değil. Ben belki burada fazladan üç tane daha ülke görememeye üzülüyorken, dışarıda hayatında böyle bir hayali bile kuramayanlar var. Ne kadar klişe ya da dini bir terim gibi gelse de bence “şükretmek” bunlardan hiçbiri değil. Haksızlıklar var evet, doğru ve hiçbir zaman da bu gerçek değişmeyecek ama en kötü olduğumuz zamanlarda bile gözlerimizi açıp dışarıya bakarsak bizden kötü olanlar da var deyip şükretmek yerine, ya da benden çok iyi olanlar var deyip hayata küsmektense bulunduğumuz konum için şükredersek işte o zaman belki haksızlıkların seviyesini indirebiliriz. Bir de elimizden şükretmenin bile gelemeyeceği haksızlıklar var. Kısaca bizim dışımızda gelişen ve hiçbir şey yapmaya ya da söylemeye hakkımız olmayanlar. Varsayalım ülkendeki durumdan memnun değilsin. Fakat bir anda terk edip gidemezsin ya? Ne gelir elinden mecbur yaşıyorsun. Sevmediğinden değil aslında ülkeni, üzen de bu oluyor zaten. Sırf seni yönetenlerden memnun değilsin diye bir anda kendi ülkenden nefret ediyor oluyorsun. Dünyanın en tuhaf memleketinden gelen biri ülkene yorum yaptığında cevap veremiyorsun çünkü haklı. Ne derlerse haklılar… Sonra bir bakıyorsun ki kendi ülkene yabancılaşmışsın sırf sana göre yanlış yönetiliyor ya da yanlış insanları destekledin diye. Tabii ki bunlar yalnızca varsayımdan ibaret. Olan, olmuş ya da olabilecek şeyler. Peki bu durumda istemeden ülkemden soğuduğum için haksızlığa uğramış olmuyor muyum? İstemeden ve işte değiştiremediğim şeyler yüzünden kendi kendime damga yiyorum. “Ülke” yerine özel ders, belki bazıları için sıcak bir yuva ya da huzurlu bir aile. Elimizden bir şey gelmediği için yaşadığımız şeylerin tümüdür aslında haksızlık. İster zengin-fakir ayrımı olsun istersen de maneviyat yönünden fakir insanlar için, dünya dönmeye devam ettikçe haksızlıklar yaşanacak. Sırf siyah teni olduğu için bundan yarım asır önce otobüste oturmaya hakkı olmayanlar gibi. Ya da inançları yüzünden faşist bir adamın emriyle katledilen Yahudiler... Bunların hiçbiri onların suçu değildi. Bunları yaptıranlar da haklı değildi. İnanıyorum ki Hitler’in haklı gerekçeleri olduğunu savunan insan sayısı zaman geçtikçe sıfıra yaklaşacak. Beyazlar kadar siyahi insanlar da normal karşılanacak. Haksızlıklar hep olacak fakat dünya dönmeye devam ettikçe onu azaltmaya çalışanlar da artacak. BİR BENLİK DAHA Beyinde iki karakterle yaşamak… Ne kadar da tanıdık geliyor değil mi? O her zaman bizi kararımızdan çeviren, düşüncelerimizin en dibine yerleşen, içimizde bazen kuşku, bazen keşkeler bırakan o ikinci karakter, ikinci benlik. Peki, size ‘’Bu ben olamam, hep içimdeki sesin suçu, onun yüzünden başıma bütün bunlar geldi’’ dedirten karakterin kendinizden başkası olmadığı söylenseydi ne düşünürdünüz? Peki ya zihninizde aslında zıt görüşlerin durmadan çatışmasına, bir konuda kesin yargılara varamamanıza ve bazen istemeseniz de hoş karşılanmayacak davranışlar sergilemenize sebep olanın ikinci benliğiniz olduğu söylense? David Fincher’ın Fight Club filminde yarattığı karakter Tyler Durden kendi zihninde kurmuş olduğu bir dünyada yaşamakta ve hayatından bir hayli bezmiş olarak yaşamını sürdürmektedir. Yaşam biçiminden ve hayatın ona sunduğu fırsatlardan memnun olmadığı için sahip olmak istediği hayata yakıştırdığı karaktere bürünmeyi ve onun özelliklerine sahip olmayı sürekli olarak düşlemeye başlar. Zamanla kendini gerçek hayattan soyutlar ve gerçek dünyayı ve yaşamını zihninde oluşturduğu şekliyle algılamaya alışır. Başlarda bu hayat ve kafasında oluşturduğu karakterle yaşamak ona çok cazip gelir. Eskiden hayatında öncelik verdiği değerler artık onun için değersiz birer çöp poşetleri haline gelir. Kendi benliğinden uzaklaşır. Her ne kadar kendindeki değişimin farkında olsa da arzularına karşı bir türlü galip gelemez ve artık tanınmaz bir hale gelir. Fakat zamanla kendi yarattığı karakterin çabalarının onu her geçen süre zarfında daha da dibe çekmek ve asla zihinden çıkaramayacağı bir parça haline getirmek üzerine olduğunu fark eder. Bunu durdurması gerektiğine tamamen karar verdiği anda ise her şey için artık çok geçtir. Ne ekersek onu biçeriz bu hayatta. Bu gerek iş hayatında, gerek aşk hayatında da böyledir. Her iki durum da ‘’ben’’ tarafından idare edilir değil mi? Bilinçaltında içini kemiren, belki de insanı insanı darma dağın eden, o besleyip beslememekte tereddüt ettiğimiz ikinci benlik varya, acaba benim babam mı yoksa ben miyim? Bana yol mu gösterecek, hedeflerime ışık mı tutacak, kararlarıma bilgelik mi yapacak? Yoksa beni çok derin karanlıklara mı çekecek, olduğumdan daha batık bir hale mi sokacak? Acaba doğru mu der, yoksa ben doğrunun ta kendisi miyim? Çoğu zaman bu gibi ikilemlerde kaldığımız ikinci bir benlik, öteki, ben… Tarih boyunca da farkına varılabileceği gibi bilimin ve psikolojinin de en temel sorunlarından biri de öteki, özlemini duyduğumuz, tereddüt ederek ulaşmak istediğimiz ‘’öteki ben’’ arayışımızdır. Kendi hayatımızdan sıkılmamız, dünyevi ya da materyalist kavramların bizi tatmin etmemesi, elimizde bulunanın katlarca daha fazlasını istememiz bu sorunun büyümesine ve evrenselleşmesine sebep olan faktörlerden birkaçıdır. Etrafımızda hayalet gibi uçuşan ‘’öteki ben’’ kavramının yaşamımızdaki yerinin bir fren ya da acaba itici bir güç mü olduğu konusu çoğu zaman sorun hale geldiği için, ona ne ‘’baba’’ ne de ‘’ben’’ diyebiliyoruz. İçindeki benliğin farkında olmayan insan, çoğu zaman olaylara tek taraflı bakar. Suçlunun kendi olmadığını, tek kusursuz olanın kendi olduğunu sanır. Böylece bu kusursuzluk görüşü arkadaş çevresini hiç değiştirmeyen insanlar için çoğu zaman başa bela büyük bir dert olmuştur. Bunun içindir ki insan kendini her daim yenilemeli; içindeki sesi, içindeki öteki beni her zaman görebilmelidir. Ancak bunu başarabildiği takdirde gerçek ‘’ben’’ olur kişi. İçindeki öteki benlikle yaşamasını başaramayan çoğu insan işte bu filmde olduğu gibi kendisine yalanlar söyler, bu yalanlara inanır ve hayatında eninde sonunda da bu yalanlar üzerine kurduğu dünyasında yaşamaya çalışır. Aslında acaba içimizdeki ‘’öteki’’, dışımızdaki ben midir? Olaya bu açıdan da bakabilir miyiz diye düşünüyorum bazen. Çünkü öyle zamanlar olur ki yalanlar ile kurulu dünyamızda, iç dünyamızdaki ötekileri çoğu zaman unuturuz, yokmuş gibi davranırız. Ama dışımızdaki ben, ötekilerin gözünün önündeki bendir. İnkâr edilemeyen, gerçek olan bendir. Nasıl değerlendireceğimi bilemedim. Bildiğim tek şey aslında Yunus Emre’nin de dediği gibi: ‘’Beni bende demen bende değilim Bir ben vardır bende benden içeridir’’ Oğulcan Yılmaz 21601606 Sena Keleşoğlu DAMLAYA DAMLAYA Neden yaşıyoruz diye soruyorum kendime son zamanlarda. Gerçekten hayatımızın bir hikâyesi olmalı mı yoksa sadece yaşamak için mi yaşamalıyız? Barış Bıçakçı’nın Seyrek Yağmur adlı eserindeki “Günler damlıyor ama aynı kaba değil’’(5) cümlesi beni bu konuda düşünmeye itekledi. Devamında da diyor ki kitabın kahramanı Rıfat: “Yani her şey boşa mı gidiyor, boşuna mı yaşıyorum?”(5). Gerçekten neden yaşadığımız hakkında ne zaman ciddi şekilde oturup düşündük? Kendimiz için gerçekten yaşamalıyız. Bunun için de bir hikâyeye ihtiyaç duyarız. Sadece yaşamak, günleri birbirinden bağımsız geçirmek, “Bugünü de atlattık.” cümlesini hayatımızın merkezine koyarak yaşamak gerçekten hayat anlamına gelmez. Hayatı hikâyesiz yaşayacaksak ne anlamı kalır ki? Sanırım kahraman da bu yüzden “Benim bir hikâyem olmalı! Bir hikâyenin içinde olmalıyım ki, günler aynı kaba damlasın.”(5) diyor. Hayatı bir yağmur birikintisi gibi düşünürsek günler de yağmur damlaları gibidir. Bu yağmur damlaları aynı kapta birikmezse yağmur birikintisi nasıl meydana gelir? İşte sanırım tam da bu yüzden kahraman bir hikâyenin içinde olmaktan bahsediyor. O hikâyeyi kendimiz kurmalıyız. Her günümüzü yaşıyoruz. Bir gün… Gerçekten hakkını veriyor muyuz bir günümüzün? Oysa boşuna denmemiş “Damlaya damlaya göl olur.” diye. Bu damla her şeyin sembolü olabilir. Şu an bana anlattığı günler ve hayat. Aynı zamanda kitabın adı da bana bununla ilgili bazı şeyler çağrıştırdı. Bir gün bir damlaysa ve hayat seyrek bir yağmursa aslında bu seyrek yağmurun her damlası çok kıymetlidir. Bunun kıymetini bilip bir günümüzü bile dolu dolu yaşayıp o seyrek yağmuru güçlendirseydik nasıl olurdu? Bizim hikâyemiz nasıl olurdu? Hayatı bir roman olarak ele alalım. Bu roman yoğun bir emek, uzun bir zaman ve bazen kurgusal bazen de gerçek hayatı yansıtan hikâyelerden ortaya çıkar. Yani belli aşamaları vardır. Damlalar da yağmur birikintisinin aşamalarıdır. Bu aşamalar roman için de yağmur birikintisi için de kıymetli aşamalardır. Çünkü onlar olmadan ne roman ortaya çıkar ne de yağmur birikintisi. İşte bu yüzden damlalar kıymetlidir. Çünkü onlar bizim hayatımızı ve hikâyemizi oluştururlar. Onları heba etmek yerine neden bir kapta toplayıp kendimiz için bir hikâye oluşturmayalım ki? Üstelik kendimiz için belli amaçlarla bir hikâye oluşturursak zaten o damlalar aynı kaba birikmiş olur. Damlaların hızı veya düşüş şekli gibi etkiler de bu yağmur birikintisini yani hikâyemizi şekillendirir. Bazen düşerek bazen kalkarak bazen de sadece yürüyerek bu hayatı sürdürürüz. Duygularımız, yaşantılarımız bu hikâyedeki damlaların hareketi ile şekillenir. Mesela sevgi ile dostluk damlalarının ayrı kaplara damladığını düşündüğüm zaman hiçbir anlam veremiyorum. Çünkü dostluk için sevgi gereklidir. Hiç sevgisiz dostluk olur mu? Bu yüzden o damlalar tek başına anlamsız diyorum. Bu yüzden kahramanın da dediği gibi onlar aynı kaba damlamalı ve bizim bir hikâyemiz olmalı. Başka bir örnekle de değerlendirelim. Mesela kar tanelerini düşünelim. Onlar da aynı yağmur damlaları gibi değiller mi? Bir kartopu oluşturmak için o kar tanelerinin kar birikintisi oluşturması gereklidir. Kar tanelerini günler, kar birikintisini hayat ve kartopunu da oluşturduğumuz hikâyemiz olarak düşünelim. Kar taneleri sayesinde meydana gelen birikintiyi görürüz. Ona şekil veririz. Kimimiz büyük kimimiz küçük… Bu da zaten hayatımızı kendi kararlarımız ve duygularımızla şekillendirişimizi, hikâyemizi oluşturuşumuzu yansıtır. Bütün bunlar, bu yapabileceklerimiz tamamen bize bağlıyken günler neden ayrı kaplara damlasın ki? Hikâyemizi yaşamak varken, her gün aslında su damlası gibi akıp giderken o damlaların manasını yaşatmak bizim elimizde. Damlaya damlaya göl olacağını unutmadan yaşayalım. O gölün bizim hikâyemiz olduğunu, onu kendi istediğimiz gibi şekillendirebileceğimizi unutmayalım ve hayatı gerçekten yaşayalım. Susuz kaç gün yaşayabiliriz? Her damlanın ve hayatımızdaki seyrek yağmurun oluşturacağı birikintinin kıymetini bilelim. Hayat, damlaya damlaya… KAYNAKÇA Bıçakçı, Barış. Seyrek Yağmur. İstanbul: İletişim Yayınları, 2016. BİR UMUT SİMGESİ: LİMON AĞACI Onlarca yıl önce başlamış ve günümüzde de kendini gösteren İsrail-Filistin sorunu, hiçbir ulus tarafından objektif değerlendirilemiyor. Bunda kimsenin suçu yok elbette. Kültürel ve dini farklılarımız bizleri bir taraf seçmeye çağırıyor ve bizler de bu çağrıya kulak verip tarafımızı seçiyoruz. Bu açıdan önemi bir kat daha artıyor Sandy Tolan tarafından bu hassas konu üzerine tarafsızca kaleme alınan –en azından tarafsızca kaleme alınmaya çalışılan- Limon Ağacı’nın. Limon Ağacı alışık olduğumuz romanlardan değil. Kitabın ön sözünde yazarın da belirttiği gibi yaşanmış olayları, gerçek mekanları konu ediniyor bu roman. Hatta kitapta bahsi çokca geçen eve nasıl gidileceğinin tarifini bile veriyor Tolan ön sözde. Birçok tarihe, isme, sayıya yer vermesi açısından da daha çok tarihe ilgisi olan okuyuculara hitap ediyor. Zaman zaman da yıldırıyor okuyucuyu. Ama kitabın büyüsü kendine er ya da geç tekrar çekiyor insanı. Farklı tarihlerde, aynı evi ve evin bahçesindeki limon ağacını paylaşan iki farklı insanın, düşüncenin, bakış açısının, Dalia Eşkenazi ve Beşir Hairi’nin romanı Limon Ağacı. Tolan, söz konusu bölgede gazetecilik yapmasının da etkisiyle olabildiğince objektif şekilde belgelere, röportajlara dayanarak hem Dalia hem de Beşir açısından Filistin-İsrail sorununa bakmaya çalışmış. Ve en önemlisi de bizim herhangi bir karşıt düşünceye gösteremediğimiz saygıyı Dalia ve Beşir’in ilişkisinde gözler önüne sermiş. “Karşılıklı saygı” ağzımızdan düşürmediğimiz bir söylem haline geldi son zamanlarda. Ancak sanki ne kadar çok saygıdan bahsedersek aksine daha da saygısızlaşıyoruz birbirimize karşı. Bunu kendi düşüncemizin müdafaası olarak göstererek de hem iç huzurumuzu hem de toplumdaki itibarımızı korumaya çalışıyoruz. Ancak bazı insanlar da var ki düşünceleri birbirine ne kadar zıt olursa olsun birbirlerine saygı göstermenin bir yolunu bulabiliyorlar. Dalia Eşkenazi ve Beşir Hairi, bunun en güzel örneklerinden biri. Tanışmalarından ardından 40 küsur yıl geçmiş olan bu ikilinin ilişkisi, çok samimi ve sevgi dolu olmamasına, çok nadiren görüşmelerine, hatta birbirlerinin tasvip etmediği birçok hareket içerisinde bulunmalarına rağmen, karşılıklı saygının öncülüğünde karşılarındaki kişinin savunduğu düşünceyi kendisininkinin yanına koyarak düşünmeyi becerebiliyorlar. Dalia 20 yıldır yaşadığı evin kapısına, yanında iki kuzeniyle gelen Beşir’i görünce başlıyor düşüncelerini, doğrularını sorgulamaya. Doğru bildikleri arasındaki yanlışlıkları buluyor. Beşir’in ailesiyle birlikte yirmi yıl önce bu evden zorla çıkarılmış olması ile kendi ailesinin bu topraklara geliş hikayesinin benzerliği dikkatini çekiyor önce. Yahudilerle Filistinlileri kader ortağı olarak görüyor bir noktada. Sonuçta iki millet de tarihin belli dönemlerinde yurtlarından kovulmuş, başka milletler tarafından acılara maruz bırakılmış. İki millet de aynı topraklar üzerinde yaşamak istiyor. İki taraf da haklı, iki taraf da haksız kendilerince. Dalia Eşkenazi, bir İsrail vatandaşı olarak Filistinliler için yapabileceği sayılı şeyden birini yapmış onlara olan saygısını ortaya koyabilmek adına. Beşir’in doğduğu kendisinin ise büyüdüğü evi bahçesindeki limon ağacıyla birlikte Arap çocuklar için bir okul haline dönüştürmüş. Okulun web sitesinden de evin, Beşir ve Dalia’nın, okulun geçmişi hakkında bilgilere de ulaşmak mümkün. “Açık Ev” adıyla hala hizmet veren bu okul İsrail Devleti’nin Ramla şehri ve çevresinde yaşamakta olan Arap çocuklarına bir dost eli görevi görüyor. Savaş içinde olan milletlerin fertlerinin birbirine olan saygısını simgeleyen Limon Ağacı, bizlere bir ders niteliğinde. Saygının, savaşta düşman saflarda olsan bile savaş bittiğinde, oturup tatlı bir sohbet eşliğinde karşılıklı çay içebilmek olduğunu gösteriyor. Bizlere de saygının zihnimizdeki tanımını ve yaşantımızdaki uygulamasını sorgulamak ve düzenlemek düşüyor. 21400957-Esra TUTULMAZ TURK101-053 Selen ArdıçKum Tanelerinin Serüveni İnsanların dünyayı anlamaya, yönetmeye ve kontrol etmeye çabalamasının bir ürünüdür zaman. Kısacası her şeyin merkezinde olan ve en çok değer vermesi gerekilen olgudur benim gözümde. ‘’Zamana karşı’’ filminde de asıl gücün zaman olduğunun savunulduğunu açıkça görebiliriz, bu film bana insanlığın geleceği hakkında bir çok fikir veren bir film olmasının yanı sıra biraz da umutsuzluk dolduruyor insanın içine. Düşündürüyor, neden zaman bu kadar önemli diye. İnsanlar, kollarında yazan zamanları sıfırı gösterdiğinde bir anda hayatlarına gözlerini yumuyorlar ve hiçbir şey onları geri getiremiyor, dünyalarında kâğıt para, madeni para, kredi kartları veya satabilecekleri eşyaları yok, onların para birimleri kollarında yazan sene, ay, dakika ve saniyelerden ibaret. Kendimi ifade etmek gerekirse, bu işleyişin bizim şu anki dünyamızdan pek bir farkı olduğunu düşünmüyorum. Biz insanlar kendi oluşturduğumuz kavramlarla hayatlarını devam ettirmeye çalışan ve mantıklı olduğumuzu iddia eden canlılarız, tüm dünyanın para dediğimiz kağıt parçalarıyla kontrol edilebilmesi de bu yüzden. Zaman dediğimiz şey ise, biz ona isim versek de vermesek de bizi yavaşca yenecek olan, gerek biyolojik gerek psikolojik olarak bizi etkileyen ve
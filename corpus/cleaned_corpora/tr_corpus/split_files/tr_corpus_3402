ve yalın bir dille yazılmış olup, Atay’ın güzel üslûbu ile okuyucuyu etki altına almayı başarmış ve okuyucuyu düşündürmekten kaçınmamış. Yavuz3 Böylesine özen gösterilerek yazılmış bu eseri herkesin okumasını tavsiye ederim, eminim ki herkes hayatından bir parça bulacak ve esere daha çok odaklanabilecektir. HAYIR, ÖLMÜŞ OLAMAZ Müziksiz bir hayat düşünemiyorum, zaten olamaz da… Dışarı çıkın ve sessizce etrafı dinleyin, sessizliği duyabildiniz mi? Duyamazsınız çünkü doğadaki sesler, kuşların ötüşleri, köpeklerin havlamaları, kediler, kurbağalar, cırcır böcekleri; hatta günümüzde bizim eklediğimiz enstrümanların sesleri, bizim sesimiz ve belki “gürültü” olarak nitelendirilebilecek araba sesleri, iş makinelerinin sesleri bile aslında dünyadaki müziğin birer parçası şu an. Müzik hiçbir zaman durmayacak, sadece bazen biz fark edemiyor olacağız… Ama işte Mozart öyle değildi, bizlerin aksine o müziğin farkında olmadan bir saniye bile geçiremiyordu. Öyle olmasaydı 35 yaşında ölmesine karşın akıl sır ermez güzellikteki 626 eseri nasıl yazabilirdi? Cidden acaba gerçekten 35 yaşında “öldü” mü? Ya Mozart ölmeyip günümüze gelseydi? Acaba neler yaşardı, 1700’lerden bu yana meydana gelmiş yenilikleri, telefonu, arabayı, özellikle de şu “parlak gümüş şeyleri” yani içinde kesintisiz ve kusursuz müziğin barındığı CD’leri ya da CD içindeki müziğin sesinin ayarlanabildiği hoparlörleri nasıl karşılardı? Bütün bunların Eva Baronsky’e göre tahmini cevapları “Bay Mozart Uyanıyor” kitabında var. Ölüm döşeğindeki Mozart’ın gözlerini açtığında kendini Viyana’sının 200 yıl sonraki halinde, tamamen yabancı bu yerde bulmasıyla başlayan eser, günümüz ahlak ve müzik konularıyla ilgili de bolca eski-yeni kıyaslaması içeriyor. Ayrıca kitap Mozart’ın ölümü nedeniyle tamamlayamadığı eseri Requiem’in devamının yazmaya çalışırken yaşadığı çelişkiler ve maceralar üzerinden şekilleniyor. Kitabı tercih etmemin ilk sebebi tabii ki müzik ve Mozart’la ilgili olması. Ancak beni kitaba yönlendiren bir diğer önemli etken kitabın adı çünkü Mozart’ın ölüm sürecindeki ve ölümündeki gizem günümüzdeki bu denli gelişmiş tekniklere rağmen hala çözülebilmiş değil ve onun “yeniden uyanması” bence o kadar da şaşırtıcı olmaz . Kitabı okumadan önce küçük bir “Mozart’ın ölümü” ve “Requiem” araştırmasını kesinlikle öneririm, araştırmalar sonucunda kitaba daha bir bağlanıyor insan benden söylemesi. Kitabı okurken Mozart’ın kendi zamanından bu yana icat edilmiş aletler karşısında yaşadığı şaşkınlıklar ve bu aletler hakkındaki yorumları beni çok güldürdü, ancak insanların ona gösterdikleri tepkilerin sertliği de bir o kadar üzdü, kimi zamansa kızdırdı. E doğal olarak Mozart kim olduğunu, ne zamandan geldiğini söyleyemiyor yoksa ona “deli” deneceğini tahmin ediyor çünkü. Ama bir ara ben bile kendimi o kadar çaresiz ve yabancı hissettim ki içimden “Ne olacaksa olsun artık söyle kim olduğunu Mozart!” diye isyan ettim. İsyanım Baronsky tarafından duyulmuş olacak ki Mozart itirafını yaptı… Bu aşamadan sonrası baya gerilimli… Bu arada çoğu kitabın olmazsa olmazı kadın ve aşk teması “Bay Mozart Uyanıyor”da da yerini almış. “Günümüzdeki” Mozart’ın “günümüzdeki” kadın figürüne bakışı bir ara “Ay sapık!” dememe neden oldu itiraf etmeliyim, ama düşününce 1700’lerdeki kadın giyim kuşamıyla şu anki arasında fark kesinlikle yadsınamaz. Tamam, kıyafetler artık eskisi gibi kapalı ve kalın olmayabilir ve bu da Mozart’a çok garip gelmiş olabilir ama olsun yine de kadınların deyim yerindeyse “içine düşer gibi” bakması (kitabı okursanız neden bahsettiğimi anlayacaksınız) kafamdaki “saygın Mozart portresi”ne uyamadı bir türlü. Ana tema ise, aslında söylememe gerek bile olduğunu düşünmüyordum ama söylemezsem de kitabı eksik tanıtmış olacağım, tabii ki müzik! Kitabı okurken Mozart’ın inanılmaz beste yazma becerisine bir kez daha hayran kaldım. Günde en az 1-2 tane beste yazan Mozart, akşamları ise doğaçlama caz konserleri veriyor. Kesinlikle hayran olunası bir özellik! Doğaçlama kısmı (Mozart’ın gerçek yaşamının bir parçası değil farkındayım ama kitabın parçası sonuçta) beni daha da çok etkiledi çünkü keman çalıyorum ve doğaçlama kesinlikle yapamadığım, yapamadığım için de “hoşuma gitmeyen” bir şeydi. Ama kitabı okurken doğaçlama bir şeyler çalabilmenin ne kadar güzel olabileceği ve besteler yapabilmek için oldukça yerinde bir başlangıç olduğu düşüncesi aklıma yerleşti. Bu arada kitabı bitirdikten sonra 1-2 doğaçlama denemesi yaptım, tamam başarısızdım ama denemeye devam edeceğim. Kitabın sonlarına yaklaştığımda yazarın günümüzle geçmişi nasıl bağlayacağı hakkında endişelenmeye başladım, meraklı bir insan olduğum için olacak, kitabın sonunun havada kalması, açık uçlu bırakılması pek hoşuma gitmeyen bir özelliktir. Ancak gayet yerinde ve güzel bir “günümüz-geçmiş bağı”yla karşılaştım ve mutlulukla kitabı kütüphaneme bırakırken bu kitabı okumakla ne kadar doğru bir karar verdiğimi düşündüm. Oldukça akıcı, yaratıcı, müzik, Mozart ve Requiem dolu bu kitabı okumayan herkese tavsiye ediyorum. Ancak başta da söylediğim gibi kitabı okumadan önce ufak bir Mozart - Requiem araştırma yapmayı unutmayın, böylelikle kitaptan daha çok zevk alacaksınız. Zeynep Ezgi BAL IE 21502882 Özçay 1 İnanç Özçay 21402317 Tur-101-13 3.Ödev Final Başak Berna Cordan 18.11.2014 ZAMANIN FARKINA VARMAK Zamanın yorumlanması, çözümlenmesi, yaptığı çağrışımlar, insanda bıraktığı etkiler, uzun yıllardır insanoğlunun uğraşı olmuş vaziyette. Kimisini göre öyle, kimisine göre böyle, ama kesin olan tek bir şey varsa o da zamanın kuralları ve kalıpları sevmemesi. Sabit kalmamak konusunda ısrar etmesi zamanı en karakteristik özelliklerinden birisi. Herhangi bir bilinçli canlı tarafından algılanış biçimi ise tam bir muamma olmakla birlikte, zamanın kendisini aslında bu ve bu gibi özelliklerin bir ifadesi. Aslında farkında olmasak da zamanın kendisi biziz, bilinç zamanın kendisi. Zamanı oluşturan yegâne varlık ve temel taş zamanın içinde yaşayan varlıklar. İşte zaman bu şekilde mükemmel bir olgu, içinde barındırdıklarıyla var oluyor, içinde barındırdıkları da onun sayesinde var oluyor. Buna sadece mutualist bir ilişki demek bir güç, kanaatimce mutualist kelimesi bu konuyu ifade etmekte yetersiz ve eksik kalıyor. Daha çok ölümüne bağlılık bu. Birbirine sıkı sıkıya bağlanmış iki insanın bir dağa tırmanışı gibi. Fakat öyle bir tırmanış ki, biri kayıp düşerse diğer de beraberinde düşmek zorunda. İşte bu kusursuz olgu, insanı içinde barındırırken insanı rahat bırakmıyor ne yazık ki. Gülün dikeni burada insana batmaktan kendini alamıyor. Bu noktalar, zamanın insana acımasızca vurması, insanın canını yakması, beraberinde çok sert birtakım kuralları getirmesi ve bunları yaşayan bütün canlılara dayatması. Zamanın akışı içinde çoğu zaman farkında bile olmadan, çevremizdeki birçok şeyin değişmesiyle biz de değişiyoruz. İnsan zihni kendi içinde var olan bu durmaksızın devam eden değişim ve gelişim yolunda zamanla iş birliği yapıyor. İşte bu noktada insana zarar verme etkisini görmek mümkün. Bu işbirlikçiler açıkça insanın kötülüğünü istiyor ve bunun için ne gerekiyorsa yapıyor. İnsan zihni çoğu zaman kısa veya uzun zaman aralıklarında sabit düşüncelere veya duygulara yapışık kalamaz, değişim ister ve bunu arzular. Bu her zaman olmasa da sıklıkla kötü sonuçlara neden oluyor fakat ne yaparsak yapalım bu konu kendi içinde olduğu gibi dışardan da yapılacak herhangi bir etkiye açık değil. Özçay 2 Murathan Mungan son zamanlarında çıkan şiir kitaplarında biri Bazı Yazlar Uzaktan Geçer. Kitap Murathan Mungan’ın yıllar boyu aralıklarla yazdığı şiirlerin bir derlemesi niteliğinde. Zaman konusunu işleyen şiirleri ve genel olarak kitapta farklı yıllarda yazılan şiirlerini derleyişi bir şekilde bağdaştırılabilir gibi görünüyor. Kitap hakkındaki bir söyleşisinde zamanın göreceliliğinden muzdarip olduğunu belirtiyor ve zamanın gerisinde kaldığını ekliyor. Zaman aslında dünya ve insan hayatında ilerleyen, her şeyi ileri götüren yegâne olgudur. Fakat zaman ile alakalı bir gerçek şu ki, zamanın hızının her şeye göre değişken olabileceği. Buradaki her şey kelimesi kelimenin tam karşılığı olarak her şeyi ifade ediyor. Yani her türlü insan düşüncesinden duygusuna, siyasi görüşten dini görüşe kadar her şey bu kategoride etkin durumda. İnsanoğlu, ne yazık ki zamanı saatlerle veya dakikalarla ölçebileceğini sanıyor ve bu yanılgısıyla sürekli karşı karşıya gelmesine rağmen çözüm üretemiyor ve yanlışını sürdürüyor. Toplum düzeni ve modernleşme adına bu yanlış sürdürülüyor. Tüm bu aforizmalarım… Bunlar da zamanın gazabından kaçamayacaklar ne yazık ki. Zaman yine iş başında olacak ve bitim süresinin belli olmadığı görevini sürdürmeye devam edecekler. Son olarak zamanın en acımasız yanına değinmeden edemeyeceğim. O da zamanın insanı yönetmesi ve ona hiç söz hakkı tanımaması. Adeta bir dikta rejiminin sürdürülmesi. Bu konuda fazla söze hacet yok. Yaşayan farkında zaten… Kaynakça 1)Mungan, Murathan. ”Bazı Yazlar Uzaktan Geçer”. Metis Yayınları, 2008. Özçay 3 ÇOCUK OLMAK Küçük bir çocuk için çevrede birçok potansiyel tehlike vardır. Her an kaybolabilir, düşüp kolunu kırabilir, çamaşır suyu içebilir, köpek ısırabilir veya bir yabancı ona şeker vermeye kalkabilir. Ama en büyük tehlike çocuğun büyümesidir kesinlikle. Büyümek, ortalama 16-17 yaşlarında başlayarak kendini gösteren, ileriki evrelerde belirtileri hızla artarak bütün vücuda yayılan ve tedavisi şu an için mümkün görünmeyen geri dönüşümsüz bir hastalıktır. Klinik bulgular bu dönemde kişinin boy attığını, fazla düşündüğünü, her şeyi sorun ettiğini, hayal kurmakta zorluk çektiğini, çikolataya olan ilgisinin ve Noel Baba'ya olan inancının azaldığını saptamıştır. Sonu yetişkinlik adı verilen sendroma çıkan bu hastalık çağımızın en büyük sorunudur. Büyümekten muzdarip şanssız kişiler meslek denilen iş alanlarına yönlendirilerek ve para adı verilen oyuncaklarla kandırılarak tedavi edilmeye çalışıldıysa da bunlar ancak semptomatik tedavi sağlayabilmiştir. Bu yetişkinler çocukların söylediklerini anlamazlar ve sürekli onları düzeltme ihtiyacı hissederler. Kendilerinin bir zamanlar çocuk olduğuysa tamamen belleklerinden silinmiş gibidir. Belki de Murathan Mungan'ın Harita Metod Defteri'nde yaptığı gibi çocukluk anılarına dönmek, geçip gidenle yüzleşmek ve onu affetmek ihtiyaçları olan tek şeydir. Kendi çocukluğum için hafızamı yokladığımda ben de Mungan gibi hem çok güçlü anılarla hem de neden anımsadığımı bile anlamadığım silik imgelerle karşılaşıyorum. Pikniğe gittiğimizde bir yandan çam ağacının iğne yapraklarından kolye yapar bir yandan da karşı dağda parmak boyunda küçük insanlar görür, onlarla ilgili hikayeler uydururdum. Ajan olmak istediğim için siyah kaplı çok gizli bir dosyam vardı. İlk sayfası çizgi film karakterleriyle başlardı. Yaz günlerinde bakkalda ekmek arası helva yaptırıp stadyumun çim sulama fıskiyelerinde ıslanırdık. Koca sahili kum savaşı yaparak koşar, temiz kıyafetlerimle hiç düşünmeden denize atlardım. Sanırım çocuk olmanın sırrı fazla düşünmemekte gizliydi. O zamanlar başkalarının değil bizim ne istediğimiz önemliydi. Kendimize haksızlık etmediğimiz için de fazlasıyla mutluyduk. Bazen insanlar bana "çocuk hala çocuk" ya da "çocuk diyecekler sana" gibi laflar söylüyor. Bunu hayranlıkla karışık bir imrenmeyle söylemiyorlar da sanki tuhaf bir anlam verememezlik içindeler. Şaşırtıcı. Oysa bu kadar kin ve nefretin arasında bir an bile çocuk olabilmek büyük başarı. Ne zaman kurnazlık özenilen bir davranış oldu da saf olmak dalga geçilen bir özellik olmaya başladı belli değil. İnsanların düşünceleri olgunlaşsın, hayata bakışları zamanla değişip gelişsin, bilgileri artsın ve daha çok sebze yesinler elbette ama kalpleri çocuk kalsın mümkünse. Küçükken gece tuvalete gidip gelir, yorganı hemen başımıza kadar çeker ve bu süre içinde canavarların bizi yemediğine sevinirdik. Şimdi de öyle küçük şeylerle mutlu olabilmeli insan. Başkalarıyla hemen arkadaş olur, adını bile sormadan kim olduğunu, nasıl göründüğünü düşünmeden saatlerce oynardık onunla. Yine öyle yargılamaktan, dışlamaktan uzak olmalı. Köpeklerle saatler boyunca koşup oynar ve ter içinde kalır ama güldüğümüzde dünya güzeli, yakışıklısı olurduk. Öyle doğal olmalı. Çocukken yaşadığınız yere yıllar sonra gidince oranın eskisi kadar geniş ve büyük olmadığını fark edersiniz. Sanki ev çamaşır makinesinde yanlış yıkanıp çekmiştir. Yine o yaşlarda kıyafetlerimiz de üstümüze bol gelir, paçalarımız sarkardı. Zaman da boldu, bir gün nerdeyse bir haftada geçerdi. Bütün bunlar gibi hayat da o günlerde bize geniş geliyor olmalı. Büyüdükçe hayat belden sıkmaya başlıyor, iki beden büyüğünü istiyoruz. İçimizdeki çocuğa sahip çıkarak o dertsiz tasasız, huzurlu günlerimize dönmek mümkün olabilir. Çocuklar yaramazdır, eğer ellerinden sıkıca tutmazsanız, hal hatır sormazsanız, onlarla yeteri kadar ilgilenmezseniz kaçıp giderler, hassastırlar. Bu yüzden küsmüş çocukluğumuza güzel bir oyuncak hediye etmeli ve onun yeniden hayatımızı renklendirmesine izin vermeliyiz. Badesu Taşdelen Ölümün Giremediği Dünya Ölüm, insanların her zaman korktuğu bir kavram olmuştur. Günümüzde de birçok yasa ve insanların davranışları bu korku üzerinden şekillenmiştir. Peki ölümü bile atatabileceğimiz, bu korkuyu ortadan kaldırabileceğimiz bir yol olsaydı? Değiştirilmiş Karbon ‘un evreninde işte tam olarak bu oluyor. Bilimsel bir gelişme sayesinde insanların bedenleri ölse bile, başka bedenlere hafıza çipleri takılarak tekrar hayat buluyorlar. Tabii bu işleme sadece zenginlerin parası yetiyor, hatta zenginler ölmüş ama tekrar dirilmeye parası yetmeyecek insanların da çiplerini satın alarak kendilerine köle alabiliyorlar. Zenginler genelde öldükleri zaman kendi vücutlarının bir klonunda tekrar hayat buluyorlar. O kadar parası olmayanlar ise devletten verilecek rastgele bir vücut ile idare etmek zorunda kalıyorlar, düşünsenize 8 yaşındaki bir kızınız kazada ölüyor ama devletin ona yeni verdiği vücut 20 yaşındaki bir kadına ait, onu hâlâ kızınız olarak görebilir misiniz? Belki hâlâ zihinsel olarak kızınız olabilir ancak o artık bambaşka bir bedende, hatta ben kızın bile kişilik sorunları yaşayabileceğini düşünüyorum çünkü o bile kendini tanıyamaz. Şahsen ben teknolojiye hayran biriyimdir, ancak bu kitabı okurken ben bile teknolojiden korkmaya başladım. Çünkü artık dünya eskisi gibi değildi, insanlar arası fark çok açılmıştı, zenginler asla ölmez iken fakirler köle olarak satılıyordu, peki neden böyleydi bu dünya? Yazımın başında da dediğim gibi, insanlar hayatını ölüm korkusu üzerinden şekillendirerek yaşarlar, bu korku ortadan kalktığında ise kaos olur. Kitapta da söylendiği gibi “Zavallı ölüm, veri depolayan değiştirilmiş karbon teknolojisiyle başa çıkamadı. Oysa eskiden onun korkusuyla yaşardık.”. Ölüm denen olgu insanları bir arada tutan ve toplumsal düzeni sağlayan bir şeydir, çünkü her insan ölümden korkar ya da bu kitaba göre bakarsak korkardı. Hikayemize bakacak olursak ana karakterimiz Takeshi Kovacs eski bir BM elçisidir, eskiden elçiler o dünyada üstün dövüş yeteneklerine sahip olan kişilere deniyordu, ancak son isyandan sonra elçilerin hepsi katledildi, daha doğrusu öyle olduğu düşünülüyordu. Ana karakterimiz daha önce görevlerinde birçok kez ölümü tatmış olmasına rağmen son ölümü onda bir hayli iz bırakır, bu iz bedensel olarak değildir sonuçta ölseniz bile yeni beden bulabiliyorsunuz ancak ruhsal yaralar ne yazık ki onarılamaz yaralardır, çünkü onlar beden değiştirseniz dahi sizinle gelirler ve Takeshi Kovacs’ın ruhunda ise son isyanda bütün arkadaşlarının katledilişini izlerken çok büyük bir yara oluşmuştur. Bu yaralanmalar günümüzde de insanlara en çok zarar veren şey değil midir zaten? Fiziksel bir yaranız olduğu zaman hastaneye gidersiniz, bir ilaç alırsınız, belki bir hafta tedavi görürsünüz ancak sonunda hiçbir iz bile kalmaz vücudunuzda. Ancak ruhsal bir problem varsa onu kendi kafanızda çözmeniz gerekir, yoksa o problem gün geçtikçe büyüyerek sizi içten içe yemeye, enerjinizi yok etmeye başlar. O dünyada yaşayan normal birinin de ruhsal sorunları olmadan yaşayabileceğini pek düşünmüyorum, çünkü insanlar artık bütün galaksiyi ele geçirmiş ve her yerde bir şehirleşme var. Yeni doğan biri için yer yok, çünkü kimse ölmüyor. İnsanların bedenleri sadece bir kılıf ve o kılıflar alınıp satılabiliyor. Hatta işkencelerde siz öldükten sonra dahi işkence bitmiyor, çünkü sizi başka bir “kılıf” a koyup işkenceye kaldıkları yerden devam edebiliyorlar. Zenginler kendi belleklerini parçalanma riskine karşı uzay istasyonlarında yedekliyorlar, ancak zenginlerin bu sonsuz yaşama isteği her zaman çok yolunda gitmeyebiliyor çünkü her ne kadar sınırsız klonun, sınırsız hafıza çipin olsa da ruhsal bir sorunun olduğunda bütün çiplerine de o hastalık bulaşacaktır. Kitabın başında da ana karakterimizi zengin bir iş adamı bir cinayeti çözmesi için hayata döndürüyor; “kendi cinayetini”. Ancak fark ediyoruz ki o aslında bir cinayet değil intihar. Kitapta da gördüğümüz gibi, ruhsal bozukluklar fakir ya da zengin ayırt etmez ve bir kere yayılmaya başladı mı eğer önlem almazsan bütün enerjin ve yaşama isteğin gidecektir. Kitap: Morgan, Richard (2018). Değiştirilmiş Karbon. İthaki yayınları. Bora Fenari Köstem NEDEN YAZARIZ? "Peki, yazarları bir kenara koyarsak -ki eninde sonunda dünya koyacaktır onları bir kenara- insan yazıyı neden üretip duruyor?" (Duman, 26) Pek sık düşünülmeyen bir soru olduğu kesin. Yazının çok güçlü bir şekilde tüm insanlığa ulaştığını düşünürsek sanırım neden sürekli üretip durduğumuzun cevabını kısa yoldan bulabiliriz. Öğrenmek, öğretmek, aktarmak, paylaşmak, kimi zaman aydınlanmak kimi zaman ise bildiğimizi düşündüğümüz onca şeyin yanlış olduğunu fark etmek için yazıyoruz. Sevdiklerimizle iletişimde olmak ve onlara kendimizi ifade etmek için yazıyoruz. Konuşamadıklarımızı, kendimize saklamayı tercih ettiğimiz her ne varsa onları hazineleştirmek için yazıyoruz. Her insanın muhakkak anlatacağı ve aktarmak isteyeceği bir Hikâyesi olur. İyi veya kötü hiç fark etmeksizin her insanın elbet bir Hikâyesi vardır. Peki yazmak için illa ki yazar mı olmak gerekir? İlla ki uzun bir eğitim döneminden geçip ne nasıl yazılır sorusunun cevabına sahip mi olmak gerekir kişinin Hikâyesini anlatması için? Benim fikrime göre, hayır. Ne yazar olmak için ne de Hikâyenizi etkileyici bir şekilde yazmak için eğitim almaya gerek yoktur. Yazmak için okumak ve bolca yaşamak gereklidir. Yaşarsanız yazarsınız. Ben yazmayı her zaman kendime çok yakın bulmuşumdur. Hangi duygu durumu içerisinde olursam olayım bir kaleme ve kağıda saklandığım çok an olmuştur. Yazmak taşmaktır, bana göre. "Yazmak savunmaktır," (Duman, 9) "Yazmak arayıştır," (Duman, 11) "Yazmak, köşeye sıkışmış insanın tepkisidir," (Duman, 21) "Yazmak, bir türlü bağımlılıktır," (Duman, 33) Bazen kendinizi, hayatınızı bazen hayallerinizi, hayal kırıklarınızı bazen ise sadece düşündüğünüz bir fikri sayfalara aktarmaktır. Peki ya, Sayın Duman'ın aksine yazarları bir kenara koymazsak... Mesela bir fikir... Bir yazarın zihninde ansızın parlayan bir fikir bir zaman sonra bir bakıyoruz kocaman bir kitaba dönüşmüş. Belki de o fikir kısacık bir cümleyken ilk başta, zamanla yazarın o zengin hayal gücü ve kuvvetli zihniyle bir karaktere, ardından ise bir hayata ve hatta içerisinde olay dizileri geçen kocaman bir ömre dönüşmüş. Yazar bunu çok iyi bir eğitim aldığı için mi yapabildi dersiniz? Hayır. Yazar bunu yapabildi çünkü yaşadı. Hissetti ve birçok insan tanıdı. Ana karakterini oluştururken farkında olmadan kendisiyle bezedi. Diğer karakterlere can verirken etrafındaki insanları ölçtü biçti ve istediği şekle getirdikten sonra Hikâyesine ekledi. Okudu. Bolca kitap, insan ve hayat okudu. Ardından ise onları yetenekli bir şekilde harmanlayıp kendisinin bile yaşamamış olduğu bir Hikâyeyi derin ve samimi cümlelerle önümüze koydu. Bu sürecin bir başka versiyonunu biz de aslında yapıyoruz. Yazarlar, akıllarına gelen fikirleri ve savunmaları gerektiğine inandıkları konuları aktarma ihtiyacı duyuyorlar. Paylaşmak ve ardından aktarmak istiyorlar. Biz yazar değiliz. İstersek olabiliriz ama olmadığımız hâlde yazmaya devam ediyoruz ve edeceğiz de. Peki neden yazıyoruz? Daha iyi hissettirdiği için mi? Hiç kimseye bahsini bile açamayacağımız cümlelerimizi yazdığımızda onlardan kurtulduğumuz ya da onları ölümsüzleştirdiğimiz için mi yazıyoruz? Yazıyoruz çünkü okuduğumuz diğer yazılardaki kelimelerin ve cümlelerin bize ait olmadığını fark ediyoruz. Bize ait olmalarını istiyoruz. Bizim versiyonumuzla, bizim kelimelerimizin ve cümlelerimizin var olmasını arzuluyoruz. Kendi sevincimizi, üzüntümüzü, acımızı, özlemimizi ya da heyecanımızı kendi eşsiz üslubumuzla ortaya koymak istiyoruz. Bunda yanlış bir durum yok. Bana sorarsanız belki de yazmak bu dünya üzerinde yaptığımız hem en başarılı hem de en yararlı eylem. Herkese ulaşabiliyor ve farkında olmadan tek bir cümlemizle hiç tanımadığımız bir insanı aydınlatabiliyor ya da ona yalnız olmadığını hissettirebiliyoruz. "Burada, defterimin başına oturmuş 'yazının gerekliliğini' savunmuyorum. Kimseyi yazının 'yazının yararları'na ya da onun 'iyi' bir şey olduğuna ikna etmeye de çalışmıyorum. Dünyanın gözünde itibarı ne olursa olsun, yazı onu yaratan şeydir sonunda," (Duman, 92)" Kaynakça; Yazmalı Defter, Faruk Duman, 2017 ŞEVVAL ŞAŞMAZ ARAF Bir an için duygularınızdan tamamen arındığınızı düşünün. Hatta onlara savaş açtığınızı... Düşünebiliyor musunuz? Ben yapamıyorum. Ne zaman denesem hayalimde bilim-kurgu filmlerinden çıkma bir robot beliriyor. İşlemcisine ne yüklendiyse onu yapacak, onu yaşayacak bir robot... Duygularından yoksun bir insan figürü yaratamıyorum hayal dünyamda. Duygu demişken sadece aşk, sevgi, özlem, tutku, merak gibi hayatın güzel tarafında yer etmiş olanlardan bahsetmiyorum. Yaratacağımız kişi aynı zamanda nefret de edemeyecek, kin de duyamayacak. Peki hayal dünyamızda bile canlanamayan böyle bir tipleme, gerçek hayatta var olabilir mi ? İmk nsız dediğinizi duyar gibiyim. âBöyle bir insanın gerçekten var olabileceğine ben de ihtimal vermiyorum. Neticede hayvanların bile, insanlarınki kadar gelişmiş olmasa bile, duyguları var. Köpekler sadıktır mesela, tıpkı romandaki Kerberos gibi. Kedilere ise nankör deriz hep, tıpkı ölen sahibinin kanını yalayıp yutan pamuk tüylü kedi gibi. Böyle bir karakterin gerçekte var olacağına ihtimal vermeyişimiz, onunla bir Zülfü Livaneli romanında karşılaşmayacağımız anlamına gelmiyor. Nitekim bu konuda yazar ''Hayatın en gerçek yanı kurgudur'' (sf.76) diyerek okuyucuyu ustaca romanın içine atıyor. Benim için sorun tam da burada başladı. Çünkü içeride benliğime uygun bir yer bulmakta zorluk çektim. Okuduğumuz romanlarda veya izlediğimiz filmlerde, genelde kendimizi bir karakterle özdeşleştiririz. Bazen yaptığı kahramanca bir hareket, bazense sadece bir iyi niyet bizi öyle etkilemiştir ki kendimizi onun yerine koymak isteriz. Bu karakter de genellikle başrol ya da baş kahraman olur. Çünkü kurgu onun üstüne kurulmuştur ve en üstün özelliklere ya da en güzel duygulara sahip olan karakter yüksek ihtimalle odur. Ne var ki bu romanın baş kahramanı Ahmet Arslan, az önce belirttiğim gibi akla hayale sığdırılamaz, duygulardan yoksun, üstelik yaşayan hiçbir şeye dokunamamak gibi sıra dışı bir hastalığa sahip birisi. Romanda yer alan diğer karakterlerse çok yüzeysel anlatıldığı için kendimle özdeşleştirmem zor. Bu yüzden ben de romanda birinin yerine geçmek yerine ön sıralardan bir yer kapıp, elimde çekirdek, film izler gibi olan bitenleri izliyorum. Hikâyenin birinci ağız tarafından anlatılması da buna engel olamıyor. Çünkü hayal bile edemeyeceğim bir tiplemenin yerine geçmem mümkün değil. Neyse ki yerimi yadırgamıyorum, buradan bakınca her şey güzel görünüyor. Roman ilerledikçe Ahmet'le olan sorunlarımın sadece duygulardan ibaret olmadığını fark ediyorum. Fikirlerimiz de dindarlıkla ateistlik gibi birbirinden ayrılıyor. ''İnsan duygularının en tehlikelisi aşktır'' (sf.100) diyor Ahmet. Eski aşklarımı düşünüyorum. Bana yaşattıkları paha biçilemez anlar aklıma geliyor. Yüzümde belli belirsiz bir gülümse, 'Tehlike bunun neresinde?' diyorum. Aşk yüzünden gerçekleşen cinayetleri, intiharları gerekçe olarak gösteriyor Ahmet. Yanılıyor, bunların hiçbiri aşkın saflığına, mükemmelliğine gölge düşüremez. Bence aşk, Adem'le Havva'ya, cennetteki teni okşayan ılık rüzgarların geldiği diyarlardan getirdiği bir hediye. Ne iyi etmişler onu dünyaya indirmekle. Ahmet gözümde bir kedi oluveriyor o an. İstediği ciğere ulaşamayan ve bu yüzden onu kötüleyen bir kedi misali Ahmet, aşkı kötülüyor. Sonra bir de tavşan oluveriyor Ahmet, dağa küsmüş, dağın haberi olmamış. Aşk hayallerimizi bembeyaz bulutlar gibi tepesinde taşıyan koca bir dağ. Ne Ahmet ne de diğer tavşanlar bu dağa bir şey yapabilir. Biliyorlar ki bir gün onlar da âşık olacak. Biliyorlar ki o gün geldiğinde, küfürleri için pişman olacaklar. Belki de ölmek isteyecekler, belki ölecekler. Bu düşüncelerin eşliğinde acıyorum Ahmet'e. Sevemeyen, nefret edemeyen, özleyemeyen bir adam... Gözümde zavallı konumuna düşüyor birden. Dahası hiçbir canlıya dokunamıyor. Tokalaşma yok, sarılma yok, öpüşme yok. Bütün bu hareketlere anlam katan duygular zaten yok. Her gün, her dakika, her saniye, her an yaptığı şeye 'yaşamak' demek hayata karşı yapılmış büyük bir saygısızlık olsa gerek. Varlıkla yokluk arasında bir yerdeydi Ahmet, araftaydı. Her ne kadar salt bir karşıtlığımız olsa da onu ve yaşadıklarını uzaktan izlemek beni derinden etkiledi. Sayesinde uzun uzun düşündüm, kendimle bile tartıştım zaman zaman. Sonuç olarak, duygularıma daha sıkı sarıldım, aşkı da en tepeye koydum tabii. Dokunabilmenin muhteşemliğini fark ettim, dışarı çıktığımda yapacağım ilk iş sevdiğim birine sarılmak olacak. Hatta kim bilir, bu duygu patlamasıyla belki de hiç tanımadığım birine sarılıveririm. Livaneli, Zülfü. Kardeşimin Hikayesi. İstanbul: Doğan Kitap, 2013. Baskı. KAZIM KARTKAYA Elif Kuvanlık 21601809 SOMUTU SOYUTLAŞTIRMAK Doğduğumuz andan öldüğümüz ana kadar, karelerin ve dikdörtgenlerin içinde yaşamaya mahkum edildiğimiz hayatlarımızda, hepimizin çok değer verdiği gerek somut varlıklar, gerek soyut anlamlar vardır. Peki, hiç düşündünüz mü somut bir varlığa soyut bir anlam yükleyip yüklemediğinizi? Bu size sevdiğiniz biri tarafından alınan bir hediyeye sevgi ile bakıp öyle hatırlamanız, sevmediğiniz biri tarafından verilen bir eşyayı görmek bile istememeniz olabilir. Ben anılara çok değer veren bir insan olduğumdan dolayı eşyalarımı kimin ne nedenle almış olmasını, o kişiyle ilişkimin ne durumda olduğunu önemsemeden her şeyimi saklarım. Kötü şeyler yaşamış olduğum birinin aldığı bir obje olsa bile odamın en ulaşamayacağım köşesinde durur o. Görmem, gidip bakmam ama o eşyanın hala bende saklı olduğunu bilmek bana huzur ve güven verir. Zaman zaman eşyalara, daha doğrusu somut varlıklara soyut anlamlar yüklemenin çok acı verici, bazen gereksiz ve zorlayıcı bir hareket olduğunun da farkındayım. Fakat bazen hayatımızdan kopup giden insanları kendi kendimize yaşatmamızın tek yolu onlardan kalan somut varlıkları saklamaktır bana kalırsa. İçinizdeki geçmiş duyguları hatırlamanın, geçmiş düşünceleri fark etmenin en kolay yolu olabilir saklamak. Onur Caymaz’ın “Herkes Yalnız” adlı yapıtında “Bir şey niçin ölene dek saklanırdı. Sebep? İnsan o şeyden ayrılmak istemediği için mi? Eşyayı sıla bilip de ara sıra bakmak ister insan; belki! Asıl soru şu: İnsan neden saklar eşyayı? O şeyi kullandığı zamanı mı kutsar, o şeyle yaşadığı zamanki kendini mi arar?” sorularını yöneltmiştir okuyucuya. Ben sorulan bütün sorulara evet diye yanıt verebilirim. Ben o şeyden, duygudan ayrılmak istemediğim için saklarım, o şeyi kullandığım zamanı kutsamak, hatırlamak için saklarım, o şeyle yaşadığım zamanki kendimi aradığım için saklarım. Çünkü ben insanı kendi benliği dışında insan yapan şeylerin anılar ve bu anıları hatırlamamızı sağlayan varlıklar olduğunu düşünürüm. Ben, anılardan uzaklaşmaya çalışan, sadece kendi ile olmaya çalışan insanın korkak olduğunu savunuyorum. Bir insan onun için bir zamanlar dünyanın en değerli ve önemli şeyi olan duyguları ve varlıkları yok sayabiliyor, atabiliyor ve görmezden gelebiliyorsa o insan gerçeklerle yüzleşmekten korkuyor demektir. Yaşadıklarımızdan, anılarımızdan, duygularımızdan ve bunun gibi şeylerden korkmak bizi daha güçlü yapmaz. Tam tersine daha güçsüz ve savunmasız hale getirir. Bizi asıl güçlendiren her ne olursa olsun anılarımızdır. Ancak iyi veya kötü zamanlarınıza tutuna tutuna yukarı çıkabilirsiniz. Zaman zaman ayağınız kayabilir, hırpalanabilirsiniz ya da kollarınız yorulabilir ama önemli olan sizin pes etmeyip daha fazla hırslanıp yukarı tırmanabilmenizdir. Bu sayede güçlenir ve kendinizi her şeye karşı savunabilecek hale gelirsiniz. Örnek vermek gerekirse, bundan iki yıl önce, hayatımda sadece dokuz ay kalmış ve ilişkimizin bitişinin çok sancılı olduğu bir insan vardı hayatımda. Bu kişi bana her şey daha taze ve güzelken yurtdışından bir mektup atmıştı. Bana çok acı çektirmiş olmasına rağmen ben ne zaman bu mektubu okusam yaşadığımız güzel zamanlar gelir aklıma, çok zaman ağlamışımdır belki ama bu sayede daha güçlü hissetmekteyim. Bu insanla bu kadar güzel zamanlar geçirip bu kadar güzel duygular paylaştığım için çok şanslı hissederim kendimi. Çünkü yaşayamayabilirdim de. Onur Caymaz’ın da bu öyküsünde bizlere anlatmak istediği durum budur belki de. Bize sorduğu o sorular okuyucunun bazı şeyleri sorgulamasını ya da düşünmesini istemesidir. Gerçekten de saklamanın nedenlerini, psikolojik yanlarını düşünmeye başlarız. Genel bir sonuca varacak olursak, Elif Kuvanlık 21601809 ne olursa olsun sizin için özellikle manevi değeri olan eşyalarınızı atmayın, yok saymayın. Aksine size geçmiş zamanlarınızı ve değerlerinizi hatırlatması için onlara fırsat verin. Belki de ilerde bir daha karşınıza hiç çıkmayacak duyguları içinizde onlarla yaşatırsınız… Elif Kuvanlık 21601809 KAYNAKÇA Herkes Yalnız / Onur Caymaz (Kırmızı Kedi Yayınları 2015) GELECEĞİN TEHLİKESİ “Şimdi niye anlatıyorsun böyle şeyleri? Keyfimiz iyiydi oturuyorduk sakin sakin, Siri’ye komik şeyler söyleyip cevaplarına gülüyorduk,” diyebilirsiniz bana. Haklısınız da! Ama farkında bile olmadan bahsedeceğim konu ile bilgi biriktirmişim, oluşturduğum teoriyi anlatmazsam içimde kalacak. Aslında korktuğum için bilim kurgu eserleri sevmem, bir Doctor Who’m vardı sadece. 1984 kitabını da klasik olduğu için okudum. Ağlama umuduyla da Aşk Uğruna filmine gittim. (Nerden bileyim başlığı Türkçeye kötü çevireceklerini!) Üniversitede de ilk dönem İngilizce dersinde Kuzey Kore ile ilgili metinler okudum. Geçenlerde de aşk yazarı diye Kahraman Tazeoğlu’nun Mor adlı kitabını aldım. Dediğim gibi farkında olmadan konu bana geldi. Bana da yazmak düşer. Aşama aşama gelecekteki bir ihtimali anlatacağım sizlere. Birinci aşama: Mor. Her devlet, devletin başındaki kişiye itaat edilsin ve ülkede sorun çıkmasın ister. Bu yüzden insanların genleri değiştirilerek veya çeşitli kimyasallar ile insanların mutluluğu ve başındaki güce itaati sağlanır. Zaten gelecekte Dünya’da suyun ve gıdaların azalacağını düşünürsek onların yerine geçecek kimyasallar bizi üzmez aksine daha uzun süre yaşayabilme umuduyla sevindirir. Bir de kimyasallar mutluluk verecek… Devletin başındakilere itaat, mutlu olmak için ödenecek küçük bir bedel durumuna düşer. Lakin otorite, herkes bunu kabul etse bile memnun olmaz ve insanların her hareketini bilmek ister. Ya isyan çıkarsa? Bunu da çözümler tabii. Herkesin düşüncesini okuyabilen, devlet işlerine de yararı olacak bir teknolojik yardımcı programlatır. (Kitaptaki adı Mor.) Halka bunu nasıl pazarlayacağını düşünür. Kim ister düşüncelerinin bilinmesini? Der ki, “Bu yardımcı sayesinde toplumda olan bitenleri hızlıca haber alıp birbirinizle hızlıca iletişim kurabilirsiniz. Anında mesaj atabilir ve günlük işlerinizde de kullanabilirsiniz.”. Bunu kim istemez? Şimdi hız çağında yaşıyoruz, gelecekte hız kavramı nasıl olacak kim bilir? İkinci aşama: 1984. İnsanlar birinci aşama ile kontrol altına alınmış gibi görünse de geçmişi hatırlayan kişiler çıkıp diğerlerini devletin yaptıklarına karşı uyarabilirler. Eskiden daha iyi ve rahat olduklarını ve demokrasi kavramını anlatabilirler. Bir de her düşünce eyleme de dökülmez. Bir kere otoriteye zıt şeyler düşündüklerinde sonucun ölüm olması, geçmişi hatırlayan kafaları isyana sürükleyebilir. Bir de bu düşünce devletin o an savaşta olduğu ülkeyle ilgiliyse… “Hani biz bu ülkeyle dosttuk, şimdi niye savaştayız?” düşüncesi devleti korkutur. Devlet aldığı karara uyulsun ister. Bu yüzden ikinci aşamayı akıl eder: Gerçek geçmişi unutturmak. Yeni bir iş ortaya çıkar çünkü eski kitap, gazete ve dergilerdeki tarihi olayları değiştirmek lazımdır. Geçmişi değil şu anki devleti övmek lazımdır. Eskiden dost olunan devlet ile şu an savaşılıyorsa eskiden de düşman olarak göstermek gerekir. Sahte başarılar da eklenerek devlet övülür. En yücenin otorite olması sağlanır. Eski kafalar -belki yeniler bile- ellerinde somut bir belge olmadığı için “Demek ki biz yanlış hatırlıyoruz,” diyerek boyunlarını bükerler. Şu an Kuzey Kore’nin yaptığı bu değil miydi zaten? Düşünceleri aynılaştırmak. Üçüncü aşama: Aşk Uğruna (Equals). İnsanlar çok fazla hissediyordur. En çok da aşkı… Herkesin verimli çalışması istenir. Her gün aynı olmalıdır, aynı düzende. Duygular bunlara engeldir çünkü insan her gün aynı şeyleri yapmak istemez. Bağımsızlık duygusu da yok edilmelidir ki devlet otoritesini korusun. Mutluluk ilk aşamada istenen olsa da şimdi hastalık olarak gösterilmelidir. Mutluluk hastalık olarak görülünce de aşk ölümcüldür. Tüm duygular teknolojinin gelişmesi sayesinde aşı ile kaldırılır. Bünyesi bu aşıların istediği gibi tepki vermeyenleri ve aşıları yaptırmak istemeyenleri siz düşünün. Dördüncü aşama: Doctor Who, siber insanlar (cybermen). Birinci aşamada teknolojik yardımcı kulağa takılarak toplu bir iletişim sağlandı. İkinci aşamada düşünceler tek tipleştirilip üçüncü aşamada duygular dahi alındı. Bir nevi insanlık kalmadı. Dördüncü aşama da “bir nevi”yi kaldırıp insanlığı tamamen bitirmek. Gıda ve su dışında oksijen de bitmek üzere olduğu için bu koşullarda insanlar yaşayamayacağından robotlaşmak gayet mantıklıdır. Devlet artık onlara emir verebilir ve robot gibi davranabilir. Evet, belki duygu ve düşünceler tamamen bitmiyor ama şimdi robot olduklarından sesleri kısılabilir. Robotlaşma ameliyatında beyin çıkarılıp robot vücuduna takılıyor, acının nasıl engellendiğini sanıyorsunuz? Aşıya bile gerek yok sadece sesleri kısılsa yeter. Devlet onların her koşulda yaşamalarına yardım eder, diğer gezegenlerle olan savaşlarında emirleri teknolojik yardımcı ile hızlıca verip zaten robot vücutlarındaki donanımlarla savaşları kazanmalarını sağlar. Ama yok, siber insanlar yine de kıymet bilmez. Seslerini açınca “Öldür beni, acıyor,” falan derler. Bir teşekkür eder “insan”. İçinizi baydım biliyorum ama… Teorim buydu. Kesin olacak, diye bir şey yok. Bu bizim ülkede olacak, da demiyorum kesinlikle. Bir benzetmem de yok, “Devlet dediğim şuna göndermedir,” gibi. Sadece okuduğum ve izlediğim eserlerden yola çıkarak yazdığım bir metin oldu. Belki “1984 eski bir metindir, birinci aşamadaki teknolojik yardımcıdan sonra mı gelir?” diyeceksiniz. Fark ettiyseniz hepsinin sadece sıralamama yakıştırdığım bölümlerini aldım. Zaten kurgu yazdığımı düşünmüyorum, eserlerin bende bıraktığı izlenimler bunlar. Ama açıkçası olmasından korkmuyor değilim. Aşamalara Siri’den başladık bakalım. Umarım sadece dört değil çok aşama olur ileride. Hatta umarım böyle şeyler yaşanmaz, insanlıktan çıkmayız. Dünya yaşanılmaz hale geliyorsa biz de yaşamayız. Buse AKÇAY KAYNAKÇA Aşk Uğruna (Equals). Doremus, Nathan Parker. Yön. Drake Doremus, 2015. Doctor Who, 1963. Rise of the Cybermen, The Age of Steel, 2006. Tom MacRae. Yön. Graeme Harper. Orwell, George. 1984. İstanbul: Can Yayınları, 1984. Minikitap formatında 1.Basım, 2015. Tazeoğlu, Kahraman. Mor. İstanbul: Destek Yayınları, 2016. 1. Basım. ZEYNEP YANIKÖMEROĞLU 21400348 GERİYE KALANLAR Günün en karanlık aydınlığında iki kişi durmuş ay ışığında. Bir tarafta kutsandığı güzelliklerin büyüklüğünde ezilmiş genç kadın öbür tarafta ellerinde dünyayı taşıyan adam. Gecenin yakıcı sessizliğinde bağıra bağıra susuyorlar. Birden sessizliği bozuyor genç adam ve masumiyetini yeni yeni yitirmeye başlamış dudaklarıyla narin kadına şu sözleri armağan ediyor: “Şiir aşkın en güzel halidir.” Bu sözler tehlikeli aydınlıkta ağır ağır ulaşırken kadının kulaklarına birden bir şaşkınlık oturuyor kadının tıpkı iki yıldız gibi umutla ve inatla parlayan kahverengi gözlerine. Aşk nedir bilmeyen, şiir nedir duymayan genç kadın şimdi de bu ikisinin tıpkı iki eski dost gibi kol kola yürüdüğünü öğreniyor. Bütün güzelliklere sahip olmanın cezası mıydı bu sevgisizlik yoksa kendini keşfetme korkusu muydu şiirden bunca uzak durmanın nedeni? Başka nasıl bir açıklaması olabilirdi gözlerindeki her parıltı başka bir şiir olan kadının aşktan böyle uzak duruşunun? Genç kadın durdu, sonra o gözlerden iki değerli inci tanesi karanlığın aydınlığında boşluklara karıştı. Ellerinde dünyayı taşıyan adam narince içindeki boşluklara ağlayan şiir gibi gözlere baktı. Aşk, korku, sevinç, heyecan ve acı… Hepsi bu gözlerde baskın gelmeye çalışıyor ve bu gözlere sürgün olmuş adama adeta bir şölen yaşatıyordu. Genç adam bu gözlerin derinlerinde boğulmayı göze alarak baktı kadının yıldızlı gözlerine ve başladı en güzel şiirleri okumaya. Murathan Mungan’ın o meşhur Yalnız Bir Opera’sını okuduktan sonra ellerimden kayıp giden satırlar bu küçük ve hüzünlü aşk hikâyesi. Hep bir tarafı eksik kalmış, kırgın şiirlerini okuduktan sonra bir tiyatro oyunu misali bu hikâye canlandı zihnimde. “Şimdi biz neyiz biliyor musun?/Akıp giden zamana göz kırpan yorgun yıldızlar gibiyiz./ Birbirine uzanamayan/ Boşlukta iki yalnız yıldız gibi” (4) Hepimiz o akıp giden yıldızlar gibi değil miyiz gerçekten? Sürekli hayatın koşuşturmasında bir şeylerin derdine düşüp parlak yıldızlar olduğumuzu unutuyoruz. Sonra da tüm parıltımızı kaybedip birbirine uzanamayan, birbirini anlamayan sönük birer yıldız olup çıkıyoruz. Mungan’ın şiirleri hep “dile dökülmeyenin tenhalığında” (1) kaldı belki de. Toplumsal baskıların eşiğinde hep kalbindeki derinliklere fısıldadı en güzel dizelerini. Onu anlayabilmek için biraz onu tanımak gerektiğini düşünüyorum. Çünkü ancak o şekilde anlayabiliriz satır aralarına bıraktığı kırgınlıklarını. O zaman anlarız dile dökülmeyenin tenhalığının; ümitleri tükenmiş aşkının son sahneleri değil de, içinde fırtınalar koparan sevdasını bağırarak yaşayamamış olmasının kırgınlığı olduğunu. Şairin en sevdiğim şiirlerinden biri olan “Bilardo Topları” güçlü ve farklı benzetmesiyle beni çok etkilemiştir. Sevgilisi tarafından “Yazgısını hep başkalarının ıstakalarının insafına bırakan” (17) biri olarak tanımlanmış bu dizelerde Mungan. Kim bilir bunun altında yatan nedenler neydi? Hayata karşı olan korkusu mu yorgunluğu mu yoksa? Her ne nedenle olursa olsun bize bizi hiç bilmediğimiz bir yönden anlatıyor bu dize. Korkularımız, yorgunluklarımız, güven ihtiyacımız yüzünden hiç düşünmeden kendimizi başka kollara bırakışımız ve sonra da bilardo topları misali başka yönlere savrulup köşe kapmaca oynayışlarımız daha güzel betimlenemezdi. Mungan belki de dışarıda görmeye çok alışkın olduğumuz bir şair değil. Kendine özgü, farklı bir tarzı var ama yine de mutlaka bir yerlerden dokunmayı başarıyor kırgınlıklarımıza. Evrensel bir his olan acıları sarmayı en iyi bilenlerden ve bizlere yardımcı olmaktan da çekinmiyor bu konuda. Sanki canımız sıkkınken eli her an omzumuzda dizeleriyle bize destek oluyor. Bir şair için bundan daha güzel bir başarı olabilir mi? Okuyucuyla dost olmak, dertlere sevinçlere ortak olmak. Yazarın da belirttiği gibi “Yaz bitti bitmeyen şeyler kaldı geride.” (73) Bir yazardan bitmeyen şeyler kalmalı geriye, tarihe ZEYNEP YANIKÖMEROĞLU 21400348 kazınmış dizelerin yanında. Ölüler şiir yazamaz belki ama geride bıraktığı her satırla ölümsüzlüğe bir adım daha yaklaşabilir. Zayıf bir yaşam Güçlü ve güçsüz tanımı her konu için değişebilmektedir; spor, oyun, zekâ ve daha birçok konu. Her konuda en zayıf olmak diye bir şey mümkün olamaz, eğer çok zayıfım diye düşünüyorsanız daha güçlü olduğunuz konuyu bulamamışsınız demektir. Mesela ben sporda zayıf olduğum halde teknolojide ve matematik işlemleri yapmakta oldukça güçlüyümdür. İzlediğim filmin ismi No Game No Life: Zero’ydu ve bu filmi izlerken de güçsüz kimsenin olmadığını bir kez daha anladım. Film büyüler ve farklı ırkların olduğu bir dünyadaki savaşı anlatıyor, ancak bütün bu ırkların savaşında bir toz tanesinden farksız olan tek ırk insanlık. Neden insanlık bu kadar küçük görülüyor? Çünkü güçsüzler! Daha doğrusu büyü kullanamayan tek ırk olduğundan güçsüz olarak kabul ediliyorlar. Bu yüzden insanlar o dünya savaşında dikkate dahi alınmıyorlar. Diğerleri savaşı kazanmaya odaklanmışken, insanlar bir gün daha yaşayabilsem diye düşünüyorlar, çünkü daha asıl güçlerini fark edemediler. Bazıları kas gücü ile çalışırken her zaman zekâ gücü ile onlara karşı koyacak insanlar da olur. Ne kadar kas gücüne sahip olursanız olun iyi bir zekâ oyunu her zaman sizi alt edecektir, çünkü zekâ insanların sahip olduğu en değerli hazinedir. Günümüzde de böyle değil mi? Yeni buluşlar, daha iyi yaşam ve daha fazlası; bunların hepsi insanların zekâsı ve fikirleri sayesinde oldu ve olmaya devam ediyor. Filmimizde de herkes umutsuzluğa kapılıp ölümü beklerken içlerinden bir tanesi insanların gerçek gücünü fark ediyor, zekâ. Diğer bütün ırklar güçleri yüzünden düşünmeye gerek duymazken insanlar düşünmeye, beyinlerini çalıştırmaya başlıyorlar. İşte burası benim için en önemli bölümdü, çünkü düşününce bizim dünyamıza çok benziyor; geçmişte bizde de zekadan çok kas gücü olan insanlar önemli yerlerde olurdu ancak kas gücünün insanları getirebileceği yer sınırlı olduğundan dolayı zeki insanlar öne çıkmaya başladı. Güçlü kavramı bir anda yön değiştirdi. Eskiden kaslı olunca güçlü olan insanlar güçsüz sayıldı, çelimsiz ama zeki olan insanlar şirketler kurup prestij sahibi olunca herkesin gözünde güçlü olanlar oldular. Peki sizce filmdeki zekasını kullanan o insana ne oldu? Savaşta bütün ırklar tarafından küçük görülmenin avantajını kullandı, onların gözünde görünmez oldu. Herkes savaşmaya odaklanmışken o arkalarından komplo kurarak onları tam istediği yere çekip birbirlerine düşürdü. Böylelikle yüzyıllardır süren bu savaşta hiç beklenmedik bir kazanan oldu; insanlık. Çünkü insanlık zekâ oyunlarıyla, kendi kas güçlerine güvenip kafalarını kullanmayan diğer ırkları ezici bir şekilde yenmiş oldu. Her ne kadar sporda, oyunlarda ya da başka işlerde başarılı olursanız olun eğer bir işi yaparken düşünmüyorsanız, kafanızı kullanmıyorsanız ne yazık ki kaybetmeye mahkumsunuzdur. Çünkü her şeyin içinde zekâ oyunları vardır, mesela futbolda da en hızlı koşan oyuncuların olduğu takım değil birbiriyle koordine ve en iyi taktikleri olan takım oyunu kazanır. Bu filmdeki dünya ile kendi dünyamız arasında çok fazla benzerlik olduğunu düşünüyorum çünkü bizim dünyamızda da kaslı kişiler kendilerini en tepede ve güçlü görüyorlar, ancak işler çalışmaya ve hayata atılmaya geldiğinde en iyi meslekler ve hayat standartları o kaslarıyla kendilerini büyük görenlere değil zekalarıyla onları yenenlere veriliyor. Bu dünyada kimse güçsüz değildir, her insanın hayatta üstleneceği bir rolü vardır, bazıları sanatta iyiyken bazıları sporda iyidir. Her konuda iyi olamayabilirsiniz ancak illaki diğerlerinden iyi olduğunuz bir özelliğiniz zamanla ortaya çıkacaktır, sadece moralinizi bozmayıp iyi olduğunuz özelliğinizi bulana kadar ilerleyin. O özelliğinizi bulduğunuzda eminim ki geçmişe bakıp o güçsüz hissettiğiniz zamanlara güleceksiniz. Yuu Kamiya, No Game No Life: Zero, 2017, A Madhouse Studio Film Bora Fenari Köstem Ayrımcılık ve İğrenme Duygusu Ayrımcılık belirli bir kişi ya da gruba belirli özelliklerinden dolayı önyargılı davranmaya denir1. Dünyada ve ülkemizde maalesef hala baş etmeye çalıştığımız bir sorun ayrımcılık. Ayrımcılığın yaş, cinsiyet, statü gözetmeksizin herkes tarafından yapılabileceğine şahit olduk. Bu durum, beni bu kadar nefret ve ayrımcılık duygusunun nereden geldiğini düşünmeye itti. Bunun üzerine ayrımcılığın ve iğrenme duygusunun çıkış noktalarını ve neden var olduklarını anlatan bir makale okudum. Makale merak ettiğim pek çok soruya cevap verdi ve beni ayrımcılık konusunda, insanların neden ayrımcılık yaptığı konusunda aydınlattı. O makaleden edindiğim izlenimleri ve yorumlarımı paylaşacağım bu yazımda. Makale2’nin bahsedeceğim bölümü ayrımcılığın insan doğasındaki yerine ve çıkış noktalarına parmak basıyor. Hayvanların aksine insanlar öleceklerini bilerek yaşayan tek canlılar. Bu fani yanımızı değiştiremeyeceğimizi bildiğimiz halde gene de bu özelliğimizin ötesine geçme arzusuna sahibiz. Ölümsüz olmadığımızı biliyoruz ama bu konuda hiçbir şey yapamıyoruz. Bu durum bizde bir kaygı ve utanç yaratıyor. Bu karışık duygular da insanlarda bir dengesizlik ve ahlaki çöküntü haline sebebiyet veriyor Kendimizi bu faniliğimizden uzak tutmanın bir diğer yolu ise bu “fani”, “hayvani” yani zayıflık göstergesi olan özelliklerimizi başkalarının üzerine atmaktır. Bu sayede belirli bir grubu bir “alt-sınıf”’ a dönüştürmüş oluruz ve onları zayıf olarak nitelendirirken kendimizi güçlü hissederek tatmin oluruz. Ayrımcılığın ve belirli bir kesimi dışlamanın insanın doğasından geldiğini öğrendiğimde şaşırmadım değil. Ben ayrımcılığın hep çevresel faktörler sayesinde “oluşturulduğunu” düşünürdüm. Ama burada ifadeleri netleştirmekte fayda var. İnsan doğasında var olan şey ayrımcı olmak değil, ayrımcı olmaya yatkın olmaktır. Bu yatkınlık büyük ihtimalle evrimsel süreçte kurtulmayı başaramadığımız özelliklerimizden biri. İnsanları gruplandırma ve dışlama ilkel bir savunma mekanizması olarak var olmuş da olabilir. Ama insanları hayvanlardan ayıran bir diğer özellik de kendi özelliklerini değiştirebilmesi ve evrimsel süreçle gelen karakteristik özelliklerinden kurtulabilmesidir; bu da bana göre yalnızca eğitimle başarılabilir. Günümüzde, bu “ayrımcılığa yatkın olma” durumunu aşabilecek konumda olmalıyız. 1 https://tr.wikipedia.org/wiki/Ayrımcılık 2 Not For Profit, Martha C. Nussbaaum, Princeton University Press, 2010 Daha geçen hafta Pakistanlı sınıf arkadaşlarımdan bir buluşma daveti aldım. Arkadaşım, bana toplanıp yöresel yemeklerinden yapacaklarını ve benim de gelmemi istediğini söyledi. Hemen kabul ettim ama yurtlarına vardığımızda gördüğüm manzaraya şaşırmadım değil. Yaklaşık altı-yedi kişilik bir grup yöresel geleneksel kıyafetlerini giymiş konuşuyorlardı. Arkadaşıma sanırım yanlış yere geldiğimizi söylemeye hazırlanıyordum ki arkadaşım kalabalık grubu selamlayarak aralarına girdi ve o da kendi geleneksel kıyafetini giydi. Böyle bir durumda bilincim otomatik olarak bu gruba ait olmadığımı işaret etti ve buraya gelme kararımı sorguladım. Fakat bir dakika sonra beni de sohbete dâhil ettiler ve ne etnik köken, ne din, ne kültürel farklılıklar gözetmeksizin koyu bir muhabbet sardı ortalığı. O an gerçekten utandım. O insanları, sırf kılıklarına bakarak yargıladığım için utandım. İnsanları, basmakalıp bir şekilde algılamanın ne kadar yanlış olduğunu, bilincimizin bizi ne kadar yanılgıya düşürebileceğini kavradım o an. Benim ve pek çoğumuzun yaptığı hatalara düşmemeleri için çocuklara erken yaşta farklı cinsel tercihlerin, etnik grupların, dinlerin ve buna benzer özelliklerin bir önyargı oluşturmaması gerektiği aşılanırsa, empati kurma ve dünyayı başkalarının gözünden görebilme öğretilirse işte o zaman ayrımcılık sorunu ortadan kaldırılabilir. Ayrımcılığın olmadığı bir toplum barış ve huzur yolunda ilerler. İnsanlar, sahip oldukları farklılıkları ve çeşitliliği birbirleriyle savaşmak yerine insanlığın ortak yararı için kullanırsa işte o zaman gerçek anlamda gelişmişlik sağlanabilir. Umarım bir gün insanlar “ayrımcılık” duygularını tamamen bir kenara atarak “insan” ırkının birliğine yoğunlaşabilir. Batuhan Kuzu 21502199 Bardağın İki TarafıAcısıyla tatlısıyla, iyisiyle kötüsüyle yaşamaya çalışıyoruz şu hayatı. Hayatın birbirini izleyen iki döngüsü olduğuna inanıyorum. Kimi zamanlar dolu tarafında geziniyoruz, kimi zamanlarsa boş tarafında hayat denen bardağın. Güzel bir haber aldık keyfini çıkaralım derken kötü bir tanesi izliyor onu. Açıkçası bu durumu devletlerin ekonomilerine benzetiyorum. Bir kalkınma dönemi, ardından bir kriz ve yine bir kalkınma… Madem sökecek şafak en karanlık dakikanın ardından, neden hiç bitmeyecekmiş gibi kafamıza takıyoruz yaşadığımız kötü olayları? Bence hayatta mutluluğu yakalayabilmek için hep iyi serüvenler yaşamış olmaya gerek yok. Yapmamız gereken şeyin bardağın hangi tarafında olursak olalım yüzümüzü diğer tarafa çevirmek olduğunu düşünüyorum. İyi durumdaysak kötünün, kötü durumdaysak iyinin varlığını unutmamalıyız ki o durumla karşılaştığımız an kendimizi boşlukta hissetmeyelim, ayaklarımız yere basabilsin. (Resim 1) Hayata Muhtelif Evhamlar Kitabı’ndaki Ceren gibi bakmanın, her şeyden olumsuz bir sonuç beklemenin, kişiyi çok yıpratacağına ve yaşlandıracağına inanıyorum. Bu stresli bakış açısını kaldırabilecek ve buna uzun süre sağlıklı bir şekilde katlanabilecek bir insan yok bence. En başında insan akıl sağlığını kaybetmeye başlar, sonrasında da devamı gelir ve kişi bütünüyle çöker. Bu gerçeği çok iyi biliyordum ama tam tersinin doğru olabileceğini aklımın ucundan bile geçirmemiştim. 2 yıl kadar önce parkta yürüyorken bir amcayı bankta otururken gördüm. Yarım saat kadar parkı turladıktan sonra amcanın hâlâ oturduğunu görünce sohbet etmek için yanına gittim. 60-65 yaşlarında olduğunu tahmin ettiğim amca fırsattan istifade ederek koyu bir muhabbet başlattı. Önce memleketin durumundan girdiğimiz sohbet yavaş yavaş amcanın hayat hikâyesine döndü. Çok varlıklı ve kuvvetli bir adammış eskiden. Batırdığı şirketlerini, kaybettiği mülklerini ve hayatın onu nereden nereye sürüklediğini iyice anlattı bana. Fakat büyük bir çelişki sezdim anlattıklarında. Amca anlattığı olayları yaşamış olamazdı, çok genç gösteriyordu. Merak edip yaşını sordum, ne dese beğenirsiniz? Hüseyin amca 89 yaşında olduğunu iddia etmişti ve ben şaka yaptığını zannetmiştim. Kimliğini çıkarıp gösterdiğinde ikna olabilmiştim ancak. Ardı ardına onlarca şeyi merak ettim onunla ilgili ama en çok kafamı kurcalayan bu kadar genç gözükmesinin sırrı olmuştu. Fırsat bu fırsat, hemen soruverdim. Verdiği cevap çok basitti, sinir stres yapmadığını söyledi Hüseyin amca. O kadar sorun yaşadığını ve hiçbirini de dert etmediğini söyledi. İyisine de kötüsüne de bu da geçer diye bakıyormuş Hüseyin amca, ne çok seviniyormuş hiç üzülmeyecekmiş gibi ne de gardını indiriyormuş sorunlar kapısını çaldığında. (Resim 2) Diğer açıdan bakacak olursak sıkıntılar hayatımıza zorluk kattığı, farklılık getirdiği için önemli bence. Hatta bazen keyifli bile kılabiliyor dertlerimiz hayatımızı. Üstünden zaman geçmiş zorluklar içeren anılarımı hatırlarken bazen istemsiz gülümsüyorum ve ne günlerdi be, diyorum kendime. İnsan tecrübe ediniyor engelleri aşarken. Birçok haber hatırlıyorum hayatında dert görmemiş, problem yaşamamış varlıklı insanların yaşamlarına son vermeyi tercih edişiyle ilgili. Rahmetli büyük anneannem sahip olduğumuz iyi – kötü anıları baharatlara benzetirdi. Baharatlar nasıl yemekleri tatlandırıyorsa farklı türde yaşanmışlıklar da hayatımızı öyle tatlandırıyordu. Acısı, tatlısı, tuzlusu, ekşisi; hepsi ama hepsi gerekliydi. 95 yaşında vefat etmeden birkaç ay önce hem beden hem de akıl sağlığını bu kadar uzun süre koruyabilmesinin sırrını iyiyi de kötüyü de kabullenmek ve onlarla birlikte yaşayabilmeyi öğrenebilmek şeklinde açıklamıştı. Neticede, kabul etsek de etmesek de o hayat bardağının yarısı boş, diğer yarısı da dolu. O yüzden kendimizi yıpratmamak adına yapılabilecek en uygun şeyin hayatı olduğu gibi kabul etmek olduğunu düşünüyorum. Mutlu olduğumuz anlarda rehavete kapılmamak, dertli anlarımızda umutsuzluğa düşmemek gerektiğine inanıyorum. Umarım ömrünü “bu da geçer” felsefesine adayanlardan oluruz ve hayatın ani hamlelerinde bocalamayız. Kaynakça Demir, Ömür İklim. Muhtelif Evhamlar Kitabı. Yapı Kredi Yayınları, 2016. Baskı. Resim 1 –http://4.bp.blogspot.com/_3UwC1GieeGY/TRTmqeTW3sI/AAAAAAAAA7c/ZKeEIGPIHSg/s1600/shutterstock_64797136.jpg Resim 2 – http://images.kizlarsoruyor.com/custom/yazi/yinyang.jpg Eylül MANAVGAT TEKDÜZE HAYATLAR Farklı görüldüğümüz için yaşadığımız toplumdan dışlanmak mı yoksa sırf kabul görmek için tekdüze yaşamak mı daha korkutucu bilemiyorum. Günümüzde insanlar, toplumlar o kadar acımasız bir hale geldi ki, kişileri, hisleri, düşünceleri, dini, rengi yüzünden dışlıyorlar. Hepimiz aynı mı olmak zorundayız? Hepimiz aynı rengi sevip aynı müziği mi dinlemeliyiz? Eğer hepimiz aynı olacaksak, kendi beynimizi ve duygularımızı hiçe sayıp tek bir kişi olacaksak bize insan sıfatı verilmesinin ne anlamı kalır ki? İşte, Türkçeye Seçilmiş olarak çevrilen The Giver duyguları ve düşünceleri tamamen çalınmış bir topluluğu ve onları kurtarmaya çalışan bir genci anlatıyor. Biz insanları diğer canlılardan ayıran en önemli özelliklerimiz duygularımız ve kendi irademizle karar verebilmemiz. Ailemize sinirlenmek, sınavlardan önce endişe duymak, gerektiği zaman sevinip üzülmek bizim doğamızda var. Filmde de tüm bunlardan yoksun bir toplum yaratarak bugün geldiğimiz durum eleştirilmiş bence. Oluşturulan yapay toplulukta kişilerin duyguları, iradeleri alınıyor ve neredeyse bir robot gibi yaşamaya başlıyorlar. Böylece günümüz insanlarına iki şekilde gönderme yapılmış. Hem farklılıkları eleştirmeye başlayan bir toplum olmaya ilerlediğimiz için, hem de yavaş yavaş duygularımızı teknolojinin pençesine kaptırdığımız için. Bugün toplumun hangi kesimine bakarsak bakalım bir kargaşa, bir eleştiriyle karşı karşıya kalıyoruz. İktidar muhalefeti eleştiriyor, liseli kızlar birbirlerinin kıyafetlerini eleştiriyor, kayınvalideler gelinlerini eleştiriyor. Hatta birçok kişi eleştirmekle kalmıyor, beğenmediklerini dışlamaya, ötekileştirmeye kalkıyor. Peki, neden kendimizden farklı gördüğümüz insanlara böyle acımasız davranıyoruz? Kimi içki içiyor diye kimi başı kapalı diye farklı görülüyor bu toplumda. Halbuki onun inancı buysa, o bu şekilde mutlu oluyorsa onu huzursuz etmek kime düşer? Günümüzde farklılaşmayı sadece düşünceler ve inançlar da şekillendirmiyor. 0 beden olmayanı, son model arabası olmayanı beğenmiyoruz. Yapılan bir araştırmada özellikle Amerika’da kızların bir rol modeli olduğu söyleniyor ve tüm kızlar öyle olmaya çalışıyor. Son derece zayıf, bronz tenli ve uzun saçlı olan bu kız tipine sahip değilseniz güzel olarak algılanmıyorsunuz. Her birimiz aynı olursak bizi biz yapan ne kalır ki geriye? Kimi Müslüman kimi Yahudi, kimi Türk, kimi Fransız, kimi siyah kimi beyaz olacak ki bizi diğer canlılardan ayıran özelliklerimiz ortaya çıksın. Filmde de yıllarsa toplumun Eylül MANAVGAT dayatmasıyla tekdüze yaşayan Jonas gerçek farklılıklarla tanışmaya başlayınca nefes aldığını, insan olduğunu hissediyor. Farklılıklarımızın yanında duygularımız da bizi hayvanlardan, bitkilerden ayırıyor. Eğer hiç sinirlenmesek huzurlu olduğumuz anların tadı kalır mı? Peki ya hiç zor günler geçirmesek tüm gün sıcak evimizde oturup vakit geçirmenin keyfi? İşte, biz hem iyiyi hem de kötüyü yaşayacağız ki bu hayatın bir anlamı olsun. Bir başkası için çarpan kalbimiz, değer verdiklerimiz için duyduğumuz endişe, tuttuğumuz takım için duyduğumuz heyecan bu hayatın olmazsa olmazları. Gelişen teknoloji her ne kadar hayatımızı kolaylaştırsa da yavaş yavaş bu duyguları da söküp alıyor bizden. İnstagram’a bakmaktan yanımızdaki dostumuzla sohbet edemez olduk. Veya ailemizle yediğimiz akşam yemeğinin keyfini mutfaktaki televizyon alıp götürüyor. Bu ortak değerler gittikçe duygularımız da kaybolup gidiyor. Filmde de bütün evlerde, sokaklarda kamera olması özel hayatın yok olduğunu gösteriyor. Kimse akşam yemeklerinde konuşamıyor, belli uyku saatlerinin dışında uyuyamıyor. İşte teknoloji hayatı kolaylaştırırken bir yandan da yaşamımızı emiyor. Kitabını da okuduğum bu film bize insani değerlerimizi hatırlatıyor. Filmdeki ütopya öylesine güzel yansıtılmış ki gelecekte böyle oluşmuş toplumları kafamda rahatlıkla canlandırabildim. Bir an olsun o toplumun bir üyesi olarak hayal ettim kendimi. Tüm yaşıtlarımla aynı niteliklere sahip olmak, etrafımdakilere karşı hiçbir şey hissetmemek, başkaları tarafından izlenip yönetilmek… Tüm bunlar çok korkuttu beni ve hala insan gibi yaşayabildiğimiz için ne kadar şanslı olduğumu anladım. MODERN FUTBOLDA TARAFTARLIK OLGUSUTaraftarlık duygusu, çok küçük yaşlarda aile bireyleri ve çevre faktörlerinin etkisiyle oluşmayabaşlar. Günümüzde neredeyse en fazla ilgiyi futbol karşılaşmaları çekmektedir. Moderniteninetkisini artırdığı 21. yüzyılda, futbolun gün geçtikçe daha fazla seyirciyi bünyesine kattığınısöyleyebiliriz. Kimi futbol seyircisi sevdiği ve bağlı olduğu renkler uğruna, kimisi ise sadece hoşvakit geçirmek için futbol müsabakalarına gitmektedir. Eski zamanlarda,klişe tabirle taraftarlarfarklı renklere gönül vermiş olsalar dahi yan yana müsabakaları izleyip güzelce vakitgeçirebiliyorlardı. Ancak, günümüzde değişen futbol anlayışı ve futbol kulüplerinin taraftarları birermüşteri olarak görmesi o günlerin belki de çok geride kaldığını ve tekrar yaşanması içingünümüzdeki futbol algısının derinden değişmesi gerektiğini gösteriyor.Futbol, eğlence ve rekabet yönünün öne çıkmasıyla beraber bir spor dalı olmaktan çıkıp birsektör haline gelmiştir. Futbolun, kitlelerin ilgisini bu denli çekmesi birçok sonuca yol açmıştır. İlkolarak, sporun üretim ilişkilerine benzer şekilde kurgulandığı söylenebilir. Kulüpler neredeyseüretici rolünü üstlenmiş, taraftarlara da müşteri gözüyle bakılmaya başlanmıştır. Televizyonlar,şirketler, sosyal medya, büyük sponsorlar futbolun endüstriyelleşmesindeki en büyük etkenlerdir.Endüstriyel futbol, başka bir deyişle “modern futbol”, taraftarlık ve tribün olgusunu yavaş yavaşyok etmek için zemini hazırlamıştır. Futbolun spor özünden koparılıp endüstriyelleştirilmesinin enbasit örnekleri; birbirine benzeyen ve para ile başarıya endekslenmiş taraftar modeli yaratmak vebelki de futbolun en güzel yanlarından biri olan birliktelik ve tribün olgusuna ticari bir anlameklemektir. Endüstriyel futbolun bir diğer dayatmalarından biri ise, kulüplerin sponsorlukanlaşmalarıyla taraftarları lisanslı ürün satın alımına yönlendirmesidir. Bu husus modern futbolugüzel özetlemektedir: İnsanların bağlılıkları üzerinden gelir elde etmeye çalışmak. Kulüplerinşirketleşmeleri süresince, sevdasının peşinde olan taraftarları kulüp kasasına giren paraya çevirmeyeçalıştığını görmekteyiz. Paranın daha önemli hale geldiği bu sektörde, artık taraftarların yani''müşterilerin'' nasıl davranacaklarına, tribünlerde hangi tezahüratları edip edemeyeceklerine dahikarışılıyor ve bazı yaptırımlar uygulanabiliyor. Futbolu sadece 90 dakikalık bir maç harici hayatınınher saniyesinde yaşayan insanlara müşteri gibi davranılması ve en doğal haklarının ellerindenalınması modern futbol anlayışının şimdiye kadarki görünen en net yüzüdür.Modern futbolun bunca dayatmasına rağmen, hâlâ eski tribün değerlerini koruyan taraftargrupları da bulunmaktadır. Dünyadaki en güzel örneklerinden biri de ülkemizde bulunan,benim demensubu olduğum Çarşı taraftar grubudur. Ülkemizde yaklaşık 2.5 yıldır bulunan Passoliguygulaması, ülkemiz futbolundaki endüstriyelleşmenin en net örneğidir. Ülkemizdeki çoğu taraftargrubu gibi Çarşı'da Passolig uygulaması çıktığından beri maçlara gitmemektedir. Çarşı sadecebununla da sınırlı kalmayıp sosyal sorumluluk projeleriyle de zamanında tribünlerden sesini tümkısıtlamalara karşı özgürce duyurmuştur.Fotoğraf, Beşiktaş-Galatasaray maçının 65.dakikasında çekilmiştir.Tribünlerde bulunan bütüntaraftarlar, atkılarını Van depremzedelerinin üşümemesi için sahaya atmıştır.Bu fotoğraf da aynı maçta çekilmiştir. 2011'de yaşanan acı olaya bir nebze de olsa duyarlılıkyaratabilmek için bu pankart açılmıştır ve tribündeki taraftarlar kıyafetlerini çıkarıp Van halkınınçektiği sıkıntıları paylaşmaya çalışmıştır.Çarşı,endüstriyel futbola karşı olduğunu ''sokak futbolu'' uygulamasını başlatarak göstermiştir.Sonuç olarak,günümüzde futbol eski zamanlardaki anlamından çok uzak noktalara gelmeyebaşladı.Futbol, eskiden insanların birlikte hoş vakit geçirebileceği bir spor dalıyken ,günümüzde isepara üzerine kurulmuş bir sektör haline geldi.Futbol takımları artık şirketler gibi yönetilmeyebaşladı, taraftarlar da bu şirketlerin birer müşterisi olarak görülmeye başlandı. Sevdası futbolcularaya da paraya değil, armaya ve kulübün renklerine olan,futbolu kitlelerin birleşme aracı olarak gören,futbolu sadece 90 dakika değil hayatının her anında yaşayan insanlar var olduğu sürece,günümüzdeki bu futbol anlayışını değiştirmemiz hâlâ mümkün.Barış Kaan Balkan Oğuzhan Göktuğ Poyrazoğlu Hayatımızın Keşkesi Büyüklerimiz, o yaşanmışlık dolu gözleriyle ve anlam dolu bakışlarıyla biz gençlere “Hayatınızın değerini bilin.” ya da “Gençliğinizi boşa çarçur etmeyin.” gibi nasihatlerde bulunurlar. Amma velâkin içimizin kıpır kıpır olduğu, yani ne olduğu belirsiz bir enerji ile dolu olduğu ve ben her şeyi bilirim diyerek her konuda bir kelam etmeye çalıştığımız o gençlik yıllarında, aslında hayatımızın bekli de en önemli nasihatleri bizlere birer rüzgar fısıltısı gibi gelip anlamlarını yitirerek beynimizin içinde kayboluyorlar. Aklımda bunun nedenleri ile ilgili düşünceler ile boğuşurken karşılaştığım Pamale Redmond Satran tarafından yazılan Keşke Genç Olsaydım adlı kitap, bu konu üzerine daha çok düşünmeme sebep ve yardımcı oldu. Ve okurken fark ettim ki on dokuz yaşındaki bir genç olarak ben bile daha erken yaşlarıma dönmek istiyorken orta yaşı geçmişleri düşünemiyorum bile… “Ya bunu yapsaydım?” veya “Ya şunu yapsaydım?” diyerek zihnimin içinde farklı bir ben yaratıyor ve o beni, değiştirdiğim kararlarla birlikte yaşatıyorum. Sonrasında, vermiş olduğum kararların kötü olduğunu düşünürsem o kararları bir daha vermemeliyim diyorum. Normal bir şekilde hayatıma devam etmeye çalışıyorum. Aslında bu yaşadığım durum kolaylıkla fark edemeyeceğimiz yaşamımızın içindeki bir döngü. Ve yaşadığım bu döngüye daha farklı açıdan baktığımda içinde bulunduğum zamanı tam olarak yaşayamadığımı görüyorum. Çünkü aklım hep geçmişte verdiğim kararlarla, gelecekte verebileceğim olası kararlar arasında sıkışmış durumda. O hayat tecrübesi olan insanlar tarafından verilen nasihatlerin aslında tam tersini yapıyorum. Genç yaşlarımda yaşabileceğim durumları veya anıları, aynı kum saatindeki akan kum tanelerinin sayısının azaldığı gibi yavaş yavaş ama sürekli kaybediyorum ve akan kum taneleri bittiğinde artık o anılara, o yaşanabilecek olan durumlara sahip olamayacağımı anladığımda, hayatımın belki de en geniş kapsamlı ‘keşke’sini kullanacağım. Günümüzde çoğu insan hayatlarını düzgün yaşamadıklarının farkında bile olmadan ve belki ileriki zamanlarda yaşadıkları bu zaman için keşke daha düzgün yaşasaydım diyecekken tam tersi bir şeklide hayatlarında hiç keşke kelimesine yer vermediklerini ve vermeyeceklerini ve bunun yanında istediklerini yaptıklarını ve yapabileceklerini söyler. Bence bu bir özgüven pohpohlamasıdır. Bence bu söylem de bazı diğer klişe cümleler gibi çoğunlukla sadece lafta kalır. Çünkü onlara aslında ne istediklerini sorduğumuzda ya da şu anda nasıl bir hayat içinde olmak istediklerini sorduğumuzda büyük ölçekte şu an yaşadıkları hayattan farklı bir hayat senaryosu söyleyecekleri düşünüyorum. Tezat durum da burada oluşuyor zaten. Eğer hayatında hiçbir keşkesi yoksa kendi hayatından farklı bir hayat ihtiyacı neden duysun ki; bunu genellememin sebebi de aslında kendi hayatlarımızdaki örneklerden geliyor. Genç yaşlı fark etmeksizin çoğumuzun hayatında ufak tefek, küçük çaplı keşke yapmasaydım ya da demeseydim dediğimiz olaylarımız olduğunu düşünüyorum. Bu küçük çaplı keşkelerin sayesinde bizler aslında istediğimiz hayatın ne olduğuna ve ona ulaşmak için yapmamız gerekenlerin ne olduğuna karar verebiliriz. Ama insanlar genel olarak keşke demenin bir hata veya bir zayıflık olduğunu düşündükleri için keşke demenin içinde barındırdığı iyi durumları göremeyebiliyorlar. Tabii bu demek değildir ki; bir yaşanılan durum ardından keşke demek tamamıyla iyidir. Zaten kelimenin kendinde kötü bir anlam var. Orda bakılması gereken şey o “keşke”nin ne kadar küçük ya da büyük çaplı olduğudur. Çünkü eğer diyeceğimiz “keşke” aynı gençliğimizi doğru kullanmazsak diyecebileceğimiz kadar büyük bir şekilde hayatımızı etkiliyorsa iste bu durumlarda o kötü anlamlarını tam olarak kazanıyor. Bence insanoğlu pişman oldukları şeylerin üstüne keşke yapmasaydım demenin sadece birer hata olmadığını ya da yanlış yapmanın bir zayıflık olmadığı; o zayıflıktan gücün nerde olduğunun bulunabileceğini ya da o hatanın derinlerinden doğruya doğru giden yolun bulunabileceği farkındalığına olgunlaştıkça ulaştığı düşünüyorum. Bunun sebebinin de aklımızın artık geçmişteki yapılanlar ile gelecekteki olasılıkların arasına sıkışmak yerine, geçmişteki yapılanların üstüne söylenen keşkenin içinden farazi gelecek için değil şimdiki zaman için bir şeyler bulmaya başlamamız olduğunu düşünüyorum. ZAFERE HÜCUM Hız... Bazıları için en büyük tutku bazıları içinse en büyük korku...Tutku çünkü tehlikeli ve riskli. Ölümüne ne kadar yaklaşırsan kendini o kadar hayatta hissedersin denir. Hız, yaşamak için mükemmel bir yol, yarışmak içinse tek...2013 yapımı Zafere Hücum (Rush) filminde hıza tutkun iki ‘farklı’ Formula 1 pilotunun hayat hikayelerini izliyoruz ama filme sadece yarış filmi denmesi çok büyük bir haksızlık olur. Çünkü film rekabetin olumlu yönleri, popüleritenin yıkıcılığı gibi konulara da değiniyor. Ben Formula 1 ile hiç ilgili olmamama hatta şimdiye kadar hiç araba yarışı izlemememe rağmen film beni ilk yarış sahnesinden yakaladı. Hızın nasıl tutkuya dönüştüğünü karakterlerin ne kadar derin olduğunu hemen anladım. Bu pilotlarda aynı zamanda hayatın da iki farklı yönünü gördüm. Bir tarafta Chris Hemswort’ün canlandırdığı James Hunt bazen hırslarına yenik düşen, istikrarsızlıkta bir istikrar bulan aynı zamanda yeteneklerinin vadettiğinin çok azıyla yetinmeyi seçen adeta bir rock star; bir tarafta Daniel Brühl’ün canlandırdığı Formula 1’in gelmiş geçmiş en iyi pilotlarından biri kabul edilen, gösteriş yoksunu, risk almaktan kaçan hatta mutluluğun ve birine değer vermenin kazanmaya giden yolda önüne çıkan bir engelmiş gözüyle bakan Niki Lauda... Apollo 13, A Beautiful Mind, Cinderalla Man gibi çok sevdiğim filmlere de imza atan Ron Howald anlatmayı sevdiği ‘gerçek bir hikaye’ filminden birini daha seyrettiriyor . Öyle bir hikaye ki; birbirlerini ezeli rekabetten doğan bir enerjiyle daha da kamçılayan, olumlu yönde etkileyen ve yükselten bunun yanında yüzlerce hatta binlerce insanı ilgiyle takip ettiren bir mücadele...Bu akıllı düşman akılsız dosttan iyidir atasözünü akllara getiriyor çünkü rekabet yaralayıcı olduğu kadar yapıcı da olabilir.Aralarındaki saygıyı her an görebildim ve bence rekabeti onurlu kılan da budur.Filmin sonundaki ropörtajda Niki Lauda James Hunt’ın ölümü üzerine şunları diyor: ‘Onun 45 yaşında kalp krizinden öldüğünü duyduğumda hiç şaşırmadım ama üzüldüm. Herkes bizi sadece rakip sanıyordu ama Hunt benim çok az sayıdaki arkadaşarımdan hatta daha da az sayıdaki saygı duyduğum insanlardan biriydi ve bu hayatta kıskandığım tek adamdı. Niki Lauda ve James Hunt ikilisi birbirlerini tam zıttı olsalar da çok da ilginç olmayan başlangıcı, gelişmesi ve final bloklarının kronolojik bir sırayla yarış takvimi gibi önümüze sunuşu hayatın noralliğini yansıtıyor. İşte zaten filmin bu kağıt üzerindeki ‘aşırı normalliği’ beni çeken kısmı çünkü hikayenin kendi içerisinde keskin manevralar yapmak gibi bir amacı ve ihtiyacı yok zaten gerçek bir hikayeden kurgulandığı için yeterince acımasız. Lauda’nın çok ağır bir kaza geçirip Hunt’ın tek dünya şampiyonluğunu kazanmasını sağlaması buna en iyi örnek çünkü bu film tamamen kurgu olsa hırslı olan, her zaman en iyi olma kararlılığından vazgeçmeyen karakter filmin sonunda kazanan olurdu sadece popülerlik için şampiyonluğu isteyen değil. Fakat gerçek hayatta ne iyiler her zaman kazanıyor ne de kötüler cezalandırılıyor. Gerçek hayattan bahsetmişken şunu da eklemem lazım; oyuncular karakterlerin hayattaki hallerine o kadar benziyorlar ki filmin sonunda fotoğraflar röportajlar gösterilince hele de filmin duygusuna kapılmışsanız bir kere daha etkileniyorsunuz bir kere daha hüzünlenip seviniyorsunuz ki bu da filmin ben de yarattığı gerçekçilik hissini arttırdı. Canlandıran oyuncular kadar görsel efekt uzmanını da tebrik etmek lazım çünkü 1970’li yıllardaki rekabete canlı tanıklık ediyormuş hissi uyandıran filmde yarış sahneleri kusursuz ve benim gibi ilgisiz bir insanı bile yarışların içine çekebildiyse herkesi çekebilir. Film aynı zamanda araba yarışlarının da kendi içinde dinamikleri, kuralları olan bir spor olduğunu kanıtladı bana. Bu da şu soruyu beraberinde getiriyor spor disiplin ve gelişim için mi yapılmalı, eğlence için mi? Cevabı hayata hangi yönden baktığınızda Lauda’nın gözüyle mi Hunt’ın gözüyle mi? İşte buna cevap vermek o kadar da kolay değil. Belki filmi izlediğinizde bakarsınız bir fikriniz olur. Seda Karamanoğlu 21400896 Dönüm Noktası Hayatınız boyunca hiç yalnızlığı hissettiniz mi? Arkadaşsızlıktan bahsetmiyorum. Neredeyse her şeye sahip olup hala yalnız hissetmek benim bahsettiğim. Bu duyguyu ben yaşadım. Stefan Zweig’in Olağanüstü Bir Gece kitabını okurken de kendimi benzettiğim birçok nokta oldu. Özellikle ilk sayfalarında kendimden parçalar yakalamama neden olan cümleler, kitabı benim için daha sürükleyici bir hale getirdi. Tabii yazarın durumu benimkinden daha farklı. Seçkin bir burjuva sınıfına ait olan, hayattan artık tat alamayan bir adamın öyküsü bu. Hayatında her şey yolundayken birden hayatının ne kadar monoton olduğunu fark edip duygusal bir donukluğa sürüklenmiş bir yaşam tarzına sahip olan yazar bol bol betimleme yaparak adeta kitabın resmini bizlere çizmiştir. Kitabın neredeyse her sayfasında yaşadığı “olağan üstü gece”’yi sürekli övmekte ve hala etkisinden çıkamadığını vurgulamaktadır. Bu geceden sürekli bahsetmesi okurlarının merakını daha çok arttırıyor ve kitabın akıcılığını daha da kuvvetlendiriyor. Sıklıkla kendisinin öz eleştirisini yapan yazar, satırlarında “Ben olduğunu hiçbir şekilde hiç hissetmeden onun hakkında konuşabilirim, onu eleştirebilirim veya yargılayabilirim.” cümlesini kurarak kendisinin ne kadar değiştiğini çok net bir şekilde ortaya koymaktadır. Artık umudunu kestiğini ve ömrünün sonuna kadar bu durumdan kurtulamayacağının kanısındadır. Her günün birbirinin aynısı olan monoton bir hayatı sürmek kendisini sıradan, duyguları donuk biri haline getirmiştir. Duygularındaki donukluğu bir yakınının ölümünden sonra tabutunu taşırken bile ağlamamasıyla tanımlamıştır. Böyle zamanlarda insanın gözüne bir filtre iner ve hayatı siyah beyaz görmeye başlar. Hiçbir şeye hevesi kalmamıştır ve duyguları donuktur. Çevresindeki en yakınını bile önemseyemeyecek seviyeye gelmiştir çünkü kendisi mutsuzdur. Çoğu kişi yargılar, anlam veremez böyle insanlara. Onu anormal algılarlar. Fakat bu tarz süreçler insana bir bakımdan da olgunluk kazandırır. Durup kendisini izlemesine ve tanımasına fırsat tanır. Ayrıca sürekli yalnızlığını vurgulayan yazar doğrudan yakınında olan şeylere bile yabancılık hissettiğini ve o şeylerle arasındaki duvarı yıkacak gücü kendisinde bulmadığını belirtmiştir. Bir bakıma tükenmişlik sendromundadır. Yanı başımda olan şeylerle aramda hep bir duvar hissetmem ve birtakım olaylara karşı duygusal olarak kayıtsız kalmam gibi özellikleri ben de taşımaktaydım. Öyle bir tükenmişlik olsa ki acı çekmeye bile yetersiz hissediyordum kendimi. “Toplum içinde olduğum zamanlarda da hayranlığımı ifade ederken yapay bir heyecan sergileyip etkileyici şeyleri abartarak içimin ne kadar hissiz ve kayıtsız olduğunu gizlemek için bir anlamda gösteri yapıyordum.” diyen Zweing, bu cümlesinde de insanlara içinde kopan fırtınaları yansıtmadığını bariz bir şekilde görebiliyoruz. Ne yazık ki bu tarz davranışlar birçoğumuzda da mevcut. Genelde insanlar hiçbir zaman göründükleri gibi değildirler. Hepsi içinde değişik dünyalar barındırır. Kendi özlerinden uzaklaşarak değişik rollere bürünürler ve çoğu kahkahalar, ağlayışlar ve şaşırmalar sahtedir. Kendilerini her ne kadar kandırdıklarını bilseler de bazen bunu yapmaya mecburdurlar. Fakat bu davranış onlara daha çok zarar vermektedir. Kişilik karmaşası yaşadıkları bir kısır döngüye girerler. Bu kitapta en sevdiğim kısımlardan biri yazarın kendi benliğinin farkına varmasıydı. Sürekli kendisinden yola çıkarak olaylara kattığı yorumları sıkça görebiliyordum. Aslında genel olarak sıradan hayatının yanında bir ümidi olduğunu ya da en azından bir arayış içerisinde olduğunu anlayabiliyordum. Bir heyecan arıyordu. Her ne kadar bu sıradan hayatının ve hissizliğinin onu rahatsız etmediğini savunsa da bariz bir şekilde bir heyecan arayışındaydı. Bu duyguyu özlemişti. Hayatının dönüm noktası olduğunu iddia ettiği o “Olağanüstü Gece “‘de bu heyecanı bulmuştu. Bu yüzden, o gece yazar için çok önemliydi. O gün belki hayatına renk katmayacağını düşündüğü, ön yargıyla yaklaştığı aktivitelerden kaçmayıp orada mücadele vermeseydi yine onun için özel olan o geceyi, günü yaşayamayacaktı. Kendisine fırsat tanıdı. Birçok maceraya karıştı. İnsanların heyecanlarını kıskandı ve hırsa geldi. At yarışlarının olduğu arenaya girdi ve olabildiğince her şeyi eğlenceli hale getirmeye çalıştı. İnsanları inceledi, bir kadını sadece kahkahasından yola çıkarak kafasında resmetti ve derinlerde yatan o heyecanı gün yüzüne çıkartmak için uzaktan sadece kadını keserek bile kendisine eğlence yarattı. Artık onun için hayat daha bir keyifliydi. Keyfine keyif kattı. Kestiği kadının kocasının oynadığı atın biletini şans eseri alıp oradan çıkan parayla zengin bile oldu. Bir müddet suçluluk hissetse de kendi üzerindeki sorumluluğu atmak için farklı yollara başvurdu. O paraları hayrına başkalarına dağıttı. Başkalarının mutluluğuyla mutluluğunu besledi. Mutluluğu büyüdükçe büyüdü. Artık o mutluydu. Hayatının dönüm noktası bir şans değildi sadece kendisine şans vermesiyle meydana gelen bir şeydi. Bir bakıma bunu kendisi başarmıştı. Bizlerin hayatı içinde aynı şey geçerli. Hepimizin zor zamanları olur. Kimi zaman diplere vururuz. Fakat kendi ışığımız kendimizizdir. Kendimize yardımcı olmakla başlar tüm değişim. Böylece kendi benliğimizi tazeler, yeni anılara ve yeni heyecanlara yer açarız. Ceyhun Emre Öztürk BİZİ YÖNLENDİRENLERİN BİZE BAKIŞI Ülkemiz de dahil olmak üzere dünyanın pek çok yerinde toplumun çoğunluğu ile aydın kesimler arasında uçurumlar olduğu düşünülüyor. Yıllarca bir konu üzerine uzmanlaşmış ve ileri eğitimlerden geçmiş insanların daha düşük eğitim seviyesi gerektiren işlerde çalışan ve halkın çoğunluğunu oluşturan kesimden daha üstün olacağı birçok bakımdan doğal olarak görülüyor. Toplumun yaşadığı vatanın kültürüyle yoğrulmuş bir zihniyeti olduğuna ve bu zihniyeti değiştirmenin zor olduğuna hemfikirim fakat medya organlarının, siyasetçilerin, sanatçıların ve toplumla ilişki hâlindeki diğer tüm yapıların pek çok zaman toplum anlamaz korkusuyla vizyonunu kısıtlamasını gereksiz buluyorum. Bu kısıtlamalardan bazılarınınsa topluma hakaret olduğuna inanıyorum. Umberto Eco’nun Sıfır Sayı adlı romanının başkahramanı olan Colonna, bir gazetede işe başlar. Gazetenin ismi Yarın’dır ve 1 yıl boyunca toplam 12 deneme sayısı basılacaktır. Dünyadaki bütün gazeteler okuyuculara dünün
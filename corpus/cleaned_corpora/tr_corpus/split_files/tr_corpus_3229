çıkmasına rağmen bir gündüz misalidir insanoğlu, gecesine sarılmadan uyumaz aslında. Gelmeye dünden razı geceyi, elinde fenerle kovalamak neden? Günün tüm saatlerinin gündüz olmasını istemek niye? Hem, gece olmadan gündüzün anlamı ne? İnsanoğlu ne zaman ateşini söndürmek ister, eski kalemlerle çizilen sınırlarını silme ihtiyacı hissederse aşk o zaman “gerçeklerini” su yüzüne çıkarabilir. Bu yüzdendir ki “tabu duvarlarını” tamamen yıkacağımız bir adım atmamızı istiyorum. “Doğru” olacağımız seçenekten çok “mutlu” olacağımız seçeneğe yönelmemizi, “kırmızı” çizgileri silip yerine “mavi” denizlerden dalgalar çizmemizi, şu “ak” halimizle “kara” aşklara yelken açmaktan korkmamamızı... Bunun için yapabileceğimiz onca şeyden birini gerçekleştirmeyi daha manalı buluyorum: Aynaya baktığımda kendimi sevmiyorum; karşımdakini, karşıtımı seviyorum! KAYNAKÇA: Aycı, Mehmet. Kelebekler Düş Görmeye Devam Ediyor. Ankara: Hece Yayınları, 2018. Baskı. Magritte, Rene. The Lovers (Aşıklar). 1928. Yağlı Boya. Museum of Modern Art (Modern Sanatlar Müzesi). New York. KENDİNİ TANI, HEDEFİNİ BELİRLE, YOLUNU ÇİZ Dokuz ay anne karnında, annemize bağımlı yaşıyoruz. Anne ne yerse onunla besleniyor, nereye giderse onunla gidiyor, ne isterse onunla aynı şeyi yapıyoruz. Dokuz ayın sonunda anne karnından çıkınca işler aslında çok da değişmiyor. Hatta aksine bağımlı olduğumuz kişi sayısı ikiye çıkıyor. Bu düzene bir de baba ekleniyor. Annelerimiz ve babalarımız doğduğumuz andan itibaren bizim geleceğimizi fazlasıyla düşünmeye başlıyorlar. Bizim ailede de bu durum böyle. Doğduğum günden itibaren annem ve babam benim üzerime fazlasıyla düşüyorlar. Bunun sebebini sorduğumda ise hep aynı cevabı alıyorum. “Kızım sen ilk göz ağrımızsın.” Bu cevap on sekiz yaşındaki bir kızı ikna edici nitelikte olmamaya başlayınca ben de dayanamayıp ikisiyle de konuştum. Artık kendi ayaklarımın üzerinde durmam gerektiğini ve hayatın sorumluluğunu kendime yüklemem gerektiğini anlattım. On yedi yaşına kadar aileme bağımlı yaşarken Jorge Bucay’ın “Kendine Giden Yol” adlı deneme kitabını okuduğumda hayatımda değiştirmem gereken şeyler olduğunu fark ettim. Sahiden kaç yaşında olursam olayım, küçük bir çocuk gibi yetiştirildim. Veya prenses gibi desem daha doğru olur sanki. Hayatın gerçeklerine gözlerim kapalıydı. Sorumluluklarımı annem ya da babam yerine getiriyordu. Bu durum tabî ki çocukluk ve ergenlik dönemim de çok işime gelmişti. Bir yere gitmem gerekiyorsa annem ya da babam bırakıyordu. Oysaki arkadaşlarım toplu taşıma araçlarıyla, gidecekleri mesafenin uzunluğuna göre evden erken çıkarak oraya zamanında ulaşma çabası veriyolardı. Çaba… Evet doğru kelime bu olmalı. El bebek gül bebek yetiştirildiğim için insanların verdiği yaşam mücadelesinden habersizdim. Kendimi zorlamıyor, bir şeyler için çaba harcamıyordum. Taa ki üniversite sınavına hazırlanırken bu kitapla karşılaşana kadar. Kitabı okuduktan sonra yavaş yavaş gerçek hayatın farkına vardım. Bilkent Üniversitesi’ne kayıt yaptırdıktan sonra ilk değişikliği anne ve babamla konuşarak yaptım. “Kendi içimde, içimdeki çocuğu kontrol etmesi gereken bir yetişkinin olduğunu farketmeliyim. “ (Bucay,74). Ben de Bucay’ın bu sözleri doğrultusunda içimdeki yetişkini çıkarmanın vaktinin geldiğini onlara güzel bir dille anlattım. Neyse ki onlar yine çocukluğumda da her istediğimi kabul ettikleri için bunu da kabul ettiler. Üniversiteye geçişin anlamı hepimize göre birbirinden farklıdır. Benim için üniversiteye geçmek, hayata atılmak anlamına geliyor. Kendi ayaklarının üstünde durmaya başlayarak, kendi hatalarının sorumluluğunu üstlenmen anlamına geliyor. Üniversiteye geçişle birlikte bir yaş daha büyüdüm. Gerçeklerle daha fazla yüzleşmeye başladıkça, kendi ayaklarımın üzerinde durabilmem için aileme bağımlı değil, kendime bağımlı olmam gerektiğini fark ettim. Yapabileceklerimin farkına vararak yolumu çizmem gerektiğini fark ettim. Cevaplamam gereken ilk soru: “Ben kimim?” sorusuydu. Gerçekten ben kimim? Hayattaki amacım ne? Kendime çizdiğim bu yolda kimlerle yürümek istiyorum? Bu sorularla birlikte şunu fark ettim. Aileme olan bağımlılığımdan kurtulduktan sonra, kendimi tanımaya başladım. Gerçek Begüm’ü keşfetmeye ve bu keşifin verdiği güçle kendime biraz daha güvenmeye başladım. Kendimi tanıdıkça ne istediğimi anlayıp ve hedeflerimi belirleyip kendime yavaş yavaş bir yol çizmeye başladım. Dört sene sonunda mezun olduğumda hayata atılabilecek potansiyele sahip olabilmem için bunu yapmam şarttı. Kimilerine göre bu hedef belirleme merasimi lisede yapılmalı, hatta öyle arkadaşlarım var ki ortaokulda belirledikleri hedefler doğrultusunda yaşıyorlar. Bana göre erken yaşta bunları belirlemenin bir anlamı yok. Çünkü her şey zamanında yapılınca güzel. Ortaokul da ki hayata bakış açım ve şu an ki bakış açım tamamen farklı. O nedenle sırf kendini daha fazla sorumlu hissetmek adına, gelecek adına verilecek kararlar küçükken verilmemeli. Bende bu yüzden üniversiteye geçmemle birlikte geleceğimi düşünmeye ve kendime yavaş yavaş bir yol çizmeye başladım. Okuduğum bu kitap, bana kişisel gelişimim açısından birçok pozitif şey kattı. Belki de bu kitap sayesinde insanların hayata karşı duruşunu ve çabasını fark ederek, aynı emeği kendim de vermeye başladım. Belki bütün hayatımın yolunu çizmek için daha çok küçüğüm. Ama hayata bir şekilde tutunabilmek ve toplum içerisinde yer alabilmek için, değişiklik yapmaya bir yerlerden başlamak gerekiyor. Kendi ayakları üstünde duramayan insanlar, toplum içerisinde de yer edinmekte zorluk çekiyorlar. Belki de bu cümle bir genelleme. Yirmi yaşına kadar kendi ayakları üstünde durmayıp daha sonra toplum içinde saygınlık kazanmış bir sürü insan tanıyorum. Bir nevî bu süreç insanın kendisinde bitiyor. Eğer insan kendini hedef belirlemek için yeterî kadar olgun hissediyorsa, o zaman belirlemeli hedeflerini. Aksî hâlde geleceğini bir çıkmaza sürüklüyor. Bu nedenle şunu da unutmamalıyız ki, sağlıklı hedefler belirleyebilmek ve kendimize giden yolda başarılı olabilmek için kendimizi iyi tanımalı, hayatta nereye gelmek istediğimizi, nerede ve nasıl durmak istediğimizi iyi belirlemeliyiz. KAYNAKÇA: Bucay, Jorge. “ Kendine Giden Yol.” İstanbul: Epsilon Yayıncılık,2015. Baskı. Gizem UYSALAsri Zamanlar ve Ankara“Konuşursam beni sadece İngilizce bilenler anlayacak ama sessiz bir filmi herkes anlayabilir ve dünya İngiltere’den ibaret değil.”(1)Bu sözler Charles “pencer Chaplin’e ait, bir diğer ismiyle hepimizin “Şarlo“ olarak bildiği ünlü yönetmen, yazar ve oyuncuya. Çoğumuz Charlie Chaplin’in o zamanların teknolojisi sesli film yapmaya yeterli olmadığı için sessiz film yaptığını sanırız. Aslında böyle bir durum söz konusu değildir. Çünkü Chaplin’in sesli filmleri de vardır. Örnek olarak “Büyük Diktatör” filmini verebiliriz. Teknolojinin yeterli olmadığı bölüm filmin beyazperdemize renksiz yani siyah beyaz olarak düşmesidir. O zamanın filmleri İstanbul gibi renkli, cıvıl cıvıl değil Ankara şehri gibi gridir.Filmi izlerken aklımda hep filmdeki Şarlo ile ne kadar birbirimize benzediğimiz ve Ankara’daki hayatım vardı. Ben Ankara’da ne doğdum ne de büyüdüm ama iki yıldır tek başıma Ankara’da yaşıyorum. Ne bir akraba ne de bir tanıdık var. Şarlo da sanayileşmiş kocaman gri bir şehirde tek başına yaşıyor. Ankara çok büyüktür. O ne kadar büyükse sen de kendini o kadar küçük ve yalnız hissediyorsun. Şarlo 1936 yılında Yeni York’ta yaşıyor, bense 2015 yılında Ankara’da.İkimiz de aynı amaca hizmet ediyoruz. Düzgünce yaşamak istiyoruz. Şarlo işsizlik ve evsizlikle boğuşuyor, ben şehrimde patlayan bombalarla boğuşuyorum. İşsiz ve evsiz olmanın bir çaresi vardır ve bulunur elbette. Şehirde patlayan bombaların çözümü yok. Öldüğün ya da bacağını kaybetttiğin zaman mücadele edip kaybettiğini geri getiremezsin. Çok sevdiğim gri şehrim kanla kırmızıya dönüştürülürken benim elimden hiçbir şey gelmiyor. Ne sorunu çözebiliyorum ne de kendi hayatımı devam ettirebiliyorum. Ankaralı olmayanlar şikâyet eder Ankara gri olduğu için ama biz Ankaralılar Ankara’yı griyken seviyoruz. Biz başka bir renk olmasını hatta ve hatta kırmızı olmasını hiç istemiyoruz. Şarlo ve ben de özgür olmak istiyoruz. Özgürlük için paraya ihtiyacımız var. Özgürlük demek istediğini yapabilmek demektir. Biz zengin olmak istemiyoruz ama özgür olmak istiyoruz. İstediğimiz yere gidemiyoruz, istediğimiz insanla dilediğimiz yerde yaşayamıyoruz, istediğimiz yemeği yiyemiyoruz çünkü paramız yok. Nereden bulacağımızı bilmiyoruz. İkimiz de umutsuzluğa kapılmıyoruz çünkü mücadeleye devam etmemiz gerek. Bunu yapmak zorundayız. Hayatın engüzel yanı mücadele edebiliyor olmak. Mücadele etme yeteneğin ya da isteğin elinden alındığı veya sen onu kaybettiğin an hayatın bir anlamı kalmıyor. Mücadele edebildiğimiz için mutluyuz bu yüzden de gülmeye devam ediyoruz. Etrafımızdakileri de güldürmeyeçalışıyoruz. Başarmamız gerek.“avaşırken ikimiz de çok hata yapıyoruz. Bazen çok erken davranıyoruz, bazen çok geç kalıyoruz, oturduğumuz sandalyenin ayağı kırıkmış ama biz fark edemiyoruz, çok şeyi unutuyoruz. Şarkının sözlerini unutuyoruz mesela. Ama yine de şarkıyı söylemeye devam ediyoruz. Bizi dinlemek için gelen insanları hayal kırıklığına uğratmak istemiyoruz. Onlar da şarkıyı ilk kez dinledikleri için çok da umursamıyorlar. Bazen gerçekten de şarkıyı söylemek için sözlere ihtiyacın olmuyor. Her hatamızdan ders almaya çalışıyoruz ama çoğu zaman hiç öğrenemiyoruz. Biraz şanssızlık da işin içine giriyor.“on olarak ikimizin de çok uzun bir yolu var. Yola çıktık ama yolun sonunda ne var bilmiyoruz. Şarlo’nun yolda elini tutan bir yol arkadaşı var ama ben daha bulamadım o arkadaşı. Daha zaman var. Beklemek de zor bir şey değil. Yolda yorulursak pes etmeyiz umarım. İçimizdeki yaşama sevincini kaybetmeyi istemiyorum. Hayallerimden vazgeçmeyi istemiyorum. Yola çıkarken yanıma aldığım gülümsemeyi yolda düşürmek istemiyorum.(1): https://tr.wikiquote.org/wiki/Charlie_ChaplinKÜBRA EROĞLU “Develerin çölde çok sevdiği bir diken var. Deve dikeni yedikçe ağzı kanar. Tuzlu kanın tadı dikeninkiyle karışınca bu, devenin daha çok hoşuna gider. Kanadıkça yer, bir türlü kendi kanına doyamaz… Ortadoğu’nun âdeti budur, tarih boyunca birbirini öldürür ama aslında kendini öldürdüğünü anlamaz. Kendi kanının tadından sarhoş olur.” (Livaneli 13) ARTIK HÜMANİST DEĞİLİM Dünyanın bütün şehirlerini görmeye yetecek kadar ne param var, ne de zamanım. Kültür aşığı bir insanım ben. Dünyada farklı farklı insanların koruyup geliştirdikleri farklı farklı bütün kültürleri yakından tanımak, hepsini yakından görmek istiyorum. İçinde bulunmak istiyorum. Bu yüzden kitaplara başvururum. İyi yazılmış bir kitap, beni Afrika’da zebra avına da çıkarabilir, Pasifik Okyanus’unda büyük bir dalga sonucu gemimizin alabora olmaması için bütün gemi tayfasıyla beraber var gücümle bir halatı çekerken de bulabilirim kendimi. Ama Türkiye’de yaşıyor ve kendinizi vatana hizmet etmeye adamış bir üniversite öğrencisi olarak görüyorsanız – ki bu gençlerden birisinin de ben olduğumu burada vurgulayabilirim – bu merak uyandırıcı yolculukları yapmazdan evvel kendinizi Ortadoğu’nun gerçeklerine atmanız gerekiyor. Bunun için bir kitap arıyordum. Evet, böylesine hassas ve kavgalar arasında kalmış bir kültürü ayna misali abartmadan, olduğu gibi gösterebilecek bir roman bulabilir miydim? Bütün bu arayışlar beni Zülfü Livaneli’nin Huzursuzluk kitabına götürdü. Ortadoğu’da hiç bulunmadığımdan olsa gerek bir tane cümleyi fosforlu kalemle çizip o cümleye muhalefet etmek için hazırlamıştım kendimi. “Ben bir insandım.” (Livaneli 19) Evet, bana göre ne kadar zorluk içinde olursak olalım, “ben bir insandım” demeye hakkımız yok hiçbirimizin. Ben bir insandım ve ben bir insanım. Bundan sonra da yaşadığım mğddetçe bir insan olarak kalacağım. Bu, benim Ortadoğu’yu hiç bilmeyen bir “aydın adayı” olarak insanlara olan yaklaşımımdı. Ancak Livaneli’nin olaylar arasına sıkıştırdığı bir cümle bir tokat, hatta eski deyimle ağır bir şamar oldu, bütün gerçekliğiyle çınladı yanağımda. “…biz, bu ülkenin okuryazarları, boşluğa düşen bir trapezci gibiydik. Doğu askısını bırakmış, Batı askısını da yakalayamadan aşağı düşmüştük.” (Livaneli 69) Ortadoğu’da patlayan bombaları susturmak için bozuk plağın tekrar etmesi gibi “eğitim, eğitim, eğitim!” diye bağırmak kolaydı benim için. Ancak, bu eğitimin içine neyi sokuşturacağımdan bihaberdim. Son yıllarda pek bir moda olan “homoseksüeller için eşitlik” gibi hümanist bir yaklaşımı Ortadoğu’da ne derece okutturabilirdim? Ya da etrafında sürekli bombalar patlayan bir çocuğu “devlet, içerisinde yaşayan insanları kanunlar vasıtası ile müdafaa eder.” cümlesini orada bir çocuğu nasıl olacak da bir kere daha tekrar ettirebilecektim? Kafam bir türlü almıyordu. Kendi vatandaşıma olan yabancılığım, hatta bu yaşıma kadar Ortadoğu hakkında siyasetçilerin yalanlarına kandığım için kendimi asla iflah olmaz bir cahil gibi hissediyordum. Kendimi biraz teselli edecek derin bir nefes aldıktan sonra kitabı okumaya devam ettim. Sayfalar ilerledikçe kendini ülkemde kendini aydın sananların kahvesini yudumlarken ellerinde bulunan Sözcü, Sabah, Hürriyet ya da Yeni Akit – artık mezhebinize göre! – gazetelerini okurken aslında halkı kandırmaktan başka bir şey yapmadıklarını fark ettim. Gerçekten gazetelerden ziyade insan kitaplar okumalıydı. Zira sayfalar ilerledikçe Yezidi kızlarını birer et parçası gibi alıp satan, “günah” kavramı adı altında bebekli kadınları acımasızca sokağa atan vicdansızlıkları görünce içimdeki hümanist duygular bir anda son buldu. Bu yüzyılda bunlar oluyor muydu yahu? O kültürde yaşayan insanların neden kendilerine nefret söylemleri yapan insanlara kandıklarını anlamak zor olmasa gerek. Çünkü orada “ben insanım” cümlesini ağzına alamayacak ancak ve ancak “ben insandım” cümlesini söylemeye hakkı olan insan olmayanlar var. Bu kitapta bir kültürün içinde bulunan alt-kültürlerin birbirlerinden nefret ederken aslında birbirlerini öldürdüklerini görmek, içimde derin bir yara bıraktı. Sanırım, artık bir hümanist sayılmam. KAYNAKÇA Livaneli, Ömer Zülfü. Huzursuzluk. İstanbul: Doğan Kitap. Ocak 2017. Baskı. Candan Budak 21302601 TURK 102 İsmail Uygun GERÇEKLER VE İNANDIKLARIMIZ Başlangiç , yeni bir Dan Brown serüveni ! Mimari mekânları ve tarihsel gerçeklikleri yarattığı kurgusal olay örgüsüyle öyle güzel birleştiriyor ki Dan Brown hikâyenin içinde akıp gitmenin yanı sıra o mimarinin içinde geziyorsunuz âdeta. Bu defa hikâye İspanya’da geçiyor. Bilbao’daki Frank Gehry’nin dünyaca ünlü eseri Guggenheim Müzesi’nde başlayan hikâye Gaudi’nin Barselona’daki ustalık eserlerinden olan Casa Mila ve Sagrada Familia’da devam ediyor. Dan Brown’ın bu mekânsal seçimleri rastlantı değil. İspanya, Katolik Kilisesi’nin çok güçlü olduğu bir ülke olsa da bu eserler doğadan ilham alınarak tasarlanmış mimari eserler. Özellikle Sagrada Familia Kilise ’si doğa ve bilimin muhteşem uyumunun vücut bulmuş hâli diyebiliriz. İnanç sistemimizin temelini oluşturan dinler gerçekten var mı, yoksa tüm dünyanın itaat ettiği bir kurallar bütünü mü? Bilimin dini desteklemesi mümkün mü? Bilim dinin temellerini çürütecek tüm cevapları sağlayabilir mi? Tüm bu soruların cevabının metaforik olarak aranabileceği en güzel yer belki de Doğanın ve bilimin mabedi Sagrada Familia. Kitabın ana karakterinden olan ateist bilim adamı Edmond, bütün dinlerin küresel bir kurgu olduğunu ve bu kurgunun bilimsel gerçeklikler ile çürütülebileceğini iddia ediyor. İnsanoğlunun tarihsel çizgisine şöyle bir göz attığımızda çok da haksız sayılmaz aslında. Yüzyıllar önce insanlar çok tanrılı din inancına sahipken doğal afetlerin tanrıların onlara olan öfkesinden kaynaklandığına inanıyorlardı. Yüzyıllar içerisinde bilim alanında çok aşama kaydetti insanoğlu ve şu an dönüp baktığımızda bu inançların yerini bilimsel gerçeklikler aldı. Oysaki her zaman dilimi için insanoğlu yüce olan bir varlığa sığınma eğilimindedir. Nereden geldik ve nereye gidiyoruz? Bu soru, bugün hâlâ bilimsel bir cevap bulamadığımız ve cevabını dini inanışlarda aradığımız soruların başında geliyor. Peki, din sadece yanıtlayamadığımız sorular karşısında sığınmak için yarattığımız bir olgu mu? İnsanoğlu tüm sorularına cevap bulabileceği bilimsel verilere sahip olsa yüzde yüz rasyonel bir varlık olabilir mi, yoksa insanların ruhani yönünü besleyen ve daha iyi olma yönünde onları motive eden bir olguya da ihtiyaçları var mı? Tüm bu sorular kurcalıyordu aklımı Başlangıç’ı okurken. Din kavramının insanların zihinsel ve ruhsal bütünlükleri arasında önemli bir yere sahip olduğu kanısındayım. Teknoloji ve bilimde her gün daha ileri giderek evren hakkında daha geniş bir bilgi dağarcığına sahip olabiliriz. Ancak hiçbir zaman evren üzerinde yüzde yüz hâkimiyete kavuşamayacağız ve cevabını bilmediğimiz yeni sorularla karşılaştığımızda bizden yüce bir varlığa sığınma isteği duyacağız. Bunun insan psikolojisi için rahatlatıcı ve insanın kontrol edemediği olayların üstesinden gelmesine yardımcı bir etkisi var. Örneğin, kader kavramı… Eğer dünya üzerindeki bütün olasılıkları hesaplayabilecek bir veri tabanına sahip olsak kader kavramı ortadan kalkabilirdi. Hayat, bir sonraki hamlesi yüzde yüz tahmin edilebilen bir satranç oyununa dönüşebilirdi. Oysaki bu durum gerçek hayatta mümkün değil. Biz kontrolümüz dâhilindeki değişkenler için elimizden geleni yaptığımıza ve sonrasının bizim kontrolümüz dışında, bizden daha yüce bir varlığın tasavvurunda olduğunda inanarak yolumuza devam ediyoruz. Sevdiğimiz insanların ani kayıplarında da kadere ve inanca sığınıyoruz. İnsanoğlu kendini güçsüz hissettiği her an daha yüce bir kavrama sığınarak güç buluyor. Bu sebeple; yüce bir varlığa olan inancın, bilimsel gelişmelerden bağımsız olarak insanoğlunun her zaman bir gereksinimi olacağına inanıyorum. Öte yandan, Din kavramı insanlar üzerinde olumlu etkiler yaratmakla birlikte, tehlikeli sonuçlar da doğurabilir. Özellikle cehalet, dini inançları kötüye kullanıma çok açık bir hâle getiriyor. Bir insan zihinsel olarak sağlıklı ve bilimsel neden sonuç ilişkilerini kurabilecek bir bilgi birikimine sahip değilse o zaman inançlarını da sağlam olmayan temeller üzerine oturtuyor ve dış etkenlerden kolaylıkla etkilenebilir bir hâl alıyor. Bu durumda inanç; insanı daha ileri götürüp insana daha iyi bir birey olmaya teşvik etmektense, cehalete kılıf oluşturarak o bireyin karanlığa gömülmesine sebep olabilir. Cehaletin din kavramı altında meşrulaştırılmadığı bir dünyada yaşıyor olsak, bugün dini temellere dayanan terör örgütlerinin eylemleri arasında yaşam mücadelesi veriyor olmazdık. Din kavramı insanların soruna cevap bulmak için ürettiği ve çaresiz kaldığı anlarda kendini iyi hissetmesini sağlayan bir kavram. Bilimin getirdiği her yeni cevaplarla belki de dinin hayatımız üzerindeki etkisi azalıyor. Ancak hiçbir zaman bilim dini tamamen yok edemez çünkü insanoğlu aynı zaman da manevi değerlere ihtiyaç duyan bir yaratık. Dinin kavramını insanlara olumlu etkileri olabileceği gibi, bir yandan da din kavramı manipülasyona açık bir olgu. Olası bir manipülasyona mani olmak adına manevi değerleri sağlam temellere oturtmayı sağlayacak bilgi birikimine sahip olunmalı. Bilimsel ve akılcı düşünmeyi bir yana bırakarak her hangi bir şeye körü körüne inanmanın ya da bağlanmanın getirdiği korkunç sonuçlarla her gün yüzleşmek durumunda kalıyoruz. İnancın, insanları ruhsal olarak besleyen ve daha iyiye motive eden bir dünya yaratması dileğiyle… KAYNAKÇA Brown Dan, Ekim 2017. Başlangıç. Altın Kitaplar Yayınevi. Ömer Faruk Tuğrul 21302235 Türkçe 101 Sec. 42 Vedat YAZICI 23.12.2014 SANAT İNSANIN AYNASIDIR İlk sanat eserlerinin ne zaman ortaya konduğunu merak etsek ve öğrenmek istesek karşılaşacağımız tarih ne olurdu? Hadi ne zaman ortaya konulduklarını geçelim. Neydi o ilk sanat eserleri? Nasıl ortaya kondular? O ilk eserleri dünyaya kazandıran insanlar neden yaptılar bunu? Bu soruların cevabını o eski zamanlardaki insanlara sorsak herhalde bugünkü sanatçılarla benzer cevaplar alırdık. Ben bir sanatçı değilim yani en azından kendimi o kefeye koyamam ancak bu sorulara tahminen de olsa bazı cevaplarım var. Acaba diyorum o insanlar ölümün karşısında yani yok oluşun karşısında dikilmek için mi yaptılar bütün bunları. Yok olmamak için eserleriyle sonsuza kadar var olmayı mı istediler acaba. Yoksa yaşadıkları tüm o hayat tecrübelerini, hissiyatlarını ve düşüncelerini mi aktarmak istediler? Bu soruların sonunun gelmeyeceği gibi verilecek cevapların da sonu gelmeyecektir. Kime sorsanız farklı bir cevap alırsınız. Bu durum günümüzdeki sanatçılar için de geçerli. Hepsinin farklı bir amacı vardır sorsanız. Bence bu sorunun cevabı ise insanların paylaşma arzusudur. Yaşadıklarını, düşüncelerini ve hissettiklerini anlatma isteğidir tetiği çeken. Neden diye soracak olursanız şöyle söyleyeyim: bir yazarın yazdığı eserlere, bir ressamın çizdiği resimlere bakın. Hepsinde mutlaka bir şey anlatma içgüdüsü ya da yaşadıklarını paylaşma isteği görürsünüz. Stefan Zweig de o sanatçılardan biri. Oldukça ilginç bir hayatı olan Zweig, hayatının özelliklerini eserlerine taşımayı başarmış bir yazar. Hayatı gelgitlerle dolu olan bir yazar. Nazi Almanya’sından kaçışı, gittiği onca ülke, hayatının bir özetidir. Son eseri olan Satranç’ı ölümünden kısa süre önce yazdı. Bu eseri bitirdikten kısa bir süre sonra intihar etti. Hayatını aşırı düşüncelere karşı mücadele ederek ve bunları eserlerinde, verdiği konferanslarda anlatarak geçirdi. İnancını yitirmiş olmalı ki eşiyle birlikte zehir içerek hayatına son verdi. Aslında Stefan bunun ipuçlarını çok çok önceden veriyordu okurlarına. Eserlerindeki karakterler kitabın sonunda ya ölüyorlar ya da deliriyorlardı. Bunun en bariz örneği şüphesiz Doctor B. idi. Doctor B. Hayatının büyük bir bölümünü hapishanede geçirmiş bir karakterdir. Hapis yılları boyunca yalnızlığın getirdiği sıkıntıları yaşamıştır. Bu durum onda zamanın akışındaki yavaşlığa karşı bir sabırsızlık oluşmasına sebep olmuştur. Bu sabırsızlığından eline şans eseri geçirdiği bir satranç kitabı sayesinde kurtulmuş ve hayatını bu kitaba ortak etmiştir. Uzun bir süre sonunda hapisten çıkmış ve dünya satranç şampiyonu olan Mirko Czentovic ile karşılaşmıştır. Aslında kitaba yazarın hayatını göz önünde bulundurarak bakacak olursak tüm bu karakterlerin yazarın hayatından ne kadar çok iz taşıdığını görebiliriz. Hapis yılları boyunca satranç kitabını ezberlemiş olan Doctor B. Eline yıllarca satranç taşı almamasına rağmen oyunun gidişatını 5 6 hamle önceden görebiliyordur. Ancak Doctor B.’nin tek bir zaafı vardır o da ona hapis yıllarında miras kalan sabırsızlık. Dünya şampiyonu da onun bu zaafını öğrenir ve oyunu iyice yavaştan almaya başlar. Sonuç olarak Doctor B. Dayanamaz ve sinir krizi geçirir. Yazarın hayatıyla ne kadar da benzer değil mi? Daha önce dediğim gibi sanat eserleri sadece estetik sunmazlar bize. Bir mesaj taşırlar. Satranç aslında yazarın hayat mücadelesini simgeliyordu. Doctor B. de yazarın kendisini. Tıpkı Doctor B. gibi Zweig de hayata ve hayatın getirdiklerine karşı sabredememiş hayatına son vermişti. Hayatına son vermeden önce bizlere şu sözleri bırakmıştı yazar: “Bütün dostlarımı selamlarım. Umarım, uzun gecenin ardından gelecek olan sabahın kızıllığını hâlâ görebilirler! Ben, çok sabırsız olan ben, onların önünden gidiyorum.”. Şimdi tekrar soruyorum: sanat eserleri neden ortaya konmuştur? Sadece estetik için mi yoksa?... Ellialtıoğlu 1 Varlığımın Aynası “Yaşananlardan mı çıkardı yazılanlar, yoksa yazılanlara öykünerek mi yaşanırdı bazı hayatlar?” (Ergen 76). Yazılar, kelimeler, düşünceler, olaylar; bunların hepsi bizim için mi var, yoksa sadece var olmak istedikleri için mi? Her şeyin benim için var olduğu ya da her şeyin bir neden uğruna var olduğu düşüncesine öylesine kaptırmıştım ki kendimi, yaptıklarımı hiç sorgulamamış, ‘Ben kimim?’ sorusuna yanıt aramamış hatta sormamış bile olduğumun, hayattan hatta okuduğum romanlardan bile hep belli bir duygu, belli bir olay, belli bir bağlantı beklemiş olduğumun farkına varmamıştım bunca zamandır, ta ki Varuna’nın Bin Gözü’ ne kadar. Şimdiye kadar okuduğum romanlar, belli bir yerde, belli bir zaman diliminde, yazarın oluşturduğu kahramanlar tarafından yaşanılan belli olaylardan ve bu olayların kahramanlar üzerindeki etkilerinden, yarattıkları düşüncelerden, uyandırdığı hislerden oluşuyordu hep. Yaşanılan olaylar daima belirli bir kronolojik sırayla devam eder, en sonunda da roman, ya mutlu sonla biterdi ya başkahramanın ölümüyle ya da imkansız denilen aşkın imkanlı kılınışıyla sonlanırdı. Yazarın romana asıl başladığı yerin nere olduğunu, olayların nerede bittiğini anlamak her seferinde oldukça kolay olmuştu benim için. Oysa bambaşka bir roman vardı bu sefer elimde, öyle ki roman mı değil mi anlamak için kapağına bakma ihtiyacı uyandıran bir roman, alışılmış romanların tamamen dışında olan hatta sırf tüm yazılmış romanlara inat varlığını ortaya koyan bir romandı. Ne bir olay vardı aslında, ne başkahraman diyebileceğimiz biri, ne bir başlangıç ne bir son… Sadece kendi içimizde tamamen yeni bir yolculuğa çıkıyor olduğumuzu hissettiren satırlar, satırların arasından süzülen insan kimliğine yönelik yanıtlaması zor sorular ve sayfalar boyunca sanki bizimle alay ediyormuşçasına göz kırpan yazarın kendisi-Tanrı Varuna. Ellialtıoğlu 2 Varuna, hint mitolojisindeki tanrılardan biri olup geceyi temsil ediyormuş ve aslında gecenin karanlığına rağmen görünmeyenleri görünür, bilinmeyenleri bilinir kılarmış. Melih Ergen de kitabında tam olarak bunu yaptığından olsa gerek kendini Tanrı Varuna olarak yansıtmış bizlere. Sahi neden görünmeyenleri görünür, bilinmeyenleri bilinir hale getirmek istemişti ki? Belki biz insanoğlunu, dünyaya nedensizce atılmış olduğu düşüncesinden, belki pişmanlıklarımızı ‘keşke’lerle örtme çabalarımızdan, asıl görmemiz gerekeni engelleyen detaylara takılı kalıp yerimizde sayma durumundan kurtarmak ve kim olduğumuzu anlamamızda yardımcı olmak, bir ayna tutmak istemişti bizlere. Bana tutulduğunu düşündüğüm bu ayna, daha önce üzerinde bile düşünmediğim bir sürü soru işaretlerine yol açmıştı. Gerçekten kimiz biz, yaşadıklarımız hep bir aydınlanmaya doğru götürüyor mu bizi, her sır mutlaka bir gün bir şekilde çözülüyor mu? Düşünmeye çağırmıştı beni Varuna’nın gözleri satırlar arasından süzülen bakışlarıyla; ‘Ne bekliyorsun?’ demişti, ‘Hayattan, bu romandan ne bekliyorsun?’. Gerçekten de hep bir şey bekliyormuşum hayattan, insanlardan, kendimden, hatta okuduğum kitaplardan, hep birtakım beklentilerden oluşturmuşum hayatımı, zihnimi. Hayatımın sıradanlığı ve benim bu sıradanlığı bozmak isteyişimdeki zihinsel çırpınışlarımın sonuçlarıydı belki bu beklentiler, mucizeleri beklemektendi belki. Her şeyi sürekli bir nedene bağlama arzumdandı, bunun olması için önce bunun olması gerekiyor düşüncemdendi, her şeyin bir şey uğruna olduğuna dair inancımdandı belki de. Nedeni her ne olursa olsun bu beklentilerin, aslında hiçbir şey beklememek gerektiğini öğretti bana Varuna. Çünkü aslında her durumun, her hissin veya düşüncenin bizden önce de bizden sonra da var olduğunu söylüyordu, yani hiçbir şey benim için değildi, her şeyin varlığı kendisi içindi başka kimse için değil. Benimki de öyle olmalıydı, ben kimse için, hiçbir şey için var olmamalıydım kendim dışında. Yani gerçek şu ki yaşananlardan da çıkmamış yazılar, yazılardan dolayı da Ellialtıoğlu 3 oluşmamış hayatlar, var oldukları için varlar yazılar, hayatlar. Var olduğumuz için varız ve başka hiçbir nedene bağlı olmak zorunda değil varlığımız. Ebru Ellialtıoğlu 21704156 Kaynakça: 1.Ergen, Melih. Varuna’nın Bin Gözü. İstanbul, Yapı Kredi Yayınları, 2016. KORKUNUN ESARETİ Hayata gözlerimizi açtığımız ilk andan itibaren sıcacık bir yuvanın içinde bizi seven insanlarla birlikte olmanın huzuru dolar içimize. Geri kalan yaşantımızı hep o sıcak yuvanın içinde bizi seven insanlarla refah içinde geçireceğimizi düşleriz, ama ne yazık ki bir çok insanın hayatında bu sadece bir düş olarak kalır. Dünyaya fakirliğin, sevgisizliğin, açlığın veya hastalığın ortasına düşmeyerek gelen her canlının şanslı olarak sayıldığı bu düzende gün geçtikçe bu şanslı olarak da nitelendirdiğimiz bireylerin acımasız dünyanın kuralları ve düzeni içinde yitip gittiğini görürüz. Okuduğumda bir kitabın satırlarını okumaktan daha çok her kesimden insanın çığlıklarını, haykırışlarını ya da cansız varlıkların bile sitemlerini duyabildiğim Ferit Edgü’nün “Korkuyorum” adlı kısa kitabı bitirdikten günler sonra bile insanın aklından çıkmayan satırlarlarıyla mutlaka okunması gereken bir kitap niteliği taşıyor benim için. “Korkuyorum. Çok korkuyorum. Kendimden korkuyorum. Herkesten korkuyorum. Taştan topraktan korkuyorum.” diye başlıyor Edgü kitabın ilk satırlarına, içinde tutamadığı haykırışı dile getiriyor adeta okuyucuya karşı, kendinden bile korkmasına neden olan düzene sitem ediyor sadece birkaç kelimeyle. Felaketler, katliamlar, insanların bitmek bilmeyen egoları ve bunların altında ezilen insanların can verişleri derken yüzyıllar boyunca milyarlarca insana yuva olmuş Dünyamız gittikçe yaşanamaz bir hal almaya başlıyor. Gördüğümüz her göz yaşı, her cansız beden, her bağıran annenin haykırışındaki çaresiz ses tonu güvensizlikle birlikte önünü alamadığımız bir korkuya itiyor bizi. Binlerce insanın ölümüne neden olan bombaların, yıllar boyunca insanların temel yaşam kaynağı olan hayatın, devamlılığın sembolü olan toprağın; altında yatan mayınların yüzlerce insanı öldürmesi insanlarda hiç bir şeye karşı güven bırakmamakla birlikte canlı, cansız her şeye karşı bir korku duygusu beslemeye neden oluyor. Gün geçtikçe ölümün toplumlarda sıradanlaşan bir kavram olması, istisnasız her gün gelen ölüm haberlerinin insanlar için alışılmış olması bireylerin ne kadar canileşebileceğinin habercisi olmakla birlikte ölüm kavramının bu kadar dile düşmesi de insan hayatının her an her saniye tehlikede olduğu hissini uyandırıyor insanda. Gün geçtikçe gücün, toplumda yer edinme ve kendini belli etme arzusunun insanları ele geçirmesi üzerine başta devlet büyükleri olmak üzere bir çok insan değer yargılarını hiçe sayıp insan canına kıyabiliyor. Köyler, kentler ve hatta metropoller bile gün geçtikçe insanlar için yaşanmaz hale geliyor, tehlike gün geçtikçe büyüyor. Hal böyle olunca dünyaya geldikleri standartlar ne kadar yüksek düzeylerde dahi olsa şanslı olarak nitelendirdiğimiz insanların bile can güvenlikleri bu kadar tehlikedeyken şansız olarak kendilerini nitelendiren sokaklarda yaşayan evsiz insanlar ya da ülkelerindeki yaşam korkusundan kaçmış mülteciler ne yapsın? Tehlikenin ne zaman karşımıza çıkacağı hiç bir zaman belli olmuyor, bazen sokakta yürürken, bazen huzurlu bir şekilde tatil yaparken ya da uyurken... Ne zaman gözlerimizi tamamen sonsuzluğa kapayacağımızı, ya da uyandığımızda gece uyumadan gördüğümüz insanların yanımızda sabah tekrardan olup olmayacağını bilmeden insanoğlu daha ne kadar yaşayabilecek? Edgü ‘nün de kitapta değinmeye çalıştığı asıl konu tam olarak bu, her gün duyduğumuz ölüm, patlama, katliam ve terör gibi olaylardan sonra korkunun kendisinden korkmaya başladık artık, rahatça uyuyamaz, sokağa çıkamaz, özgürce hayatımızı yaşayamaz olduk. Çevremizdeki hiçbir şeye hatta kendimize bile olan güvenimiz kalmadan korku içerisinde yaşamaya çalışır olduk. İnsanları aynı düşünceler altında toplayan, toplumda birlik ve beraberliği sağlayan kutsal olduklarına inanılan dinler bile insanların art niyetleri altında ezilip kayboldu, insanların kendi dinlerine bile güveni kalmadı, dinlerinden korkar oldular. İnsanoğlunun milyarlarca yıldır süren değişiminin insani değerleri gün geçtikçe ilkelleşen duygulara bırakmasının toplumda yarattığı korku duygusu geride hiç bir değer yargısı bırakmayana kadar devam mi edecek ? En büyük merak konusu da bu. Meltem AKIN ALGISAL TESİR Aldığımız kararları etkileyen ve hayatımızı şekillendiren tek bir şey seçmem gerekseydi, bu şüphesiz ön yargı olurdu. Birisiyle tanışırken sergilediğimiz davranışlar, geleceğimizi planlarken ki düşüncelerimiz… Çoğu zaman farkında olmasak da, aslında hepsi ön yargılarımızın eseri. Adını bile duymadığımız insanları sadece dış görünüşleriyle yargılamak en çok yaptıklarımızdan bir tanesi. “Tanısan çok seversin.” Cümlesini bu yüzden çok fazla kullanıyoruz ve her yerde işitiyoruz. Bu durumla okuyacağımız kitabı seçerken de sık sık karşılaşıyoruz. Kapağı ilgimizi çekmediyse bırakın arkasındaki özeti okumayı, elimize bile almıyoruz. Halbuki “Okusak çok severiz.” Hatta bazen geleceğimiz hakkında düşünürken, kurduğumuz hayalleri bile kısıtlıyoruz. “Bunu zaten gerçekleştiremem.” dediğimiz için hayat bulabilecek nice hayaller kendini çöp kutusuna atılmış bir halde buluyor. Ön yargılar genelde olumsuzluk içerse de, sadece onlardan oluşmuyor. Pekala iyi olacağı düşünülen bir durum da kötü sonuçlanabilir. Bizim zevkimize uygun giyinen veya etkileyici konuşan birisini tanıdıkça, aslında görüşmek için bize uygun olmadığını fark edebiliriz. Kapağına bayıldığımız o kitap bizi hüsrana sevk edebilir. Gerçekleştirmek için elimizden geleni yaptığımız o hayal, bizi istediğimiz kadar mutlu etmeyebilir. Tüm bu yazdıklarımın bir yanlış anlaşılmaya mahal vermemesi için şunu da belirtmeliyim ki olumlu veya olumsuz olmasına bakmaksızın “Ön yargılarımızdan kesinlikle arınmalıyız!” diyenlere de asla katılmıyorum. Bir durumla karşılaştığımızda veya birisiyle tanıştığımızda tabii ki hakkında düşüncelerimiz ve tahminlerimiz olacak. Yapmamız gereken ön yargılarımızı uzaklaştırmak değil, ön yargılarımızın bizi kısıtlamasını engellemektir. “Bu durum beni muhtemelen şu şekilde etkileyecek.” diye bir tahmin yürütebiliriz fakat etkilemeyebileceğini de aklımızdan çıkarmamamız gerekir. Eğer ön yargılarımızın bizi kısıtlamasına izin verirsek farklı sonuçlanacak bir olay ya da ilişki, tahminlerimizle sınırlı kalabilir. Buna en basit şekilde bir yemekten bile örnek verebiliriz. “Ben bamyayı kesin sevmem ya!” diyerek hayatımız boyunca ağzımıza sürmezsek, kendimizi ön yargılarımız yüzünden kısıtlamış oluruz ve tadına bakmayı denemiş olsaydık ne hissedeceğimizi asla bilemeyiz. Bu noktada ise çoğu zaman insanlarla paylaştığım bir örnekle ön yargı hakkında bambaşka bir boyutu anlatmak istiyorum. Eminim ki sizler de okurken benim gibi şaşırıp farklı hislere kapılacaksınız. Ön yargı sadece kişiler arası ilişkilerde veya bireylerin karşılaştığı durumlarda olmak zorunda değildir. Bazı ön yargılar kitleler tarafından benimsenir ve belli bir noktadan sonra topluma mal olur. Toplumsal ön yargıya verilebilecek en güzel örnek: Türkiye’de de yapıldığını bildiğim bir sokak röportajı. Belirli insanlar yoldaki kişileri durdurup “Bir gün bir baba ile oğlu yolculuk yaparken trafik kazası geçirmişler. Baba ölmüş ve çocuk hastaneye kaldırılmış. Ameliyata alınan çocuğu gören cerrah ‘Ben bu çocuğu ameliyat edemem çünkü bu benim oğlum.’ demiş. Bu nasıl olabilir?” diye soruyorlar. İnsanlar “Böyle bir şey olamaz, baba kazada ölmüştü.” veya “Acaba iki erkek evliydi de bir baba ölmüştü, diğer baba cerrah mıydı?” diyorlar. Meltem AKIN Ama kimse cerrahın, çocuğun annesi olabileceğini düşünmüyor. Bu sokak röportajını izlediğimde gerçekten o insanlar adına utanmıştım. Toplumsal ön yargının da var olduğunu, etiketlemelerin her zaman toplumda –ne yazık ki- yer alacağını o an anlamıştım. Toplumsal ön yargıları artıran etkenlerden biri de hiyerarşik sistemdir. Kenar mahallede büyümüş insanlarla, şehrin en güzide yerinde yaşayan insanlar bir tutulmuyor. Evet, elde ettikleri imkanlar aynı olmayabilir ama bu içlerinin farklı olduğunu göstermez. Görüşleri ve hayata bakışları aynı olabilir. Hiyerarşik düzenin alt tabakasında yer aldığı düşünülen insanlara karşı olan ön yargıyı 1957 yapım “12 Öfkeli Adam” filminde görmüştüm. Filmi izlerken kendimi bir anlığına suçsuz olan çocuğun yerine koydum ve bu empatinin bile bana ne kadar ağır geldiğini hissettim. Ön yargıda bulunanlar için bu sadece bir fikirden ibaretken, karşılarındaki kişi için bir hayata eş değer olabileceğini çok net şekilde gördüm. Olumlu veya olumsuz, bireysel veya toplumsal... Ön yargılarımıza her zaman sahip olacağız ve onlarla birlikte yaşayacağız. Önemli olan hayatımızı ne kadar etkileyeceklerine izin verişimiz. Bizim hayatımız etkilendikçe, iletişim halinde olduğumuz kişiler de etkilenecek. Zararı veya olumsuzlukları en aza indirmeye çalışmalıyız ki kendi hayatımızı ve başkalarının hayatını derinden sarsacak olaylara yol açmayalım. Ben inanıyorum ki ön yargılarımızın bizi boyunduruğu altına almasına izin vermeyerek onlarla yaşamayı öğrenebiliriz. Gülin Tuzcuoğlu 21300648 TURK 101-15 Başak Berna Cordan 09.12.14 Hikâyelerde Kaybolmuşuz Hikâyeleri neden seviyoruz biliyor musun? Daha doğrusu neden seviyorum? Bilmiyorsun tabii. Benden öyle uzaksın ki bana dair hiçbir şey bilmiyorsun. Hikâyeleri belki seni bana getirirler diye sevdiğimi bilmiyorsun. Kelimelerin cilvelerine böylesine aldanışım, belki onların arasında sana da rastlarım diye. Bunu da bilmiyorsun. Ben, seni her aramaya çıktığımda onların arasına dalıp seni her bulamayışımda boğuluyorum. Kelimelerle gerçekler arasındaki uçurumlarda kayboluyorum. Uçurum beni çağırıyor ve ben ona koşuyorum. Kaçmam gerekir değil mi? Ama ben o uçurumlarda boşluğun beni içine çektiğini değil, beni kanatlandırdığını hissediyorum. Ömrümden parçalar bırakıyorum ardımda. Seni aramaya çıktığımda işte bu denli vazgeçiyorum kendimden. Âdeta ölüyorum ama sanki ömrüme ömür katıyormuşum gibi geliyor. Her düşüşümde bir adım daha yaklaşıyormuşum gibi yaşama ve sana, yani bana. İşte böyle bir dünya, böyle bir hikâye kuruyorum kelimelerin kıyısında. Sen de varsın bu dünyamda. Hatta herkesten çok sen varsın. En azından ben buna inanıyorum .Gerçekler oldukları yerlerde değil, olduklarına inandığımız yerdedir. Bunu biliyorsun değil mi? Tabii ki de bilmiyorsun. Çünkü öyle değiller. Yine yalan söyledim. Senin için kurduğum cümlelerim ne zaman çıkıp gelecek olsalar, peşlerinde bir yalanı da sürüklerler mutlaka. Neden bilmiyorum. Bana sorma. Kelimelere sor. Yalan ya da doğru, gerçek ya da sahte. Sonuçta hepsini kelimeler doğurmuyor mu? Belki de insan hiçbir zaman kendine doğruları söyleyebilecek kadar cesur olamıyor bu hayatta. Belki de bu yüzden yalanlarım. Bunu bile dobra dobra söyleyemiyorum bak. Belkilerin ardına sığınmaya çalışıyorum veyahut suçu kelimelere atıyorum. Kim bilir, belki hikâyeleri sevme nedenlerimden !Tuzcuoğlu2!biri de budur. Hikâyeler kelimelerden oluşuyor ve bana ağır gelen her bir yükü kelimelerin üstüne yıkma fırsatı tanıyorlar. Tıpkı bizim hikâyemizde olduğu gibi. Yalanlarımı, korkaklığımı hatta sessizliğimi bile kelimelerden biliyorum. Seni kelimelere soruyorum. Bilmiyorlarsa yine ateş püskürüyorum onlara. Hiç mi görmediniz onu diyorum. Neye benziyor bari onu söyleyin diyorum. Ya ansızın bir yerlerde seninle karşılaşırsak da bir yabancı gibi yanımdan öylece geçip kalabalıklara karışırsan... Birbirimize bu kadar yakınken sana hiç dokunamadan geçip gitmene nasıl dayanırım? Yok. Ağızlarını bıçak açmıyor kelimelerin. Öyle put gibi sessizce duruyorlar karşımda. Kelimelerin bile kulakları tırmalayan öyle bir sessizliği var ki katlanamıyorum buna. Baksana, varlığın neye benziyor onu bile bilmiyorum. Oysa ben alışmışım senin neye benzediğini bile bilmediğim varlığına. Yani yokun varlığına. Öyle ki yokluğunu bile kaybetmeyi göze alamıyorum. Bu yüzden seni arayıp duruşlarım ve bu yüzden bulamayışlarım. Yine soğuk bir gece ve ben yine zihnimdeki kelimelere, sadece beni sana götürmeleri için can veriyorum. Beni sana götürmeyenleri de birer birer öldürüyorum. Önce onları bir hamlede yutuyorum. Sonra içimde bıraktıkları boşlukları kağıda döküyorum. Bu yüzden yine yazdıklarıma baktığında koca bir boşluk göreceksin. Sen, bana baktığında da koca bir boşluk görürsün zaten. Alışkınım buna. Hatta belki de inanmaya başlıyorum. Sen, içimde olmak yerine dışarıdan bana bakarken bende, senin bıraktığın devasa boşluklar kalıyor sadece. Bu hikâye ne tuhaf değil mi? Seni var eden ben olduğum hâlde, beni yok eden sen oluyorsun. İşte bu okudukların, bu kelimeler de her şeye rağmen var olma çabalarımın bir parçası. Kalbimden kopup dilimden dökülmeye çalışırken ölen kelimeler... İçimdeki boşluklarda yolunu kaybeden ve bu satırlara, gecenin bu saatinde, fütursuzca dizilen kelimeler...Ah kelimeler ve o gerçekler... Ah, onların birbirine hiç benzemeyişleri... Aralarındaki koskoca uçurumlar... Senin yokluğunla Tuzcuoğlu3!bana getirdiğin ama beni sana, yani bana götürmeyen kelimeler... Ve bu da onların bir araya gelmesiyle var olmuş, insanın kendini bulmak için kendi içine yaptığı yolculukta kayboluşunu anlatan bir hikâye: bir nevi kendine mektup. TANRI’YA KÜSKÜN AŞK Sabahları gözlerimi her açtığımda akıl dışı bir gerçekliğe uyanıyorum. Son derece aptal hissediyorum, her şey son derece mantıksız... Aşkın aptallığı hâkim olmalı mantıksız gerçekliğime. Kara bir büyünün etkisindeki sudan çıkmış balık gibiyim çünkü ben. Ben bu hikâyenin her cümlesindeki "kayıp" insanım ve dünyaya beni yeniden kazandıracak umudu kesinlikle yitirdiğime inanıyorum. “Niyetim bir cümle aramaktı öyküme final olacak/ Bulunan aranan olmuyor ama her zaman/ Öyküler bitmiyor son noktası konulduğunda” (Eren, 2018, 71). Cümlelerimi bulamadım; gerçeklikte kaybolmuşlar. Kayboldum ben de bu sonsuz hikâyenin her bir satırında. Sen, hikâyenin böylesini bilmezsin! Yıllar boyu kendi cehennemimde yaşarken hep benim gibi hisseden, bana ayna olabilecek birini aradım. Baktığımda kendimi görebileceğim birinin gözlerinde aradım cenneti. Kim olduğumdan korkmamaya ihtiyacım vardı benim. Sonunda aradığımı buldum; yani seni... “Sen sen olmaya bak/ Ben senim zaten” (Eren, 2018, 70). Sen ve ben, biz olsak da fark etmez dünya cehenneminde oldukça. Ben seni dünyada bulmuş olamam. Yeryüzünün karanlık sokakları, suçlu şehirleri hak etmiyor benim bembeyaz aşkımı. Sen, seni burada bulmanın ne olduğunu bilmezsin asla! Seni aradığım son yolculukta; kaç kez düştüm, kaç kez yaralandım ve her gün kırılan kanatlarıma kaç kez yeniden kanat biçtim hayallerden, bilmiyorum. Yaşarken, “Uçuyorum gibi gelirdi bazen/ Dünya kayıyormuş ayaklarımın altından/ Görenler öyle dediler” (Eren, 2018, 13). Fazla hayalperestmişim meğer. Sen hayalin bu türlüsünü bilmezsin! Kendi ayaklarım üstünde durmaya çalışıyorum geçici yokluğunda. Bugüne kadar hayatım sürekli bir şeyleri yoluna koymaya çalışmakla geçti. Mutlu olduğum gerçekten çok az zaman vardı ve sürekli yapmak istemediklerimi yapmaya, düşünmek istemediklerimi düşünmeye zorlandım. “İleride geçecek.” yalanlarına inanmaya çalıştım ama o “ileri” her geldiğinde, hiçbir şey geçmemiş oluyordu. Geçmeyecek. Ben yine düşeceğim. Çünkü inanmak kanatlanmak demekti, kanatlanmak ise uçmak... “Uçtuğunu zannedenler düştü hep/ Kanat hiçbir şeydir” (Eren, 2018, 8). Sen, yalanın şekil değiştirmiş bu hâlini bilmezsin! Yanlış yöne yürüyor olabilirim. Madem karı sevmiyorum; neden inatla tipinin olduğu tarafa yürüyorum, bilmiyorum. Belki de güneş tam arkamdadır. Yaşadıkça, nefes aldıkça ve yarın oldukça öğreniyorum ben: Nereden geldiğinin veyahut nereye gideceğinin bir önemi yok. Kuzey ya da güney; doğu ya da batı da önemli değil. Çünkü; “Hangi istasyonda ineceğinizin hiç önemi yoktur yanlış tramvaydaysanız” (Eren, 2018, 21). İndiğim durakta hâlâ kar yağıyor. Belli ki yaz hiç gelmeyecek. Sen, böylesi bir soğuğun teninde yarattığı o acıyı asla bilemezsin! Farkındayım çokça; “Yaşadığımı sanıyordum bir zamanlar/ Sönmekte olan bir ateşin aleviymişim meğer” (Eren, 2018, 13). Farkındalığımın yüksek olması mutsuz olmamın en büyük sebebi olmalı. Mutluluk ve farkındalık arasındaki o ters orantı, hayatımın her noktasına dokundu bu hikâyede. Sen, "mutsuz farkındalığın" ne olduğunu bilmezsin! Melankoli yazarı olmak istemedim hiç. Artık insanların ilgisini çekmediğini biliyorum. Birini gerçekten seviyor olmanın verdiği hazzı bilmedikleri için, böyle bir şey gördüklerinde, deli diye damgalıyorlar seni. Yeni dünyada, "sevginin" en olmadık kalıpların içine hapsedilerek kirletilmiş olması gerçekten çok korkunç... Onlar seni sevmenin ne olduğunu bilmiyor; çünkü bir tek ben, sadece ben biliyorum, benim bilmediğim tek şey; senin tarafından sevilmenin ne olduğu. Ben pervaneyim, sen ateş; sen ateş isen, herkes senin etrafında pervane. "Pervane kutsanır hep soran olmaz ateşe/ Neden yaktın neydi derdin?/ Ateş de âşık olur oysa/ Yanar pervanesine de kimseler bilmez" (Eren, 2018, 10). Sen, senin tarafından sevilememenin verdiği başarısızlığın ne demek olduğunu bilmezsin! Ne zaman kendimi senden vazgeçmeye ikna etsem, sadece bir an için bile olsa, kesinlikle büyük bir suç işlemiş gibi oluyorum. Başıma bir insanın aklına gelebilecek her türlü bela geliyor. Tüm bunların sonucu bitmeyen bir hüsran... “Yoruldum beynimi taşımaktan/ Biraz aklım var kaçırsam diyorum/ Mahzuru olmaz sanırım/ Zaten hep yanlış tramvaya binmekle bilinirim ben” (Eren, 2018, 17). Biraz hata yapmalı, biraz yanılmalıyım yaşarken. Sen, bile bile suç işleme arzusunun içimdeki yerini asla bilemezsin! Kötülerin mutluluğunu izlerken, senin olmayışını, olamayışını kabullenemezken; dünyanın adaletine inanmıyorum. Bir hayat kurmaya çalışıyorum. Her yerden bir şeyleri düzeltmeye çalışıyor, sağlam ve ayakta durmaya çalışıyorum. Ve sanırım benim en zayıf noktam: Yalnızlık... Ama, bu senin verdiğin yalnızlıktan başkası değil. İşte bu yüzden tüm bunlar beni bu kadar çok etkiliyor. İşte bu yüzden seni çok özlüyorum; çünkü içimde "senin olman gereken yerde" sonsuza kadar duracak olan bir boşluk var. Sadece yanımdaki varlığını hissetmek, hayal etmek benim tek motivasyon kaynağım. Tekrar tekrar her dibe vuruşumda, vazgeçip gitmek istediğimde tek dayanak noktam sensin. Bana kim olduğumu ve neden burada olduğumu hatırlattın ve devam etmek için bir sebep verdin. Ben; "Mumdum/ Bittim/ Işığım kaldı sende" (Eren, 2018, 59). Hayalinle yarattıklarımı çok sevdiğimi söyleyebilirim. Bir yaratıcı olmanın verdiği hazzın böylesini sen bilmezsin işte! En sonunda mutluluğu sana bağlamanın aptalca olduğunun farkına vardım. Sonsuz aşkın hiçbir garantisi yoktu ve hiçbir zaman mutlu olamayabilirdim. Olamadım... Sonunda mutluluğu kahve, çikolata gibi basit bir şeye bağlamayı öğrendim. Böylece onu yediğim, tadını hissettiğim, damaklarımda eridiği o "an" için mutlu olabilirdim. Sonra kağıdımı, kalemimi ve şiirlerimi alıp maviye doğru yola çıktım. "Bilirsin vapurla gidilebilen yerleri sevdiğimi/ Öylesine bir gidişti işte/ Sohbete dalmıştım üç beş koltuk bir masayla/ Bir görünüp bir kayboluyordu cunda/ Kahve sade/ Çikolata bitterdi/ Bir yanlışlık olmalı dedim/ Bu kadar mutluluk fazla” (Eren, 2018, 71). Sen çikolatayı anlamsızca sevmenin ne olduğunu bilmezsin! Dünyada bir sürü güzel insan olduğunu söylemiştin, sen bu dünyayı hep bir şekilde seviyordun. Ben nefret ediyorum. Benim dünyamda sen olmadığın sürece, bütün bunların hiçbir tadı, hiçbir anlamı yok. Dünya berbat ve acımasız bir yer ve herkesin tek mücadelesi hayatta kalmak. Güçsüz olduğun an "siyah kelebekler" gibi elenmekten kaçamıyorsun. Dağların taşların seni yıkamayacağını iddia edecek kadar kendinden emin konuştuğunda, sonunda seni deviren bir kuş tüyü oluyor. Sen, dağ gibi gözüküp kuş gibi devrilmenin bu şeklini bilmezsin. Bu yüzden; "Ne kuşu hatırlamak istiyor artık canım/ Ne uçuşu" (Eren, 2018, 66). Ben hep iyi olandım ve kimseyi kırıp üzmek istemedim. İçimdeki iyiliği bir tek sen bilirsin, çünkü bir tek sana bakarken olduğum gibiydim ben. Ama bundan sonra yapacaklarım için sana bunun sözünü veremem. Artık iyi biri olmak istediğimi söyleyemem. Senin güzel dediğin dünya iyiler için değil, sadece kazananlar için. Dünya sadece kanadı kırıklar için. Sana kırgınım; çünkü senin yaratırken biçtiğin kanatlar, sadece düşmek ve yere çakılmak için. Güney Karaçay Kaynakça 1. Eren C.M. (2018). Kanatlar Düşmek İçindir. Ankara: Hece Yayınları Hayatımı Değiştiren KuzgunKüçüklüğümden beri ﬁlm izlemek en sevdiğim aktivitelerdendir. Bu aktivitenin zamanla alışkanlığa dönüşmesini ilkokulda izlediğim çok özel bir çocuk ﬁlmine borçluyum. “Alice Harikalar Diyarında” isimli ﬁlmi ilk izlediğimde fantastik dünyasına beni öyle hızlı çekmişti ki en az iki hafta boyunca aileme anlattığımı hatırlıyorum. Beni etkileyen fantastik ögeler değil ﬁlmin içinde yer alan absürt karakterler ve anlaması güç olsa da küçük bir çocuğun hayal gücünü son hız çalıştıracak sorularla dolu olmasıydı. Filmin bende bıraktığı garip ama sağlam etki yıllar geçtikçe gelişmeye devam etti. Zamanla bu ﬁlm bana sürekli yeni şeyler katsa da en ağır darbeyi daha önce dikkat etmediğim bir soru vurdu "Neden bir kuzgun yazı masasına benzer?” Sahiden neden bir kuzgun yazı masasına benzer? Bu soruyu ilk olarak, ciddi anlamda sıkıldığım bir matematik dersinde düşündüm. Aklıma o kadar çok olasılık geliyordu ki heyecanlanmamak elde değildi. İnternete girmeyi bir an bile aklımdan geçirmedim çünkü bu kendi hayal dünyamda çözmek istediğim kendi sorumdu ve kendi cevabımı bulmak istiyordum.Saatlerce aynı bölümü izledim, senelerce izlediğim yetmezmiş gibi. İşin ilginç yanı bu soru için bir cevap bulamasam bile yardım alacağım tek kaynak çocuklar olacaktı. Bunun nedeni, çocukların hayal dünyasına yetişkinlerden daha çok güveniyordum. Bu soru beni aylarca uğraştırdı. Her yerde soruyu düşünüyor ve ﬁlmdeki o bölüme geri dönüyordum. Kuzgunlar ve yazı masaları hakkında o kadar çok gereksiz bilgi öğrenmiştim ki ıssız bir adaya düşsem sadece ikisini kullanarak oradan kurtulmanın yolunu bulurdum. 1 Aslında asıl konu, beni sersemleten asıl şey; bu kadar küçük bir soru cümlesinin bile hayatımı böylesi etkilediği bu dünyada evren, dinler, varoluş ve diğer bütün alanlarda milyonlarca sorunun olması ve insan ömrünün tüm bu sorular için son derece kısa olmasıydı. Bu gerçek beni geceleri uyutmuyor, geceler boyu sorularla savaşıyordum. Beynim sürekli konudan konuya atlıyor bütün gün soruların içinde kayboluyordum. Yazı masası ve kuzgunun benzerliğini araştıran çocuktan varoluşsal sancılar çeken bir bireye dönüşmüştüm. Her şeye rağmen asıl sorudan hiçbir zaman fazla uzaklaşamıyordum çünkü beni bu noktaya getiren bu soruydu ve eğer kendimi tatmin edecek bir cevap bulursam rahatlayabileceğimi düşünüyordum. Bu soruyla yaşadığım tecrübeyi hayatın gerçeklerine benzetmeye başlamıştım. Ne kadar çok çalışsam, değer versem, üstüne düşsem de istediğim cevabı alamamam sonrasında iş, aşk veya başka konularda benzer bir tecrübeyi yaşadığımda daha dirençli ve sağlam durmamı sağladı. Zaman ilerledikçe cevabı bulacağıma olan inancım ve azmim azalmaya başlamıştı ama içimden bir ses bütün bu çabamın en sonunda meyvesini vereceğini söylüyordu. Sorunun çözümünde ana etken olacağını düşündüğüm iki varlığı geri plana iterek bütün bu kargaşanın asıl nedeni olan yazara odaklandım. Yazarın çalkantılı hayatı, kekeme olması ve pedoﬁli söylentileri ﬁlm hakkında daha derin düşünmeme ve yazarın hayatıyla ﬁlmin bölümlerini bağdaştırmama neden oldu. Yazarın hayatı veya sorunları ﬁlme karşı herhangi bir yargı oluşturmamış sadece daha yoğun düşüncelerle tekrar izlememi sağlamıştı. Filmi yazarla bağdaştırdığım zaman aslında aradığım cevabın her zaman ﬁlmin içinde olduğunu anlamıştım. Sorunun cevabı ﬁlmin başlangıç sahnesinde, jeneriğinde, son sahnesinde kısacası her yerinde çok açık bir şekilde görülüyordu. Bunca zamandır gözümün önünde bas bas bağıran cevabı görememek biraz utanmama neden olmuştu ama yine de rahatlamıştım. Aslında cevabı küçük bir çocukken, ﬁlmi ilk izlediğim zaman bile bildiğimi fark ettim. 2 Sadece anlamam zaman almıştı. Cevap her zaman hayal gücü ile bağlantılıydı ve sonunda ben kendi cevabımı bulmuştum. ”Bir yazı masası her yönden bir kuzguna benzeyebilir yeter ki yeterince hayal edin.” Öğrencinin Adı: Yavuz Ege İnal KaynakçaBurton, Tim. “Alice Harikalar Diyarında” . 2010. https://www.imdb.com/title/tt1014759/YAŞAMAK YA DA YAŞADIĞINI DÜŞÜNMEK Yaşamak kelimesinin sözlükte on bir farklı anlamı var. En yaygın tanımı canlılığını, hayatını sürdürmek. Peki bizim için yaşamak ne demek? Yaşamak gerçekten de hayatımızı sürdürmek mi? Bence yaşamak demek sadece nefes almak ve hayati fonksiyonları sürdürmek değil. Benim için yaşamak, yaşadığımız evrende bize verilen bu kısa süre içerisinde karşımıza çıkan tüm zorluklara rağmen mutlu olmak için tek bir şansımız varmışcasına hayata sarılmak demek. Tanımı her ne kadar basit gözükse de kaçımızın gerçekten yaşadığının tartışmalı olduğunu düşünüyorum. Çevremdeki insanlara ve kendime baktığımda hepimizin bir koşuşturma içerisinde olduğumuzu ve sürekli bir şeyleri erteleyerek yaşadığımızı görüyorum. Çakıl taşlarıyla dolu hayatımın karmaşasında gerçekten yapmak istediklerimi erteledikten sonra ve nihayet gerçekten yaşamaya fırsat bulabildiğimde çok geç kalmış olmaktan korkuyorum. Şu anda benden yaşça büyük olan insanlar çok genç olduğumu ve önümde yürüyecek uzun bir yol olduğunu söylüyor. Ancak bunun doğru olduğunu düşünmüyorum. Zamanın çok hızlı aktığının ve hep yapmak zorunda bırakıldığım şeyleri yaparak bir başkasının hayatını yaşadığımın farkındayım. Bu zamana kadar verdiğim tüm kararları ve yaptığım her seçimi düşündüğümde aslında neredeyse hiçbirinin benim tarafımdan yapılmadığını görüyorum. Peki kararlarımı ben vermiyorsam kim benim yerime karar veriyor olabilir? Ancak belki de burada sorulması gereken en önemli soru benim yerime kimin karar verdiği değil, benim buna neden seyirci kaldığım olmalı. Cevabı çok basit ama itiraf etmesi zor. Çünkü asıl sebebi korkak ve cesaretsiz olduğum gerçeği. Bu zamana kadar sürdürdüğüm bu saçmalığa bir dur diyemiyorum ve sürekli bahaneler üretiyorum. Eğer şimdi yapmak zorunda olduklarımı yerine getirirsem daha sonra kendi isteklerim için en uygun koşullara sahip olacağımı söylüyorum. İçten içe uygun bir zamanın gelmeyeceğini biliyorum ve içinde bulunduğum bataklıkta her geçen gün daha çok battığımı hissediyorum. Ne zaman bataklıktan çıkacak cesareti bulacağımı düşünmekle birlikte bu kadar korkak olduğum için kendimi suçluyorum ve yapılması gerekenin ne olduğunu sorguluyorum. Ancak yine de bir çıkar yol bulamıyorum. Uzun bir süre önce Black Dog: The Dreams of Paul Nash adlı çizgi romanda keşfettiğim aşağıdaki resmin duygu ve düşüncelerimin en güzel betimi olduğunu ve beni kendim için yaşamanın anlamını kavramaya teşvik ettiğine inanıyorum. Paul Nash isimli bir savaş artistinin çizdiği bu resim, bana hayat her ne kadar dikenlerle dolu bir yol olsa da ve zaman zaman yaralansam da tünelin sonunda bir ışık olduğuna inanmaktan vazgeçmemem gerektiğini düşündürdü. Özellikle resimdeki bazı unsurlar, çevremdeki insanları ve beni çıplak ayaklı figür ile özdeşleştirdi. Benim için resimdeki adamın ayaklarının çıplak olması yaşamın dikenli yollarına karşı savunmasızlığını, sırtının dönük aydınlığa ilerlemesi ise yılmadan umutla hayallerine yürümesini simgeliyor. Aslında dönüp baktığımızda hepimiz zorluklarla dolu bir yolda bu dünyadaki vaktimizin sonuna gelene dek bir şekilde yürüyoruz. Hepimiz Paul Nash'in hayallerindeki kişiyiz. Sadece bazılarımızın odağı daha belirgin, bazılarımızın ise bulanık. İşte ben de o bulanık odaklı olanlardan biriyim. Mutlu bir şekilde yaşamak için kendi yolunu bulmaya çabalayan, dikenler yaralasa da ilerlemeye devam eden bir yolcuyum. Diğerlerinden tek farkım fırtınaya karşı koymak yerine, rüzgarın estiği yöne savrulduğum için umutsuzluğa kapılmış olmam. Ancak içimdeki cılız bir ses her ne kadar savunmasız olsam da umudumu kaybetmediğimi söylüyor. Nihayet bir gün kendim olabilmek için, gerçekten yaşamak için gereken cesareti toplayabileceğimi düşlüyorum. ZEYNEP YAĞMUR GÖKBAYRAK KAYNAKÇA McKean, Dave. Black Dog:The Dreams of Paul Nash. Oregon: Dark Horse Books, 2016. 1 Ahmet SÖZEN Ders Kodu:Türkçe101-59 Öğretmen adı:Neşe ÇETİNER Tarih:09.12.2014 Farklı Boyutlar Elif, Paulo Coelho’nun tüm dünyada geniş yankı uyandırmış son romanıdır.Roman monoton hayatından bunalmış olan yazarın yolculuğunun ve bu yolculukta neler yaşadığını anlatan bir eserdir.Yazar diğer romanlarında olduğu gibi bu romanında da hayatı anlamlandırmaya çalışmıştır.Aslında bu romanı okumaya yazarın diğer bir hayatı anlamlandırma üzerine yazdığı eser olan Simyacı’yı okuduktan sonra karar verdim.Gördüm ki yazar hayatın amacını arıyor ve hayata dair ipuçları veriyordu.Yazılarında kendimden bir parça buldum.Simyacı’yı okurken hiç bitmesin istedim bitince de bu yazarın diğer yapıtlarını araştırdım ve son romanı olan Elif’in yine hayat üzerine yazılmış ve romanın başkahramanın yazarın kendisi ve bir Türk kızı olduğunu öğrendim ve daha sonra romanı hemen temin edip okumaya karar verdim.Romanı bitirdikten sonra da bu romanı okumayı seçmekle ne kadar doğru bir karar verdiğimi gördüm.Bu yazarın eserlerinin hoşuma gitmesinin en önemli sebebi benimde yaşamımı anlamlandırmaya çalışmamdır ve hayattan bunaldığım zamanlar hissettiğim duyguların yazarın duygularıyla benzer olmasıdır.İlk olarak yazarın hayattan bunalması, artık ilerleme kaydedemediği düşüncesini yorumlamakla başlayacağım, daha sonra yolculuk sırasında yaşadığı olaylardan dikkatimi çekenlerden bahsedeceğim ve yazarın yolculuk sırasında betimlediği şehirlerden en beğendiğimi ve nedeninin ne olduğunu söyleyeceğim ve son olarakta yazarın deneyim üzerine söylediği bir sözü beni etkilediği için yorumlamaya çalışacağım. Yazar romanın başında hayatının standarlaştığını, artık hayatında ilerleme kaydedemediğini düşünmektedir.Yazar 59 yaşındadır fakat yazarın düşüncesine göre bu alemde hala ilerlemeye devam etmesi gerekmektedir.Yazarın bu düşüncesini gerçekten ilginç buluyorum çünkü yazarla aynı yaşta bulunan bir çok insana baktığımız zaman ya sessiz sakin, hayatın yoğun olmadığı yerlere yerleşmiş ya da torun ve çocuklarıyla vakit geçirmek istemektedir.Fakat roman kahramanı yazarımızın içindeki enerji dışarı çıkmaya beklemektedir.Aslında yazarın moralini karşılaştığı bir medyum söylediği sözlerle bozmuş fakat yazar rastgele okuduğu bir dergide Çin Bambusu’nun hikayesini görmüş ve etkilenmiştir.Çin Bambusu 5 yıl toprağın altında köklerini salar ve 5 yıl sonra toprağın üstünde hızla büyümeye başlar.Yazar kendini bu Çin Bambusu’na benzetmiştir ve artık hayatta köklerini sağlamlaştırdığını düşünmüş ve arkadaşının da tavsiyesiyle yazar toprağın üstüne çıkmaya, yani kendi krallığını bulmaya karar vermiştir.Biraz önce söylediğim gibi yazarın bu kadar enerjiyi kendinde bulması başka bir şeyle tarif edilmelidir.Ben bu enerjinin kaynağını yazarın hayatın amacını anlama isteğinden kaynaklandığını düşünüyorum.Romanın geneline baktığımızda roman yazarı bir Hristiyandır ama bence yazar gerçekten 2 bu dine mensup değildir çünkü yazarın ruhunda bir şeylerin tatmin olmadığını sezdim.İşte yazar tam da bu yüzden ruhunun tatminsizliğini gidermek için böyle bir yolculuğa çıkma gereği hissetmiştir.Aslında yolculuğa çıkmak sorunlardan kaçmanın en güzel yoludur.Yolculuk basit bir seyahat olarak görülemez aslında raylar üzerinde, asvalt yollarda gittiğini zannedersin fakat öyle değildir.Dış evrende yapılan seyahat aslında insanın iç dünyasıyla bağlantı kurmasını sağlar, aslında bir köprü görevi görür.Camlardan şehirler, ormanlar, köyler geçtikçe insan ruhuna doğru yol almaya başlar.Kendini o çocukken okuduğu resimli masallardaki resimlerin içindeki biri gibi görür.Somut dünyadan ruhunun rahat ettiği zaman kavramının olmadığı seyahate çıkar.İşte yazarımızda bu seyahati böyle bir amaç için kullanmıştır ve aynı zamanda “Elif” diye tasvir ettiği geçmiş zamanlarda yaşamış olduğu düşüncesine inanmış ve zaman zaman bu yolculuk sırasında daha önceki yaşamlarına geri dönmeye çalışmıştır.Şimdi biraz da bu yazarın yolculuğu sırasında önemle vurguladığı “Elif” kavramı üzerinde durmak istiyorum.Aslında bu romanda o kadar çok üstünde durmak istediğim nokta var ki ama en önemlilerinin üzerinde duracağım. Öncelikle romanda geçen “Elif” kavramının tanımının geçtiği yerleri sizlerle paylaşmak istiyorum.“Birinci tarife göre geçmişe ve bugüne ait küçüklü büyüklü bütün noktaları içine alan Kainat’ta bir noktadır.Trende de olduğu gibi bu Elif’i ekseriyetle tesadüfen keşfederiz.Bu olayın gerçekleşmesi için kişinin –ya da kişilerin- o noktayla aynı yerde bulunması gerekir.Bu yere küçük elif diyoruz.(97) “Küçük elif daima beklenmedik bir anda zuhur eyler.Sokakta yürürken, bir yerde otururken koca Kainat birdenbire karşına seriliverir.İnsana ilk anda müthiş bir ağlama isteği gelir, üzüntüden ya da sevinçten değil heyacandan.Kendine bile açıklayamasan da bir şeyleri anlamakta olduğunu bilirsin”.(98) Büyük Elif, aralarında çok güçlü bir bağ bulunan sahip iki veya daha fazla kişinin tesadüfen Küçük Elif’te bir araya gelmesiyle zuhur eder.İki farklı enerji birbirini tamamlayarak zincirleme bir tepkimeye yol açar.Bu iki enerji...Hilal cümlemi tamamladı: ...fener lambalarını yakan, pillerin içindeki zıt kutuplardır ve ışığın yanmasını sağlarlar.Çekim gücüyle yakınlaşarak çarpışan iki gezegendir onlar.Eski, çok eski zamanlardan beri tanışan iki aşıktır.İkinci alem, Kader tarafından özel bir görev için seçilen iki kişinin doğru yerde karşılaşmasıyla tesadüfen ortaya çıkabilir.”(98) Sizinle bu “Elif” kavramının tanımının geçtiği her cümleyi paylaşmak istedim çünkü roman yazar ve aynı zamanda roman kahramanının yolculuğu sırasında hayatının krallığına ulaşmasında en büyük pay bu “Elif” denen kavramındır.Aslında yazar bir başka dünyaya yolculuk yapmak için geçiş kapısının bulunduğu yere “Küçük Elif” ismini vermiştir.”Küçük Elif” bizim bulunduğumuz zamandan geçmiş zamana açılan kapının bulunduğu yerdir.Hani hepimizin izlediği şu ütopik filmlerde parlayan bir kapı varya herkesin ışınlanmış gibi başka boyuta geçtiği kapı işte yazar bu kapıya “Küçük Elif” demiştir.Yazar “Büyük Elif’in” gerçekleşmesi için birbirini çok seven iki insanın aslında birbirleri için yaratılmış, birbirlerini tamamlayan iki parçanın bir araya gelmesi gerektiğini anlatmak istemiştir.Eğer parçalardan biri eksik olursa “Büyük Elif’in” gerçekleşmeyeceğini bize söylemek istemiştir.Yolculuğun başlaması için biletin olması gerekmektedir, bu bilet Elif’i yaşamak isteyenler için her zaman diğeridir.Yani bu bilet yazarımız Paulo COELHO için Hilal, Hilal için Paulo COELHO demektir.Bütün şartlar yerine getirildiğinde, yani kapının önüne gelip biletler okutuldukdan sonra zamanın içindeki gizemli yolculuk başlamıştır.Artık 3 kolunuzdaki saat olarak kavramlandırdığınız, zaman kavramını ölçtüğünüz alet işlevini yitirmiştir.Artık zamanın olmadığı ama yüzyılların olduğu bir kavram içindesinizdir.Eğer geçmişte ayrı bir yaşamınız olduğuna inanıyorsanız farklı yerlere gidebilirsiniz.Kimbilir zamanın birinde bir kralsınızdır, o duyguyu tadabilirsiniz.Belki de bir dilencisinizdir, dışardan göründüğü gibi değil de tüm gerçekliğiyle anlarsınız dilenmenin anlamını, belki de yazar gibi bir kilise görevlisisinizdir.Kim bilir?Aslında yazar bize Elif’i anlatırken ruhun somut bedenden uçup gitmesini anlatmak istemiştir.Yazar ruhun bedenden çıktığında asıl özgürlüğüne kavuştuğunu düşünmektedir.Yani insan vucudunu ruhun kapalı tutulduğu bir zindan olarak görmüştür.Uykuda da öyle değil midir?Ruhumuz gitmez mi farklı yüzyıllara, farklı yerlere?Aslında insanın iki farklı yaşama sahiptir.Bir fiztolojik yapısıyla ruhunun birlikte oluşturduğu ve bir gün sona erecek olan yaşamı ve bir de asla sona ermeyecek olan sadece ruhunun oluşturduğu yaşamı.Ruhun yaşamı insan hayattayken uykuya daldığında başlar.İnsan ölümün bir provası olan uykuya daldığı zaman ruh artık serbest kalmıştır, özgürlüğüne kavuşmuştur.Rahat etmiştir.Bu açıdan düşündüğümüzde aslında ölüm bir yok oluş değil aslında gerçek bir kurtuluştur.Yazar bu açıdan trende rehberi Yao’ya bu durumu şöyle açıklamaktadır: “İnsanın belleğinden yakasını kurtarması büyük emek ister, ama bunu başardığında sınırlarının zannettiğinden çok daha geniş olduğunu görürsün.Adına Kainat denen, bütün sorunları ve çözümleri barındıran bu devasa bütünün içindesin.Geçmişine değil ruhuna git.Kainat pek çok değişimden geçerek tazelenir.Bu değişimlerin her birine hayat deriz.Fakat nasıl hücrelerin değiştiği halde sen aynı kalıyorsan zaman da geçip gitmez, sadece değişir.Yaketerinburg’da bir şeylerle uğraşan kişiyle aynı insan olduğunu sanıyorsun.Oysa öyle değilsin.Konuşmaya başladığımda farklı biriydim.Tren de Hilal’in keman çaldığı yerde değil.Her şey değişti ve bunu tam olarak kavrayamıyoruz. Ama günün birinde bu hayatın miladı dolar, diye araya girdi Yao. Miladı mı dolar?Ölüm, başka bir boyuta açılan kapıdır. Gelgelelim ne söylersen söyle, sevdiklerimiz de, bizler de günün birinde gideceğiz. Sevdiklerimizi asla, asla kaybetmeyiz dedim ısrarla.Onlar bizimledir, hep hayatımızdadırlar, sadece başka odalardayız.Öndeki vagonda kimler var göremiyorum, ama bizimle, sizinle, herkesle aynı anda seyahat eden insanlar var.Belki konuşamıyoruz, vagonda ne olup bittiğini göremiyoruz, ama ne önemi var;sonuçta onlar oradalar.Hayat dediğimiz aslında bir tren katarıdır.Bazen şu, bazen bu vagondayızdır.Kimi zaman, rüyülarımızda ya da olağanın ötesindeki hayata teslim olduğumuzda vagondan vagona da geçebiliriz. Ama onları ne görebiliyoruz ne de irtibat kurabiliyoruz. Tam tersine.Her gece uyurken başka bir düzleme geçeriz.Dirilerle, ölü diye yaftaladıklarımızla, başka boyutlarda olanlarla, kendi kendimizle-yani bir zamanlar olduğumuz ve ileride olacağımız kişilerle-konuşuruz”(115) Gördüğümüz gibi yazar ölümü boyut değiştirmek, yani vagon değiştirmek olarak görmüştür.Bu konu hakkında daha yazılacak çok şey olduğunu düşünmeme rağmen bu pragrafımı burada sonlandırmak istiyorum çünkü gördüğünüz gibi söz sözü açıyor bu nedenden dolayı romanda dikkatimi çeken diğer önemli unsurlara değinmek istiyorum. 4 Romanda yazar 9288 km tren seyahati boyunca çok çeşitli Rus şehirlerinden bahsetmiştir.İnsan romanı okurken o bölgeyi, yöreyi, yaşam tarzını az çok gözünün önüne getirebiliyor.Sizinle bu yörelerden yazarın betimlemesine göre en hoşuma gideninin “Baykal Gölü” ve çevresinin olduğunu paylaşmak istiyorum.Bunun nedenini söylemeden önce yazarın betimlesini sizinle paylaşacağım: “Karşı kıyısı zor seçilen bir göl, berrak sular, arka planda karlı dağlar, henüz yeni yola çıkmakta olan ve herhalde gece çökerken dönecek olan bir balıkçı teknesi.Günün birinde buraya yeniden gelip gelemeyeceğimi bilemezdim, onun için bütün varlığımla orada olmak istiyordum.Derin derin soluyarak her şeyi içime çekmeye çalıştım.(188) Yazar bu sözleri söylerken adeta benim yaşamak istediğim yeri betimlemiş.Bu betimlemelerden gözümün önünde beliren şekli sizinle paylaşmak istiyorum.Bir tepede küçük bir kulübe içinde sobası olan ve bacası tüten, çevrede tek tük olan evler, tepenin biraz aşağısından akan bir ırmak ve ırmağın kenarında balık tutmaya çalışan bir adam, bacası tüten küçük külübenin hemen önünde kül olmayı bekleyen odun parçacıkları, ırmağın biraz ilerisinde bir göl ve sabah yola çıkmış olan balıkçının akşam tam güneş batarken geri dönüşü ve yalnızlık.Yazar yukarıdaki küçük betimlemesiyle gözümün önünde bunların canlanmasını sağladı ve bir an mutlu olmamı, ruhumun huzur bulmasını sağladı.Herkesin mutluluğu ayrıdır, ve mutluluğu elde etmek için parçacıkları zamanında tam yerine oturtmak gerekir.Benim mutluluğumda belki yalnızlığı ve doğayı birbiriyle bütünleştirmektir.Yazar Baykal Gölü ve civarından bahsederken sanki bende kendi Elif’imi yaşadım.Gözlerim belki satırları takip ediyordu ama ruhum başka bir yerdeydi.Ama gözlerim ne zaman bu satırları takip etmeyi bırakacak olsa ruhumda geri dönecek ve gizem bozulacaktı.Burdan ben şu sonucu çıkarıyorum.Bizim somut bedenimiz bu evrenle, insanın bilmediği, sadece ruhunun ulaşabildiği evren arasında bir köprü vazifesi kurar.Yani eğer gözlerim o satırları takip etmeseydi gözümün önüne bu yaşamak istediğim yer gelmeyebilirdi.Ve son olarakta Yao ve yazar arasında geçen konuşmanın küçük bir kısmını sizinle paylaşmak istiyorum. “Bazı şeyleri gerçekten tecrübe etmeden öğrenmek mümkün müdür?Evet, ne var ki o zaman asla senin gerçek anlamda bir parçan olmazlar.”(216)Bu romanı okurken bir çok cümlenin altını çizdim fakat sizinle hepsini paylaşmak için fırsat bulamayacağım.Yukarıda sizinle paylaştığım alıntıda yazarın Yao’ya cevabı beni gerçekten çok etkilemiştir.Düşündüğümüz zaman bence bilgi denen kavram geçmişteki insanların deneyimleridir ve biz bilgiyi öğreniriz kendimizden bir parça olarak görmeyiz.Ama biz bir bi gerçeği ortaya çıkardığımız zaman onu sahipleniriz, onu bir parçamız olarak düşünürüz.Belki bir çok hikaye anlatılmıştır bize geçmişteki insanlarla ilgili onların yaptığı hatalara düşmememiz için, ama bir çok insan bu hikayeleri dinlemesine rağmen gene de bu hatara düşmüştür.Çünkü onlar bu hikayeleri yaşamamışlardır, sadece dinlemişlerdir.Sizin heyacanlandığınız zamanı anlatırken ki ruh halinizi ve başka bir kişinin heycanını anlatırken ki ruh halinizi karşılaştırabilirsiniz.Siz o olayı yaşamışınızdır ve o sizin bir parçanızdır ve bu nedenden dolayı bu olaya çok önem verirsiniz.Fakat kaşınızdakinin yaşadığı olayı dinlerken ruh haliniz bana göre genelde sakindir çünkü siz onu sizin bir parçanız olarak görmezsiniz.Bu olay sizin geçmişinizde belirli bir aralığı kapsamamaktadır ve bu neden dolayı sadece dinler ve yorumlarsınız ve belirli bir süre sonra unutmaya başlarsınız ama o olayı yaşayan kişi o olayı asla unutmaz.İnsanı somut bir beden olarak değilde yaşadığı hayatı onun asıl bedeni olarak düşünürsek aslında insanın asıl bedeni onun deneyimlerinden oluşur.İyi veya kötü başından geçen her bir olay onun 5 soyut bedeninin hücreleridir.İnsanın öğrendiklerini ise insanın dışardan aldığı ilaçlara benzetebiliriz.Gerçekten bunlar faydalıdır ama hiç bir zaman gerçekten asıl beden olamazlar.Yazar bu durumu en iyi tarif eden kelimeleri bulmuş ve en güzel cümleyi oluşturmuştur. Yazar bu romanında yine hayatı anlamlandırmaya çalışmıştır fakat bunu anlamdırmayı bu defa yolculuğu sırasında kendi başından geçen olayları yorumlayarak yapmıştır.Yazar bir çok kez “Elif” diye adlandırdığı olayı yaşamış; ruhunu belirli koşullar yerine geldiğinde dışarı salmıştır ve geçmişteki yaşamına gitmiştir.Bu romandaki en önemli olay yazarın hayatının amacını bulmak için yolculuğa çıkması ve yolculuk sırasında “Hilal’le” yaşamış olduğu “Elif” olayıdır.Romanda beni etkileyen kısımlardan birinin de yazarın Baykal Gölü ve çevresini betimlediği kısmı tekrar söylemeden geçemeyeceğim.Bu kısımda insan gerçekten bir masalın içinde yaşıyormuş gibi hissediyor.Romanı genel olarak değerlendirdiğimiz zaman yazar gerçekten çok farklı bir ruh haline sahiptir.Hayata çok farklı pencerelerden bakmaktadır.Romanın içinde bir çok değerli düşünce vardır fakat hepsini sizinle paylaşamadığım için gerçekten üzgünüm.Hayata gerçekten farklı boyutlardan bakmak isteyen insanların yazarın bu eserini mutlaka okumalarını tavsiye ediyorum. MUTLU OLMA ÖZGÜRLÜĞÜMutluluk… Hayatımız boyunca peşinden koştuğumuz, bulmak için nice zorluklara katlandığımız, tüm sıkıntılı arayışların biricik gayesi, yegane sebebi… Ama onu değerli kılan nedir? Çabaların meyvesi olması mı? Yoksa o, değeri başka hiçbir şeye bağlı olmayan kendi başına bir zevk mi? Peki mutluluk önümüze hazır olarak konulan bir şey olsaydı yine de o kendine has değeri koruyabilir miydi? Bu gibi sorular bazen aklımı kurcalıyor. Sanırım Cesur Yeni Dünya kitabını seçmemde bu konuları farklı bir bakış açısıyla ele alması etkili oldu. Karşıma çıkan bu yeni dünyada asıl amaç herkesin mutluluğunu sağlamak. Fakat bu mutluluk gerçekten meşru yollarla mı sağlanıyor, bu şekilde insanları tektipleştirmek ne kadar doğru ya da özgürlük yerine kölelikle daha mutlu olunabilir mi gibi sorular kitap boyunca düşündüklerim arasındaydı. Aslında kitapta mutlak kötü algısı yok her ne kadar özgürlük kısıtlanmış gibi görünse de. Yani karakterlerin mutlu yaşamları bu dünyayı boğucu bir atmosfere sahip olmaktan çok uzaklara götürüyor. Belki de bunun için kafamdaki sorulara hemen bir cevap vermek zordu.Kitaptaki yeni dünya düzeninde toplum biraz farklı bir şekilde oluşuyor, yani toplum üretiliyor desek daha yerinde olur sanıyorum. Kitap başlarken anlatılan insan üretme süreçleri şaşılacak nitelikte. İnsanların ﬁziksel özelliklerini, duygusal özelliklerini ayarlama ve şartlandırma adı altında herkese bazı düşüncelerin empoze edilmesi ve tek tip hayatlar yaşamaya yönlendirilmesi de işin farklı bir boyutu ve bence kitaptaki tüm olayların merkez noktası, her şeyin sebebi. Tüm bunların toplumsal istikrar için yapıldığı söylenerek de yapılanlara meşru bir sebep ortaya koyulmaya çalışılıyor ama bence kabul edilebilecek şeyler değil. Toplumsal istikrarı sağlamaya yönelik çalışmalardan bir başkası da insanları üretirken sınıﬂara bölerek üretme, kimini daha üstün kimini de alt seviye özelliklerle donatma. Bunu gördüğümde düşündüğüm şey şu oldu: Neden en mükemmel insan ırkını üretmek mümkün olduğu halde çok az insan bu özelliklere kavuşuyor, neden herkes mükemmel üretilmiyor? Kitabın ilerleyen sayfalarında John’un da bunu sorgulaması üzerine yapılan bir deneyden bahsediliyor. Herkesin en yüksek sınıfa ait olduğu bir toplumu bir adaya bırakmışlar ve kendi kendilerini yönetmelerini istemişler, fakat kimse toplumdaki alt seviye işleri kendine layık görmüyormuş ve entrikalarla birlikte savaşlar çıkmış. Toplumsal istikrarın mükemmel bireylerle sağlanamayacağını anladıkları için bu mükemmelliği çok az bir sınıﬂa sınırlı bırakmışlar. “Çünkü herkesin bildiği gibi, tikeller, erdem ve mutluluğu getirir; genellikler ise entelektüel açıdan kaçınılmaz belalardır. Toplumun omurgasını düşünürler değil, oymacılar ve pul koleksiyoncuları oluştururlar.” (Huxley 9) cümlesi de bu düşünceyi destekliyor ve kitapta benimsenen birey ve toplum görüşü hakkında da bilgi veriyor aslında. Bu yeni dünyada bireylerin bireysel olarak pek bir önemi yok, onların önemi toplumsal birliğin bir hücresi olarak topluma kattıkları sadece. İşte bireyi önemsememezlikle birlikte toplumun devamı için bireyler üzerinde yapılan bu sınırlama ve sınıﬂamaya kimin karar vermesi gerektiği de ayrı bir problem bence. Yani birkaç insan diğer insanların kaderine nasıl karar verebilir, ya da bu karar verenler başkası tarafından üst ve zeki sınıfa konulmamış da alt sınıfa konulmuş olsaydı itiraz etmeyecekler miydi? Ama ilginçtir ki eğitim ve bana göre beyin yıkamayla insanların da itiraz etme hakkını kaldırıyorlar. Öyle ki herkes kendisinin en mutlu olduğunu düşünüyor ve diğer sınıﬂara ait olmak nedir bilmiyor.”Mutluluk ve erdemin sırrıdır yapmak zorunda olduğun şeyi sevmek. Tüm şartlandırmaların amacı budur: insanlara, kaçınılmaz toplumsal yazgılarını sevdirmek."(Huxley 17) Fakat bu şekilde bir mutluluk, özgürlüğe tercih edilebilir miydi? Ya da özgür olup olmadığını düşünme hakkı bile elinden alınmış insanlar yığını ile toplumsal istikrar ve mutluluğu sağlamanın bir robotlar ordusu oluşturmaktan farkı nedir? Ama ne yazık ki toplumun başındakiler, bu robotlar mutlu olduğu için kendilerini görevlerini yapmış sayıyorlar ve özgürlük yerine bunu tercih edebiliyorlar. Kitapta dikkatimi çeken başka bir noktada mutluluk ve istikrarı sağlama yolunda sanat ve bilimin büyük ölçüde yok edilmiş olması. “Salt bilim konusunda yapılan her buluş, yıkıcılık potansiyeli taşır; bazen her bilim dalına olası bir düşman muamelesi yapmak gerekir. Evet, bilime bile.”(Huxley 151) Elindeki imkanların fazlasını düşünmemeye şartlandırılmış ve mutlu bir toplum için gerçekten de her yeni buluş felaket niteliği taşıyabilirdi toplumu oluşturanların düşüncelerine göre. Ne var ki sanat ve bilim gibi belki de insan hayatına anlam kazandıran şeyleri yok etmeleri üzerinde düşünülmesi gereken ayrı bir konu.Farklı dünyaları düşünme olanağı sağlayan kitapları seviyorum sanırım. Bu kitap da onlardan biriydi benim için. Alışık olmadığım düşünceler beni fazlasıyla şaşırtsa da üzerinde düşünülecek çok fazla konu vardı ve okumaktan duyduğum hazzı artırdı. Kendi dünyamı ve kitaptaki hayata nispeten yaşadığım özgür mutluluğun farkına varmamı sağladı. Bunun için mutluyum.Büşra ARABACIHuxley,
olaylar hakkında kendime ait anılara sahip olmama imkan yok. Ama insan “o” zamanda doğmayıp, “o” olaylara ait anılara sahip olmasa bile “o” olayları başkalarından dinledikten ya da kitaplardan veya internetten okuduktan sonra sanki “o” olaylar sırasında kendi de orada olmuş da o ana ait hatıraları varmış gibi oluyor. Asıl tuhaf olan ise o olaylardan tekrar tekrar bahsedilince sanki yıllar sonra köylerine dönen yeni emekli olmuş gurbetçiler gibi insan kendini “eski” hissediyor; her ne kadar 1998 doğumlu olsa bile. Dolayısıyla bu kitap bana da kendimi zaman zaman “eski” hissettirdi ve bu bence oldukça ilginç ve her insanın hayatında mutlaka arada bir hissetmesi gereken bir his, insanı insan yapan şeyler de bu tarz duygular değil mi sonuçta? Kitabın kendisi, verdiği bu ilginç his ve ismi yeterince ilgi çekici olmasına rağmen kapağı da bir o kadar ilgi çekici. Daha önce de belirttiğim gibi Youtube’un “Reklamı Atla” özelliğini sadece isim değil aynı zamanda kitabın kapağı yapmak da kendimce her ne kadar basit de olsa aynı zamanda bir o kadar da etkili ve okuyucunun kolaylıkla ilgisini çekebilecek bir fikir. Bu fikrin yazarın kendisine mi yoksa yayınevi çalışanlarının bir fikri mi olduğunu bilmem ama bu dizayn sanırım bu kitap için yapılabilecek olan en iyi dizayn olmalı (belki de değildir, sonuçta biz okuyucular sadece tek kapağı görüyoruz değil mi?). Şimdi, “Kapağın üzerinde bu kadar düşünmek gerekli mi gerçekten?” diye sorabilirsiniz belki ama yeni bir kitap denemek istediğinizde kapağın kendisi de kitabın ismi ya da içeriği kadar etkili olmuyor mu sizce? Belki de kitabı kapağına göre yargılamak zannettiğimiz kadar da kötü bir şey değildir. Kısaca özetlemek gerekirse, kitabı oluşturan çoğu deneme sadece geriye bakan ve gelecek ile ilgili pek bir şey sızdırmayan bir şekilde yazılmış olsa da, bunun okuyucuya verdiği ilginç ve benzersiz his (önceden belirttiğim “eski” hissi) kitabı kesinlikle okumaya değer kılıyor. Kitap, okuyucuya eski anılarını ya da eskiyle ilgili anılarını tekrar hatırlattırıyor. Böylece kitabın kendisi okuyucunun beyninde kendine iyi bir yer edinirken, çağrıştırdığı anılar da bu kitap sayesinde gün yüzüne çıkıyor. Tarık Emin Kaplan Kitabın Ön yüzü Hep Daha Fazlası Biz insanlar hep sahip olduklarımızdan daha fazlasını isteriz. Çok nadirdir sahip olduğu şeylerle yetinenlerimiz. Daha çok araba, daha çok ev, daha çok başarı.... Hiç bir zaman doyum noktasına ulaşamayan bu ihtiyaçlarımızı karşılamak için mücadele verir dururuz. Çoğu zaman bu doyumsuzluğun sebebi; daha fazla şeye sahip olacak olmanın içimizde eksik kalan şeylerin yerini doldurabileceği umududur. Peki, bu ufak isteklerin daha fazlasını elde etmek bile bizleri bu denli tatmin ve mutlu ederken daha büyük resime baktığımızda her şeyi kontrol eden beynimizin daha fazlasına sahip olabilmek nasıl olurdu hiç düşündünüz mü? Ben bu soruya Luc Besson’un yönettiği Lucy isimli filmi sayesinde cevap buldum. Lucy, beyninin gitgide yüzde yüzüne ne erişmeye ve onu kullanmaya başlayan bir kadının sonrasında neler yapabildiğini, başına gelenleri anlatıyordu. Beni bu filme iten ilk şey kendimi bildim bileli beynin mucizevi yapısına duyduğum hayranlık ve ilgi oldu. Bilgilerle dolu olacağını beklediğim bu film aksine başladığı ilk dakikadan itibaren çok güzel bir kurgu etrafına yayılmış ve beni koltuğumdan perdenin içine doğru çekmeyi başarmıştı ve o andan, kendimi o aksiyonun içine sürüklediğim andan, itibaren ben de artık Lucy’dim. Film beni o denli içine çekmişti ki artık ben de kendimi orda görüyordum. Olaylar yanıbaşımda yaşanıyordu sanki. İlk olarak hayatın acımasızlığını kaçınılmaz bir korku içinde hissettim ve sonra kendi kendime sordum; “Biz insanları bu kadar câni olmaya iten şey neydi?”, “Ne bizi insanlığımızdan bu kadar uzaklaştırmıştı?” Tüm bunları o an orda o korkulara dahil olurcasına içimde hissediyordum. Fakat sonrasında o mucizeyitine hayran kaldığım beynin içine inmeye başladım yavaş yavaş istediğim yere geliyordum. Renkli ama bir o kadar da karışık dünyası vardı. İçimizde olan bu değişim, göremediğimiz harika bir dünyaydı ve sadece bu kadarını bir perdeden izliyor olabilmek bile heycanlandırıyordu beni çünkü o harika mekanizma benim bir parçamdı ve hatalarımla, doğrularımla beni kontrol eden oydu. Beynimin daha büyük bir oranını kullanmayı çoğu kişi gibi ben de çok isteyenlerdim. Bu filminde izleyen herkesin içindeki bu isteği arttıracağına inanıyordum. Fakat film boyunca ilerledikçe bu o kadar cazip bir hâl almadı benim için. Kullanım kapasitesinin artmasıyla birlikte tüm sesleri duymak, tüm anıları tekrar yaşıyor olmak ve her şeyi kontrol edebilmek belki kulağa güzel geliyordu ama yorucuydu. Sadece izlerken bile yoruyodu beni. Hatta belli bir noktadan sonra fiziksel ve ruhsal acı hissetmemek, duygularını kaybetmek ve hatta kendi benliğini, varlığını tanımlayamayacak kadar kendine uzak kalmak ve bir yere ait olamamak yani kısacası bizi biz yapan şeylerin hepsini kaybetmek bunların hepsi soğuk ve korkutucu gelmeye başlamıştı bana. Belki de bazı şeyleri olduğu gibi bırakmak gerekiyordu. Onları olması, durması gerektiği yerden ve zamandan alıp daha öteye götürmeye çalışmak sadece bize zarar veriyordu. Film bittiğinde Lucy beni düşündüren, gizemli bitişiyle beni beyin hakkında daha çok şey düşünmeye iten ve etkileyen nadir filmler arasına girmişti. Herkesin sahip olmayı istediği ve merak ettiği bu konuyu bu kadar güzel bir kurgu içinde işlemek ve basit bir sonla bitirmemek bu filme hayran kalmamı sağlayan diğer nedenler arasındaydı ve ben o gün o salondan çıkarken anlamıştım; her şeyin en üst seviyesine, en iyisine ulaşmak her zaman düşünüldüğü kadar iyi değildi ve belki de her üst basamak bizleri, kendimiz olmayı unutturan, yok olmaya en çok yaklaştıran şeydi. Tıpkı Lucy gibi... Kaynakça Besson, Luc. 2014. Lucy, Fransa. SONSUZ AÇLIK Her zaman aç olan, elindekilerin kıymetini hiç bilmeyen, gözü daima yükseklerde hatta imkansızlarda olan bir tür canlı düşünmenizi isteyeceğim sizden. Gözünüzü kapatıp birçok türü düşündüğünüzde muhtemelen aklınıza sadece “insan” gelir. İnsanoğlunun bitmeyen açgözlülüğü ve hırsı onu diğer canlılardan ayıran en önemli özelliktir belki de. Peki ya biz insanlar neden böyleyiz? Ya da neden böyle olduk? Ne zaman kendimizi açgözlülüğün kollarına bu denli bıraktık? İlk bakışta bu sorular zor gibi gözükse de cevabı aslında etrafta baktığımız her yerde, yaşamımızdaki her köşede ve biraz da kendi içimizde. Geçen hafta akşam vakti odamda pencereden usul usul yağan karı izliyordum. Bir yandan da hafif bir müzik listesi açmış, notalarla kar tanelerinin uyumunu yakalamaya çalışıyordum. Sonra listeden Eddie Vedder’ın “Society” isimli şarkısı çalmaya başladı. Bu müzik, karın yağışıyla o kadar narin ve doğal bir uyum yakalamıştı ki adeta notaları içimi huzurla doldurdu. Daha sonra şarkının sözlerine de kulak kesilmeye başladım. Dinledikçe fark ettim ki sözlerde bir uyum yerine bir başkaldırı, bir zıtlık ve bir isyan var. Toplumun çürümüşlüğüne, insanların açgözlülüğüne, mal mülk sevdasına, aşırı tüketime karşı bir başkaldırı var. Eddie Vedder’ın bu şarkısı bana kalırsa bir şarkı için çok büyük ve önemli bir konuyu işliyor. Günümüzün şarkıları insanları lükse, harcamaya ve doyumsuzluğa özendirirken bu parça tam tersine tüm bunların bizi adeta sistemin kölesi yaptığını söylüyor. “We have a greed with which we have agreed and you think you have to want more than you need until you have it all you won’t be free.” (Açgözlüyüz ki bunda hemfikiriz. Ve sen ihtiyacından fazlasını istemek zorunda olduğunu düşünüyorsun. Her şeye sahip olana kadar özgür olamayacaksın.) Bu sözler toplumun durumunu açıkça ortaya koyuyor. Doyumsuzluğun insanları esir aldığını, maddesel ve parasal hedeflerin en önemli şey haline geldiğini ve bir “tüketim toplumu” haline geldiğimizi yüzüme vurdu bu sözler. Sahi, her geçen gün biraz daha kölesi oluyoruz sanki paranın, markaların, eşyaların. Sahip olduklarımızı, kendimizi ifade etme yolu olarak görüyoruz. Daha çok mala sahip olmak ya da varlıklı insanların yanında olmak bizi mutlu, güvende ve rahat hissettiriyor. Bu kendi çapımızda yaşadığımız mutluluk, bencilliğe ve kibre yol açıyor. En sonunda yeterince mala mülke sahip olmayanları küçümser, onları toplumdan dışlar hale geliyoruz. Aldıkça alasımız geliyor gördüğümüz her şeyi. Almakla doymuyoruz, hatta bu doyumsuzluk daha çok şey almaya itiyor bizi. Bu kısır döngü böyle giderken, farkına varmadan bir şey oluşturuyoruz. Şöyle ki: Daha çok şey aldıkça eşyalara hükmettiğimizi, onları tamamen istediğimiz için aldığımızı ve kendimizi onlarla ifade ettiğimizi düşünürken aslında eşyalar bize hükmetmeye, sahip olmaya ve karakterimizi şekillendirmeye başlıyor. Biz onları köle gibi kullandığımızı düşünürken, onlar bizi kendi kölesi yapıyor. Artık onlarsız yaşayamaz hale geliyoruz. Bizi onlara saplantılı hale getiren daha çok mülke sahip olmanın verdiği haz mı ya da insanlara gösteriş yaptığımızda içten içe hissettiğimiz mutluluk duygusu mu bilemiyorum ama bu mal mülk sevdasının bizde bir çeşit bağımlılık yarattığı aşikâr. Halbuki görmemiz gereken tek bir şey var: İnsanlar cüzdanının ya da evinin genişliğiyle değil, yüreğinin genişliğiyle değer kazanır. Sahip olunan şeyler bir kibritle bile kül olup gidebilir fakat insanın özü her zaman onunla kalır. Bu yüzden daima yüreğimizin güzelliğini arttırmak için çalışmalıyız. Maddi değerler için kendimizden ödün vermemeliyiz. Ben inanıyorum ki, toplumdaki bu materyalizm takıntısını insanların sevgisi, iyiliği ve iç güzelliği iyileştirecektir. GAMZE NAZ ÖZTAN NAZLI DAMLA DEMİR-21601992 NE MAHKEMESİ? Gündemi nereden takip ediyorsunuz? Haber siteleri arasında güvendiğiniz biri var mı? Her okuduğunuza aynen, sorgulamadan inanıyor musunuz? Ben uzun zamandır hiçbir haber sitesine girmiyorum. Abartılmış manşetler görmekten, taraflı habercilikten bıktım. Ne yazık ki ülkemizde habercilik hakkıyla yapılmamakta, yapılmasına izin verilmemekte. Hükümet elini televizyon kanallarına, gazetelere, haber sitelerine atmış durumda. Yazılan, çizilen, söylenen her şeye onlar karar vermekte. Böyle bir ortamdan tarafsız haber almak, doğruları öğrenmek asla mümkün olmuyor. En fazla gazeteci hapseden ülke maalesef biziz. Düşünce özgürlüğü bir hak olmaktan çıkıp bir yasağa dönüşmüş bulunmakta. Tom McCarthy’nin yönettiği Spotlight adlı filmi izledikten sonra bu gerçek canımı daha çok acıtmaya başladı. Film otuz yıldır süregelen, Boston’da kiliselerde yaşanan bir pedofil skandalını anlatıyor. Bu skandalın ancak otuz yıl sonra su yüzüne çıkmasının nedeni Kilise’nin hükümet aracılığıyla medya organlarına yaptığı baskı ve kanıtları gizlemesi olarak veriliyor. Filmin en başında çok içimi sızlatan iki polis memuru arasında geçen bir diyalog var: “‘Medyayı mahkemeden uzak tutmak zor olacak.’ ‘Ne mahkemesi?’” Bu diyaloğun içimi sızlatmasındaki neden polislerin dahi adaletten umudu kesmiş olması ve bu durumu bu kadar çabuk kabullenmeleri. Filmde bahsi geçen mahkeme yapılmadığı gibi hiçbir medya organı harekete geçip durumu araştırmıyor. Ne acı şey! Bu durumu ülkemle bağdaştırabiliyorum. Twitter gibi sosyal medya hesaplarında okuduğumuz videolu, resimli kanıtları olan çoğu olayı maalesef haber sitelerinde veya televizyonlarda göremiyoruz. Artık görmeyi de beklemiyoruz zaten… Filmde Spotlight ekibinin de başına geldiği gibi, gerçeğin peşine düşen gazeteciler devletteki güç sahibi insanlar tarafından tehdit ediliyor, dışlanmaları sağlanıyor. Duyarlılığı fazla olan, dürüstlüğü ilke edinmiş birkaç gazeteci dışında kimse işini tam anlamıyla yapmıyor. Ensar vakfı olayını hatırlar mısınız? Karaman’da bir imam hatibin mezunlar derneğine ait evlerde kalan çocuklar cinsel istismar ve tecavüze maruz kalmıştı. Bana göre bu olayın sonuca ulaşma süreci McCarthy’nin filmindeki duruma çok benziyor: Olayları kamuoyu defalarca gerçekleri yazdığı için ceza almış bir haber sitesinden duymuştu, hükümet yanlısı hiçbir haber kanalında bu olaya dair bir yazı yoktu. Daha sonra ortaya çıkan delillerle suçlu öğretmen mesleğinden ihraç edilmişti. Hükümet neredeydi? Niye delillerin ortaya çıkmasına yardım eden medya kuruluşlarının sırtını pohpohlamıyordu. Ülkemiz gerçekten de bir komedi şovu. Bir gün bir medya kuruluşunu yücelten, ödül yağdıran hükümetimiz ertesi gün gerçekleri ortaya çıkartan, bu ahlaksızlığa bir son veren bir diğer medya kuruluşunu görmezden geliyor. E ne de olsa bu tür tecavüzleri durdurmak için, yapanları en ağır cezaya çarptırmak için sunulan öneriyi reddettiklerinde bunun haberini yapmayacak, kamuoyuna üç maymun taklidi yaptıracak olanlar ödül yağdırılanlar olacak. Gerçekten bu konuda çok doluyum. Bir yanda demokratik bir ülke oluşturmak için karşıt görüşlü gazeteler çıkartan Mustafa Kemal Atatürk’e bir yanda ise yaptırılan sarayın kaçak NAZLI DAMLA DEMİR-21601992 olmasını sansürletip, lehine haberler çıkartılmasını sağlayan bu devlete bakıyorum. Her ne kadar istemesem de geleceğe korkuyla bakıyorum. Atatürk’ün her şeyi göze alarak kurduğu bu ülke, her bir karış toprağını nice zorluklarla kazanmış bu ülke maalesef ego tatminlerine kurban oluyor. Hapse atılan her bir gazeteci gelişme, ilerleme olanağımızı azaltıyor. Burada bize düşen görev, aynı Spotlight ekibinin yaptığı gibi, Atatürk ilke ve inkılapları çerçevesinde demokratik bireyler olarak düşünce özgürlüğümüzü kullanarak kamuoyunun gözünü açmak, gerçekleri göstermek. Atatürk’ün bir sözüyle yazımı noktalıyorum: “Cumhuriyet devrinin kendi anlayış ve ahlâkını taşıyan basınını yine ancak Cumhuriyetin kendisi yetiştirir. Bir taraftan geçmiş devir gazetelerinin ve adamlarının düzeltilmesi mümkün olmayanları ulusun gözünde belirlenirken, öte taraftan Cumhuriyet basınının temiz ve feyizli sahası genişleyip yükselmektedir. Büyük ve soylu ulusumuzun yeni çalışma ve uygarlık yaşamını kolaylaştırıp özendirecek işte ancak bu anlayıştaki basın olacaktır.” (1 Kasım 1925, TBMM) Nazlı Damla DEMİR 21601992 Cennetten Bir Yansıma Herkesin Google görsellerde görerek hayran kaldığı yerlerden birisidir Bolu. Güzel ve bol olan yeşillikleri insanı mest etmek için yeter de artar. Ben de fotoğraflardan gördüğüm kadarıyla Bolu’ya hayran kalan kişilerden biriydim. Nasıl olur da böyle güzel yeşillikleri ve muhteşem gölleri olan dahası da bulunduğum şehre 1 buçuk saat uzaklıkta olan bu şehirde daha önce hiç bulunmadım diyordum kendi kendime. Bu düşüncemi babamla paylaştım ve o da bana hak vererek önümüzdeki ilk tatil için 3 günlük bir Bolu gezisi ayarlayacağını söyledi. Takvimimi derhal kontrol ettim ve bu güzel yeri görebiliceğim ilk tatilin 19 Mayıs olduğunu gördüm. İple çektiğim o günün sabahında büyük bir heyecanla uyandım ve son hazırlıklarımı tamamladım. Sabah kahvaltımızı yolda Cankurtaran gölünün kenarında yapacağımızı söyledi babam. Kahvaltı yapacağımız mekâna gelince biraz şaşırdım çünkü mola verdiğimiz tesisin arkasında böyle güzel bir göl olduğunu tahmin etmemiştim. Kahvaltımı yaptıktan sonra ilk işim babam ve kardeşim ile gölün etrafında tur atmak oldu. Kendimi o kadar mutlu hissediyordum ki ayrılmak istemiyordum bu yeşilliklerden ve göllerden. Babam buraya hafta sonları gelebiliriz dediğinde gerçekten çok sevinmiştim çünkü sevdiğim yerlerin her karışını gezip görmeden, her karışının tadını çıkartmadan ayrılmak istemeyen biriyim. Evet, ben küçük şeylerden mutlu olabilen ve doğal ortamları seven biriyim. Cankurtaran Bolu yolunda gördüğüm ilk güzel mekândı fakat bu serüven boyunca gezdiğim, gördüğüm doğa harikalarından sonra bir teferruat olarak kalacaktı çünkü Bolu’nun güzellikleri Cankurtaran’a gölge düşürecekti. Yaklaşık bir saat sonra otelimize varmıştık. Otelin büyük bir kısmının ağaçtan yapılmış olması ortamın daha da hoş olmasını sağlıyordu. Otel gerçekten çok hoşuma gitmişti. Sadece mimari açıdan değil otelin bulunduğu ortam da ayrı bir etkileyiciydi. Bahçesinde kaz, sülün, keklik, ördek, tavuk ve tavşan gibi birçok hayvanın bulunması çocuklar için de ilgi çekici bir mekân olmasını sağlıyordu. Bu şekilde hepsini doğal ortamında görebilir ve tanıyabilirlerdi. Benim en çok ilgimi çeken ise yine yalnızca otel misafirlerinin gezebileceği ormanlardı. Bu ormanlarda kaybolmadan güzel bir yürüyüş yapabilmek için yolda işaretler vardı. Ormanın en cezbedici yanı ise karaca, gazel, ceylan gibi hayvanları da doğal ortamında görebilme imkânını sunmasıydı. Ailece ormanda yürüyüş yaparken dağ keçilerini görmek gerçekten çok hoşuma gitmişti. İnsanın yalnızca televizyonlarda yahut hayvanat bahçelerinde görebildiği bu hayvanların yaşamlarına doğal hayatlarda şahit olmak bir an kediniz onların yerine koyarak onlarla birlikte yaşadığını hissetmek inanılmaz huzur vericiydi. Tam bir Heidi gibi hissetmiştim kendimi. Onlarla koşmamak için zor tuttum kendimi. Ne televizyon ekranında beliren hayvanlar kadar uzaklardı bize ne de kafeslerde mahrum kaldıkları özgürlüklerinden uzak. Kendimi daha önce hissetmediğim kadar mutlu, rahatlamış ve özgür hissediyordum. Bir an hayal âlemimde gibi hissetmiştim. Bu da ne kadar güzel bir ortam olduğunun bir göstergesi olsa gerek. Sıra gelmişti Bolu Gezisinin en güzel kısmına. İkinci gün sabah erkenden kalkıp Yedigöller’e gitmek için kahvaltıyı yapıp hemen yol koyulduk. Gerçekten çok heyecanlıydım çünkü giden herkes Yedigöller’in mutlaka gidilmesi gereken bir doğa harikası olduğunu söylüyordu. Ve gölleri gördükten sonra ben de öyle… Her birsiyle ayrı bir mest oluyor her birisine ayrı ayrı hayran kalıyordum. Akan şelalelerin sesi ve görüntüsü ise sizi dünyadan soyutlaştırmaya yetiyordu. Hani bir su kokusu vardır ya toprakla karışmış. Tam da öyle bir koku işte sizi alıp götüren... Ortam o kadar muhteşemdi ki resmen bir resim gibiydi. Sona doğru yaklaştıkça daha ne kadar şaşıracağımı merak ediyordum açıkçası. En son gölün kenarında altımızda da hafif bir suyun olduğu bir banka oturarak bir şeyler atıştırdık. Sazlıklar, yosunlar ve göle doğru eğilmiş ağaç dalları sırasıyla çizilmiş gibiydi. Oradan kalktıktan sonra suyun içinden koşarak geçtim. Koşarken üzerime sıçrayan suyun verdiği ferahlık tarif edilemezdi. Yedigöller’den Gölcük’ü görmek için yola çıktığımızda aklımdan geçenler ortamdan ne kadar etkilendiğimin bir göstergesiydi: Dünyada bir yer bu kadar güzel ise acaba cennet nasıldır? Son durağımız Gölcük çok güzel bir doğa parkıydı. Gölün kenarında bulunan tek bir ev ile bana İsviçre’yi anımsatmıştı. Önünde koskocaman bir göl ve arkasında uçsuz bucaksız bir orman… Öyle bir evde yaşadığınızı düşünsenize… Her şeyden uzak, dert yok tasa yok. Bir uyanıyorsunuz önünüz muhteşem bir göl arkanız ise orman… Kısaca kalkıp, yürüyüş yapıp dünyada da ne kadar etkileyici yerler olduğu kanısını doğrulayabileceğiniz bir mekan. Buranın verdiği rahatlık Gölcük’ün hafta sonları gelip piknik yapabileceğimiz güzel bir mekân olarak hatırlarımıza kazınmasına yetmişti. 21 Mayıs, artık ayrılık vakti gelmişti. Hiç ayrılmak istemiyordum. Gerçekten çok huzurlu ve mutluydum. Kışın gelinirse de çok güzel manzaraların görülebileceğini düşündüm. Umarım bir de kışın gelebilirim diye içimden geçirdim. Son kez otele bir göz attım ve arabaya bindim. Sonuç olarak üç günden geriye hatırlarımda kalan üç şey vardı; huzur, mutluluk, görülmüş iki muhteşem mekân. Adam Fawer’in dokunuşlarıyla duyguları somutlaştırmak : Empati Kahveme eşlik eden mutlu olmak için okuduğum romantik, deli dolu kitapların yanı sıra aklımda yer eden, üzerinde düşündüğüm, öğrenmek için okuduğum kitapların yazarıdır Adam Fawer. Önce ‘Olasılıksız’ ve ardından ‘Empati’. Olasılıksızı okurken içinde sürüklendiğim heyecan ve aksiyonu Empatide bulamasam da, Empati beni bilimsel ve felsefik yönleriyle daha çok sarıp sarmaladı. Empati kurmak günlük hayatımızda sıkça yer alan bir olgu. Aslında herkes karşısındakinin duygusunu bir ölçüde algılayabilir. Her insan her duygu için ayrı bir frekansta sinyal gönderiyor, ve çevrede aynı frekans değerine sahip bir insan varsa duygularınızı algılayabiliyor. Aynı frekansa sahip olmak ise aynı şeyleri paylaşmakla mümkün, aynı yaşam tarzı, aynı kültür ya da aynı ev.. Fakat kitapta anlatılan empati yeteneği çok daha gelişmiş. Koskoca kitabı bir gün kadar küçük bir zaman zarfında bitirdim, ve bıraktığımda sanki dakikalar geçmişti adeta senaryonun içinde kaybolmuşum. Öyle kilitleyici noktalar var ki örneğin; empatların ­empat; karşısındaki birey ya da bireylerin duygularını kontrollü bir şekilde algılayabilen, hatta duyguların kontrol merkezine müdahale edebilen, alınacak kararı bile etkileyebilen, kendi hissettiklerini ise karşısındakine veya çevreye aktarabilen kişidir­ boynunda bir kolye var ve nedenini kendileri de bilmiyorlar, sırf o kolyelerin neden boyunlarında olduğunu öğrenmek için bile okuyorsunuz. İnsanın hayata bakış açısını bile değiştiriyor, düşüncelere, insan ilişkilerine, algı biçimine tek tek dokunan bu yapıt bir kitaptan çok daha fazlasına sahip. Ama tabii kitabı okuma amacınıza ve ne öğrenmek istediğinize göre değişir kitapta bulduklarınız. Empatların duyguları algılayabilme biçimlerinden biri renkler. Örneğin; üzüntüyü mavi renk temsil ederken, mutluluk yeşil, korku ise mor. Renklerin seçiliş biçimi bilinçaltımda farklı bir pencere açtı çünkü benim bilinçaltımda mutluluk pembedir bu yüzden kısa bir süre öncesine kadar odam duvarlarına kadar pembeydi aslında sadece benim için değil toplumda da böyledir hatta ‘hayatı toz pembe görmek’ diye bir deyim vardır, iyimser ve mutlu olmak anlamına gelir. Üzüntü ise siyahtır, cenazelerde yas tutan insanlar siyah giyinirler, matemin rengidir, karamsarlaştırır insanı. Bu nedenle bir iki siyah pantolonun haricinde ­ki onları da siyahın asil duruşundan dolayı almıştım­ siyah renkte sahip olduğum hiç bir şey yok. Korku ise bence mor değil, belki kırmızı olabilir. Nefretin, kızgınlığın yanı sıra korku da kırmızı renkle bağdaştırılabilir. Mavi umuttur, sadakattir, denizin ve gökyüzünün rengidir, özgürlüğün temsilcisidir bence, ferahlatır insanı, üzüntüyü temsil ediyor olamaz. Yeşil ise doğanın rengidir, sakinleştirir, güven verir evet ama tam olarak mutluluk duygusunu karşılamakta eksik kalır. Mor da daha çok ihtişamın gösterişin rengidir ama soğuktur, soğukkanlı bir renktir. Fakat Adam Fawer bu konuda da çok farklı bir bakış açısına sahip. Kitapta duyguları algılama biçimlerinden bir diğeri de müzik, notalar. Evet, müzik insana çok derin duygular hissettirebilir, alır götürür dört beş dakika boyunca değişik dünyalara misafir eder, anıları getirir akla, geçmişi hatırlatır. Hatta neşeli bir şarkı dinlediğinizde mutlu olabilirsiniz ya da melankolik bir şarkıda depresyonda gibi hissedersiniz. Özellikle filmlerde kullanılan müzikler, değişik duygular içine girmenize neden olabilir. Örneğin; korku filmlerinde kapı açılırken çalan o müzik korkmanıza, gerilmenize neden olur, etkisi de kısa sürmez. Nerede ve ne zaman aynı müziği duyarsanız duyun gerilirsiniz. Ama duyguyu müzik olarak algılamak çok değişik bir bağlam. Mi notası nasıl mutluluk olarak algılanır ki? Mi notası kulağa nasıl gelir ki? Ya da do notasını insan nasıl korku olarak algılar? Müzik kulağım çok kötüdür belki de o yüzden bu fikri benimseyemedim, algılayamadım. Ama tabii üzerinde düşünülmüş, zekice ve inanılmaz yaratıcı bir fikir. Duyguları algılama biçimlerinden biri de kokular. Koku hafızası inanılmaz bir derinliğe sahip. Yıllar önce aldığınız bir kokuyu şu an yeniden duyarsanız kesinlikle ne zaman ve nerede burnunuza geldiğini, neyin kokusu olduğunu hatırlarsınız. Ama küf kokusunun kaygıyla eşleştirilen bir koku olması garip. Çürük yumurta kokusunun korkuyu temsil etmesi.. Ben küf kokusu aldığımda üşürüm. Yemek kokusu aldığımda acıkırım. Çürük yumurta kokusu hakkında en ufak bir fikrim bile yok. Çok mu düz algılıyorum ben acaba? Duygularımı çok sığ yaşıyorum galiba. Yazarın olağanüstü yeteneği karşısında kendimi sorgulamaktan alamıyorum. Kokuların ve renklerin beyinde birbiriyle bağdaştırılması çok gelişmiş bir algı yeteneğini gerektirir. Sahip olmak lazım. Beyin dalgalarıyla etkileşim kurmak, başkalarının duygularını müzik renk ya da koku olarak algılayabilmek, karşıdaki insanın sizinle aynı duygulara sahip olmasını sağlayabilmek çok sahip olunası yetenekler de olsa kitapta olası kötü senaryolar anlatılmış. Kitapta empatların bu yetenekleri karşısındakine koşulsuz şartsız istediğini kabul ettirmeye ya da beyin yıkamaya yönelik kullanılmış. Kitabın başlarında neler olduğunu anlamak çok güç çünkü çok fazla geriye dönüş var, ilk önce ‘Neler oluyor?’ düşüncesiyle ilerliyorsunuz fakat sonra yap boz misali her parça yerine oturuyor. Derin düşüncelere dalınmış, ara ara kitap çok felsefik bir kimliğe bürünüyor, tam sıkılmaya başlıyorsunuz, gözleriniz dalmaya başlıyor senaryo aniden canlanıyor. Bilimsel bakış açısı kitabın tamamında hakim, fakat akışın geneli felsefi kısımlarda var olandan çok daha sürükleyici. Ve Adam Fawer.. Adam’a olan hayranlığımı kelimelerle anlatabilmem mümkün değil. Yazarın sahip olduğu bilgi düzeyi bana inanılmaz geliyor. Bir de altı yaşından beri görme problemi yaşayan bir yazar. Mükemmel betimlemeleri, olağanüstü bir yeteneği var. Rengi, kokuyu, notaları duygularla bağdaştırabilmek için çok büyük bir hayal gücüne ve algılamanın alt yapı bilgisine de sahip olmanız da gerekir. Gerçekten hayran olunası bir yazar ve onun kusursuza yakın kitabı.. Okumalısınız, hayran kalacaksınız. Barış Poyraz 21401952 Blog Yazısı - 3 İnsana Dair Nâzım Hikmet, benim için her zaman çok farklı bir yerde olmuştur. Onun; insanı sevdaya, aşka, hayata, yaşamaya, ümitli olmaya, dimdik durmaya iten bir yanı vardır. Kimi zaman bir şarkı, kimi zaman bir kitap, kimi zaman da bir şiir, içimizde bir yere dokunur, kalbimizin titrediğini hissederiz. Ne zaman güçlü ve ümitli durmaya ihtiyacım olsa, aklıma Nâzım Hikmet'in hayatı ve dizeleri gelir. Siyasi görüşleri ve yazdıkları ile orduyu kışkırtmaya kalktığı gerekçesiyle yıllarca hapis yatan Nâzım Hikmet, bana göre, anlaşılamamış bir yazar ve şairdir. Her ne kadar komünist olduğu düşünülse de, zengin ile fakirin eşit olmasından yana olmak, insanın inancı uğruna her türlü fedakârlıkta bulunmasının doğru olduğunu savunmak, aşkına da hayatına da inancına da aynı ölçüde sımsıkı bağlı olmayı aşılamak, komünizm değildir. Eğer komünizm ise, komünizm dünya üzerinde hâlâ birçok ülke için geçerli ve komünist olmak birçok insan için bir değerdir. İyi olan hiçbir insan ve hiçbir düşünce dünya üzerinde hak ettiği yerde değildir. Çünkü iyi olmak zordur ve başlı başına bir sınavdır. Bu nedenle, insanlar da, dünya üzerindeki sistem de hep kolaydan yanadır. Tekdüze bir sistem, tekdüze bir yönetim şekli, tekdüze bir düşünce sisteminin kabul ettirilmeye çalışıldığı günümüz dünyasında farklı olana ve adaletsizlikleri kaldırmaya çalışmaya izin verilmemektedir. Bu yüzden, Nâzım Hikmet'i okuduğum her an, tarihin nasıl tekerrürden ibaret olduğunu, adaletsizliklerin hâlâ devam ettiğini, siyasi olsun ya da olmasın bir inanca tutunmanın hâlâ ne kadar zor olduğunu görüyorum. Ancak, ben bu yazımda siyasetten ya da uluslararası ilişkilerden değil, Nâzım Hikmet'in kadına, sevdaya ve dik durmaya nasıl baktığını aktarmak istiyorum. Hayatın kendine getirdiği zorlukların da mutlak kaygısıyla, Nâzım Hikmet, her zaman cesur olmuş ve dik durmuştur. Ona göre, korkaklık asla kabul edilemez bir şeydir ve insan zincirlerini bırakıp mücadele etmelidir. “Güneşi İçenlerin Türküsü” isimli şiirinde de dediği gibi: "Düşmesin bizimle yola: evinde ağlayanların göz yaşlarını boynunda ağır bir zincir gibi taşıyanlar! Bıraksın peşimizi kendi yüreğinin kabuğunda yaşayanlar!" (12) Nâzım Hikmet her zaman cesur ve fedakâr birisi olmuştur. Hatta insanın yeri gelip yüzünü bile görmediği diğer insanlar için ölebilmesinin yaşamın bir parçası olduğunu ifade eder, der ki: "Yaşamayı ciddiye alacaksın, yani, o derecede, öylesine ki, ... insanlar için ölebileceksin, hem de yüzünü bile görmediğin insanlar için, hem de hiç kimse seni buna zorlamamışken, hem de en güzel, en gerçek şeyin, yaşamak olduğunu bildiğin halde." (Yaşamaya Dair, 62) “Kerem Gibi” şiirinde de sonraki kuşakların rahat edebilmesi için, yani hiç tanımadığımız insanlar için fedakârlık etmenin Nâzım Hikmet için neden önemli olduğunu görmekteyiz. Çünkü her zaman istenen ve imrenilen dünyayı yaratmak ancak böyle mümkündür: "Ben yanmasam sen yanmasan biz yanmasak, nasıl çıkar karanlıklar aydınlığa.." (23) Tüm bunlara ek olarak, Nâzım Hikmet'in kadına ve sevdaya olan bakış açısı da beni her zaman çok etkilemiştir. Bildiğiniz gibi, ne ülkemizde ne de dünyada, kadınlara hak ettikleri değer verilmiştir. Elbette, herkes için annenin yeri bambaşkadır ama ne yazık ki aynı durum hiç tanımadığımız bir kadın söz konusu olduğunda geçerli olmamaktadır. Ülkemizde kadın olmanın zorluğu çocukluktan başlar. Kadınların, önce "kız gibi" davranmaları, daha sonra "elinin hamuruyla erkek işine" karışmamaları, kocalarına hürmet etmeleri beklenir. Çünkü onların zayıf ve güçsüz oldukları düşünülür. Aslında gerçek değildir, ancak toplumun onlara biçtiği rol böyledir. Bakın Nâzım Hikmet, bu toplumsal yaraya nasıl değiniyor “Kuvayi Milliye”'de: "Ve kadınlar, bizim kadınlarımız: korkunç ve mübarek elleri, ince, küçük çeneleri, kocaman gözleriyle anamız, avradımız, yârimiz ve sanki hiç yaşamamış gibi ölen ve soframızdaki yeri öküzümüzden sonra gelen..." (42) ve başka bir şiirinde de şöyle der Nâzım Hikmet: "Analardır adam eden adamı aydınlıklardır önümüzde gider. Sizi de bir ana doğurmadı mı? Analara kıymayın efendiler. ..." (Bulutlar Adam Ölmesin, 74) Benim için, Nâzım Hikmet, yaşamın ona getirdiği her şeyi iliklerine kadar hissetmiş, hakkını vererek yaşamış ve duruşunu hiç bozmamış bir şairdir. Memleketinden, sevdiğinden, inancından, bozkırdan, denizden uzak kalmak birçok insanı hayattan koparır ama Nâzım Hikmet, bütün yaşadıklarına rağmen ve hatta onlara inat, hayatı elleriyle sımsıkı kavramış ve bence kendinden sonra gelen kuşaklara da bir duruş örneği olmuştur. Çünkü verdiği mesaj çok açıktır: Hayatta aslında her şey mümkündür ve hayatta iyi şeyler de olur, "kararmasın yeter ki sol memenin altındaki cevahir." (68) Özge Dülger Hayatın En Çok Can Yakan Gerçeği 1Hayatta büyümenin gereği olarak pek çok şeyle başa çıkmayı öğrenmemiz gerekiyor: Evde yalnız kalınca nasıl korkulmaması gerektiği, sokaktan biri gel seni annene götüreyim derse neden gidilmemesi gerektiği, evden dışarıda yaşamaya başlayınca nasıl güzel yemek yapıldığı ve daha niceleri… Ancak insana, en çok ihtiyaç duyduğu şey, hayattaki en zor şeylerden biri olan sevdiği birinin kaybıyla nasıl yaşayacağı ve bununla nasıl başa çıkacağı hiçbir zaman öğretilmiyor. Bu yüzden onu bir daha göremeyeceği hissi yaralıyor, yıpratıyor. Hiçbir zaman onsuz olamayacakmış gibi geliyor, hiçbir zaman unutulmuyor da acıyla yaşamak öğreniliyor. Alışmak değil adı asla, o yara hep açıldığı yerde aynen muhafaza ediliyor, en ufak bir sözle bir kaşınıyor, kaşıyınca da hiçbir zaman iyileşmeyecekmiş gibi yeniden kanamaya başlıyor. Çünkü insan son ana kadar; ‘… Gökyüzü ölemez, Ay ölemez, annem de ölemez, annem ölürse gemiler uçabilir, kediler ağlayabilir, evler şarkı söyleyebilir… İmkânsız bu.’ (s.70) diye kendini avuturken, günün birinde acı gerçekle karşılaşmak zorunda kalınca önceleri hayata küsüyor, isyan ediyor ama en çok özlüyor. Özlemlerin en acısı, en büyüğü, en zoru yaşanıyor içten içe. İşte tam da bu zamanlarda insan sorguluyor; ‘Bir kilo tüy mü daha ağır yoksa bir kilo kurşun mu? Bir kilo üzüntü mü daha ağır yoksa bir kilo mutluluk mu? Kimse ne üzgün olmaya ne mutlu olmaya cesaret edebiliyor. Bu öylesine tuhaf bir dünya ki ölüm ve yaşam arasında, zaman tünelinde bir mola gibi… Kalbim hızla çarpıyor… Üzüntüm sonsuz ve mutlak …’(s.121) Çünkü hayatı boyunca insanın karşılaşabileceği üzüntülerin en keskini, en sonsuzu oluveriyor. O üzüntü yakasını bir an olsun bırakmıyor insanın. Arka fonda çalan müzik gibi bazen duyulmuyor gibi olsa da her zaman orda olduğu biliniyor ve öyle bazı anlar geliyor ki en çok duyulan o oluyor. İnsanın annesinin yokluğu ile yaşamaya çalışmak zorunda olması evrenin başa çıkılması en zor duygularından ve durumlarından biri… Çünkü eve geldiğinde kapıyı açan kişi, babasıyla anlaşamadığında aradaki köprü, geç kaldığında başındaki sorgu amiri, bir yemeğin tarifini soracağı yegane yardımcının yokluğu insanı çok derinden etkiler. Kendini en yalnız hissettiği anda aranacak, akla ilk gelen insan veya iyi kötü tüm anıları tuhaf bir şekilde paylaşmak istenilen tek insan bir anda yok olmuşsa insanın hissedebildiği tek şey sonsuz bir hüzün olur. Bu yüzdendir acının daima boğazda düğümlenmesi ve insanı nefes bile almak istemeyecek hâle getirmesi... Edilen telefonlar çalarken ama cevap veremezlerken belki de bu sıfatların hepsinden bir anda mahrum kaldığından büyür insan... Belki de en çok üzülenlerden birkaçı yapayalnız kalan nesnelerdir; buzdolabındaki meyveler, mutfakta hep oturduğu sandalye, hep taktığı yüzükler, hep kullandığı parfümler… O nesneler artık hayattaki sonsuz ıssızlığın yegâne göstergesi haline gelmek kederiyle yüzleşmişlerdir. Yokluk hissi bir girdaptır. Çünkü hayatınızın merkezinde bu denli yer alan birinin birden bire yok olmasına alışamazsınız. Akıntısı yüksek bir nehirde gibi, akıntıya karşı yüzmenin hiçbir işe yaramadığını görünce yalnızca uyum sağlarsınız. Bu his bir hafıza kaybıdır. Çünkü sizi sizden iyi tanıyan birinin, sizi dünya üzerindeki herkesten daha çok seven birinin sizde bıraktığı anılar zamanla ne kadar istemeseniz de silinmeye başlar. Bu his dünya üzerindeki tüm yalnızlıkları yaşıyormuşsunuz gibi hissetmenize sebep olur. Çünkü artık her başınız sıkıştığında kendinizi kollarında rahatlatabileceğiniz en yumuşak yanınız yerinde yoktur. Boğazınız düğümlü iken kendinizi hep yalnız hissedersiniz. Bu his belki de yaşanabilecek en büyük pişmanlıktır. Çünkü mümkün olsa ona yalnızca birkaç dakika daha sarılmak için yapamayacağınız fedakârlık yoktur. İnsanın kendisine yapıldığını hissettiği en büyük haksızlıktır. Çünkü tam da sizin hayatınızda güzel şeyler olacakken onun tanıklığından yoksun kalmışsınızdır. Kısaca bu his hiçbir zaman unutulmayacak, hep sizinle yaşayacak bir histir ve ondan kurtulmanın imkânı yoktur. Bu sebeple sadece bunu hayal ettiğiniz de bile gözleriniz doluyorsa yapılacak tek ve en iyi şey hemen telefona sarılmak ya da yakınınızdaysa gidip bizzat kendisine kocaman sarılmak ve ona onu ne kadar sevdiğinizi elinizden geldiğince tekrar tekrar ifade etmek, onunla geçirdiğiniz her saniyenin aslında ne kadar kıymetli olduğunu bildiğinizi ona hissettirmektir. Kaynakça: 1 http://www.kitapagaci.com/yazar-17466-justine-levy.html Mehmet Burak Kapuağası 21602335 *Emile Signol/1847- "Taking of Jerusalem by the Crusaders, 15th July 1099 Kudüs Hep Ağladı Dumanlar altında bir şehir ve içinde iki farklı duygu cümbüşünü yaşayan insanlar. Öyle bir şehir ki tarih boyu ona sahip olmak uğruna hep kan dökülmüş ve ironik bir şekilde bu kan denizinin mutlak barış uğrunda akıtıldığına inanmış orduların savaş meydanı olmuş bir şehir. Haliyle tarihinde bu kadar yoğun akınlara uğramış bir şehrin hikayeleri ayrı sanat dallarına da ilham olmuştur. Yukarıda ki resimde olduğu gibi… Üç semavi dinin Dünya üzerindeki tek ortak merkezi olması hasebiyle kutsallığını elde eden Kudüs’tür bu şehir. Bu resim üç büyük taraftan biri olan Hristiyanların kutsal toprakları arındırma (!) amacıyla düzenledikleri ilk Haçlı Seferinin sonucu olan, Kudüs’ün düşüşünü ya da daha münasip bir tabirle çöküşünü konu alıyor. Şehir tarihi boyunca acılara sahne olmuştu ancak Birinci Haçlı Seferinin başarıya ulaşmasının ardından gelen yıkım en fecaatlilerinden biriydi. Yapılan zulümlerle Titus’u aratacak ölçüde vahşetlere sahne olmuştu bu kutsal şehir. Sanatçı, her ne kadar yüzlerce yıl sonra yaşamış olsa da hafızalardan ve tarihten silinemeyecek boyutlardaki bu katliamı bazı eksikleriyle resmedebilmiştir. Resim renk yoğunluğu açısından değerlendirilecek olursa söyleyebileceğimiz şey, şehrin fatihleri olan Hristiyanlar ile gelen bir aydınlık ve eski sakinlerinin, ki bunlar Müslümanlar ve Yahudiler ve dahi şehrin yerleşik halkından oluşan Hristiyanlar olmaktadır, sahip olduğu karanlık ve birbirine zıt kontrastlarıdır göze çarpan ilk şey. Acı bir yenilgi tatmış olan Kudüs halkının sağ kalan mensupları medet dilenirken resmedilmişlerdir. Dizlerinin üstlerinde sürünerek, umutsuzca şehrin yeni sahiplerine merhamet için yalvarmaktadırlar. Diğer bir yanda ise, amaçlarına ulaşmanın ve zaferin verdiği coşkuyla, bir şölen havasında kutlamalar yapan şehrin yeni sahipleri. Ancak mağlupların bilmedikleri akıbetleri, bir merhamet timsali olmaktan ziyade, insanlık tarihine kara bir leke olarak geçecek en büyük toplu katliamlardan biri olacaktır. Fatihlerinin anlayışına göre şehir kirlenmişti ve bunu temizlemenin tek yolu onu vaftiz etmekti. Korkunç olan şey ise bu vaftizin kutsal su yerine Kudüs halkının kanlarıyla yapılacak olmasıydı. Bir zamanlar farklı dinlerin ibadethanelerini dolduran bu insanların kanları şimdi aynı ibadethaneleri temizlemek (!) uğruna akıtılıyordu. Savaşta ölmemiş olanların akıbeti, tıpkı resmedildiği gibi muzafferlerin atlarının ayakları altında olacaktı… Resimdeki diğer önemli kısım ise arka plandaki şehrin yanışıdır. İlk göze çarpan yapı olan Kubbet-üs Sahra ve onun hemen önündeki Batı Duvarıdır. Arkalarındaki binalar kadar talihsiz resmedilmemiş bu iki yapı şehrin kimliği niteliğindedir ve bundan dolayıdır ki ressam onları zarar görmemiş şekilde resmetmiştir. Diğer bir yandan resimde tek beliren dini sembol askerlerin mızraklarının ucundaki haçlardır. Ne minarelerin ne de kubbelerin üzerindeki alemlerin hiçbiri resmedilmemiştir. Bunun sebebi ise genel fetih geleneği olan dini yapıların Tanrıya teşekkür sebebiyle adanmasıdır. Bu dönemdekini farklı kılan ise tüm binaların adanmış olmasıdır. Zaten tek bir kimliğe bürünecek olan şehrin farklı dinlerin ibadethanelerine ihtiyacı yoktu. Şehrin geri kalanı ise bir fetih atmosferinin yansımasıdır. Yıkıcı çarpışmaların ardından her noktasından dumanlar yükselen bir şehir; ve fetih tablolarının bir klasiği olarak, şehre hakim noktadaki mağlup tarafın bayrağının indirilişi resmedilmiştir. Ressam Emike Signol’ün bu eserinde her ne kadar iki baskın taraf olsa da benim nazarımda resmedilmiş şey fatihlerin muzafferiyetinden ziyade mağlupların acınası halleri ve onları bekleyen korkunç akıbetten habersiz oluşlarıdır. Ve bu resim, Dünya’nın en kutsal mekanının yine ona kutunu veren üç dinden biri tarafından nasıl selamet diyarı olmaktan zulümler diyarı olabileceğini anlatmaktadır, geçmişten günümüze bir serzeniş gibi. Kaynak Resim: Signol, Emile / 1847- "Taking of Jerusalem by the Crusaders, 15th July 1099" / Giraudon / The Bridgeman Art Library Sedanur AVCI DEĞİŞİM Bir kişisel gelişim kitabından bahsedeceğim bugün ama aslına bakarsanız bu tarz kitapları ne severim ne de faydalı bulurum. Her kitap insana bir şeyler katar elbette ama insanların kendilerini geliştirmelerinin maalesef kitaplarla veya nasihatlerle mümkün olabileceğine inanmıyorum. Tecrübe etmeden ya da içinden gelmeden sırf “Böyle yaparsan daha iyi olur” denildi diye insan kendini değiştiremez. Değiştirmeye çalışsa bile uzun vadeli olmaz. İnsan kafasındaki problemlere de, onları nasıl çözmesi gerektiğine de kendi karar verir. Bu kitapta da insanın problemlerini kendi ürettiğini ve ürettiği probleme ancak kendi beyninde çözüm bulabileceğini anlatıyor. Her insanın problemi ya da aynı problemi görüş açısı farklıdır. Biri için çok basit görünen bir olay bir başkası için çok büyük bir problem olabilir. Problemi büyük gören kişiye diğerini ne kadar örnek gösterirseniz gösterin ikna olmayacaktır. Onun asıl sorunu insanların o problemi nasıl gördüğü değil, kendisinin büyük görmesi zaten. Çözümü de ne kadar kolay olursa olsun onun için hâlâ çözmesi zor bir problem olarak kalacaktır. Bu yüzden sadece kitap okuyarak bu tarz problemleri çözebilmek çok zordur. Sadece okuyan için değil, aynı durum yazar içinde geçerli bence. Her zaman doğru olanı yapamaz insan. Birine çok sinirlendiğimiz zaman kavga etmememiz gerektiğini ya da küfür etmememiz gerektiğini hepimiz biliyoruz. Ama kaçımız o an durup bunu yapmamalıyım diyebiliyoruz? Kişisel gelişim kitapları da doğru olanı yapmaktan çok doğru olanı bilmek aslında. Biliyoruz ama yine de tecrübe etmeden uygulayamıyoruz. Kendimde de, etrafımdaki insanlarda da bunu görüyorum. Başımıza gelmeden anlayamıyoruz, kabul edemiyoruz. Başkasına üzülmeye değmez demek çok kolay geliyor ama aynı olay başımıza geldiği zaman o kadar da kolay olmuyor. Bunun benim için en gerçek ve yakın örneği teyzemdir. Kişisel gelişimle ilgili gitmediği seminer, okumadığı kitap yoktur. Bunu sadece meslekî olarak değil gerçekten severek yapıyor. Gerçekten kendini geliştirdiğini düşünüyor ama gün geliyor başkalarına terapi yapan birinin minicik şeyleri gözünde büyüterek üzüldüğünü görüyorsunuz. Başkası ona aynı dertlerle gelse sorununun ne kadar ufak olduğunu, çözümünün çok basit olduğunu, asla üzülmeye değmeyeceğini söyler eminim. O yüzden kişisel gelişim kendin tecrübe etmediğin sürece sadece sözde kalan bilgiler bence. Bu tarz kitaplar da hep sonradan anladığımız nasihatler gibi gelir bana. Annemizin yapma dediği şeyleri ısrarla yapıp sonuçlarını görünce pişman olmak gibi. Pişman olmadan yapabilsek keşke ama ben hiçbir zaman yapamayacağım sanırım. O yüzden bende bir karar verdim. Kendimi sadece benim başıma gelen kötü olaylarla değil, başkalarının başına gelen olayları da gözlemleyip bu şekilde geliştirmeye karar verdim. İnsan kendi başına gelince anlayamıyor madem, başkasının yaşadıkları üzerinden tecrübe etmek daha kolay ve daha uygulanabilir. Bunu bu hafta yapmaya karar verdim ve ilk öğrendiğim şey, nefret insanı yorar. İnsanlardan kolay kolay nefret etmem ama o sınıra geldikten sonra da affetmem. Birkaç gün önce arkadaşlarımla otururken biri nefret ettiği eski bir arkadaşından bahsediyordu. Diğeri de “Üzerinden yıllar geçmiş o seni umursamıyor bile şuan. Niye hâlâ kendini ondan nefret ederek yoruyorsun ki, bırak ne yaparsa yapsın” dedi. Sonrasında düşününce gerçekten nefretin insanı çok yoran bir duygu olduğunu fark ettim. Bende arkadaşım gibi nefret ettiğim birini gördüğüm zaman sinirlerime hâkim olamam. Ama bu denileni düşündüğümde sinirlerimi bozmak sadece beni yoruyor. O insan için değişen en ufak bir şey yok. Hatta belki kendimi üzerek, yorarak onu sevindiriyorum. Nefret, öfke gibi yoğun ve kötü duygular haklı da olsanız taşıdıkça sizin üzerinize yük oluyor. Bunu anladım ve yüklerimden kurtulmaya karar verdim. KAYNAKÇA  Sula, Mirela. Aklını Koru Düşüncelerini Yönet. Epsilon, 2015. Yavuz A. Yakut Kızmadan Önce Bir Dinle Kardeşim Boksörler en büyük galibiyetlerini de, en ağır mağlubiyetlerini de kızgınlıkları doruk noktasındayken alıyorlar benim gördüğüm kadarıyla. Bazen o sinir haliyle sağ kroşeyi yapıştırıyorlar, yine bazen o sinir haliyle aparkatı yiyip sırtüstü yere çakılıyorlar. Boks sporuna yönelik bu kadar konuşmak yeterli, (zaten ilk iki cümlede boks hakkında bildiğim bütün kavramları sıralamış bulunmaktayım, o da ayrı mesele) nitekim esas amacım boksörün verdiği seçimle alakalı konuşmak. Somut olayda( 1.sınıf hukuk öğrencileri havalı hukuk kelimelerini mutlaka günledik hayata uyarlamaya çalışırlar, bakınız bendeniz) boksörün sinirli olup olmamayı seçmek kendi elinde. Sinirli olmak onu her zaman başarıya götürmediğine göre yanlış seçimler yapabiliyor. Sadece o da değil hepimiz kızgınlıklarımız yüzünden yanlış seçimler yapabiliyoruz. İçimizde “ben hiç yanlış seçim yapmadım, verdiğim her karar doğruydu” diyebilen var mı? Varsa o kişilere hayatta başarılar diliyor, yazının geri kalanını okumalarının vakit kaybıyla sonuçlanacağını düşündüğümü belirtmek istiyorum. Her hata insana pek çok ders verirken, ona çeşitli çıkarımlar sunarken aynı zamanda da pek çok şeyi insandan götürebiliyor, onun kimi şeyleri yitirmesine sebebiyet verebiliyor. Tıpkı Yarbay Frank Slade’in, kendini kör etmesiyle sonuçlanmış, ağır bir hata yapması gibi. Burada şöyle bir durumdan daha bahsetmek gerekiyor sanırım, o da şu ki, Frank Slade sadece görme yetisini kaybetmiyor, ailesiyle olan ilişkileri de sarsılıyor, giderek bozulmaya başlıyor, ailesini de kaybediyor. İyi ama bu nasıl oluyor, olabiliyor? Cevabı basit, hata yapmak insanı sinirlendiriyor. Ben de bir hata yaptığım zaman çok sinirlenebiliyorum. Nasıl bunu yapmış olabilirim diye içim içimi yiyor, kimi zaman duvarlara yumruk attığım bile oluyor(bütün bunlara rağmen bir “Çocuklar Duymasın” efsanesi Haluk değilim, benden çekinmeyiniz). Sadece ben değil birçok insan sinirlendiği zaman sadece benim yaptıklarımı yapmakla kalmıyor, aynı zamanda bu sinirini başkalarına da yansıtıyor, onları da öfkelendiriyor. Halbuki, bu konuyla onların çoğu zaman uzaktan yakından alakası bile olmuyor! Sanırım yukarıda sorduğum sorunun cevabı da Frank Slade örneğinde de bu şekilde. Frank’in görme yetisini yitirdiğinden beri ailesine karşı kaba, aksi ve sinirli tutumunun yarattığı Frank’e karşı beslenilen öfke -hele yeğeninin sarf ettiği cümlelere girmiyorum bile- bunu gösteriyor. “Kızgınlık böyle yıkıcı bir boyuta erişene kadar yapacak bir şeyler yok mu kardeşim,” diyesimiz geliyordur herhalde hepimizin. Bence bunun bir çözümü var ve bu çözümün gerçekleşmesi de bir hayli mümkün. İsterseniz hemen tarifi de vereyim, not ediniz. Bir adet hatamıza rağmen bizi kabullenecek, bize inanacak insan. Evet yanlış duymadınız bu tarif sadece tek malzemeden oluşuyor! Pek çok doktor bu tek malzemelik tarifin yapımına “iyileşebilmek için önce hastalığı kabullenmelisiniz” diyerek başlıyor. Ben bu düşünceye sonuna kadar inanıyorum çünkü eninde sonunda ortada yanlış giden bir şeyin olduğunu kabullenmek ve bu yanlışlığı düzeltebilmek için yardıma ihtiyaç duyuyoruz. Çözülmesi güç problemler çoğu kez öğretmenimize sormayı ve cevabını öğrenmeyi gerektirir. Tıpkı bunun gibi, biz de kendimize kızgınlığımıza sebebiyet veren düşünceleri, olayları bize inanacak, hatamızı kabullenecek insanlara danışarak, onlarla paylaşarak atlatabiliriz. Frank Slade’in intihara ucuna gelmişken ona inanan Charlie’nin inancı sayesinde hayatta kalması ve yaşamak için bir nedeninin, umudunun yeniden oluşması bence bunun güzel bir örneği. Başkalarının bize inandığını görünce bana kalırsa yeniden kendimize inanabilir, yepyeni bir yaşama merhaba diyebilir veya geride bıraktığımız güzel günlere geri dönebiliriz. Görmeyi unutan bir adama yeniden görebileceği bir hayatı sunan Charlie gibi, umut ve inancımızla yıkılmış insanları yeniden diriltebilir, onları kendilerine ikinci bir şans vermeye yöneltebiliriz, ne dersiniz? Yavuz A. Yakut Kaynakça: -Brest, Martin. Scent of a Woman.1992. City Light Films. Film 1 Burak Özmen Ali Turan Görgü Turk 101-26 23/10/2014 Lavinia Ben ve Edebiyat dersi, Edebiyat bile değil Türk Dili ve Edebiyatı öyle mi? Düşüncesi bile korkutucuyken, hocam ilk ödevimle beni baş başa bırakmıştı bile: ‘’Lavinia’’ şiiri, drama içerikli şiir okuma. Ödev günü geldiğinde ne kadar heyecanlı olsam da, ‘’Üşüyorsan ceketimi al’’ mısrasını ceketimi çıkarıp seyircilere uzatarak canlandırdığım için olsa gerek, benim standartlarımın çok üstünde bir notla sonuçlanmıştı ödevim. Sonradan beynimin içinde yankılanan inovatif fikirle büyük bir savaş verdim: ‘’Bir şiir kitabı alıp okumalı mıyım?’’. Nihayet bir şiir kitabı almaya karar verdim ve bu kitap elbette Lavinia’nın mimarı Özdemir Asaf’ın Çiçek Senfonisi olmalıydı. Başlarda şiir fikrine, romantik birkaç heceye bile kikirkikir gülen ben, gayet entelektüel bir şiir okuyucusu olup çıkmıştım. ‘’AN’’ şiirinden: ‘’Gülüş bir yanaşımdır bir öbür kişiye; Birden iki kişiyi döndürür bir kişiye… Anılarından kale yapıp sığınsa bile, Yetmez yalnız başına bir kişiye.’’ mısralarını okuyan ben aşık olmanın eşiğine sürüklenmiştim adeta. Yok yok dalga geçmiyorum, ben gerçekten daha hisli birisiydim artık, en yakın çevrem ne kadar ti’yealsa da beni, onlar da bendeki değişimin farkına vardılar. Şiirin o büyülü havası mı, yoksa Özdemir Asaf’ın saçımızı sıvazlayarak yüreğimize ilmek ilmek ördüğü şefkat midir bilmem, olaylara daha dokunaklı yaklaşan ben, kitabı da aynı derecede yoğun haz ve hızla okuyuvermiştim. Sanatsal bir bakış açısı kazanmıştım diye yorumluyorum ben bu değişimi, önceleri sözcükleri farklı yazan ya da okuyan yazarlar bana komik gelirken (örneğin ‘’Karac’oğlan der ki’’ gibi, hece ölçüsü için yapılan bu 2 değiştirme eylemi) artık bu yorumlar ya da gereklilikler bile bana hoş gözükür olmuştu, şiirin ayrı bir dünyası varmış ve bu farklılıklar orda yaşamını sürdürürmüşçesine (Özdemir Asaf’ın ‘’Sana güzel –deyorlar-, sakın olma’’ mısrası gibi). Kitabın sonlarına yaklaşırken ben, Özdemir Asaf hüznümü kitaptan kaçırdığım gözlerimden anlamış olsa gerek, bana kusursuz bir şekilde veda ediyordu: ‘’Yalnız’ın Durumları’’. ‘’Her şeyi süpürebilirsin; sonbaharı süpüremezsin. Sen her şeyi süpürebilirsin; sonbaharı süpüremezsin. Yalnızsa, sürekli bir sonbaharı süpürür hep… Düşünemezsin.’’ diyordu. Sanki ‘’Yalnız’ın Durumları’’ şiiri geçmişim, ‘’AN’’ şiiri şu anım olmuştu. Ne kadar anlamlı değil mi? Yok benim değişimim değil Özdemir abimizin yazdıkları. ‘’Dünya Kaçtı Gözüme’’ adlı unutulmaz kitabından ‘’Yakın’’ isimli şiiriyle başlayan bu his yüklü yolculuk bitmek üzereydi. Sonra gözüm içindekiler kısmına ilişiverdi gözüm; 480 şiir, 480 tane bambaşka hikaye, 480 başka varoluş… Sanat ne kadar güzel şey, ne kadar başka bir dünya iken; henüz yeni adım attığım koşarak ilerleyeceğim şiir dünyası bambaşka bir yerdi benim için artık. Alice için Harikalar Diyarı ne ise benim için sanırım burası o idi. Sıkça söz etmese de şiirlerinde, doğduğu Ankara’nın ayaz havaları da var gibiydi. Çabucak ısınmama, onu ve şiirlerini, hatta tüm şiirleri sevmem de bundandır diye düşündüm. 11. sınıfta geçtiği Kabataş Erkek Lisesi esintili eski şiirleri bile benim için minik birer boğaz gezintisi oluvermişti adeta. Ama1956 yılında, 20. yüzyılın ikinci yarısında yayınladığı ‘’Sen SenSen’’ kitabının ikinci kısmından en sevdiğim şiiri ‘’Konak’’ ise benim naçizane hayatımın en anlamlı cümlelerini içeriyordu: ‘’Sen gelirken ağlamıştın, orası için. Bil, gidersen de ağlayacaksın. Burası için…’’. 3 Gitmeyi de gelmeyi de bilmeyenler için… Ne yazık ki hayat, sadece arada kaldığımız, gelenin gideni arattığı, özlenecek onca şeyin olduğu kayıp bir şehir. Oysa ki sadece yapmak gerek, çok da fazla düşünmemek. NİHAİ HÜKÜMİvan İlyiç öldü. Her gün gazetelerde sayfalarca verilen ölüm ilanlarından bir farkı yok gibibu haberin. Sevdiğimiz birini kaybettiğimizde, dünyamızı ateşe veren bir nefret ve en canlı renklerisolduran bir keder olarak tanıdığımız ölüm üzerine hiç kafa yordunuz mu? Eğer tenezzületmediyseniz bunun için sizi suçlayamam. Yaşam, ölümü hatırlamaya izin vermeyen bir hızla akıpgidiyor çünkü.Hayatı önündeki duvara doğru süratle ilerleyen bir araca benzetebiliriz. Yüzümüze vuranrüzgârın verdiği keyifle sarhoş olmuşken yol bir çırpıda geçiverir. Çarpma anı ise üzerine hikâyeleryazılacak kadar uzun gelir bize. O göz açıp kapayıncaya kadar son bulan süre; şaşkınlık, heyecan,korku ve tanımlayamadığımız daha nice duygu ile yüklüdür. Nasıl ki madde, uzay-zamanı gerer,büyük bir gezegenin yanında zaman yavaşlar; duyguların yüreğimize, düşüncelerin zihnimizehücum ettiği anlar da uzar, diğerlerini gölgede bırakır. Öyle ki bazen geriye baktığımızdayaşamımızın bu belli başlı anlardan ibaret olduğunu sanarız. Bazı hayatlar vardır ki, böyle anlarladopdoludur. Bu şekilde sadece kendisine tanınan süreyi değil asırları dahi aşar, günümüze uzanır.Bazen insanlığın böyle birkaç kişiden oluştuğunu zannederiz, diğerleri onların parıltısında farkedilemez. Çoğu unutulup gider, kimileri daha kendilerine verilen süre dolmadan hafızalardan silinir.Unutulan birey, umutsuz bir çaba içinde kendisini reddeden hayata dönmeye çalışır. Ancak,artık çok geçtir. Bitmek bilmez o son anların ıstırabıyla kıvranarak cevapsız soruların yükü altındacan verir. İnançları ve değerleri uğruna bir ömür harcamamış mıydı? Farklılıklarıyla ve sımsıcakhatıralarıyla, tek ve özel değil miydi? Nasıl bu kadar kolay vazgeçebiliyorlardı ondan, nasıl?Ölümün soğuk ve dipsiz uçurumunda kaybolmak için miydi hepsi? Sartre'ın dediği gibi uzamayagelmeyen serüvene anlam veren ölümse, niçin ölümle birlikte hayat anlamını kaybediyor?Belki de sandığımız kadar farklı değilizdir birbirimizden. Uzayın ve zamanın örtüsünüüzerimizden attığımızda, adımıza eklenen unvanlardan arındığımızda, şaşırarak aynı kişiolduğumuzu görürüz. Öncelikle tercihlerimizin bir özgürlük yanılsaması içerisinde yapıldığınıanlarız. İdam edileceği yönteme kendi karar veren kişinin kaderini kendi belirlediğine inanmasıgibi. Yargı yetimizin temelinde yer alan değerlerimizi hiç sorgulamamış olduğumuzu fark ederizsonra. Daha doğrusu sorgulayamayacağımızı. Çünkü hakikat, içinde yaşadığı devre ve toplumadışarıdan bakabilenlerce kavranabilir ancak. Biz ise, at gözlüklerimizle kayıtsız şartsız teslimolduğumuz toplumun işaret ettiği yönü görürüz sadece. Özgürlük hissimiz bile öğrenilmiştir, aynenne zaman sevinmemiz veya üzülmemiz gerektiğinin bize ezberletildiği gibi. Başkaları tarafındanbelirlenen rolümüzü, ölüm bizi bulana kadar oynamaya hazırızdır artık. Sahte ifadeler taşıyanmaskeler ve yalanlarla süslenmiş dekorlar arasında oynadığımız bu oyunda düşünmek için vaktimizyoktur. Rolümüzü iyi yaptığımız sürece, bizi duyarsızlaştıran egomuzu şişirme hakkını buluruzkendimizde. Ölüm nihai hükmünü verene dek.O kaçınılmaz sonla barışmanın bir yolu var mı peki? Evet, başkaldırmak. Parçası olmamızistenen oyuna, düstur edinmemiz istenen yalanlara başkaldırmak. Sağduyumuzun sınırlarını aşmak,maskelerimizi çıkararak insanlardan maskelerini çıkarmalarını istemek. Gözleri kapalı yaşayanlarıuyandırarak başkaldırmak ve hakikati; kendi ruhumuzun ve başkalarının inceliklerinde, şu anakadar ihmal ettiğimiz güzelliklerde aramak. Hissetmek ve düşünmek; çünkü yalnız yüce duygularve büyük fikirler, kısıtlı var oluşumuzun ve içine hapsolduğumuz bedenimizin ötesine geçmemizimümkün kılar. Böylesine duygu ve fikirlerle aydınlanmış bir insan sadece tüm zamanlarda değil,aynı anda her yerdedir de. Doğan güneşle onun ışıkları da vurur bize. Tatlı bir şarkı onun inceruhunun esintileriyle okşar kalbimizi. Ölüm ise sadece onun sonsuzluğa erişmesinin önündeki tekengeli kaldırır. O insan gerçekten özgürdür artık.Kusursuz Auggie Çok az kitap okuyucuyu aynı anda hem güldürüp hem hüzünlendirirken eğitebilir. Ne zaman ki kalbime dokunacak ve bana hayatı sorgulatacak bir kitap okumak istesem çocukların bakış açılarından yazılmış kitaplara gider elim. Çünkü söylemek istediklerini dolandırmadan söylerler ve bu, bana göre o cümleyi ve düşünceyi daha etkili kılar. Cümlelerin basitliği ile de zeka seviyeniz ne olursa olsun algılarsınız verilmek istenen mesajı, çünkü cümleleri zekaya değil kalbe hitap eder. Ayrıca yetişkinlerin aksine çocuklar her zaman hisleri konusunda dürüsttürler ve yetişkinlere göre daha iyi gözlem yaparlar. Bir yüz anormalisi ile doğmuş beşinci sınıf öğrencisi Auggie (gerçek ismiyle August) de bu çocuklardan biri. Auggie, yüzünün hayal edebileceğiniz en çirkin yüzden bile daha kötü bir durumda olduğunu söylüyor. Diğer çocukların - hatta yalnızca çocukların değil, ağzı pazar torbasından daha gevşek olan yetişkinlerin de - tabiriyle Auggie'nin "gözleri yanaklarında" ya da "yüzü yangında yanmış gibi." Sıradan çocuklar bile okula başlamak, yeni bir ortama girmek ve hiç tanımadığı kişilerle birden tüm gününü geçirmeye başlamakta zorlanırken, bunun Auggie için ne kadar zor olduğunu varın siz düşünün. Artık insanların bakış açılarının değişmesinin zamanının geldiğini düşünüyorum. Engelli veya uzuvları bizimkinden farklı olan insanlara "kusurlu" diye hitap edilmesi insanlığa yakışmıyor. Ne düşünüyorum biliyor musunuz? Anne-babaların bu tür insanlarla dalga geçilmesini gerektirecek herhangi bir "kusur"larının olmadığını çocuklarına öğretmeleri gerekiyor çünkü çocuklar çoğu zaman cümlelerinin karşıdaki insanı kırabileceğini idrak edebilecek olgunlukta olmuyor ve bazen gerçekten fazla acımasız olabiliyorlar. Elbette ki insanız ve bazen bizden farklı olanlara şaşkınlıkla bakmayı engelleyemeyebiliriz. Önemli olan bunu karşıdaki kişiyi rahatsız etmeden ve kendisiyle ilgili kompleksler oluşmasına neden olacak derecede yapmamak. Hiç bakılmaması ya da çok bakılması da Auggie'yi üzüyordu çünkü. “Sihirli bir lamba bulsaydım ve tek bir dilek hakkım olsaydı, hiç kimsenin fark etmeyeceği sıradan bir yüzüm olmasını dilerdim. Sokakta yürürken insanların beni görüp hemen başka tarafa bakıyormuş gibi yapmamalarını dilerdim. Ne düşünüyorum biliyor musunuz? Sıradan olmamamın tek nedeni, kimsenin beni öyle görmemesi.” – August Bütün eğlencesi insanlarla dalga geçmek olan o kadar çok insan var ki… “Şişko”, “tek kaşlı”, “ağzı yamuk” , “burnu büyük”, “pırasa saçlı” gibi insanlara etiketler vermekten vazgeçmeliyiz artık. Bir et parçası değiliz, hislerimiz var ve içten içe cam kadar kırılganız aslında. Ben her insanın farklı bir şekilde güzel olduğuna inanıyorum. Bizim “kusur” olarak gördüğümüz güzellikler bizi biz yapar. Farklılıklar bizi ayırmamalı, tam tersine birleştirmeli. Bizden çok da farklı olmayan bu insanlara “sıradan” gözüyle bakabilmemiz için gereken tek şey empati aslında ki ben toplum olarak en büyük eksikliklerimizden birisinin bu olduğunu düşünüyorum. Kitabın yazarı Palacio empatinin öğrenilebilecek bir beceri olmadığını iddia etse de kitaplar okuyarak, gözlem yaparak, kalbimizle düşünerek –hissederek- kendi kendimizi eğitebileceğimize inanıyorum ben. Biz istersek her şey olur, yoksa bir başkasının “ya bir gün sen de öyle olursan?” demesiyle pek de bir şey değişmiyor. “Yok canım benim başıma gelmez.” diyoruz hep, fakat gelebiliyor, geliyor işte. August ile aynı zorluk ve üzüntüleri çekmek istemiyorsak olaylara karşımızdaki kişinin bakış açısından bakabilmeyi öğrenmeliyiz. Auggie mükemmel olmayan “mükemmel” bir çocuktu ve çektiği zorluklardan sonra kendi mucizesini buldu. Umarım ki diğer çocuklar da bulacaklar, hatta gerekirse kendi mucizelerini yaratacaklar. Sizi mutsuz etmeye, küçük düşürmeye çalışan insanlar hayatınızda elbette olacaktır. Böyle anlarda ben hep sınandığımı düşünmüşümdür. Eğer bu sınavı geçebilirsem hayatımda çok daha güzel şeylerin gerçekleşeceğine inanırım. Bu beni hem o an daha iyi hissettirir, hem de sabrımın karşılığını aldığımda o zamanki hüznümü tebessümle hatırlarım. Siz de kendinizi sevmeye ve kendinize inanmaya devam edin. İnsanların güzelliklerini keşfedin. Ve kimseyi dış görünüşüne göre yargılamayın. “Kim ne derse desin güzelsin, sözler seni yıkamaz. Her şeyinle güzelsin. Hayır, sözler seni yıkamaz.” - Christina Aguilera, Beautiful Beyza YILDIRIM (21502586) Buse Damla ERAY 21301269 TURK101-13 Başak Berna CORDAN 28.10.2014 Ödev:4/2 1 UÇUŞ UÇUŞ HAYAT John ve Yves Berger’in ağızlarından dökülen anlam ve duygu yüklü cümleler yitip giden bir eş, bir anne için yazılmış muhteşem bir mektup kitabına dönüşmüş. Aslında Uçuşan Etekler’de, Rema Hammami’nin John B.’in eşine taktığı ve Berger’in de sıkça kullandığı eşine hitabı ve kitabın adıdır. Ölümün ardından baba ve oğul yaşadığı eksiklikleri ve duygusal açıdan yeni oluşumlarını kitaba etkileyici cümlelerle aktarmışlar. ERAY, 2 Ölüm her ne kadar sadece bizden aldıklarıyla akla gelse de en başta, biz farkına varamadan birçok şey katar bize. Öncelikle anılarımız belirginleşir, insan gerçekten elindekilerinin değerini kaybedince anladığından, bizim için çok önemli olmayan ufacık bir anı bile hatırlandıkça, dünyanın en değerli kısacık iki saniyesi oluverir. O iki saniyede aklımızdan ne mutlu anılar ne hüzünlü dakikalar geçer, sonra hepsi birden bir yumruk gibi yüreğimize iner ve bize gerçeği diretir, ölüm sevdiğimizi; sevgilimizi, annemizi, belki de çocuğumuzu… bizden geri vermemek üzere alıp götürmüştür çoktan. Ölümden sonra çokta yapabileceğimiz bir şey olmadığındandır ki, bir panikle bütün o anıları hatırlamaya unutmamaya çalıştıkça zaman içinde pürüzlenir, bize acabalar katarak ve sonsuza yolculanır her biri. Bize yalnızca, kültleştirebildiğimiz anılarımız kalır ve hayat boyu bize yoldaşlık eder. ERAY, 3 Ölüm aynı zamanda daha çok sorumluluk, farkındalık demektir. Annemiz ölünce onun bizim için tüm kalbiyle, sevgisini katarak yaptığı işleri de artık naz yapamamaksızın biz yapmak zorundayızdır, eşimizin her ne kadar kendimiz yapabilsek de kravatımızı bağlamasına ya da saçlarımızı taramasına alışmışızdır ve kendimiz yapmak istemeyiz. Bir taşım çorba kaynatmak ya da kravat bağlamak bizim için artık omuzlarımızda koca bir yük koca bir sorumluluktur her ne kadar gündelik olsa da. Bunun sebebi; her ocağa elimizi attığımızda, her gömlek giyindikten sonra kravatla bakışırken aklımıza annemiz, eşimiz, kaybettiğimiz gelir, kendimizi kalpten eksik hissettiğimiz gibi elden ayaktan yitik hissederiz. Fakat zaman geçtikçe, bu eksiklikler giderek az hissedilmeye başlar böylelikle sorumluluklarımız azalır hayat tekrar eskiye döner. Ölümün yalnızca geride kalanlar için değil, hayattan ayrılan taraf içinde apayrı bir yüzü var ki, o daha da kötü ‘belirsizliğinden’. Belirsizlik insanı bir ümitlendirir bir kahreder. Acaba ‘cennete’ gidebilecek kadar iyi bir insan olabilmiş midir? Acaba ‘cehenneme’ gidecektir de o güne kadar farkında mı olamamıştır? En şüphelisi de, acaba cennet, cehennem yani ölümden sonra hayat var mıdır? Öleceğini önceden hissedebilme şansına sahip insanların en büyük şanssızlıkları da işte budur. Son dakikalarını cevapsız sorularla çırpınarak harcamak. Her ne kadar sevdiklerine ve hayata veda edecek kadar zaman ve bilinçleri olsa da bilinçleri onlara son ve kötü bir oyun oynatarak belirsizlik yaşatır. Fakat kitaptan da anlaşıldığı üzere ölümü Beverly Bancroft’unda yaptığı gibi cesaretli bir kucak açarak kabullenmeliyiz ki arka da bıraktıklarımızı da belirsizliğimize sürükleyip yorgun hayatlar yaşatmayalım. ERAY,4 KAYNAKÇA: I. http://www.anadolusanattarihcileridernegi.com/?pnum=9&pt=Kitapl%C4%B1%C4%9F%C4%B1m%C4%B1z II. http://richardwstrachan.com/2012/01/31/reading-john-berger-and-looking-at-coll-hamiltons-paintings/ III. http://www.blouinartinfo.com/galleryguide/281726/303887/event/944152 IV. https://virginiapignagnoli.wordpress.com/2012/02/06/there-is-a-gap-between-words-and-seeing-some-notes-about-john-bergers-way-of-seeing/ V. Yves and John Berger. Uçuşan Etekler. İstanbul: Metis Yayınları, 2014. Mektup. KISKANMAK MI SEVMEK? Kıskançlık insanı içten içe bitiren bir şey, kıskançlık sevgi değil. Kimine göre kıskanılmak güzel ama kıskanmak kötü; kimine göre tam tersi. Açıkçası, ben kıskanıldığım zaman iyi hissediyorum, değer gördüğümü hissediyorum; bunu inkar edemem çünkü benim de hoşuma gidiyor ama tabi abartılmadığı sürece. Ben de çevremdeki insanları kıskanıyorum; sevgilimi, ailemi, arkadaşlarımı… Ama kıskançlıklarımın kimseyi kötü etkilemesine izin vermemeye özen gösteriyorum çünkü bunun bir tık fazlası büyük kavgalara sebebiyet verebiliyor. Kıskançlık duygusu o kadar güçlü bir duygudur ki seni istemediğin halde çok zor durumlarda bırakabiliyor, bunu birçok kez yaşama şansına sahip oldum. Aslında şans mı değil mi pek emin değilim ama bana azımsanmayacak ölçüde bir tecrübe kazandırdığı gerçeği kesin. Hayatım boyunca, kıskanılmak ve kıskanmak kalıpları altında çok olay yaşadım fakat bundan önce; kıskanmanın ne denli doğru olduğunu düşünmek lazım. Özünde çok kıskanç bir insanım fakat bunu dışarıya pek yansıtma taraftarı değilim. Genelde kıskançlığımı içimde yaşamayı tercih ederim çünkü biliyorum ki bunu gün yüzüne çıkardığımda başım çok ağrıyacak. Bu korkumun sebebi, kıskançlığı fesatlık olarak görmem ve bundan rahatsızlık duymam. Dolayısıyla, bir süre sonra kıskanmaktan korkar hale geldim. Beni bu kadar kıskandmaktan kaçındıran sebep neydi? Belki de yaşadığım olaylar, belki de çevremde tanıklık ettiğim diğer mevzular. Birini sevdiğim zaman anında onu kıskanmaya başlıyordum ama bu karşımdaki kişiye ne kadar değer verdiğimle alakalıydı. Verdiğim değer arttıkça kıskanmanın boyutu da artıyordu, güven problemleri de bunun ardından geliyordu. Kıskanmanın dozajını bir türlü ayarlayamazken, sonucunda doğan tartışmalar ve anlaşmazlıklar beni daha çok yoruyordu. Bir süre sonra isyan derecesine kadar getiriyordu, bu durum önce karşımdaki kişiyi daha sonra beni olumsuz etkiliyordu. Bir yandan kıskanmamın doğal olduğunu düşünürken bir yandan da kıskanarak hata yaptığımı düşünüyordum ve bu ikilem beni çok arada bırakıyordu, ne yapmam gerektiğini bilmiyordum, sadece değer veriyordum. Gerçekten değer vermenin yolu kıskanmaktan mı geçmeliydi ya da insan illa verdiği değeri karşısındakini kıskanarak mı göstermeliydi? Eğer bir insan karşısındakine gerçekten değer veriyorsa ve onu kıracak kadar kıskanmaz yani bir kavgaya sebep olacak ya da kıskançlığını, karşısındakinin kalbini kıracak seviyeye getirmez. Çünkü durum böyle olduğu zaman, ilişkinin tadı tuzu kaçıyor ve dargınlıklar başlıyor; dolayısıyla ilişki yıpranıyor. Örneğin; kız arkadaşımla aramızdaki kavgaların çoğu kıskançlık ve kıskanılma olayları yüzünden oluyor. Birbirimizi kıskanmadan duramıyoruz ve bunun bize kimi zaman zarar verdiğini de gözden kaçırıyoruz, kavga ediyoruz. Bunun sebebi iki taraftan birinin kendine güvensizliğidir, bence. Aslında birbirimizi kıskanmamızın asıl sebebi hep ikimizden birinin kendine yeteri kadar güvenmemesiydi. Sürekli şüpheci bir şekilde birbirimize yaklaşmamız birbirimize olan güveni sarsıyordu; bu yüzden de birbirimizi kıskanmaya başlıyorduk. Halbuki kendimize güvenebilsek bunların hiçbiri yaşanmayacaktı. Kıskanmanın ayarını tutturamadığımızda birbirimize çok yükleniyoruz ve dolayısıyla birbirimizi üzüyoruz. Kıskanmanın aslında tatlı bir duygu olduğuna inanırken onu bu kadar abartarak kavgaya, gürültüye sebep olmasını izlemek biraz ironik oluyor. Kendime, “Neden bu kadar abartıyorum ki kıskançlığı?” diye sormaktan alıkoyamıyorum kendimi. Abartmayı çok sevdiğimden ya da gerçekten çok kıskandığım için bu soruyu kendime sürekli soruyorum. Yeteri kadar değer vermekle kıskanmanın arasındaki o ince çizgiyi yakalayamadığım için ortaya abartı bir kıskançlık çıkıyor. Tamamıyla, kendime ve karşımdakine zarar vermekten ibaret ama kendine kıskanma diyince de bırakamıyorsun öyle. İçinde varsa sen istesen de istemesen de o kendini belli ediyor ve bir anda parlayıveriyor. Sonuç olarak kıskançlığın ve kıskanılmanın hayatımdaki yeri büyük, fakat kapladığı yer kadar beni mutlu ediyor mu? Kesinlikle mutlu etmiyor. Üstüne üsltlük ilişkilerimi de kötü etkiliyor. Hayatımda bu kadad büyük bir yer kaplarken nasıl olur da beni bu kadar köşeye sıkıştırıyor anlamak güç. Günlük hayatımdaki ilişkilerimi yardımı dokunmadığı gibi daha da mahvediyor. İçgüdüsel olarak bünyemizde var olduğu için çok şanssızız. Elimde olsa hiç sahip olmak istemezdim kıskançlık duygusuna. Bununla beraber yaşamaya mecburum ve madem kaçamayacaksam; onu kontrolüm altına almaya çalışacağım. En azından, bu yönden söz hakkına sahip olabileyim. Ali Suvarioğulları Ademoğlu’nun EviBu büyük dediğimiz sefil dünya ne kadar acaba? Her ne kadar çekirdek bir ailenin normal bir çocuğu olarak dünyaya sadece kendimden haberdar olarak gelsem de, özene bezene şekillendirilmiş izole çevremde, uzun bir araba yolculuğundan gözümün alabildiği kadar uzağa bakınca aklıma gelmiyor değil bu kürenin sınırı ne kadar diye. Yüzlerce, binlerce, milyonlarca insan. Doğrusu hiç aklıma gelmedi Dünya’nın büyüklüğünde insanların nasıl yaşadığı, dolayısıyla düşünmedim de. Dünya büyüktür geçinip gideriz dedim. Gelin görün ki Dünya’nın aslında hakikaten büyük olduğunu ve bu büyüklük içinde tek bir şeye odaklanmanın ne kadar saf ve acınasıolduğunu öğrendim.Dedim ki Dünya büyük, peki nasıl, ne kadar büyük? Dünya, her kenar mahalledeki çocuğun iki blok arası taşlardan kale yapıp meşin topunu bir çakıl taşına patlatacak kadar büyük. Dünya Macellan’ın insanların algısını değiştirip “terstten” gittiği hâlde kıtalar keşfedebileceği kadar muazzam. Bir kayısı bahçesinin köşesinde iki kalender abinin afyonlarını tüttürecek ve aynı anda bir kadının annelik bir adamın babalık duygusunu hissedecek kadar devasa. Şimdi bunları sıralıyorum peki ama nedir bu Dünya ile alıp veremediğim bir türlü? Çocukluğumdan beri düşünüpdurduğum yegane şeylerden biridir belki de farkında olmayışlık. Bu düşünce ben ne kadar evrilmişsem o kadar evrildi. Büyürken özene bezene onu da büyüttüm, ne bir isim ne de bir şekil verebildim lakin nicedir kafamı kurcalayan bu olgu, olgunluğumun son hâlinde soru işareti şeklini aldı. Altında ezildiğim bir soru işareti, dünya bu kadar büyükken neden üstündekilere erdeminden serpiştirmiyor? Savaşlar, krizler, soygunlar ve cinayetler yine bu kürenin üstünde gerçekleşiyor peki ama Dünya nasıl izin verebiliyor? İki bina arasına taştan kaleler yapıp top oynayan o masum çocuğu ağlatan, belki de bir katil olmaya iten Dünya’nın hangi meziyeti? Gelin görün ki cevabın vehametini ancak ve ancak soru işaretlerinden sıkıldığım zaman anlayabildim. Dünya tek değildi hiçbir Ademoğlu için. Herkes kendi dünyasında kavrulmakla meşguldu. O vakit anladım işte dünyanın aslında sadece benim için büyük olduğunu. Üstüne yoktu Dünya’nın insan yetiştirmekte eyvallah ama iyi insan yetiştirmekte noksanları vardı. Çünkü öyle ya da böyle her insana Ademoğludenirdi peki ama bu oğulların eşref olanına nasıl rastlanırdı? Ahmet Kaptan’ın dediği gibi, her insan Adem olurdu ama herkes Süleyman gibi eşref olamazdı. Eşref’inde kırılması tek bir kötü güne bakardı. İşte herkes iyi insanın direncinin sadece tek bir kötü gün tarafından kırabileceğinin farkında olmaması benim yüreğimi yakan, elzem bir konu haline geldi zihnimde. Lakin bunu düzeltecek ne yol ne de yordam biliyorum. Her şeye rağmen, toplulukların kendi derin tarihlerinde çok ses çıkardıklarını düşünerek o toprak senin bu toprak benim diye savaş naraları attıkları zamanlarda bile Dünya’nın yanı Ademoğlu’nun sukut ettiğini düşünüyorum. Belki gün gelecek bu sukunet bir kıyamete dönüşecek o zaman işte Ahmet Kaptan gibi adamlar ele ayağa düşecek. Belki de Dünya sukuneti ile asla geri dönmeyeceği ve eskisi gibi olmayacağı bir boşluğa adımını atacak ve yok olup gidecek. Basit bir baykuşla onun fotoğrafını çekmek için yıllarını harcayan bir adamın aynı toprağa verilecek olması bu koca dünyanın ne kadar küçük olduğunu ve Ademoğlu’nun evi diye adlandıracağım bu arazinin İnsanlar için elzem derece küçük olduğu düşüncesi benim her aklıma geldiğinde tebessüm edeceğim ironik bir paradoks konu olarak hatıratımda kalacaktır. İşte benim Dünya’m bu kadar. Kaynakça: Dünya Bu Kadar, Mahir Ünsal Eriş, İletişim yayıncılık, 2015 İrem Özlem ALPAYDIN MODERN SAVAŞ Ütopya deyince hepimizin aklında birtakım imgeler canlanır. Adalet, eşitlik ve huzur gibi kavramlar çoğu insanın ütopyasında ortaktır. Adaletsizliği yaratan, şiddete sebep olan insanları bu hayalde bir yere koymayız. Daha doğrusu bize doğru ve iyi gelen insanlarla beraber yaşamımızı sürdürmeyi düşünürken diğerlerine ne olacağını düşünmek zorunda değilizdir. Kısa süre önce %3 adlı bir diziyi izlemeye başladım. Bildiğimiz Dünya tüm insanlara yetecek kaynak barındırmadığından herkesi bir adaya taşıma planı, çok geçmeden iyi olanın kazanacağı dişli bir savaşa dönüşüyor. Adanın yapımı tamamlanmadan Dünya çöküyor ancak ada henüz yalnızca insanlığın yüzde üçüne ev sahipliği yapabilecek durumda. Böylece insanların tamamını değil de sadece uygar bir dünyada yaşamayı hak eden kesimi bir çeşit sınav yardımıyla seçmeye karar veriyorlar. Herkesin yirmi yaşına bastığında bir kez girebileceği ve kaybederlerse karada kalarak hayatlarını sefalet içinde geçirmek zorunda kalacakları bir sınav bu. Böyle bir durumun gerçekte de yaşandığını hayal ettiğimde başlangıçtaki fikrim bunun gayet doğal olduğu ve insanların uygarlığa erişmek için bunu hak ettiklerini kanıtlamalarının adil olduğuydu. Daha sonra ölçütler üzerinde biraz düşünülmesi gerektiğine karar verdim. Ütopyamıza alacağımız insanlar o anda mı ortaya çıkıyor, yoksa hoşnutsuz olduğumuz dünyada da bizimle miydiler? İkincisiyse nasıl bir anda mükemmel bir şekilde uyum sağlamalarını ve düzene ayak uydurmalarını bekliyoruz? İdeal bir toplumda olması gerektiğine inandığımız temellere uyduramadığımızdan aslında canavar olduğuna inandığımız insanları dışarı atmak isterken bir yerlerde oraya doğuştan uygun olan başkaları olduğunu varsayıyoruz. Belirli bir kural dahilinde törpülenmedilerse neden ve nasıl bizim kurallarımızı benimseyebileceklerini sorgulamıyoruz. Bunu kendime sorduğumda cevabım çoğunlukla benim ütopyamdaki kuralların zaten temel ve basit olduğu, bunların insan doğasından gelebileceği oluyordu. Hesaba katmadığım bir şey vardı ki, insanın doğası başkalarını düşünüp onların haklarını gözetmek üzerine değil. Aksine, tamamen kendine odaklı ve vahşi varlıklarız. Hilesiz bir dünyada yaşamak uğruna bu teste girecekler arasından birçoğunun hile yapabileceğinden eminim. Tıpkı adalet istediğimizi söylerken bizi haklı çıkarmayan her kuralı adaletsiz bulmamız gibi. Doğduğundan beri tek amacı testi geçmek olan insanların yeterince iyi olmadıklarından sınavı kazanamadıklarında bunu adil göreceklerine inanmakta güçlük çekiyorum. Böylece ortaya bir kısırdöngü çıkıyor. Kurallara uymak zorunda olmadığımız bir dünya hayal ederken bir yandan da içten gelen bir saygı ve hoşgörü bekliyoruz. Bir toplumda kural olmadan düzenin sağlanabilmesini olası görmüyorum. İnsanların kendi haline bırakıldığı ve eylemlerinden dolayı ödüllendirilip cezalandırılmadıkları her noktada kaos doğacaktır. İyi ve kötü kavramlarını belirleyen bir üst kurum olmadan bir araya gelen insanlar, bu kavramlara kendilerince aynı anlamı yükleseler bile bir süre sonra onları kendi çıkarlarına yönelik esnetmeye başlayacaklardır. Haklı ve haksızın kesin bir tanımı olmazsa kimseyi kendi haklı sebebince zulmetmekten alıkoyamayız. Günümüzde hâlâ Hammurabi Kanunlarına benzer görüşler savunan insanlar var. Tecavüzcülere tecavüz etmeyi, ya da -kendi haklı sebebi olan aile içi kuralları gereğince- kızını öldüren bir adamı idam etmeyi teklif edenler. Bu eylemleri gerçekleştiren insanlardan birinin sebebi kızının sözüne itaat etmemesiyken diğerininki de aile içinde cinayet; ancak ikisinin sonucu da aynı. Bu iki sebebin şahsi olarak bize ne kadar geçerli geldiğinden bağımsız olarak genelgeçer kurallar koymazsak bir düzen bekleyemeyiz. Aynı insanlar dizidekine benzer bir toplum profilinde bulunsalardı da muhtemelen kardeşlerini eleyen insanın kardeşini bulup onu elemeye çalışırlardı. Bunlardan yola çıkarak
yaşamların hayallerini kuruyor. Gerek ekonomik açıdan gerekse güvenlik, sosyal yaşam açısından daha gelişmiş ülkelere göç etmeyi düşünüyor. Daha mutlu olmak adına bu ülkeden gitmeyi bir çare olarak görüyor. Doğrusunu söylemek gerekirse geçen seneye kadar ben de böyle düşünen insanlardan biriydim. Zaman içinde bu düşüncem değişmeye başladı ve Anıtkabir’e son ziyaretimden sonra artık bu ülkede kalmaya, bu ülke için çalışmaya karar verdim. Daha önce de birçok kez Anıtkabir’e gitmiştim, müze ziyaretinde bulunmuştum ama bu kez bir rehber eşliğinde gezme fırsatı buldum ve öğrendiklerim beni çok derinden etkiledi. Tüm müzeyi gözyaşları içinde gezdim. Ülke olarak şu anda çok zor süreçlerden geçtiğimiz doğru, pek çoğumuz tedirginiz, kendimizi güvende hissetmiyoruz, yakınlarımız için endişeleniyoruz. Ama bu günler de geçecek. Daha önce nasıl geçtiyse toplum olarak birlik olduğumuzda; birbirimizi sen Kürt’sün, sen Laz’sın, sen Yahudi’sin, sen türbanlısın, sen açıksın, sen siyahsın, sen beyazsın diye yaftalamayı bıraktığımızda bu günleri aşmak için bir adım atmış olacağız. Farklılıklarımızı hakaret olarak değil ülkemizin zenginliği olarak kabul etmeliyiz. Yıllar önce Kurtuluş Savaşı’nı yaşamış bir ülkenin evlatları olarak bizi bu olaylar yıldıramaz. Bunun için de değişime tabii ki kendimizden başlamamız gerekiyor. Ön yargılarımızı bir kenara bırakıp daha önceden yaptığımız hataları düzeltmeye başlamamız sonra da çevremizdekilere bu düşünceleri yaymamız gerekiyor. Yani bu günleri atlatabilmemiz için en önemli nokta birlik olmamız ve bu birliği korumamız. Bunun dışında ülkemiz için çalışıp bu ülkenin gelişmesini sağlayabiliriz, o zaman ekonomik sıkıntılar yüzünden insanların başka ülkelere göç etmesine gerek kalmaz. Bu, insanlar asla yurtdışına çıkmasın, oralarda yaşamasın, eğitim görmesin anlamına gelmiyor. Elbette daha iyi olabilmek için ne gerekiyorsa onu yapacağız ama sonunda yine kendi vatanımıza döneceğiz. Anıtkabir’de gördüğüm bir diğer şey de Aziz Sancar’ın Nobel ödülüydü. Ödülün üzerinde de Mustafa Kemal Atatürk’ün yurtdışına eğitim için gönderilen öğrencilere iletilmesi için Milli Eğitim Bakanı’na çektirdiği telgraf vardı. Telgraf şöyle diyordu: “Sizi bir kıvılcım olarak gönderiyoruz. Gür alevler olarak geri dönmelisiniz.” Bu söz ve bu ödül beni çok etkiledi, gözyaşlarımı tutamadım gerçekten çok duygulandım. Aziz Sancar ülkesiyle olan bağlarını asla koparmamış, Atatürk’ün bu sözüne riayet etmiş çok büyük bir bilim insanı. Hepimiz onunla gurur duyuyoruz fakat onu örnek alarak onun gibi başarılı olmaya da çalışmalıyız. Bizim vatanımız burası, ait olduğumuz topraklar bu topraklar. Dünyadaki hiçbir yer ne kadar konforlu olursa olsun bizim ülkemizin yerini tutamaz. Ülkemizin havası, suyu, toprağı, kültürü, insanları benzersiz, başka hiçbir ülkede bulunamaz. Bu değerlere sahip olmak bizim açımızdan büyük bir şans. Bunun farkında olmalı ve ülkemiz için çalışmalıyız. Sonuç olarak, son günlerde yaşadığımız zorluklar bizi yıldırmasın, ülkemizden soğutmasın tam aksine ülkemize daha çok bağlanmamıza, sahip olduğumuz değerlerin farkına varmamıza vesile olsun. Birlik ve beraberliğimizi koruyarak bu zor günleri atlatmamızı ve güneşli günlere de ülkemiz için çalışarak ulaşmamızı diliyorum. Bu ülkeden daha birçok Aziz Sancar çıkacağına inanıyorum. Müze ziyareti sırasında çektiğim Aziz Sancar’ın Nobel Ödülü ve üzerinde de Atatürk’ün sözü Muhammed Şamil Arınç 11.05.2020 21803683 TURK102-25 Farklı Olmak İsteyen Kendisi Gibi Olmalıdır Kendimi bildim bileli hep diğer insanlardan farklı olduğumu düşündüm. Yani aslında, içimde hem duygu ve düşüncelerimin hem de fiziki görünüşümün diğer insanlara benzemediğini bana dayatan bir his vardı. İlk başlarda bu his kendimi özel hissetmemi sağlasa da daha sonrasında diğer insanlarla sosyal etkileşimimi çok olumsuz etkiledi. Çünkü özel olduğumu düşündüğüm için sahip olduğum gereksiz ve boş özgüven, diğer insanlar karşısında kendimi ifade etme gücümün zayıflamasına ve onların fikirlerine önem veremememe sebep oldu. Bu sebeptendir ki lise hayatımın sonlarına kadar kalıcı ve sağlam arkadaşlıklar kuramadım. Ortaokul hayatımda diğer insanlardan üstün olduğumu düşündüğüm bir saplantı içerisindeydim. Ancak doğal olarak her zaman, her konuda birinci olmam mümkün değildi. Başarısız olduğum durumlarda da bu saplantıdan vazgeçmez, sadece kendi potansiyelimin yüzde yüzünü ortaya koymadığım için kaybettiğim yalanına sığınırdım. Aslında bu tam anlamıyla bir yalan da sayılmazdı. Çünkü kendimi üstün gördüğüm için hiçbir zaman benden daha başarılı olanlar kadar hazırlanmaz ya da uğraşmazdım. Mesela bir sınavda ya da etkinlikte başarısız olursam kendime yeterince hazırlanmadığım, hazırlanmış olsam kesinlikle kazanacağım yalanını söyler ancak sonraki sınav ve etkinliklere aynı şekilde hazırlanmadan katılırdım. Ancak daha sonra bu düşünceleri bana düşündürten şeyin kendimi güvende hissetme ve yalnız başıma kaldığım hâllerde mutlu olabilme çabası olduğunu fark ettim. Fakat bu düşüncelerimin bana kendimi güvende hissettirmek şöyle dursun, maddi ve manevi şekilde ciddi zararlar verdiğini anladım. Muhteşem Showman filminde hayatı anlatılan P.T. Barnum da refah içinde yaşayan ve bu rahatlığının bozulmaması için kendi hayatını özgürce yaşamaktan fedakârlık eden Philip özelinde hepimize şu mesajı veriyor: “Konfor alanında kalıp kendini izole etmek, insanın kendini geliştirmesinin önündeki en önemli engeldir.[1]” Maalesef ben de kendi konfor alanımdan çıkıp bu engeli aşmayı bir türlü başaramamıştım. Bunları fark ettikten sonra ise düşüncelerim tamamen tersine döndü. Lise hayatıma başladığımda düşüncelerim daha karamsar bir hâle gelmişti. Diğer insanlardan farklı olmanın kötü bir şey olduğunu ve hayatım boyunca farklı olduğum için yalnız ve mutsuz olacağımı düşünmekteydim. Bu dönemde izlediğim Leyla ile mecnun dizisinde Mecnun karakteri sevdiği insan tarafından sürekli tersleniyor ve sevgisine aynı şekilde karşılık bulamadığını düşünüyordu. Ben de kendimi ona benzer bir durumda bulmuştum ve -Mecnun’un deyimiyle- sevilmek için kendim gibi olmamam gerektiğini, sevilen insanların herkes gibi olduğunu düşünmeye başladım.[2] Ne de olsa farklılıklar sevilse ve daha çok kabullenilse kendimi bu kadar yalnız hissetmemem ve herkes gibi mutlu olmam gerekirdi. Oysa ben, kendimi diğer insanlarla kıyasladığımda çok daha az sayıda arkadaşım olduğunu görüyordum ve bu durum sürekli olarak canımı sıkıyor ve mutlu olmamı engelliyordu. Arkadaş edinmekte sıkıntı yaşamamdaki sebeplerden birisi insanların düşüncelerine önem vermekte yaşadığım sıkıntıydı. Kimsenin düşüncesinin benimkinden daha mantıklı olabileceğine ihtimal vermiyor, üstelik bazen bunu sohbet ettiğim kişiye hissettirmekten de içten içe bir haz duyuyordum. Şimdilerde ise fark ettim ki dünya üzerinde şimdiye kadar fark yaratanların neredeyse hiçbiri herkes gibi düşünerek ve davranarak başarılı olmamıştı.[3] Onlar da benim eskiden kendimi hissettiğim gibi nevi şahsına münhasır insanlardı ve yalnızlık içinde yaşamak çoğunun kaderi olmuştu. Muhteşem Showman filminde de Barnum ilginç fiziksel özelliklere sahip olan ve toplum tarafından hor görülen insanlarla birlikte bir sirk gösterisi hazırlıyor. Bu sirki hazırlarken “Diğer insanları umursamazsanız kendiniz mahvolursunuz.[4]” şeklinde bir cümlesi var. Ancak burada onun gibi düşünmediğimi belirtmem gerekiyor. Zira her insan kendini özel hissedip farklılıklarıyla yaşamaya alışırsa kimsenin bir başkasını yargılama şansının kalmayacağını düşünüyorum. Çünkü benim okuduklarım ve araştırdıklarımdan edindiğim izlenimlere göre fark yaratan insanlar diğer insanların kendileri hakkındaki düşüncelerini pek umursamıyorlar, aynı zamanda diğer insanları fiziksel ve ruhsal yapılarına göre yargılamıyorlardı. Ben ise insanlarla daha iyi anlaşabilmek ve yalnız hissetmemek için beni ben yapan değerlerden vazgeçmeye başlamıştım. Ancak bu günlerde önümde keskin bir virajla ayrılan iki farklı yol olduğunun ayırdına varıyorum. Ya herkes gibi bir insan olup geniş bir arkadaş çevresine sahip olacağım ya da kendi hayallerime ve düşüncelerime sahip çıkıp belki de ileride fark yaratabilen bir insan olacağım. İkinci yolu seçmek şu an için daha mantıklı geliyor. Ne de olsa herkesin beni sevmesine ihtiyacım yok, birkaç iyi insan sevse yeter.[5] Kaynakça [1] Gracey, Michael (Yön.). Muhteşem Showman (The Greatest Showman). Chernin Entertainment (Yap.), 2017. [2] Ünlü, Onur (Yön.). Leyla ile Mecnun. TRT 1, 2011. [3] Gracey, Michael (Yön.). Muhteşem Showman (The Greatest Showman). Chernin Entertainment (Yap.), 2017. [4] Gracey, Michael (Yön.). Muhteşem Showman (The Greatest Showman). Chernin Entertainment (Yap.), 2017. [5] Gracey, Michael (Yön.). Muhteşem Showman (The Greatest Showman). Chernin Entertainment (Yap.), 2017. Beliz TABANLIOĞLU UYUM “Hayatın içindeki uyum, renk ve ahenk denince akla ilk gelen şey doğa ve hayvanlar oluyor. Neden insanlar arasındaki iletişim ve ilişkiler değil de insan eli değmemiş sistemlerin kendi içinde uyumlu bir şekilde işleyişi beliriyor zihnimizde? Bu kadar mı yoksunuz düzen içinde yaşamaktan, çevreye uyum sağlamaktan?” 8 Ekim 2016 Cumartesi günü akşamı saat onu çeyrek geçe civarlarında aklımda bu soru, hem kendimi hem de içinde bulunduğum toplumu, düzeni sorguluyorum. Bilkent Senfoni Orkestrası’nın Bilkent Üniversitesi Müzik ve Sahne Sanatları Fakültesi’nde düzenlediği sezon açılış konserinden çıkalı birkaç dakika geçiyor. İnsan kendi düşünmekten alıkoyamıyor, enstrümanlar bile ahenk içinde o mükemmel tınılarını yansıtırken, biz insanlar neden sonsuz bir karmaşanın içine sürüklenircesine yaşıyoruz? Uyum ve ahenk içerisinde bulunan, düzenli, simetrik, sistematik, planlı her şey ruhuma o kadar iyi geliyor ki… Bazen çok abarttığımı, en ufak şeylere bile takıldığımı fark ediyorum fakat bu huyumu değiştiremiyorum. O iki saatlik konser de beni dış dünyadan, karmaşadan öyle bir koparıp kendi içine çekti ki haliyle çıkışında kendimi ve çevremi sorgularken buldum. Keman ile viyolanın, obua ile kontrbasın birbirlerini takip etmesi, biri ön plandayken diğerinin arka fonda hafif ve usulca uyum sağlıyor olması bana bizi, birbirimizle olan ilişkilerimizi düşündürüyor. “Keşke!” diyorum, keşke biz de birbirimize saygı duyabilsek, birimiz ön planda ve söz sahibi iken, kendini, yeteneklerini sergiliyorken arka planda durmayı bilebilsek. Uyum içinde yaşamayı öğrensek mesela, düzene ayak uydurmayı, bencil olmamayı, çevremizdeki farklı seslere tahammül edebilmeyi. Hem çevremizde farklı sesler olmasa, nereden bileceğiz benliğimizi, bizi biz yapan kişiliğimizi? Kendimizi düşünürken çevremizi unutmasak, ayak uydurmak zorunda olduğumuz sistemi. Farklılıkları kabul ederek yarattıkları birlikteliğe dikkat etsek mesela, birbirimizi nasıl uyum içinde tamamladığımızı fark etsek. Kıskanmasak mesela karşımızdakini, bakın hem keman viyolonseli kıskanıyor mu hiç? Biri diğerinden daha ufak diye hor görüyor mu ötekini? Yeri geliyor birlikte görev alıyorlar, yeri geliyor birbirlerine öncelik tanıyorlar. Hepsinin farklı bir sorumluluğu, farklı bir özelliği, kendine ait tınısı var. Peki ya insanlar? Biz uyum sağlamayı, kurallar dahilinde hareket etmeyi unuttuk mu? Zamanı gelince birbirimize öncelik tanımayı yük mü bildik kendimize? Tüm hayatımız boyunca zirvede olmak, en başarılı, en güzel, en özel olmak, tüm bunlar mı hırçınlaştırdı bizi? Trafikte bize yeşil ışığın yanmasını beklemeden hareket etmek, sıra beklemek yerine en öne geçmek, ne kattı bize? 10 saniye mi, 20 dakika mı? Peki çok mu mühim, bizden götürdüklerini fark bile edemiyorken, kısa bir süre beklemeyi beceremeyip başkasının hakkını ve yerini ihlal etmek? Ne zaman bu konu gündemde olsa “Acelem vardı, bekleyecek zamanım yoktu.” cevabı verilir ya, karşımızda biri konuşurken ne yapıyoruz peki? Farklı bir tutum mu sergiliyoruz? Laf kesmeden, saygısızlık etmeden dinlemeyi neden başaramıyoruz? Neden hep biz konuşalım, her zaman biz zirvede olalım istiyoruz? Her şeyden önce böyle bir şey mümkün olabilir mi? İnsan hiç yorulmaz mı, sakin bir hayat, biraz geri planda kalmak istemez mi? Fizyolojik olarak bile mümkün değil, insan beyni ve vücudu hayatı boyunca sürekli aktif kalamazken, hırs, bencillik ve egoizm toplum içinde olduğu gibi bu sefer de ait olduğu bünyedeki kuralları ihlal ediyor. Tüm kurallar, ahlak kuralları, trafik kuralları, kanunlar, bizim yaşamımızı kolaylaştırmaya, uyumu da beraberinde getirmeye çalışırken biz aksine hepsini ihlal ediyor, “BEN” odaklı zihniyetimizi hayatımızın her alanında sergiliyoruz. Nereye kadar böyle davranarak? Konuşacağımız, söz alacağımız doğru yer ve zamanı bilmeden hareket etmeye devam edersek toplum olmayı nasıl sürdüreceğiz? Kaos içinde, kimsenin kuralları umursamadan yaşadığı bir hayatta, yok olmaya yüz tutmuş bir toplum haline geliyoruz. Ne yazık ki görsel ve işitsel bir ahenk yaratamasak da, uyumsuzluğun ve düzensizliğin fazlasıyla hakkını veriyoruz. Tüm bu karışık sistem, düzensizlik yerini uyuma, planlılığa ve düzenli bir topluma bırakabilir mi, yoksa sadece bir orkestranın verdiği konseri dinlerken mi tadarız uyumun yarattığı o müthiş hazzı bilmiyorum. Umuyorum ki bir gün insanoğlu da ait olduğu orkestra içindeki ahenk ve uyuma bir şekilde ayak uydurabilecek, çeşitliliğin kattıkları içinde huzurla yaşayabilecek. KAYNAK  Bilkent Senfoni Orkestrası Sezon Açılış Konseri. Bilkent Üniversitesi Müzik ve Sahne Sanatları Fakültesi, Ankara. 8 Ekim 2016. Meva Öztürk 21301494 TURK102-30 Aslı Uçar 15 Aralık 2014 Ben Söylüyorum Siz Anlarsınız Nasıl oluyor böyle, ne uğruna nelerden vazgeçiliyor gerçekten aklım almıyor. Nedenini çözemediğim amaçlar için insanlar o kısa hayatlarını sonsuz bir yarış içerisindeymişçesine heba ediyorlar. Gerçekten zor! İnsanoğlunu anlamak çok zor! Benim hedeflediğim cumhuriyetimde bu anlayış yok, bu başıboşluk, bu düşüncesizlik yok. Yıllardır sözünü ettikleri “özgürlük” anlayışını elde etmek için yapılan savaşlar, dökülen gözyaşları, verilen uğraşlar ne çabuk unutuldu. Ben onlar için bu kadar değersiz miydim ki modernleşme süreci içinde insanoğlu benim günden güne yittiğimi anlamadı? Sözde modern olma düşüncesini hep bana, özgürlüğe, bir adım yakın tuttukları devir artık kendi kendini tüketmeye başladı. Bu düşünce bana yol açma bahanesiyle önüme taştan duvarlar ördü. Modern dünyanın kopukluğu, özelleştirme amaçlı faaliyetler, metalaşma ve metalaşma ile yoğunluk kazanan çileler, göz boyamada bir hayli etkili olan allı pullu reklamlar, tüketim çılgınlığı derken insanoğlu iyice raydan çıktı. Her birinin etkisine, büyüsüne kapılacağım derken kendi benliğini, insanlığın olmazsa olmazı olan insanlık hakkını unuttu, özgürlüğünü unuttu! Kafamı şöyle olduğu yerden çıkarayım artık dedim. Meraklandım çünkü. Gözümü daha çok açmam gerekir diye düşündüm sonunda. Keşfe çıktım. İnsanoğlunu neyin bu kadar değiştirdiğini bulmak, kendi haksız değersizliğimi anlamak için yeni insanlar, yeni kişilikler, yeni tarzlar, yeni yüzler tanımak istedim. İşte farkına vardım ki asıl olan yanılgı bendeki insanoğlu ile ondaki ben… İnsanoğlu kendisi fark edememiş ki ben fark edeyim modern zamanın aslını yitirerek sahteleşen insanların hayat tarzının nedeni olduğunu. Eğer siz, modernleşen bu dünyada diğer insanlardan bir fark yaratmadan varlığınızı aynen sürdürüyorsanız vay hâlinize! Düşünüyorum da eğer bugün insanlar kilise veya camiye gitmiyorsa bunun önemli nedenlerinden biri bedava olmasıdır. E tabii, beş para etmeyen şeylere bir servet ödeyen ancak maddi değeri yok diye asıl manevi öneme sahip varlıkları küçümseyen de sizler değil misiniz? Para sizin tabii, neye Meva Öztürk 21301494 TURK102-30 Aslı Uçar 15 Aralık 2014 harcayacağınızı kendiniz belirlemekte “özgürsünüz!” Malesef ki türünüzün en kötü, sizi en geriye çeken özelliği bu! Hatam varsa düzeltin çünkü ben sizler gibi kafasını kuma gömen, işine gelmeyeni kulak ardı edip işine geleni dinleyen birisi değil aksine her türden görüşe açık ve saygılı biriyim. Sonuçta benim benliğim bu: özgürlük! Her insan evladı sınırları bilmek ve belirli şartlara uymak kaydıyla düşüncelerini bildirmeli ki gelişme, sizin deyiminizle modernleşme tam anlamıyla sağlanabilsin. Ancak bu söylediklerime malesef ben bile inanamıyorum. Neden mi? Çünkü modern olma algısını, siz zamane insanları çok yanlış anlamışsınız. Sizler, asla vazgeçemem dediğiniz rüyalarınızı satıyor, yıllardır bin bir emekle kurup adam etmeye çalıştığınız ülkelerde kiralık hükümetlerinizin boyunduruğunda yaşıyorsunuz. Olduğu yeri hayallerindeki cennet gibi yapacağım derken insanoğlu, bir bakıyor ki zamanın acımasız gerçekleri onu cennetin en dibine, cehennemin sınır çizgisine çekmiş. Düşünüyor belki… Ancak eğlencenin dipsiz kuyularına inerken mutlu olmak uğruna kendi bile farkına varamıyor güzelliğin de bir sınırı olduğunun. Güzelliğin, mutluluğun, eğlencenin de fazlasının bir zararı olabileceğinin. Tabii burada ben giriyorum devreye, her ne kadar beni yanlış tanımladığınız hâlimle de olsa. Özgürüz, modern insanız, her istediğimizi, her beğendiğimizi yaparız diyorsunuz ya siz; yapmayın! Hele ki benim şemsiyemin altında, benim adımdan geçinerek hiç yapmayın. Cennetin asıl varlığında bile kendinizi kaybetmeyin, özgürlüğünüzün de bir sınırı olduğunu bilin! Belki kızdınız bana, bütün hatalarınızı, eksikliklerinizi yüzünüze çarptım, sizin o yalan dolan alışkanlıklarınızı yerden yere vurdum diye. Ancak şu saatten sonra geri dönüş yok kendi adıma! Ve tekrardan hayıflanıyorum sizin için kendi kendime: Ah insanoğlu ah! Cennetin dibinin cehenenemin başına bu kadar yakın olabileceğini neden anlayamadın ki?Buse Tiryaki İnanmayı Seçeriz  http://2.darkroom.shortlist.com/980/898fe8e055b4d8bd96d04cfd45e9967a:1b299153ca5d0d4f4d2950563391add7/in-del-toro-byrne- ctk32062.jpg Bu filmi izlemeye karar vermemde etkili olan şey, arkadaşımın önerisine uymayı tercih etmekti. Çok zamanım olan günlerden birindeydim ve güzel vakit geçirmeye ihtiyacım vardı. Filmin adına baktığımda ise ilgimi çekecek bir film olabileceğini düşündüm : The Usual Suspects (OLAĞAN ŞÜPHELİLER). Türkçeye çevrilmiş haliyle ‘’Olağan Şüpheliler’’... Tek tek bakıldığında aklımda oluşan anlamıyla bir araya geldiklerinde hissettirdikleri tamamen zıt iki kelime ve bunlardan oluşan bir başlık. Filmin ilk başlarından itibaren sizlere sunulan yukarıdaki beş kişiden oluşan bir çete var. İlk beş dakikasında her birini çok alakasız yerlerde tutuklayıp gözaltına alıyorlar. Bağlantılarını çözmek içinse bir süre daha geçmesine ihtiyacınız oluyor. Her bir karakteri kendi hislerinize göre yorumlamaya başlıyorsunuz. Hayatın her saniyesinde olduğu gibi... Her zaman film izlerken sonuna dair öngörülerde bulunmayı sevmişimdir. Bitene kadarsa yaklaşık altı yedi kere sonunun nasıl şekilleneceği ile ilgili fikir değiştirdim. Aslında bir filmde beni en çok etkileyen unsur bana bu hissi verebilmesidir. Bu his derken bahsettiğim sonuna gelene kadar beni senaryonun içinde tutabilmesidir. Kısacası ‘’sıkılmamak’’ bende böyle oluyor.Öyle ki; normalde bir filmi bırakın bir dizinin aynı bölümünü bir defadan fazla izlemeye tahammül edemeyen ben , bu filmi art arda üç defa izledim. Peki bu filmin beni kendine çeken diğer yanları neler? Hayatla bağlantısının çok olması demem gerek sanırım bu sorunun cevabı olarak. Şöyle bir örnekle açıklayayım. Dünyanın neresinde olursanız olun yardıma ihtiyacı olan bir insan gördüğünüzde onu yardımsız bırakamazsınız – vicdanlı bir insansanız -. İçinde bulunduğunuz hayat şartları karşınızdaki insandan kötü olsa bile orada göz önünde bulundurduğunuz nokta yardıma ihtiyacı oluşudur. Bunun yanında bir de karşınızda yardıma sadece anlık olarak değil sürekli bir biçimde ihtiyacı olan birini düşünün. Fiziksel olarak engeli olan birini ya da psikolojik olarak desteğe ihtiyacı olan birini... Benim için birine yardım etmek hayatımdaki en önemli görevlerden biri gibi. Çok büyük eksikler, ihtiyaçlar olması gerekmiyor karşımdakini önemseyip yanında olmaya çalışmam için. Her insanda bu hissin böyle olmadığını ise yaşadıkça ve yaptıklarımın karşılığını başka türlü aldıkça öğreniyorum . Değişiyor mu peki olanlar ? ASLA . Birine olan güven ihtiyacınız esas etkendir tüm bu olanlarda. Sizin için çok çaba sarf etmeyen birine bile sırf bu ihtiyacınızdan dolayı yardım edersiniz. Hatta benim hayatımda bu insanların göstermediği çabayı ben onların hayatı için gösteriyorum. Pişman mıyım ? Kısmen evet. Çünkü böyle davranmamın karşılığı olarak genelde elimde kocaman bir hiç kalıyor. Özellikle duygularım yıpranıyor ve bunun yanında fiziksel olarak da kendime ayırabileceğim zamanı başkaları için çabalamak için harcıyorum. Bir insan gerçekten sıkıntısı varsa bu konu hakkında hiç bir harekete geçmeden beklemez. Aksine kendisi için doğru yolu bulacak şekilde çalışır. Araştırması mı gerekiyor araştırır. Uygulaması mı gerekiyor . Kesinlikle en önemli adım olarak uygular. Kendi hayatımda bunun sıkıntısını yaşayıp kendimi değiştirdiğim için her şey bu yolla işliyor biliyorum. Sızlandığım ve kendimi mutsuz geçirdiğim zamanlar da oldu. Çözüm kesinlikle bu değilmiş bunu anladım. Siz kendinizi nereye koyarsanız hayat da sizi oraya koyuyormuş onu gördüm. Bu düşüncelere nasıl ve nereden geldim diye merak ettiğinizi hisseder gibiyim. Bu beş kişiden fotoğrafta en sağda elleri bağlı şekilde duran adamı bir incelemenizi istiyorum. Gördüğümüz şey yukarıda bahsettiklerimle kesinlikle bağlantılı. Kendine güveni olmayan ve hayatında birtakım eksiklikleri olan bir adam... Sıkıntı ne peki ? Filmin sonunda ise onun bu görüntüsünü bahane edip insanları kullanması ve bizim izlerken bunu anlamaktan çok uzakta olmamız... Tıpkı benim ve diğer bana benzeyen insanların günlük hayatında yaşadığı sıradan olaylardan biri gibi... The Usual Suspects , Bryan Singer , 1995  Hüseyin Doğukan Elbaşıoğlu Kalede 1 Başıma Futbol ile pek arası olmayan insanların “Aman canım, yirmi iki tane adamın bir topun peşinde koşmasından ne anlıyorsunuz?” dediğine hepimiz şahit olmuşuzdur. Çoğu kez ön yargıyla söylenen bu sözlerdeki ufak bir yanlışlığa dikkatinizi çekmek istiyorum. Görünenin aksine futbolda yirmi kişi topun peşinde koşarken, her iki takımın kalecisi, korumakla yükümlü oldukları kalelerinde bekler. Genellikle gol yedikleri talihsiz anlar dışında kalecilerin farkında olmayız. Çocukken yaptığımız mahalle maçlarında bile hiçbirimiz kaleye geçmek istemeyiz. Çünkü kalecinin, kalesini oluşturan üç direk dışında hiçbir dostu yoktur. Yani Sunay Akın’ın dediği gibi onlar “Kalede 1 Başına”dır. Sunay Akın’ın kaleme aldığı, kapağından ve isminden anlaşılabileceği üzere yolu futbol kalelerinden geçmiş kişilerin hikâyelerini konu alan bu kitabı okumam sadece bir günümü aldı. Bunun sebebi benim spor tarihine ilgim veya futbol tutkum değil, tamamen Sunay Akın’ın kaleminin tıpkı dili gibi insanın zihnine hızlıca nüfuz etmesi. Hele bir de Sunay Akın’ın dilinden hikâye dinlemeye alışıksanız, yazarın sesinin kitabın başından sonuna kadar kulaklarınızda yankılanmasına hiç şaşırmayacaksınız. Birçok öykü kitabının kapağında, içinde yer alan en bilinen öykünün başlığı bulunur. Benim bu kitapta en sevdiğim özelliklerden biri içindeki her hikâyenin kapaktaki isimden bir parça taşıması. Kimi öyküler kalecilikle doğrudan ilişkiliyken, kimilerinin hiç ummadığımız bir yerden kaleciliğe bağlanması ister istemez insanı şaşırtıyor. Sunay Akın ilgisiz görünen noktaları o kadar güzel birleştirmiş ki her hikâyenin sonunda zihnimde bir yapbozun parçaları tamamlanmış oldu. Kitabın sonuna geldiğimdeyse okuduğum öykülerdeki kahramanların hayatlarını yaşıyormuşum gibi hissetmeye başladım. Bu sayede kahramanlar zihnimin kalelerinde unutulmamak üzere yerlerini aldılar. Kitapta öykülenen her olay sporun evrensel olduğunu ve sadece bir toplumsal sınıfa ait olmadığını vurgulamaya yetiyor. Ayrıca saygıyla andığımız birçok şairimiz ve yazarımızın da kalecilikle bir bağının olması bize gösteriyor ki futbol sadece “kafası az çalışan”, bir baltaya sap olamamış insanların ilgi alanına girmiyor. Tam tersine, Akın’ın ikna edici anlatımından dolayı kitabı bitirdiğimde bir an için tarihteki tüm önemli kişilerin aynı zamanda birer kaleci olduğunu düşünmeye başladım. Kitabın hemen her hikâyesinde usta şairlerimizden şiirlere yer veren yazar, renksiz görünen sayfaları adeta gökkuşaklarıyla donatarak farklı bir boyuta sürüklenmemi sağladı. Sunay Akın’ın bu şiirleri doğru yerlerde kullanması ve öykülerin kilit noktalarıyla bağdaştırması okur olarak beni çok etkiledi. Mesela bu kitapta Cemal Süreya’ya hem şair hem de kaleci olarak rastlamak bana futbolun içindeki şiirselliği hatırlattı. Ayrıca hayal gücümün tıkandığı zamanlarda çeşitli gazete ve dergilerden alıntılanan çizim, karikatür ve fotoğraflar öykülerin zihnimde canlanmasını daha kolay hale getirdi. Aslında hepimiz zaman zaman satırların arasında kaybolmamak için destekleyici görsel içeriğe ihtiyaç duyarız. Tam böyle anlarda ilgi uyandıran bu keyifli ögeler imdadıma yetişerek öykülere merak içinde daha fazla dalmamı sağladı. Kitapta öyle fotoğraflar var ki onlara başka kaynaklarda kolay kolay rastlayabileceğimi pek sanmıyorum. Hem eski hem bulunması ve ulaşılması zor olan bu değerli fotoğrafları ancak meraklıları ve araştırmacılar bulabilir. Kitabın bu yanını da sanırım Sunay Akın’ın geniş kültür yelpazesine ve azimli bir araştırmacı olmasına borçluyuz. Bütün bunların yanında, futbolun bazen faşizmin yüzüne vurulmuş bir yumruk, bazen de işgal altındaki bir ülkenin kurtuluşu için paravan olabileceğini bu kitabın satırlarında gezerken anladım. Maçtan sonra kurşuna dizileceklerini bile bile Nazi takımıyla oynadıkları maçı kazanan FC Start Hüseyin Doğukan Elbaşıoğlu oyuncularının cesaret ve özverisi karşısında gözlerimin dolması son derece doğal bir davranış diye tahmin ediyorum. Her yönüyle bende iz bırakan bu güzel kitabı bir solukta bitirmiş olmak içimde buruk bir sevinç yarattı. Mutluyum çünkü her biri içimi ısıtan onlarca gerçek olayı kendim yaşamışım gibi hissediyorum ve her birinden ayrı şeyler öğrendim. Hüzünlüyüm çünkü hafızam silinmediği sürece bu kitabı sıfırdan okumam ve aynı duyguları sil baştan yaşamam mümkün olmayacak. Sunay Akın’ın eğlendirici, bir o kadar bilgilendirici şekilde yazdığı, sonunu her seferinde okura bıraktığı bu kitap her zaman zihnimin köşesinde çözülemez bir düğüm olarak kalacak. O düğüm çözülene kadar “Kalede 1 Başıma” olacağım. Kaynakçalar: Akın, Sunay. Kalede 1 Başına. Türkiye İş Bankası Kültür Yayınları, 2019. Gülce Güler 21401473Başak Berna Cordan Turk 101-1509.12-20146-1AŞK HAKKINDA BİR HİKÂYEAşk filmleri denildiğinde hepimizin aklında salya sümük ağlayacağımız ya da beraberromantizmin doruklarına çıkıp neden bu tür ilişkiler gerçekte olmuyor diyeceğimiz filmlerbeliriyor genelde. Bu film ise eşi benzeri olmayan, bambaşka bir tat. Tabii ki, 2009 ABDyapımı, romantik komedi Aşkın 500 Günü (500 Days of Summer) adlı filmden bahsediyorum!Marc Webb'in yönettiği Aşkın 500 Günü ‘nde Summer Finn isimli kıza umutsuzca âşık olanTom Hansen’ın hikâyesi anlatılıyor.Bilinmesi gereken ilk şey, bu filmin bir aşk hikâyesiolmadığıdır. Aşk hakkında bir hikâye… Bir oğlanla bir kızıntanışma hikâyesidir bu. Tom Hansen mimarlık okumuştur, fakat birtebrik kartı şirketinde çalışmaktadır. Tom büyürken hayatının aşkıolmadan hayatının anlamsız olacağına inandırılmıştır. Kadere vetesadüflere inanan Tom, hayatının aşkı olduğunu düşündüğünüSummer Finn ile bir kış günü tanışır ve kışın ortasında yazıyaşamaya başlar. Michigan'dan gelen ve Tom'un patronununasistanı olan Summer ise Tom’un aksine aşkın varlığınainanmayan ve inanmak da istemeyen bir kızdır. Küçükken ailesininboşanması sonucu yaşadıkları nedeniyle kimseye bağlanmakistememektedir. İkili gün geçtikçe yakınlaşır ve ortaya adınıkoyamadıkları bir ilişki çıkar. Film bu ilişkiyi ve sonrasındayaşanılanları ele alıyor. En güzel yanlarından biri de Tom'unSummer'a olan aşkının atlaya atlaya, 500 günden kesitler şeklindeaktarılmış olması.Tesadüfler… Her gün belki milyonlarcası oluyor hayatımızda. Önemsemeden geçipgidiyoruz yanlarından. Belki biraz daha dikkatli baksak hayatımızı değiştirebilir. Kadereinanır mısınız bilmem ama ben olan her şeyin bir nedeni olduğuna inanırım. Bir yere beşdakika geç gitmekle beş dakika erken gitmek arasında fark vardır. O beş dakikada bir şeykaçırabilir ya da hayatınıza bir şey katabilirsiniz. Filmin ana teması aşkı meydana getirenGüler2temel etkenlerden olan kader üzerine. Filmin sonunda Tom, inandığı şeylerin yalan olduğunudüşünmeye başlarken bir anda her şey değişiyor. Gerçek aşk kavramını sorgulatıyor film insana. Birine âşık olursunuz. Aşkındanölürsünüz ama o sizin için doğru kişi değildir bazen. Summer da Tom için böyle bir konumdafakat Tom’un bunu anlaması biraz zaman alıyor. Peki, kim bu doğru kişi? Kaderin rolü nekadar büyük aşk oyununda? Bu soruların cevabını bilmiyorum fakat inandığım bir gerçekvarsa o da insanların ruh eşleriyle yaratıldığıdır. Ruhumuzun bir parçası başka birinde olarakyaşıyoruz. O eksik parçayı bulduğunuzda gerçek aşkı da bulmuş olursunuz. Gerçek aşk…Elbette vardır. Ama bu sizin istediğiniz kişiyle ve istediğiniz şekilde olacak anlamınagelmiyor ne yazık ki. Hatta illa sizin başınıza gelecek anlamına da gelmiyor. Oldukça düşükbir ihtimal bir lokantaya gittiğinizde ruh eşinizle tanışacak olmanız. Tom doğru kişi olduğunakörü körüne inandığı Summer’ın peşinden gidiyor ve kalbi kırılıyor. Gerçek hayatta daoldukça fazla rastladığımız bir durum bu.Yazımın başında da söylediğim gibi bu bir aşk hikâyesi değil, "aşk" hakkında birhikâye. Sıradışı, benzersiz bir film. İzleyiciyi aşk hakkında yeniden düşünmeye iten, izlerkenSummer’a biraz kızacağınız, Tom içinse biraz üzüleceğiniz bir film. Ama aşk adil olmakzorunda değildir. Yazımı Nazım Hikmet Ran diyor ki;“Seversin dünyayı doludizgin ama o bunun farkında değildir ayrılmak istemezsin dünyadan ama o senden ayrılacak yani sen elmayı seviyorsun diye elmanın da seni sevmesi şart mı?”(Ran 1) Ah Tom! Sen seviyorsun diye Summer da senisevecek değil ya! Kader Tom’a yeni neler getirecek kim bilir. Umarım filmin sonunda doğrukişiyle karşılaşır. Şanslıysak belki bir gün biz de…Güler3KAYNAKÇA:< http://www.imdb.com/title/tt1022603/>Ran, Nazım Hikmet. Tahir ile Zühre Meselesi.<http://www.siir.gen.tr/siir/n/nazim_hikmet/tahirle_zuhre_meselesi.htm>.Nurşah ATABAY Sonsuz Anılara Ulaşan Yolculuklar Ben hayatımızdaki evreleri uğradığımız istasyonlara benzetiyorum. Bebeklik, çocukluk, gençlik, orta yaş ve yaşlılık istasyonları. Eren’in şiirlerini okurken bu metafor daha da netleşti. Şehirler, semtler ve duraklar... İstasyonlarda indikten sonra o semtin sokaklarını geziyoruz. Yavaş yavaş bazen de hızlı hızlı. Bazı caddeler upuzun geliyor bize. Bazıları da sadece birkaç adımdan oluşuyor. Her semt aslında yaşamlarımızdaki evrelerimiz. Önce bebek oluyoruz ve sonra çocuk. Yetişkin oluyoruz. Sonra da yaşlı. Bir bakmışız o semtteki süremiz dolmuş. Yani hayatlarımızdaki bir dönemi sona erdirmişiz. Bebekken ne olduğunun farkında değildik. Biraz büyüdük ve çocuk olduk. O zaman merak etmeye başladık. Çevremize karşı duyarlılığımız arttı. Her şey bizim için ilgi çekiciydi. Çiçeklerin kokuları, rüzgarın hışırtısı, annemizin sesi... Biraz daha büyüdük ve genç olduk. İşte o zaman başladık derin düşünmeye ve çevremizden anlam çıkarmaya. Çocukken bize güzel gelen hareketlerin bir nedeni olduğunu sorguladık. Bazılarımız umutsuzluğa kapıldı. Güzel şeyler, arkasında hüzün bırakır çünkü. Mutlu olduktan sonra mutsuzluğu bekleriz. Ne kadar neşeliysek o kadar üzülürüz. Çünkü başka yerlerde acı çeken insanlar vardır. Bunu düşünürüz. Bir önceki istasyona gitmek isteriz. Kaçmak isteriz. Oysa tren tek yöndür. Geriye dönemeyiz. Kısılıp kalırız kendi durağımızda. O zaman da başka yol buluruz. Aynı semtin içini gezen başka durakları bulmak gibi. Tren olmasa da tramvay duraklarında bekleyebiliriz. Tramvayla başka şehirleri gezemeyiz ama bulunduğumuz şehri keşfedebiliriz. Yaşamamız boyunca farklı insanlarla tanışırız. Sohbet ederiz. Onlar da bazen kaçmak istemektedir. Deniz kıyısına gitmek isteriz hep birlikte. Deniz özgürlük sağlar. Oysa bizim gittiğimiz yer bir göldür. Göller deniz olmak ister ama olmazlar. Doğaları böyledir. Eren de dizelerinde böyle belirtiyor bu durumu: “Bir göl deniz olamaz asla” (Eren 24). Göller, deniz kadar özgür değillerdir. Kısılmışlardır ama kendilerini avuturlar. Ya deniz olsalardı ve içinde özgürlük uğruna ölen insanları taşısalardı. Dayanabilirler miydi bu acıya? Hayatımızı değiştiren anlar yolculuklarla başlar. Yolculuğumuz bittiğinde artık baştaki insan değilizdir. Yolculukların her zaman başlangıçları vardır. Fakat her zaman anında başlayamayız yolculuklarımıza. Bazen çok zaman geçer ve bir türlü gidemeyiz gitmek istediğimiz yere. Bekleriz. “Limanın kaderidir beklemek” (Eren 23). Biz liman oluyoruz bir yerde. Liman nasıl gemisini bekliyorsa biz de bekliyoruz. Emin olabilir miyiz liman olduğumuzdan? “Şimdi sen bir liman zannediyorsun ya kendini Kimi kandırdı seni her bekleyen liman olur diye? Farkında bile değilsin deniz yok durduğun yerde” (Eren 23) Bazen de çok uzun süre hayalini kurduğumuz yerde olmayabiliriz. Bu bizim için güzel olabilir mi? Hayat, planlarımızla dalga geçer çoğu zaman. Çünkü her zaman hayallerimizi yaşayamayacağımızı bilir. Ancak başka güzelliklerle karşılaşabiliriz. Bu, hayatın bize kafamızı çevirtip odak noktamızı değiştirmemizi sağladığı bir hareketidir. Sokaklarda tek başına olmak ve kalabalıktan sıyrılmak bir ayrıcalıktır bence. Denizin her bir damlası gibi insanlar. Birlikte çok güzeller ve ben o güzelliği dışarıdan seyretmek istiyorum çoğu zaman. Bazen o damlalar direniyorlar haksızlıklara. O zamanlar çok seviniyorum. Gurur duyuyorum denizle. Bazen de deniz karanlık, vahşi, fırtınalı birine dönüşüyor. Hareket halinde sürekli. “Koşmayı denizden öğrendim” (Eren 25). Gökyüzüne rengini veren uçuk mavilik yok. Tam tersi renkte bir karanlık kaplamış içini. Nefret ediyorum o zamanlar. Neden birbirimizle çatışıyoruz? Neden dalgalarımızla savaşıp birbirimizi öldürüyoruz? Bir süre sonra deniz duruluyor. Unutuluyor geçmiş kötü günler. Sadece bir anı olarak kalıyor. Ben unutmuyorum ama. Tek bir damla olarak ayrılmak istiyorum sonsuza kadar. Belki tekrar dönmeliyim göle. Benim yerim orasıdır. Bunları düşünüyorum. Küçük bir topluluğu mu oluşturuyorum? Yoksa deniz olarak zannettiğim aslında göl mü? Bu semtte zamanımın dolmasına çok az kaldı. Önceki semtimde zaman geçmezdi. Oysa nasıl da hızlıydı zaman burada. Ne çok düşündüm ve kendimi, çevremi keşfettim. “Ama şöyle Bazen iyi ki yanlış durakta beklemişim dersiniz Ya da şöyle Bazen beklediğiniz tramvayın gelmesini hiç istemezsiniz ” (Eren 21) Orta yaş ve yaşlılık zamanlarına hiç gelmeyeceğiz diye düşünürüz çocukken ve gençken. Her şey sonuyla birlikte doğar bence. Bunu değiştiremeyiz. Ömrümüz bir kum saatine sıkıştırılmıştır. Yavaş yavaş akar kumlarımız tabana. Bu kabullenmemiz ve önümüze bakmamızı sağlamalı. Geçmişi düşünüp pişmanlık duymamalıyız. Gelecek bizim tercihlerimizden oluşur. Bunu düşünerek yaşamalıyız hayatımızı. Doya doya. Neden yapmadım dememek için denemeliyiz içimizden geçenleri. Her istasyona gereken önemi vermeliyiz. Yani hayatımızın her dönemine. Diğerine geçmek için acele etmemeli, anın tadını çıkarmalıyız. Bizim gibi yolculuk eden diğer insanlarla konuşmalıyız. Tanımalıyız onları da. Onların yolculuklarına da önem vermeliyiz. Yeri geldiğinde fırtınalı denizden çıkıp aykırı olmalıyız. Eğer damlalar dışarı çıkarsa vahşi dalgalar oluşamaz bunu bilmeliyiz. Tüm bu düşünceler Eren’in şiirlerini okurken kafamda şekillendi ve ben de hayatı bu düşüncelerle yorumlamak istedim. KAYNAKÇA Eren, Cem Mehmet. Kanatlar Düşmek İçindir. Ankara: Hece Yayınları, Kasım 2018 Vahşi Kapitalizm/Taha Kavlakoğlu Açlık Oyunları, Suzanne Collins tarafından 2009 yılında ilk kitabı basılan çok ünlü bir distopya serisi. Daha sonra Gary Ross tarafından filme çekildi. Bu seri, aslında bir distopya örneği olması rağmen konusu bakımından günümüze benzetmek güç değil. Birinci filmini anlatacağım bu yazımda öncelikle filmin konusundan bahsetmek istiyorum, sonrasında da film hakkındaki görüşlerimi aktaracağım. Filmde kapitalizmin biraz daha abartıldığı bir dünyayı anlatılmakla beraber devletin gücü, yoksulluk, açlık, sınıfların ayrımcılığı, mücadele ve hayatta kalma arzusu temayı oluşturmakta. İşçi sınıfının çok fazla ezildiği ve burjuva sınıfının çok zengin olduğunu sahneler filmde sık sık yer almış. Ayrıca filmin en önemli temasını oluşturan, açlık oyunları diye adlandırılan yarışmaları görüyoruz. Bu televizyon şovu, insanları eğlendirmek adına düzenlenen ve işçilerin olduğu her kamptan iki kişinin seçilmesiyle oluşturulmuş. Bu kişiler, ormanlık bir bölgede son kişi hayatta kalana kadar savaşmakta ve bu savaşlar canlı olarak yayınlanmakta. İlk olarak bu işçi sınıfının yaşadığı yerleri göz önünde bulundurursak, hayatta kalmaya çalışan, madenlerin çıkartılmasından sorumlu ve filmde ezik olarak tabir edilen insanlar var. Diğer tarafta ise bu sınıfı sürekli ezen, zengin ve eğlence düşkünü bir toplum var. Bu tablo aslında çok da uzak olmadığımız bir tablo. Bir grup zenginin doyması için gece gündüz çalışan binlerce işçi. Sömürge altında yaşamış devletlerde de bu tabloyu kolaylıkla görmek mümkün. Örneğin Cezayir gibi yıllarca Fransa sömürgesinde kalan ya da Hindistan gibi İngiltere sömürgesinde kalan devletlerde işçi sınıfının çok zor koşullarda yaşadığını görüyoruz. Sömüren taraf ise gayet zengin ve ihtişamlı bir yaşam sürmekte. Yani hem günümüze, hem geçmişe hem de geleceğimize dair bir eleştiri filmde konu olarak yer almış. Aynı şekilde dünyada ki ve ülkemizde ki yoksulluk sınırını düşünürsek, ülkemizde de işçi sınıfının zor şartlarda hayatlarını sürdürdüğünü söylemek yanlış olmaz. Filmde bu savaşların canlı olarak yayınlanmasından bahsetmiştim. Reyting ve para kazanma arzusuyla insanları bu tarz programlara yönelten medyanın gücünü görüyoruz. Film de ki bu gücü de günümüzde görmek mümkün. Medyanın yönlendirmesi modern dünyamızda çok ciddi bir baskı aracı oluşturabiliyor. Takip edilmek ve reyting kazanmak uğruna objektif medyadan koparak hükümete yaklaşan ya da tamamen zıt görüşler besleyen medya kuruluşları görmek mümkün. Ayrıca işçilerin yaşadığı yerlerin olandan daha farklı gösterilmesi, medyanın toplumu yanlış bilgilendirmesi olarak gösterilebilir. Bu durum günümüzde de devam eden ciddi bir sorun. Olayların farklı veya değiştirilerek topluma aktarılması kabul edilemeyecek bir durum. Film için eleştirdiğim noktalara gelirsek, filmin anlattığı konunun iyi işlenmediğini düşünüyorum. İlerde karşılaşmamız muhtemel olan, açlık ve aşırı kapitalizm daha iyi bir şekilde anlatılabilirdi. Dünya düzenine yapılan bu eleştirileri anlamak güçtü yani zayıf bir şekilde anlatılmıştı. Karakterlerin sürekli açlık ve doğa koşullarıyla mücadele edeceği söylenmesine rağmen bununla ilgili herhangi bir sahne görmemem hayal kırıklığına uğrattı. Filmin ismine ters düşen bir durumla karşılaştım. İkinci olarak yarışmadan tek bir galibin yani sadece birinin sağ çıkması kuralına rağmen, oyunda yer alan gençlerin gruplar kurarak diğerlerini öldürmeye çalışması filmin mantığına aykırı bulduğum bir diğer olay. Üçüncü olarak eleştirdiğim nokta ise, insanların nasıl bu hale geldiği yani birbirini öldüren gençlerden nasıl zevk aldıkları, tüketim toplumunun ve devletin bu hale nasıl geldiği az da olsa anlatılmalıydı. Bu sayede kendimi filmin daha çok içinde hissedebilirdim. Son olarak, işçilerin burjuva sınıfının yaşadığı yer olan ve sınırsız zenginliklere sahip bölge hakkında hiçbir şey bilmemesi, onlara istediklerini düşündüren devletin daha iyi işlenmesi gerekirdi. Yüzeysel anlatımlarla bu asıl temayı oluşturan konuların geçiştirildiğini düşünüyorum. Yiğit Özcan Harcanmış Hayat Hayatı hızla tüketip, hızla bitirmek… Sadece yaşamış olmak için yaşamak… Denemek, hissettiğini yapmak ve daha fazla dayanamayıp ölmek… Bana çokça yabancı gelen bir yaşam tarzıdır bu. Ama böyle yaşayanlar var. Zaten seçilebilecek bir yaşam stili değil; doğuştan, kendi kendine ve sorgusuz sualsiz gerçekleşen bir hayattır bu. Ütopya gibidir bu yaşam benim gibi insanlar için. Eğer sorumlulukların, senden beklenenler, işin ve ailen var ise çok uzaktır bu hayat. Ancak elimdekilerin değerini bilmem de gerekir. Sonuçta bir yandan hayatın gerçekleri de var. Para kazanmak gibi mesela… Ve hayatını mümkün olduğu kadar yardıma muhtaç olmadan devam ettirebilmek… Her şey bu paranın yüzünden mi diye düşünüyorum bazen. Aslında tek ihtiyacım soğuktan korunmak için bir barınak ve karnımı doyuracak kadar yemek. Geri kalanlar ise belki de gerçekten istemediğim, hatta sahip olunca hayatımı kolaylaştıracağı yerde belki de zorlaştıran, karıştıran eşyalar, durumlar. Ve bütün sorumluluklarım, aslında ihtiyacım olmayan ve beni daha da mutsuzlaştıran mevkilere, durumlara, eşyalara sahip olmamı ya da yaşamamı sağlayacak olan para kazanma gerekliliği yüzünden. Hayatını istediği gibi yaşayıp tüketen insanlar, hissettiklerini yapanlar yok mu peki? Lisede ya da ortaokulda derslerden sıkılıp kendini müziğe, tiyatroya, resme ya da araba tamirciliğine, tır şoförlüğüne, çöpçülüğe; kısacası yapmak istediği veya olmak istediği şeylere yönelen insanlar yok mu? Kimisi cesurca davranıp bunları yapabilir, nitekim örnekleri de vardır çokça. Lisede kurulan ve ünlenen Rock grupları, kendini edebiyata veren genç yazarlar gibi… Ancak bunu yapabilmek için gerçekten cesurca davranmak gerekir. Çünkü sorumluluğu tamamen sana aittir ve kendini yeterince tanımıyorsan seçtiğin şey belki de gerçekten istediğin değildir. Hatta belki de sadece derslerden, zorluklardan ve gerçeklikten kaçmak için bu yolu seçersin ve sonra sıkılıp bırakırsın. İşte o zaman elinde hiçbir şey kalmaz. Bu tehlikeli bir durumdur ve hiçbir eğitimli mantıklı aile, çocuğunun böyle bir şey yapmasını istemez. Benim bu yolu lisede seçmemi engelleyen, söylediğim anda büyük tepkiler verecek olan ailemdi. O yüzden böyle bir şey aklıma bile gelmedi. Gençlik yılları ve zaman akıp gitti, gitmeye de devam ediyor. En basitinden şu anda çok sevdiğim ve başında saatler geçirip inanılmaz zevkler aldığım gitarımı çalmak yerine, ya da vücudumun sınırlarını fiziksel olarak sonuna kadar zorlamak yerine; ki bunun çeşitli ve birbirinden güzel yolları mevcut. Bu ödevi yazmak zorundayım. Bunu yazdıktan sonra ise İngilizce çalışacağım ve sonrasında ise okumam ve dibine kadar özümsemem gereken hukuk kitapları var. Bu kadar beklentinin ve sorumluluğun altında kendime nasıl zaman ayıracağımı ise çözebilmiş değilim. Zamanı planlama, programlama gibi şeylerden bahsediliyor ancak okulun ve derslerin, eğer ki başarılı ve oldukça donanımlı bir avukat olarak mezun olmak istiyorsam, benden beklediği ve yapmam gereken şeyler bitmek bilmiyor. Bunun yüzünden gitarı bırakmak zorunda kaldım, kendi zevklerimi ve isteklerimi yerine getiremiyorum çünkü zamanım yok. Hukuku seviyorum, okumaya da değer buluyorum ancak bunun bütün vaktimi alması beni çok rahatsız ediyor. Birkaç senedir uzun yol tır şoförlüğü yapmayı düşünüyorum. Ya da bir karavan alıp, kendimi gitara bırakıp, gezip dolaşmaya... Ancak şu anki hayatımın benden beklentileri bırakın bunları bir süreliğine yapmama, adam akıllı planlayıp denememe bile izin vermiyor. İkisini bir arada dengeleyip götürmeye çalışmak ise akıl kârı ve mantıklı değil. Bunun sonucunda birinden birini mutlak seçmek gerekiyor. Kısacası zaman, hayatım akıp gidiyor ve ben bu hayatı keyif aldığım ve mutlu hissettiğim şeyleri yaparak, deneyerek değil, zorunda olduğum şeyleri yaparak geçiriyorum. Umarım hukuk eğitimim bittikten sonraki hayatımda bu eğitimin bana sağladığı hayat koşulları benim müziği, gençliğime ait özgürlüğü bırakmama değer. Değmezse eğer çok yazık olur ve bunun suçlusu da seçimimden dolayı kendim olurum. Ve bu seçimimin sebepleri hayatımı finansal olarak garanti altına almak ve ailemin beklentileridir. Gerçekten ihtiyacım olmayan konforlu bir hayatın beni mutlu edebileceği algısı ise, kesinlikle bu sebepler arasında değildir. Sonuç olarak; finansal olarak barınma ve karın tokluğu gibi temel ihtiyaçlarımı karşılayabilecek ve özgürce yaşayabileceğim hayat bana en çekici gelen hayattır. İrem YÜKSEL Bir Kâğıt Parçası Ne Kadar Tehlikeli Olabilir? Para, dikdörtgenden ince bir kâğıt parçası belki, ama milyonlarca insanı da peşinden sürükleyebilecek güce sahip aynı zamanda. İşte bu kâğıt parçası ki tüm dünyadaki kıtlıkların, hastalıkların, savaşların nedeni. Elimizdeyken buruşturup atabileceğimiz böylesine zararsız görünen bir kâğıt parçasının, bu kadar büyük sonuçlar doğuruyor olmasına inanmak zor olsa da dünyada sözü geçen sistemler bizi paranın bu dünyadaki en önemli ve en gerekli şey olduğuna inandırmışlar bir kere. Çünkü fark edebiliyorum artık tüm davranışlarımızın arkasında bir para unsurunun bulunduğunu. Onun için çalışıyoruz, onun için arkadaş ediniyoruz belki de. Ne kadar sağlıklı ilişkilere (!) sahipmişiz değil mi? Bu yüzden insanların icat ettiği bu korkunç yaratıktan kaçmak istiyorum. Beni de bir gün esir alıp zincirlere vurmasını, sadece onun istediği gibi yaşamayı istemiyorum. Şimdiden kabul ediyorum kaçtığımda doğabilecek tüm sonuçları çünkü bir esir gibi dört duvar arasında yaşamak istemiyorum ben. Başka bir boyutta ve başka bir gezegende yaşasaydık, para denen o korkunç yaratık hiç icat edilmemiş olsaydı, insanlar sadece birbirlerini sevdikleri ve saygı duydukları için paylaşsalardı ellerinde olan şeyleri, yine de gözümüzü kör etmiş olan bu para hırsı bizi orada da bulabilir miydi? Saklanmak zorunda kalmasaydık bu para denen yaratıktan ve hatta saklanmak için değil de sadece ailemiz ile birlikte olmaktan zevk aldığımız için bulunsaydık şekerden yapılmış evlerimizin duvarları arasında, yine de böyle bencilleşir miydik en sonunda? Hayır hayır, eminim olmazdı bugün dünyada olan savaşların aynıları benim hayali gezegenimde. Olmazdı orada aç insanlar ya da kendi çıkarları uğruna toplumları feda edecek olan sözde yöneticiler. Olmazdı barış getirmek için savaş çıkaran devletler, sömürülen insanlar, harap edilen yuvalar ve gözlerinden pınarlar akıtan o küçücük çocuklar. Ben bu çocukların ellerinde uçurtmalarla mavi göklerin altında neşe ile cıvıldayarak koşabilecekleri bir gezegen hayal ettim. Hırsları peşinde koşan insanlara, para kovalayan avcılara yer yok benim gezegenimde. Sınır dışı ettim hepsini ve böylece o değersiz kâğıt parçasına olan yapay sevgiler de yok olup gitti uzak diyarlara. Para, ulaşılmaz bir sevgili… Platonik aşk beslenilen o kusursuz mahlûkat. Herkes peşinden koşuyor, ulaşmaya çalışıyor ona ama o ise hiç kimseye yüz vermiyor. Bir gün kimine gülümserken bir diğer gün başkasının elinden tutuyor belki ve böylece hepsini etkisi altına alıp sürüklüyor onları peşi sıra. Cazibesine kapılınca insanlar bir kere, görmüyorlar çevrelerinde olan biteni, duymuyorlar yapılan onlarca uyarıyı. Aptal âşık misali büyülenmişçesine gidiyorlar onun arkasından, tıpkı kavalcının çocukları peşine takıp onları köylerinden uzaklaştırdığı gibi. Bir gün gelip de büyü bozulunca arkalarına dönüyorlar ve yanlarında olmasını isteyecekleri insanlara bir hırs uğruna zarar verdiklerini fark ediyorlar. Ama yapılan onca hatayı düzeltmek için çok geç oluyor ve geriye yapılabilecek hiçbir şey kalmıyor. Benim ailemde bile para mevzusu yüzünden silahların ortaya çıktığı zamanlar oldu. Bir ağabey kardeşiyle aynı anneden olan bağlarını bu şekilde paramparça etti günün birinde. Belki en yakının olması gerekirken kardeşi, amcam parayı uygun gördün safında yer alması için. Onu sevdi, onu korudu. Para! Sen de suçsuz değildin bu kavgada. Duvarlar inşa ettin kardeşlerin arasına kimsenin inşa edemeyeceği kadar. Artık yolda karşılaşan iki yabancıdan daha yabancıydı bu iki kardeş birbirine. Aynı topla oynamamış, aynı ayakkabıyı giymemiş, aynı rahmi paylaşmamışçasına… İrem YÜKSEL Bu kadar eleştirmeme rağmen ben de bu sistemin bir parçasıyım aslında. En basitinden sokakta yürürken gördüğüm evsiz bir insana para vermek konusunda bile… Evet o adam çok aç ve üstü başı yırtık, belli ki üşüyor. Belki kafasını sokabileceği bir dam bile bulamıyor bazı zamanlarda. Ama ben o bir lirayı bile vermeden belki de defalarca düşünüyorum verip vermemek konusunda. Ya yarın bana lazım olursa… Kopamıyorum en küçük miktardaki paradan bile. Parayla aramızdaki bağlar her ne kadar görünmese de çelikten yapılmış olmalı. Çünkü buna başka bir açıklama bulamıyorum ben artık. Para denen o kâğıt parçası yıllar içerisinde içimize işliyor sinsice. Tıpkı birinin bizi arsenikle zehirlemesi gibi. Önceleri fark etmiyoruz belki ama elbette kaçınılmaz bir son var ortada. Para hırsı da tıpkı bu zehir gibi öyle bir yer ediyor ki yıllar içinde, fiziksel olarak öldürmüyor belki ama duygularımızı ve hislerimizi öldürüyor en sonunda. Geriye sadece anlamsız bir hırs kalıyor. Bu hırs da kör ediyor insanların vicdanlarını ve para hırsıyla başka hiçbir şeyi ve hiç kimseyi düşünmüyorlar. Şaşkın Hırsızlar filminde de durum bu şekilde gelişiyor. İnsanlar hırsları uğruna ailelerinden, toplumdan ve hatta insanlıktan uzaklaşıyorlar. Belki de bir gün küçücük bir bebeğin bile canını para uğruna tehlikeye atabiliyorlar. Çünkü içinde bulundukları bu yarışta sevgi yok, değer yok, insanlık yok. SİYAH PERİ MASALI Dilan Ezgi Koç Ve ben, üzüntümden ağlayabilseydim eğer, Gözyaşımla fıçılar doldururdum, Ve gırtlağımdan taşana kadar, Yani son damlasına kadar, Yani geberene kadar, Her şeyi içerdim. Woyzeck Masalı (2015) Ben, mutsuz olduğumda düşünmeyi ertelerim. Kafamdakileri bir kutuya koyup zihnimin en arka köşesine atarım. Kırılma noktasına gelene kadar dokunmam o kutuya. Ama bazen, hiç ummadığım bir anda o kutu açılıverir ve içinde ne varsa etrafa dağılır. Böyle anlar en zorudur çünkü onlarla nasıl baş edeceğimi bilemem. Aylar önce bir cuma akşamı büyük bir heyecanla izlemeye gittiğim müzikal Woyzeck Masalı sırasında, zihnimdeki kutu büyük bir hengâmeyle açıldı ve ertelediğim her şeyi gün yüzüne çıkardı. Georg Büchner'in 1836 yılında kaleme almaya başladığı ve ölümüyle yarıda kalan bu eser; müziğiyle, koreografisiyle ve kostümleriyle o kadar etkileyici bir hâle gelmişti ki sadece koltuğunda oturup oyunu takip eden bir seyirci olarak kalabilmek oldukça zordu. Bana kalırsa işin içine ne zaman müzik girse anlatılmak istenen şey, verilmek istenen duygu bir ise bin oluyor. Tüm bu sebeplerden dolayı o akşam eğlenmeyi umduğum bu müzikal, yerimde usluca oturmama izin vermeyip beni uzun zamandır sormak istemediğim, beklemekten sıkılmış kızgın sorularla baş başa bıraktı. Çoğumuz kendimize "Ben kimim?" sorusunu sorarız. Nereden geldiğimizi, ne yapmak istediğimizi ya da ne önemimiz olduğunu bilmek isteriz ki bence bunda şaşılacak bir şey yok. Birçoğumuzun hayattaki en büyük amacı mutlu ya da tatmin olmak; küçük hedeflerimiz, büyük ideallerimiz, hepsi doğrudan ya da dolaylı şekilde bu amaca hizmet ediyor. Başarılı olmak istiyoruz çünkü bu ya doğrudan bizi tatmin edip mutlu edecek ya da dolaylı şekilde hayatımızdaki başka birini ya da başka bir şeyi etkileyip yine bizi mutlu edecek. Yoksullara yardım ediyoruz çünkü bize iyi hissettiriyor, öksüz bir çocuğun okul masraflarını karşılıyoruz çünkü bir insanın hayatını iyi şekilde değiştirme düşüncesi bizi mutlu ediyor. Yani aslında çok da sorgulamadan verdiğimiz kararlar bile bizim duygularımızla yönlendirilmiş. İnsanlar bana her zaman kendime çok yüklendiğimi, kendimi çok zorlayıp mutsuz olduğumu söylüyor ve buna ısrarla neden devam ettiğimi soruyor. Cevap her ne kadar genel mantığa uymasa ve çoğu kişiye bir anlam ifade etmese de gayet basit: Çünkü beni mutlu ediyor ve bana kalırsa insan "Ben kimim?" sorusuna cevaplar buldukça gerçekten mutlu olur. Çoğumuz bu soruyla yetiniyoruz ama eğer bir adım daha öteye gidip "İnsan nedir?" sorusunu sormaya kalkarsak belki de hiç açmamış olmayı dilediğimiz dipsiz bir kuyunun kapağını açmış olacağız. "İnsan nedir? Biraz toprak, biraz et, biraz kan mı? İnsanı insan yapan nedir?" diye soruyor Büchner, insan olmak olgusunu iyilik ve ahlâk kavramlarıyla ilişkilendirerek sorguluyor. Savaşa, haksızlıklara, baskıya ve her şeye rağmen insanın ne kadar insan kalabildiğini soruyor bize. Hiçbir şeyden emin olamadığımız, gerçeklerin saptırıldığı bu çarpık ve şiddet sisteminde insan gerçekten ne için, ne önemi var? Woyzeck Masalı alışık olmadığım türde bir peri masalını andırıyor bana. Başkahramanımız Woyzeck tek başına evrenin anlamını, kendi varlığının sebebini çözmeye çalışan insanı simgeliyor. Her ne kadar başlarda hayatın onun için sürprizleri olduğuna inansa da sonunda evrende küçük bir noktadan başka bir şey olmayıp hiçbir değeri olmadığına ikna oluyor. Özünde iyi bir insan olsa da acılardan, haksızlıklardan, kaçınılmaz olandan kaçamıyor. Bu peri masalı bir anda sistemin içinde sıkışmış, nefes alamayan bir işçinin masalı oluyor; diğer anda ise toplum baskısına dayanamayan, ahlâk kurallarının içinde görünmez olmuş ve bu kuralları koyan kişilerin ne kadar ahlâklı olduklarını sorgulayan bir kadının masalı. Kimin olursa olsun bu peri masalının siyahlığı hiç değişmiyor. Toplum bizi bazı olgular üzerinden yontup şekillendiriyor. Bu doğru mu, iyi mi, ahlâklı mı? Durmaksızın bize bir şeyleri dikte ediyor. Biz ise zaten gerçekleri duymak istemediğimizden iplerimizi diğer güçlerin eline bırakıp kandırılmaya devam ediyoruz. "Ben kimim?" sorusundan ötesini ararsak mutsuz olacağımızı biliyoruz çünkü o zaman fark edeceğiz. Küçük hayatlarımıza dışarıdan bakacağız ve sistemin tüm çarpıklığıyla yüzleşeceğiz. Woyzeck Masalı'yla ilgili beni en çok etkileyen şey sizi bir adım ötesine gitmeye zorlayıp oracıkta bırakması. İlerisi için yönlendirmiyor, fikir vermiyor, aklınızda yüzlerce soruyla tek başınıza bırakıyor. Oyunun sonu olmadığı gibi soru işaretlerinin de sonu gelmiyor. "Evette hayır mı suçlu yoksa hayırda evet mi?" Hasna Gül Dülgeroğlu BENLİKTEN UZAKLAŞMAK Bir insanın kendi duygularına yabancılaşmasını bir kitap ancak bu kadar güzel anlatabilir. Ve bir kitap ismiyle ancak bu kadar bütünleşebilir. Yabancı’ yı okumayı bitirdikten sonra, bir insan gerçekten bu kadar hissizleşebilir mi diye sormadan edemiyor insan kendi kendine. Bu kadar arınabilir mi duygularından? Ya da hangisi doğru olan, insanın duygularından tamamen arınmış olması mı yoksa yaptığı her şeyde duygularından izler olması mı? Bir insanın canını aldıktan sonra hiç bir şey hissetmemesi mi normal olan yoksa bırakın bir insanın canını almayı bunun konusu açıldığında bile tüylerinin diken dike olması mı? Bazı insanlar aldıkları kararlara duygularını karıştırmamanın daha doğru olduğunu düşünürler. Çünkü, duyguları insanı mantıklı düşünmekten alıkoyar onlara göre. Ben her zaman kararlarımı duygularıma göre alan bir insan olmuşumdur. Ne zaman hissettiklerimi hiçe sayıp bir karar vermeye çalışsam arkasından gelen tek şey pişmanlık olmuştur. Belki de insanların doğru olanın mantıklarını kullanarak karar vermeleri olduğunu düşünmelerinin sebebi yalnızlıklarıdır. Çünkü insanlar yalnızlaştıkça, birbirlerini dinlemeyi unutuyor, birbirlerini dinlemeyi unutunca kendilerini de dinlemeyi unutuyorlar. Kendilerini dinleyemedikleri zamanda ne hissettiklerini anlayamıyor ve yanlış kararlar alıyorlar. Bence ana karakterimizin başına gelende tam olarak bu. Yıllarca o kadar yalnız kalmış ki annesine bile yabancılaşmış. Aslında etrafında hep birileri olmuş bu yüzden belki kelimenin tam manasıyla yalnız diyemeyiz, ama onları sadece etrafında dolaşan bedenlerden ibaret olarak görmeye başladığı zaman yalnızlaşmaya da başlamış. Belki annesinin mezarının başında ağlayan o kadar insanın arasında saatlerce hiç bir şey hissetmeden dikilmesinin sebebi de budur. Aslında bazı zamanlarda yalnız kalmak insanların kararlarını doğru yönde de etkiliyor. Her şeyde olduğu gibi bu konudada önemli olan o ince çizgiyi aşmamak tabii. Yani her şeyi dozunda yapmak, çünkü eğer bir yerde o yalnız kalma ihtiyacının dozunu kaçırırsa insanlar daha sonra yalnızlığa o kadar alışıyorlar ki artık kendilerinin haricinde ki her şey önemini yitirmeye başlıyor. Diğer insanların düşüncelerini önemsemiyorlar ve görmezden gelmeye başlıyorlar. Çünkü kendi kendine yetebilme durumu başlıyor ve insanlar kendi kendine yetebilmeyi öğrendikten sonra başka hiçbir şeye ihtiyaç duymuyorlar. Zaten en sonunda da silahı ellerine alıp bir insanı ortada hiçbir sebep olmadan öldürebilecek bir hale geliyorlar. Ve en acısıda yaptıkları şeyin farkına bile varmıyor, acısını yaşamıyorlar. Çünkü insan hayatı onlar için artık bir şey ifade etmiyor. Bir yandan hak veriyorum bu duygusuzluğa, çünkü kendi hayatının değerini unutan insanlar nasıl başkalarının hayatlarına değer verebilirler? Kendi benliklerinden belki de insan olmanın bütün gerekliliklerinden uzaklaşan bu insanlar yaşamanın ne demek olduğunu nasıl anlayabilirler? İşte tam bu noktada benim aklıma, kendilerini bu kadar toplumdan soyutlayan ve bir insanın canını alırken hiçbir şey hissetmeyecek hale gelen bu insanların kendi hayatlarına da kolaylıkla son verebilmeli düşüncesi geliyor. Ama kitap bu konuda beni ters köşe ediyor ve ana karakterimizin kendi ölümünden nasıl korktuğuna sayfalarca yer veriyor. Ve en sonunda kendi canına kıyamıyor, başkalarının elinde can veriyor karakterimiz. Sonra düşünüyorum, belki de bu insanlar için hala umut vardır. Onları bu hale getiren bizlerizdir. Kendimizi normal kabul edip onları başkalaştırdığımız için hissizleşmişlerdir. Toplumun onları kabul etmediğini düşünerek topluma sırtlarını dönmüşlerdir. Aslında belki de karakterimiz, annesinin mezarının başında dikilirken ya da silahı eline alıp bir insanı sebepsiz yere vururken bir şeyler hissetmişti. Ama bu hissettiklerine o kadar yabancılaşmıştı ki ne olduğunu bile anlayamadan kendini toplumun baskısıyla atıldığı hücrede bulmuştu. Onlara yaşadıklarını hatırlatması gereken ve tekrar hissetmelerini sağlayacak olan da bizlerizdir belki. A. Barış Soysaraç Yaşamama Arzusu “Tsukuru Tazaki üniversite ikinci sınıftayken, temmuz ayından ertesi senenin ocak ayına kadar neredeyse sadece ölmeyi düşünerek yaşadı.” (Murakami, 8) Bu cümle gerçekten insana düşünmeye değer bir şey düşündürüyor. O da ölüm hakkında düşünmenin kendisi. Ölmek bilinçli olarak yapılan bir eylem olarak düşünülmez pek. İsteyerek yapılan bir eylem değildir çünkü. Birinin kendi ölümünü, yapılabilecek bir eylem olarak, bilinçli bir şekilde düşünmesi tek bir anlama gelir: Kendi kendini öldüreceği. İlginçtir, intihar etmek de bilinçli bir karar olarak düşünülmez. Çoğu insan için bir trafik kazası ya da bir hastalık gibidir; bir sonuç. Çaresizliğin bir sonucu. Hayattan başarısız bir kaçış girişimi gibi gelir insana. Nedeni çoğu kişinin, belli bir dine mensup olmasalardı bir şekilde ölümden sonra insan bilincinin ve varlığının bir şekilde devam ettiğine inanması olabilir mi? Oldukça muhtemel. Ama gerçekçi bir şekilde buna kaçış diyemem. Kaçılacak bir yer yoksa bir kaçış yoktur. Bu kati ve geri dönülmez bir bitiştir. Bir iki yıl önce bu konuda çok kafa yorardım. İntihar etme yöntemleri, güvenilirlikleri, uygulanabilirlikleri… Malum, kendi canına kıymaya teşebbüs etmeyi bırakın, bunu düşünenlerin bile ortak korkusudur: Başarısız olup, ölmekten beter olmak. Benim her zamanki harekete geçme isteksizliğimin de etkisiyle hiç gerçekten denemedim. Ama insanı başarısız olmaktan daha çok korkutan bir şey var ki o da doğal olarak başarılı olmaktan korkma. Ölümden korkmanın çok yaygın olduğu kanısında değilim. Başarısızlığı ölümle sonuçlanabilecek kadar tehlikeli işler vardır ama bunları yapanlar kendi hatalarından ya da çıkabilecek aksiliklerden endişe ederler. Bilinçli bir şekilde hayatına son veren birinin karşılaştığı ve yüzleşmek zorunda kaldığı şey saf, katıksız ölüm korkusudur. Biraz düşününce ölümden korkmanın küçük çocuklar gibi odalarında saklanan canavarlardan korkmaktan farklı olmadığını hemen fark edebildim. Basitçe, ikisi de yoktur. Ama insan mantıklı korkuları olan bir canlı değildir ki. Biri tüm ömrü boyunca dünyada kendisinden başkası olmadığına inanarak yaşayabilir ama kimse kendi varlığının olmamasını hayal bile edemez. Sonsuzluğu hayal etmek gibi bir şeydir bu. Aklın kavrayabileceği, bir köşesinden tutabileceği bir şey yoktur. Düşünme yetisinin olmaması nasıl düşünülebilir ki? Korkunç bir bilinmezliktir bu. Bunu bir kere olsun aklına getirip de bu bilinmezliği göğüsleyebilen birinin cesareti azımsanamaz. Hemen herkes o öldükten sonra arkasında kalacakları düşünmüştür. Arkadaşlar, akrabalar, sevilen kişiler… İntihar bencilce bir karar olabilir. Eğer insan ölümü için üzülecek herkesi düşünürse bu kararı veremez. Elbette, kendisi için üzülecek kimse kalmamış olabilir. Hatta, tam tersi vefatından rahatlama duyacaklar vardır. Kararın bencilce olup olmadığı tartışılabilir ama herkesin kendi hayatının sahibi olduğu düşünülürse bunun pek bir anlamı olmadığını düşünüyorum. Genel olarak kültürün buna bakışı da önemlidir. Mesela, üç semavi dinin hepsinde birinin kendini öldürmesi başka birini öldürmesiyle eşdeğer, affedilmez bir günahtır. Oysa çoğu kişinin (genelde kulaktan dolma) bildiği gibi uzakdoğu kültürlerinde, özellikle Şintoizm’de bu birinin kendini yaşamaya layık görüp görmemesi hakkındadır. Buna ruhani bir hesaplaşma olarak bakıldığından, ki bence de zaten böyledir, verilen karara saygı duymak esastır. Böyle bir görüşün niye ilkel bulunduğunu hiç anlayamadım. Kitapta insanlardan kopmanın son aşaması gibi görünüyor kendini yaşamdan koparma. Bu şüphe duyulmaz şekilde doğru. Biri hayatı anlamı olduğu için yaşıyorsa, onu orada tutacak bir şeye ihtiyacı vardır. Tutunmayı başaramayan kişiler için de bu ne kadar onların suçu diye düşünmek lazım. Kimse bundan kendi başına vazgeçmez. KAYNAKÇA Murakami, Haruki. Renksiz Tsukuru Tazaki’nin Hac Yılları. İstanbul: Doğan Egmont, 2015. Yiğit Güvercin 21300879 TURK 102 - 08 04.11.2014 GÜVERCİNİN ANLATTIKLARI Yıllar yılı barış ve özgürlükle bağdaştırılmış, huzura hasret kalınan zamanlarda kanatlarına sonsuz umut ve manalar yüklenmiş bir garip kuştur güvercin; sık rastlanılır oluşu ile hayatı bizlerle paylaşan, adeta gökyüzüne bize dair bir şeyler taşıyan anlamlı bir varlık… Bizlere bu kadar yakın olmasıyla güzideleşen güvercinin bize anlattıkları ve hatta bizle benzeşen halleri var gibidir sanki. Patrick Süskind’in Güvercin’inde kendi huzur mekanizmasının işleyişini insanlardan olabildiğince uzak kalmaya bağlamış olan Jonathan Noel, yalnız, durağan ve olağan biçimde yaşadığı yarım asırlık ömründe belki de hiçbir anlam yüklememişti güvercinlere. Hiç farkına varamamıştı sade huzurunun kaynağı olan kendini soyutlama çabasının ondan götürdüklerini ve içine kapanışının bir bedeli olacağını. Ta ki kimsenin bulunmadığına emin olduğu apartman koridorunda bir güvercinin donuk gözlerini üzerinde hissedene kadar… Biriyle yüz yüze gelmek, birinin gözlerinin içine bakmak insana var olduğunu hissettiren en önemli detaylardan belki de. Yaşayan varlıklar olarak güvercinler başının iki yanına konuşlanmış gözlerini hep belirli bir noktaya dikerler, tıpkı insanlar gibi. Güvercinler varoluşlarını bu yolla mı hisseder bilinmez ama insanın bir başkasının gözlerinin içine bakabilmesi, o gözlerin ifade ettiği ne olursa olsun paylaşmaya çabalaması basit ayrıntılar olmaktan ötede bahşedilen ömre tutunuş ve var olabilme savaşıdır aslında. Jonathan Noel’in sol gözünü kendisine dikmiş güvercinle paylaştığı beş-on saniye yarım asırlık yaşamını tarafsızca yansıtan bir aynaydı belki. Belki de o güvercinle göz göze geldiğindeki korku özünde insanlardan kaçarak geçirdiği hayatıyla yüzleşişiydi. Tekdüze ve yalnız bir yaşamın arkasına sakladığı tüm kaygıları bir olup gözlerinin önüne gelmişti adeta. Sadece kendisine rol hakkı tanıdığı küçük dünyası üzerine yıkılmıştı. En acısı da bu yıkıma sebep olanın çocukça bir korkaklıktan ibaret olduğunu fark edişi olmalıydı. Benliğine duyduğu yetersiz saygıyı bile kaybetmiş gibiydi sanki. Kendisine bu yoğun hisleri yaşatan güvercini oracıkta vurmak istemişti lakin bir gerçek daha yüzüne vurulmuştu tam bu anda… Kanatları vardı güvercinin, uçabilirdi dilediği zaman. İnsanoğlu fizyolojik olarak kanat gibi bir yapıya sahip olmasa da kendisini özgür kılabilecek, kendisine bahşedilen sınırsız dünyayı ve sonsuz insanı başarabildiği kadarıyla keşfedebilecek potansiyele sahip. Keşfetme çabası uğruna insan, zincirlerini kırdıkça doğasında saklı olanı, onu huzurlu kılanı sezebilir ve böylelikle kendisine ve diğer insanlara dönük bir anlayış kazanabilir. Bu anlayışı kazanma yolunda edindiği tecrübe ve farkındalık ile değerli ve yaşanılabilir kılar içinde bulunduğu dünyayı. Dışarıdaki hayata kanat çırpmayı reddederek tecrübesi ve farkındalığını körpecik bırakan Jonathan Noel, sığ yaşamının verdiği sahte huzura inanmış, etrafına yabancılaşmasının yanında fark etmeden kendisine de yabancılaşmış ve bu durumun cezasını ağır bir şekilde ödemişti. Ruhu bedenine hiç uğramamışçasına gerçekleştirdiği eylemler ve tükettiği yıllar yanlarında Jonathan Noel’den bir şeyler götürmüştü. Hayatın kötülüklerinden uzaklaşmaya çalışırken iyilikleri de yitirmiş, kendi elleriyle yarattığı Araf’ın tek mahkûmu olmuştu. İnsan doğasına aykırı olarak kurduğu düzeninin sahici bir sarsıntıyla yıkılması kâbusu olurken hiç düşünememişti felaketinin sorumlusu saydığı güvercinin anlattıklarını dinlemeyi… Var oluşunu anlamlandırma ve hayata tutunabilme yolunda insan rastgele bir güvercinin bile kendisine neler anlatabileceğini fark edebilmeli bazen. Hatta bir güvercin misali dünyaya kanat çırparak her türlü korkudan arınmış bir halde sonsuz dünyanın bir parçası olmalı. Kim bilir, belki de korkusuzca açılan kanatların büyüyen gölgelerinde saklıdır hayata dair ne varsa… Ceren Baran Merak İyilik mi Getirir? Neden merak ederiz? Evrende cevabı bilinmeyen, sorgulanacak çok şey var da ondan. En klasiği; yaşam neden var, dünya nasıl işliyor? Hatta insan merakın kendisini bile merak eder. Merak insanoğlunun doğasında olan bir şeydir. Herkes merakla doğar ama kimi insan merak etmeye devam eder. Çocukluk en yaratıcı, öğrenmeye en yatkın olduğumuz dönemdir çünkü merak daha ölmeye başlamamıştır. Belki yaşamın zorluğu, belki toplumsal ve politik baskılar insanı değiştirir, merakını köreltir. Peki, merakın körelmesi insanoğlunun sonunu nasıl etkiler? Merak; farklı toplumlara, insanlara göre farklı anlamlar taşır. Kimilerine göre merak, başına kötü işler açar veya yaramazlık olarak nitelendirilir. Kimilerine göre, zeka belirtisidir ve hatta iyi bir bilim adamının özellikleri arasında yer alır. Bence merak, insanı hayatta tutan yoluna devam ettiren en gerekli şeydir ve belki zekanın değil ama kesinlikle başarının ölçütüdür. Bütün keşifler meraktan olmuştur. Kristof Kolomb’un Atlantik Okyanusu'nun ötesini merak etmesiyle Amerika kıtası keşfedilmiştir. Wright kardeşler uçmayı merak etmişler ve uçak keşfedilmiş. Merak edenler aslında hayatları boyunca hep daha iyiyi arayanlardır ve genelde daha iyisini bulurlar. İşte meraklı olanlar insanoğlunu canlı tutar. Diğer türlüsü; olduğuyla yetinmeye razı, merak etmeden yaşayanlar aslında dünyanın sonunu getirenlerdir. Dünyada; savaşlar, açlık, susuzluk, hastalık varken kimse olduğuyla yetinemez. Çünkü şartları böyle olan bir dünyada olduğunla yetinmek aslında bizi geri götürür. Ece Temelkuran'ın da "Yola Devam Edin" denemesinde dediği gibi, " Fiziksel ve duygusal ölüme karşı tek tedavi meraktır. İnsan merak ettiği sürece canlı kalır" (Temelkuran 31) Merak eden ve haliyle düşünen insanlar, hayatla daha çok bağ kurar, daha zinde ve dinçtirler. Merak dürtüsü sayesinde kendimizi keşfeder ve geliştiririz. Kısaca merak eden insan her anlamda daha başarılıdır, mutludur ve anlamlı bir hayat sürer. Ve bu yüzden de " merak edip yola devam etmekten başka çare yok" (Temelkuran 31). Yoksa bitki gibi yaşayan, her yap denileni yapan, sorgulamayan, merak etmeyen insanların olduğu bir dünya insanoğlunun sonu olur. İnsanın içsel yolculuğu, duygusal huzuru dışında bir de merakın bilim-buluş yönü var. Belirsizlikleri, sorunları ortadan kaldıran, bilimi ilerleten meraktır. 21. yüzyılda insanlar gribe yakalanır gibi kanser oluyor, ekosistemimiz çöküyor, içme suları azalıyor ve umutsuzluğa kapılacak zaman yok. Dünyayı nasıl daha iyi bir yer yapabiliriz diye merak etmeli ve yolumuza devam etmeliyiz. Bunun için de en önemlisi hazırcı olmayan ve merak dürtüsü körelmemiş, güçlendirilmiş bir nesil yetiştirmek. "icat çıkarma" gibi deyimleri olan ülkemizde ne yazık ki çocukları merak duygularını köreltmeden yetiştirmek zor. Bebeklikten itibaren aileden, sonra okuldan aldıkları eğitimler meraklarını ve öğrenme isteklerini git gide azaltıyor. "ona dokunma", "sen yapamazsın" gibi sözler ya da okullardaki ezberci ve öğrencinin aktif katılımını sağlamayan eğitimler çocuklara keşfederek öğrenme imkanı sağlamıyor. Halbuki zaten öğrenmeye aç olan çocuklar araştırmaya, keşfetmeye teşvik edilmelidir. Ece Temelkuran denemelerden oluşan kitabında genel olarak, “ İnsan iyi midir? Kötü müdür?” konusunu sorgulamış. Bence her insan iyi doğar ve iyi kalmak elinde olan bir seçenektir ama herkes bu seçeneği iyi değerlendiremez. İnsanı iyi yapan özelliklerinden biri de meraklı olmasıdır. Bu yüzden tüm iyi özelliklerimiz gibi merak dürtümüz de doğuştan gelir, hem iyi kalmak için hem de dünyayı iyileştirmek için merak duygumuzu kaybetmemeliyiz. Kaynakça: Temelkuran, Ece. İyilik Güzellik. İstanbul: Can Sanat Yayınları, 2017. Baskı Kevser KARALİ İnsanların unuttuğu insanlar: Dilenciler “Dilencilik nedir? Kimler Dilencidir? Neden dilenirler?” Geçen hafta internette bir konu ile ilgili araştırma yaparken bu soruları içeren bir makale gözüme çarptı. Fakat çok üstünde durmadım daha doğrusu bu makaleyi okumadım bile. Çünkü bilirsiniz çoğumuz “dilenci” kelimesini duyduğumuzda veya böyle adlandırılan insanlarla karşılaştığımızda bir an içimizde bir ürperti hissederiz. Bir kısmımız bu ürpertiyi belki de hiç önemsemeden yoluna devam eder. Fakat şuna eminim ki özellikle biz Türk milleti bu konuda çok hassas insanlarız. Vücudumuz, gözlerimiz, ellerimiz onlara doğru dönmek ister fakat iç sesimiz: “onlar yalancı, onlar tembel… Sakın yardım etme!” diyerek bizi durdurur. İşte ben, bu durumdan rahatsız olduğum için bir öğretmenimin tavsiyesi üzerine Aslıcan Kalfa Topateş’in etkileyici kitabı olan Dilenciler’i okudum. Bundan dolayı da bu yazımda sizlere dilencilerin aslında düşündüğümüz gibi insanlar olmadıklarını, yanlarından öylece geçip gittiğimizde aslında ne kadar kırıldıklarını, yaralandıklarını anlatacağım. Öncelikle dürüst olmalıyım ki bana göre dilenci demek bu muazzam kitabı okuyana kadar çalışmaya üşenen, kolay yoldan para kazanmak isteyen insanlar demekti. Hatta daha da ileri gidecek olursam eğer, bunu söylerken gerçekten utanıyorum, bana göre dilenciler: yalan söyleyen, aslında en az asgari ücretle çalışan bir insanın aldığı maaş kadar gelire bir şekilde sahip olan insanlar demekti. Belki çoğunuz bu söylediklerimi okuduktan sonra “aa ne kadar ayıp! İşte böyle insanlarla aynı ülkede yaşıyoruz!” dediniz. Ama şunu da söylemeliyim ki dilenciler hakkında böyle düşünmemin pek çok sebebi var. Örneğin, yaklaşık üç yıl önce, yaşadığım yerde bir dilenci teyzeyle karşılaşmıştım. Teyze o kadar kötü o kadar bitkin görünüyordu ki bu sefer içimdeki “sakın inanma” diyen sese ihanet ederek cebimdeki tüm bozuk paraları teyzeye verdim. Yardım ettikten sonra içime öyle bir huzur dolmuştu ki kendi kendime bundan sonra tüm gördüğüm dilencilere aynı şeyi yapacağıma dair söz vermiştim. Ta ki ertesi güne kadar… Ertesi gün annemle yolda yürürken yine aynı dilenci teyzeyi gördük. Fakat annem beni kolundan tuttuğu gibi hızlıca karşıya geçiriverdi. Neden böyle yaptığını sorduğumda da “O kadının üç tane evi var. Ayrıca geçen gün aşağı mahallenin marketinde kuruyemiş alıyordu. Ben daha kendime rahatça gidip kuruyemiş alamıyorum, şunlara acıma!” dedi. İşte annemin bu sözleri dilenciler hakkında neden bu kitabı okuyana kadar böyle düşündüğümün temelini tabiri caizse mayasını oluşturuyor. Ayrıca maalesef şuna eminim ki böyle düşünen tek ben değilim, aranızda mutlaka benim gibi düşünenler de vardır. Ne demiş kitabımızdaki dilenci kadın: “kimi diyor, sen benden daha zenginsin. Kimi, git diyor, kör müsün çalış diyor, elin ayağın tutuyor diyor.” (Kalfa- Topateş, s.249) Tekrar “maalesef!” diyeceğim çünkü maalesef ki bu dilenci kadınımız haklı. Kitabımızda da bahsedildiği gibi gündelik hayatımızda sokaklarda, üst geçitlerde, metrolarda, trafik ışıklarında tabiri caizse ayağımızı attığımız her yerde dilenci kadınları, çocukları hatta bebekleri görüyoruz. Daha doğrusu görmüyoruz. (!) Kendimize göre pek çok haklı sebebimiz var fakat şunu soruyorum: “Nereye kadar bu görmemezlik?” Biz sanıyoruz ki onların bir duyguları yok, bir hisleri yok. Yanlarından öylece geçip gittiğimizde kırılmıyorlar. Biz sanıyoruz ki onlar bu işi keyiflerinden yapıyorlar. Ancak bu kitabı okuduktan sonra anlatım ki durum hiç de böyle değilmiş! Ne demiş kitabımızdaki dilenci kızımız: “ Utanıyordum, hani iş yapmadığım için. Elimi uzattığım zaman utanıyordum. Ne biliyim, kendimi çok küçük hissettim yani. Hiçbir şey yapamam gibi geldi aklıma.” ( Kalfa- Topateş, s.253) İşte tam da bu noktada sizlere kendi hayatımdan bir örnek daha vermek istiyorum. Lisede bir ödevim için civar sokaklardaki dilencilerle röportaj yapmamızı istemişti hocamız, tıpkı Aslıcan Kalfa-Topateş’in yaptığı gibi. Bir genç kız görmüştüm neredeyse benle yaşıt ve biraz sohbet etmiştik. Hiç unutmam kız bana şöyle demişti: “ Her gün sizin okulun önüne geliyorum, sizlere, o güzel saçlarınıza, parlak ayakkabılarınıza, kitaplarınıza bakıyorum. Ama sonra birden gözüme elimdeki mendiller ilişiveriyor, ağlıyorum.” İtiraf etmeliyim bu sözleri duyduğumda o an gözümden iki damla yaş süzülüvermişti. Ama birden aklıma annemin dilencilerle ilgili sözleri gelince gözümdeki yaşı kıza belli etmeden silip, “ kendine iyi bak, çok teşekkür ederim.” diyerek yanından öylece kalkıp gitmiştim, sanki biraz daha onunla dertleşsem incilerim dökülecekmiş gibi. (!) Son olarak, elbette hepimiz dilencileri “yalan söyleyen, diğer insanların duygularını sömüren insanlar” olarak kabul ediyoruz diye bir şey yok. Elbette aramızda dilencileri “çalışmaya üşenen, kolay para kazanmak isteyen insanlar” olarak görmeyenler, buna mecbur oldukları için yaptıklarını düşünenler vardır. Ancak toplumumuzun geneline bakacak olursak birçok insanımız, ben de dâhil olmak üzere, yukarıda anlattığım sorunlarla karşı karşıyayız maalesef. Bu yüzden ben yazdıklarımda kendini gören insanlarımıza seslenmek, onları bu yanılgılarından, ön yargılarından arındırmak istiyorum. Mutlaka hepimizin hayatında dilencilere karşı bizi soğutan, onlara güvenmemize engel olan olaylar yaşanmıştır. Ama gelin tüm bu kulaktan dogma yaşanmışlıklarımızı bir kenara bırakarak onlara biraz daha yakından bakalım. Belki de böyle olunca ne biz duygularımızın sömürüldüğünü hissederiz ne de onlar kendilerini “toplumun istenmeyen yüzleri” olarak hissederler. KAYNAKÇA Kalfa- Topateş, Aslıcan. Dilenciler- Türkiye’de Yoksulluk ve Dilenme Kültürü. 1. Baskı. İstanbul: İletişim Yayınları, 2015. Fotoğraf: http://t24.com.tr/haber/dilenciler,320171 Hande Sena YILMAZ VAROLUŞUN BENCİLLİĞİ
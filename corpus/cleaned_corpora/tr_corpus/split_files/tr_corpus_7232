ve çevre temizlik vergisi, iki ayda bir su faturaları belediyeye halktan gelir sağlıyor. 2013 yılında Hatay Büyükşehir olmuş, Kuşalanı Beldeside Kuşalanı Köyü olarak değişmiştir. Beldede Atatürk Mahallesi ve Cumhuriyet Mahallesi olmak üzere iki tane mahalle mevcuttur. Atatürk Mahallesine bağlı 3 cadde ve 21 sokak, Cumhuriyet Mahallesine bağlı 3 cadde ve 16 sokak bulunmaktadır. Beldede bir ilköğretim okulu mevcuttur. Okul 1952 yılında kurulmuş, 2007 yılında açılan yeni hizmet binası ile birlikte toplam iki binadan oluşmaktadır. Yaklaşık 1200 öğrenci okulda öğrenim görmektedir. Oyuncak Hikâyesi 3 Oyuncak Hikâyesi 3 (Özgün adı: "Toy Story 3"), 2010 yılı ABD yapımı 3D animasyon komedi-drama, macera filmi. "Oyuncak Hikâyesi" serisinin üçüncü filmi. Lee Unkrich tarafından yönetildi. Filmin yönetmenliğini daha önce serinin ikinci bölümünün ortak yönetmenliğini yapmış olan Pixar emektarlarından Lee Unkrich üstleniyor. Unkrich Monsters, Inc-Sevimli Canavarlar ve Finding Nemo-Kayıp Balık Nemo'da da ortak yönetmendi. Filmin senaryosunuysa Küçük Gün Işığım'ın Little Miss Sunshine özgün senaryosuyla Oscar ödülü kazanan Michael Ardnt yazdı. Gişede inanılmaz bir başarıya imza atan Oyuncak Hikâyesi 3, tüm zamanların en çok hasılat elde eden animasyon filmi olmuştur. Aynı zamanda Eylül 2010 itibarıyla, 1.012.200.000$ hasılat elde ederek tüm zamanların en çok hasılat elde eden 6. filmi olmuştur. Andy artık Büyümüştür, Üniversiteye hazırlanmaktadır ve Oyuncaklar ile Oynamayı bırakmıştır. Woody, Bazz ve Diğer Oyuncaklar Tekrar Andy ile Oynamak İçin bir Yol bulmaya çalışırlar ancak sonuçsuz çıkar. Bir gün Andy, Woody Hariç Eski Oyuncaklarını çöp poşetinin İçine Koyup Tavanaltına Koyma kararı almıştır ama Andy'nin Annesi Onları Çöp sanıp atmıştır ve Woody onları kurtarmaya gitmiştir ve Şans eseri kurtulmuşlardır oyuncaklarda Andy'nin attığını sanıp çok kızmışlardır ve arabanın oradaki koli'nin üstünde Kreş yazısını görmüşlerdir. Kreşe gitmeye karar verirler Woody onların yanına gidip onlara anlatmaya çalışmıştır ama Woody'e inanmayıp eve geri dönmemişlerdir. Andy'nin annesi arabanın bagajını Kapatmıştır Kreşe Doğru gitmeye başlamışlardır ve Çok heyecanlılardır nihayet birisi bizimle Oynayacakları için çok sabırsızlanıyorlardı ve Oraya Gittikleri zaman Yumuş Ayı ve birçok Oyuncakla Tanıştılar ve Yumuş onları Tırtıl Odasına Götürmüştür ve tabi Oyuncaklar Oranın küçük kötü Çocukların olduğunu bilmiyorlardı ve Woody Onlara Eve Geri Dönelim dediğinde oyuncakların dediği Burada Yeni bir hayatımız olabilir dediler Woody Bizim yanımız Andy'nin Yanı Dediği zaman Buzz Geliyormusun dediğinde Buzz Gitmemişti Buzz Elini Uzattı Woody'e ama Woody Elini Sıkmadı Woody Kendi başına eve dönmek için oradan kaçar ve Uçurtmayla Oradan Kaçmayı başarmıştır ama yine aksilik olup Woody'nin arkadaki telinin yuvarlak yeri ağaca takılmıştır Bonnie onu bulup evine götürmüştür ve Woody Oraya Gittiği zaman Yeni Oyuncaklarla Tanıştı ve onlardan Kendi evine gitmesi için yardım istedi ve Woody Evinin yolunu bulmuştur Oradaki oyuncaklara yani Kreşe giden olursa arkadaşlarıma Üniversitede Eğlendiğimi söyleyin ve oradaki oyuncaklar şaşırmıştır sani sayt'danmı geliyorsun diye ve Woody Evet deyince şaşırmışlardır ve oraya kötü kalpli ayı yönetiyo Woody Yumuş'mu deyince evet dediler Woody Siz Onu nerden Tanıyorsunuz dedi Woody Yumuş'un Eski Arkadaşı Chuckles Her şeyi anlatır Woody'e anlatır ve Woody Onları Kurtarmaya Gider ve Macera daha bir hâl almaya başlar 2010 FIFA Dünya Kupası elemeleri (CONCACAF) ! colspan="5" | Group 1 ! colspan="5" | Group 2 ! colspan="5" | Group 3 ! colspan="5" | 1. Grup ! colspan="5" | 2. Grup ! colspan="5" | 3. Grup Bir Böceğin Yaşamı Bir Böceğin Yaşamı 1998 yılı yapımı bilgisayar animasyonu film. Yaratıcıları Pixar ekibidir. Sevimli Canavarlar Monsters, Inc. 2001 yılı yapımı bilgisayar 3D animasyonlu film. Yaratıcıları Toy Story animasyon filminin de yaratıcı ekibidir. İtalya Savaşları İtalya Savaşları (1494-1559), Orta Çağ'dan Yeni Çağ'a geçiş döneminde Avrupa ve Akdeniz coğrafyasının büyük güçlerini karşı karşıya getiren savaşlar dizisidir. Haçlı Seferleri sonrasında İtalya parçalanmış halde, zayıf fakat oldukça zengindi. Bu haliyle tüm Avrupalı güçlerin ilgisini çekiyordu. İtalya'daki küçük prensliklerin kendi aralarında çatışmasıyla başlayan savaşlar, büyük devletlerin de karışmasıyla tüm kıtayı etkiledi. Medici, Borgia, Habsburg ve Valois hanedanları savaşta önemli rol oynadı. 1494 ile 1516 yılları arasındaki dönem içinde Fransa kralları VIII. Charles, XII. Louis ve I. François Napoli Krallığı ile Milano Dukalığını ele geçirmek için seferler düzenlediler. Bu dönemde beş savaş yaşanmıştır. 1516 yılında Papa X. Leon ile Fransız kralı I. Françoise arasında Noyon Anlaşması imzalandı. Fransızlar savaşa Fransızlar aleyhine katılan İsviçrelilerle bir anlaşma imzaladılar. Ancak bu barış dönemi sadece beş yıl sürdü. 1521 yılında sadece İtalya topraklarında değil daha da geniş bir alana yayılarak sürdü. 1521 ile 1559 arasındaki savaşlara ise Valois-Habsburg savaşları denildi. Kutsal Roma İmparatoru I. Maximilian (Kutsal Roma İmparatoru)'ın ölümü sonrasında V. Karl (Şarlken) 1519'da Alman imparatoru seçilerek Avrupa'daki en büyük imparatorluğun hükümdarı oldu. V. Karl dört krallık ailesinin birden varisi idi. Habsburg, Burgonya, Aragon ve Kastilya tahtları üzerinde çeşitli akrabalık ilişkileri ile egemenlik sağlamıştı. 1520'de Kutsal Roma İmparatoru da ilan edilince gücünü daha da artırdı. Buna karşın I. François de imparatorluk için aday olmuştu. Her ikisi de İngiltere kralı VIII. Henry'yi kendi safına çekmeye çalıştı. Şarlken'in başarılı olması üzerine hem İtalya hem Fransa'da iki güç arasında savaş başladı. Şarlken ile Françoise arasındaki savaş, bir dönem Françoise'in esir düşmesi üzerine anlaşma (14 Ocak 1526 Madrid Anlaşması) ile bitmiş gibi görünse de yeniden başlayarak 1559 yılına kadar sürdü. Bu dönemde Fransa Osmanlı Devleti ile ittifak yaptı, Protestan Alman prensliklerinin desteğini almaya çalıştı. Françoise ölüp yerine oğlu II. Henry, Şarlken ölüp yerine II. Felipe geçtikten sonra da savaş oğullar arasında devam etti. II. Felipe İngiltere kraliçesi Mary Tudor ile evlenmiş olduğu için, Fransa hem İspanya hem de İngiltere ile savaşmak zorunda kaldı. Nihayet 1559 yılında Fransa, İspanya ve İngiltere arasında Cateau-Cambresis Anlaşması imzalandı. II. Henry bu anlaşma ile İtalya topraklarından vazgeçiyor ancak Fransa'nın kuzey ve kuzeydoğusunda güçlenmiş oluyordu. Ayrıca II. Felipe'nin kızlarından biriyle evlenmeyi kabul ediyordu. Ancak Temmuz 1559'da, evlilik kutlamaları sırasında gözünden yaralanarak öldü. En stratejik noktası Milano şehriydi. Floransa ise Papa'ya karşı reform çağrılarının yapıldığı yer olması nedeniyle dinî ve siyasî önem taşıyordu. Fransızların istilası karşısında Habsburg ülkeleri birlikte karşı saldırıya geçti, Alman ve İspanyol orduları bölgeye girdi. 1525 Pavia Savaşı'nda Fransız ordusu yenilerek kralı esir düştü. Savaşlar sırasında bölgede artan Fransız ve Avusturya etkisi ve rekabeti, XIX. yüzyılda İtalyan Birliği'nin kuruluşuna dek sürecekti. İspanyolların buraya sızması kolay oldu, ancak 1481'de çıkarma yapan Osmanlıların varlığı İspanyollar için tehditti. Osmanlıların Korfu Adası seferi üzerine düzenlenen deniz harekâtı başarısız olunca İspanyol varlığı tehlikeye girdi. Venedik ve Cenova arasındaki rekabet, Osmanlı ve İspanya'nın da karışmasıyla büyük savaşlara yol açtı. Fransa'nın Cenova'yı işgali, Cenovalı korsanları İspanya ile ittifaka itti. Öte yandan Osmanlı baskısı altında kalan Venedik de çareyi İspanya ile işbirliği yapmakta buldu. Buna karşın Osmanlı da Fransa ile güç birliği yaptı ve Cezayir üzerinden Kuzey İtalya limanlarına saldırılar düzenledi. Papa VI. Alexander'ın oğlu Cesare Borgia, İtalya'yı bir uçtan bir uca istila ettiği zaman Papalık, kendini savaşların ortasında buldu. Borgia ailesinin tasfiyesinden sonra bile Papa II. Julius çatışmaları sürdürdü. Fransız taraftarı VII. Clement'in Papa olmasıyla beraber Habsburglar müdahalede bulunmak zorunda kaldı ve Alman orduları Roma'yı işgal ederek yağmaladı. Savaşın en önemli sonucu Rönesans'ın yayılması oldu. XIV. yüzyılda İtalya'da ortaya çıkan Rönesans hareketi, İtalya'ya giren yabancı kralları ve prensleri etkileyerek diğer ülkelere de yayıldı. Rönesans'a paralel olarak Hümanizm düşüncesi de İtalya'dan tüm Avrupa'ya ihraç edildi. Papalığın aktif olarak savaşa katılması ve ona karşı ittifakların kurulması, kilise karşıtlığını ve Reform hareketini güçlendirdi. Haçlı Seferleri ile başlayan İtalya'nın altın çağı sona erdi. İtalyan şehirleri yağmalandı ve dışa bağımlı hale geldi. Askerî teknolojide önemli gelişmeler kaydedildi. Fransız şövalye Bayard'ın tüfekle vurularak öldürülmesi, Orta Çağ'ın romantik şövalye geleneğinin bittiğini, ateşli silahlar döneminin başladığını gösterdi. Canberdi Gazâlî Canberdi Gazali (; ö. 1521, Şam), Osmanlı İmparatorluğu'na bağlı Şam Eyaleti'nin ilk beylerbeyi. Mercidabık Savaşı'ndan sonra Suriye'yi fetheden Osmanlılara karşı direnişi yönetti. Mısır'ın Osmanlı yönetimine girmesi üzerine o da Osmanlı'ya sığındı. Yavuz Sultan Selim fethedilen Memlük topraklarını yine eski Memlük beylerine bırakırken Canberdi Gazali de Şam valisi oldu. Yavuz'un ölümü üzerine isyan ettiyse de isyanı bastırıldı ve kendisi de idam edildi. Erkekler 100 metre dünya rekorunun gelişimi Atletizmde ilk 100 metre rekoru 1912 yılında, şimdiki adı Uluslararası Atletizm Federasyonları Birliği olan Uluslararası Amatör Atletizm Federasyonu kabul etmiştir. 21 Haziran 2009 tarihi itibarıyla IAAF, sonradan iptal edilenlerle birlikte 65 rekoru onaylamıştır. Roland DestanÄ± Roland Destanı (Chanson de Roland), Ortaçağ Frank destanıdır. Roland adlı bir kahramanın bir avuç arkadaşıyla beraber Müslüman Araplara karşı verdiği mücadeleyi konu alır. Hikâye İspanya'da ve Frank imparatoru Charlemagne döneminde geçer. Ortaçağ'ın daha geç dönemlerinde yazıya geçirilmiştir. Hüsameddin Çoban Hüsamettin Çoban, Türkiye Selçuklu Devleti'nin önde gelen beylerinden olup Çobanoğulları Beyliğinin kurucusudur. 13. yüzyılda yaşamıştır. Melîk'ül-ümera unvanıyla anılmaktadır. Kayı boyuna mensup olduğu, Selçuklu Emîrlerinden Karatekin'in soyundan geldiği kaynaklarda rivayet edilmektedir. Beyliğin ne zaman kurulduğu bilinmese de, Hüsameddin Çoban Bey 1211 yılına ait kaynaklarda Kastamonu Beyi olarak gözükmektedir. II. Kılıç Arslan (1156-1192) döneminde bey olduğu sanılmaktadır. Hüsameddin Çoban, Anadolu Selçuklu Devletinin önde gelen beylerindendi. Öyle ki I. İzzeddin Keykavus ile kardeşi I. Alaeddin Keykubad arasındaki taht kavgasından sonra yapılan barış esnasında (1212) orada Hüsameddin Çoban da bulunmaktaydı. Hüsameddin Çobanın I. İzzettin Keykavus'un saltanatı döneminde Bizans'a karşı akınlar düzenlediği, bu akınlar sonucunda büyük ganimetler elde etiği bilinmektedir. Hüsameddin Çoban, I. İzzeddin Keykâvus'un ölümünden sonra tahta geçen I. Alâeddin Keykubad'ın Konya'daki cülus törenine katılmış, birçok değerli hediye getirerek bağlılığını kendisine arz etmiştir. 1223 yılında, Suğdak liman kenti Rumların eline geçti. Bunun üzerine I. Alâeddin Keykubad, Suğdak'a bir sefer kararı aldı. Suğdak Seferi için Hüsameddin Çoban Beyi görevlendirdi. Sefer sonucunda Hüsameddin Çoban Bey, Suğdak'ı teslim aldı. Bu kente bir camii yaptırıp müezzin, imam ve kadı atadı; ayrıca Kıpçak Hanı ve Rus Knezlerini kendisine tabi kıldı. Daha sonra elde ettiği ganimetlerle Kastamonu'ya geri döndü. Hüsameddin Çoban Beyin Suğdak Seferinden sonraki hayatı hakkında elimizde bilgi bulunmamaktadır. Yalnız bir dönem Ertuğrul Gazi, Gündüz Alp ve Gök Alp'in I. Alâeddin Keykubad tarafından Hüsameddin Çoban Beye tabi kılındıkları bilinmektedir. Taberistan Taberistan (Farsça: تبرستان), şimdiki Mazenderan, Gülistan ve Gilan eyaletlerini içine alan İran'daki tarihi bölge. Hyrkania adlı tarihsel bölgeden farkı, Türkmenistan'ın Hazar Denizi kıyılarını sınırları içine almamasıdır. Ancak yine de, bazı kaynaklar tarafından Hyrkania ile aynı yer olduğu belirtilmekle beraber bu konuda bir kesinlik yoktur. Florida Keys Florida Keys, ABD'nin Florida eyaletinde bulunan bir adalar grubudur. Yaklaşık 1700 adadan oluşur. Florida'nın 24 kilometre güneyindedir. En uçta bulunan Key West, Küba'nın 140 kilometre uzağındadır. Florida Keys 23.5 ile 25.5'uncu enlemler arasında bulunur. Bu özellikleri nedeniyle adalarda subtropikal iklim yaşanır. Adalar "Overseas Highway" adlı yolla birbirine bağlanır. Adaların nüfusu 2000 sayımında 79,535 olarak belirlenmiştir. Kilometrekare başına 223.66 kişi düşer. Nüfusun %32'si Key West'te yaşar. Yalnızca Dry Tortugos adlı ada grubunun üzerinde yerleşim bulunmaz. Pelikozorlar Pelikozorlar (Yunanca πέλυξ pelyx + σαῦρος sauros ) yeryüzündeki ilk memelimsi ailelerinden biridir. Karbonifer sonlarında ortaya çıkıp Permiyen boyunca varlıklarını sürdürmüşlerdir. Pelikozorlar dört ayak üzerinde hareket eden ve kara hayatına tümüyle uyum sağlamış canlılardı. Birçoğunun sırtında ısı düzenlemesine yardım eden ibikler vardı. Bu sayede Permiyen'in sert iklim koşullarında baskın oldular. En ünlü örnekleri etobur dimetrodon ile otobur edafozor'dur. Her ikisinin de burun ucu - kuyruk ucu mesafesi uzunluğu 3 m'yi buluyordu. Pelikozorlar, daha sonra dünyaya hükmedecek olan dinozor, pterozor, ihtiyozor gibi dev sürüngen ailelerinin öncüsüdür. Dünya Yıldızlar Atletizm Şampiyonası Dünya Yıldızlar Atletizm Şampiyonası 17 yaş ve altındaki sporcular arasında düzenlenen uluslararası organizasyondur. Uluslararası Atletizm Federasyonları Birliği (IAAF) tarafından düzenlenmektedir. İki yılda bir yapılmaktadır. İlk kez 1999 yılında yapılmıştır. 2009 organizasyonu, Temmuz 2009'da İtalya'nın Brixen şehrinde düzenlenmiştir. Dünya Yıldızlar Şampiyonası, IAAF Dünya Gençler Atletizm Şampiyonası ile karıştırılmamalıdır. Gençler Şampiyonası'nda 19 yaş ve altı sporcular yarışmaktadırlar.. Otomotiv mühendisliği Çağdaş otomotiv mühendisliği taşıt mühendisliğinin bir parçasıdır, Makina Mühendisliği, Elektrik Mühendisliği, Elektronik Mühendisliği, Yazılım Mühendisliği ve Güvenlik Mühendisliği dallarının tasarımda ve üretimde ortak olarak çalışmasıyla yapılır. Motosikletler, otomobiller, otobüsler ve kamyonlar otomotiv mühendisliğinin ana uğraş alanlarıdır. Otomotiv Mühendisleri arabaların ve kamyonların neredeyse bütün tasarım süreci boyunca çalışmada bulunurlar, küçük parçalardan üretimine kadar tüm işlem ile ilgilenir ve çalışırlar. Genel olarak, otomotiv mühendisleri üç ana dala ayrılmıştır: ürün mühendisliği, ar-ge mühendisliği ve üretim mühendisliği. Örnek olarak Toyota'da, üretim mühendisliği tasarım ve geliştirme mühendisliğinden daha prestijli kabul edilir.. Bu BMW ve Audi gibi Alman firmalarında tam tersidir. Buna daha çok şirket işleyişine göre karar verilir Toyota daha çok araç üretmek isterken BMW ve Audi daha iyi araçlar üretmek istemektedir. Başka tür otomotiv mühendisleri de bulunmaktadır: Orhan Åžam Orhan Şam (d. 1 Haziran 1986, Karadeniz Ereğli), 2. Lig takımlarından Bodrum Belediyesi Bodrumspor'da forma giyen ve defans mevkisinde görev yapan Türk futbolcudur. Orhan Şam, 1986 yılında Karadeniz Ereğli'de üç çocuklu bir ailenin ortanca çocuğu olarak doğdu. Futbola 10 yaşındayken amatör olarak "Erdemirspor"'da başladı. Beş yıl boyunca bu kulüpte oynadıktan sonra Ankara'daki "Bölge Karması" seçmelerine katıldı. Seçmelerdeki futboluyla beğeni toplayan Orhan'a Fenerbahçe ve MKE Ankaragücü gibi kulüpler talip olmasına rağmen antrenörünün yönlendirmesiyle Gençlerbirliği'ne transfer oldu. 1,5 yıl genç takımlarda forma giydikten sonra dönemin teknik direktörü Ersun Yanal tarafından A takıma alındı ve 2002-03 sezonunun 33. haftasındanki Samsunspor maçında savunma oyuncusu Ümit Bozkurt'un kırmızı kart görüp oyundan atılmasıyla sonradan oyuna girerek kariyerinde ilk kez bir lig maçına çıktı. Ertesi sezon A takımda yer almasına rağmen sadece 3 maça çıkabildi. 2004-05 sezonunda takımın başına Oğuz Çetin'in gelmesiyle devre arasında o zamanki adı "Gençlerbirliği Asaşspor" olan Hacettepe SK'ye kiralık olarak gönderildi. Altı ay burada oynadıktan sonra 2005-06 sezonu başında dönemin teknik direktörü Ziya Doğan tarafından ikinci ligdeki Mardinspor'a gönderildi. Bir gün sonra tekrar geri çağırılsa da Ziya Doğan'ın takımdan ayrılmasıyla tekrar Mardin'in yolunu tuttu. O sezon Mardinspor ligi 11. sırada bitirirken, Orhan 31 maça çıkıp 2 gol attı. 2006-07 sezonu başında tekrar Gençlerbirliği'ne dönen Orhan, bu kez daha önce de kiralık olarak oynadığı Hacettepe'ye kiralandı. Takımı sezon sonunda ligi 66 puanla şampiyon olarak bitirip üst lige çıkarken, genç futbolcu başarılı bir performans göstererek 31 maçta 1 gol attı. Ertesi sezon takımının ligde kalıcı olmak istemesi nedeniyle tekrar Hacettepe'de kaldı. 2007-08 sezonunda takımının 33. haftasındaki Denizlispor maçı dışında bütün maçlarında 90 dakika forma giydi. Ayrıca 3052 dakika ile takımının en fazla oynayan futbolcusu oldu. Oynadığı futbolla büyük kulüplerin ilgisini çekse de, Gençlerbirliği tarafından tekrar Hacettepe'ye kiralandı. 2008-09 sezonunda kulübü ligi son sırada tamamlayıp küme düşerken, Orhan 29 maçta ilk 11'de sahaya çıkarak toplam 2603 dakika forma giydi ve mor-beyazlı futbolcular arasında sahada en çok kalan futbolcu oldu. Yine o sezon 18 takım içerisinde ligin en genç kaptanı unvanını taşıdı. Orhan Şam, 2009-10 sezonu başında Galatasaray ve Trabzonspor'dan transfer teklifi alsa da Gençlerbirliği bu teklifleri reddetti. Sezon öncesinde teknik direktör Thomas Doll'ün de isteğiyle Orhan, 5 yıl sonra tekrar Gençlerbirliği'ne döndü. 27 Mayıs 2011 tarihinde, 3,5 milyon Euro karşılığında Fenerbahçe'ye transfer oldu.Orhan Şam Fenerbahçe'de 22 maçta gol atamamıştır. Sağ bek mevkiinde Gökhan Gönül'ün yedeği olarak forma giymiştir. 2011-2012 sezonunda Süper Final'in büyük bölümünde Gökhan'ın sakatlığı nedeniyle forma giymiştir. Kasımpaşa spor kulübünde oynayan Şam, Fenerbahçe spor kulübünün UEFA'dan aldığı 2+1 yıl Avrupa kupalarından men cezasıyla ilgili olarak UEFA tahkim kuruluna izin almadan gittiğinden dolayı kadro dışı bırakılmış ve Kasımpaşa spor kulübü başkan vekili Hasan Hilmi Öksüz Orhan Şam için, "Onu asla affetmeyeceğiz ve sözleşmesini feshedeceğiz. Buna sebep olan da Fenerbahçe'dir." şeklinde konuşarak, Şam'ın sözleşmesinin fesih edileceğini açıklamıştır.Aziz Yıldırım'ın Kasımpaşa spor kulübünün başkanıyla konuşmasıyla Orhan Şam takımda kalmıştır. Gençlerbirliği PAF takımında oynarken U-17 takımına çağrılan Orhan, 13 Mart 2002'de "Mısır U-17" ile oynanan maçta ilk kez bir millî maça çıktı. O tarihten beri 78 kez millî takımlara çağrılan Orhan Şam, 11 kez Türkiye U-17, 16 kez Türkiye U-18, 28 kez Türkiye U-19, 19 kez de Türkiye U-20 forması olmak üzere toplam 74 kez millî formayı giydi ve müsabakalarda 1 gol kaydeti. Türkiye 19 yaş altı millî futbol takımı ile 2004 yılında düzenlenen UEFA 19 Yaş Altı Şampiyonası'na katildi ve final oynadı. Büyük Kuzey Savaşı Büyük Kuzey Savaşı, (1700-1721) Vestfalya Barışı sonrası Kuzey Avrupa'yı yeniden şekillendiren savaşlar dizisidir. İsveç ile komşuları arasında cereyan etmiştir. Otuz Yıl Savaşı sırasında II. Gustaf Adolf önderliğinde İsveç orduları Avrupa içlerine dek girmiş, Fransa sınırına dek tüm Alman birliklerini süpürmüştü. İsveç'in bu şaşırtıcı gücü, müttefiki Fransa'yı bile ürkütecek boyuttaydı. Kalabalık ordusu, donanması ve demir madenleri sayesinde İsveç, komşuları aleyhine topraklarını genişletiyordu. Rusya'nın ileri görüşlü Çarı Deli Petro, İsveç tehdidini bertaraf etmek için harekete geçti. İsveç'in yayılmasından hoşnut olmayan komşuları Rusya, Prusya, Danimarka-Norveç ve Lehistan bir araya gelerek Kuzey İttifakı'nı kurdu. İsveç'in genç ve dinamik kralı Demirbaş Şarl, ordusunun başına geçerek ittifak güçleriyle savaştı. Aynı yıllarda, Avrupa'nın batısında İspanya Veraset Savaşı sürmekte olduğu için İsveç, Fransa'nın yardımından mahrumdu. Ne var ki Demirbaş Şarl tüm cephelerde zafer kazandı. Rusları da 1700'te Narva'da ezdi. Ancak İsveç'in kaynakları, bu kadar düşmana karşı savaşı sürdürmeye yetmedi. 1709'da Poltava'da bozguna uğrayan kral, Osmanlı Devleti'ne sığınınca savaş güneye sıçradı (Prut Savaşı). Osmanlıların Rusları 1711'de Prut'ta yenmesi İsveç'i rahatlattıysa da Osmanlılar savaştan çabuk çekildi. İsveç savaştan mağlup ayrılmış oldu. Yarım asırdan fazla süredir devam eden İsveç yayılması sona erdi. Ruslar ise Baltık Denizi kıyılarında geniş bir kıyı parçası elde ettiler. Sonrasında dünyanın en büyük devletlerinden biri oldular. Key West Key West, ABD'de Florida Keys'in bir parçasıdır. Adanın uzunluğu 6.4 kilometre, genişliği ise 3.2 kilometredir. Ada üzerinde Key West City ve hiçbir ülke tarafından tanınmayan Conch Cumhuriyeti bulunmaktadır. 1950'li yılların sonuna kadar adada pek çok tuz gölcüğü bulunuyordu. Daha sonra bu gölcükler dolduruldu. 2003 Dünya Yıldızlar Atletizm Şampiyonası 2003 Dünya Yıldızlar Atletizm Şampiyonası, IAAF Dünya Yıldızlar Atletizm Şampiyonası'nın 2003 yılında düzenlenen organizasyonu. 9-13 Temmuz tarihleri arasında Sherbrooke, Quebec, Kanada'da düzenlenmiştir. Prekrasnoye dalyoko Prekrasnoye dalyoko (Rusça: Прекрасное далёко; anlam: "Mükemmel uzak"), Sovyet dizi müziği ve popüler şarkısı. Kir Bulyçev'in romanı Sto let tomu vperyod (Сто лет тому вперёд; "Yüz yıl kadar ileri")'un film uyarlaması olan Gostya iz buduşçevo (Гостья из будущего; "Gelecekten gelen misafir") adlı 1984 yılı yapımı TV dizisinin tema şarkısı olarak kullanılmak için müziği Evgeni Krilatov tarafından bestelendi ve şiiri Yuri Entin tarafından yazıldı. Bolşoy Çocuk Korosu ve solisti Olya Korolikova tarafından yorumlanadı. HayÄ±r Bey Hayır Bey (ö. 1522), Memlük Devleti ve Osmanlı İmparatorluğu'nda görev yapmış Çerkez asıllı asker ve devlet adamı. Gerçek adı ise Hayrabay'dır. 1464 veya 1465'te, Malbay adındaki bir Çerkez'in oğlu olarak Kerç yakınlarındaki Samsun köyünde doğdu. Babası, onun da kardeşleri gibi iyi bir eğitim alması için Sultan Kayıtbay'ın yanına, Memlük sarayına verdi. Eğitiminden sonra Memlük olarak orduya girdi. Çeşitli rütbelerde görev yaptıktan sonra 1496'da Emir oldu. 1497'de de II. Bayezid'e elçi olarak gönderildi. 1502'de ise Kansu Gavri'nin tahta çıkışıyla Hacibü’l-Hüccablık (Baş Hacib) görevine getirildi. 1504'te Şam Valisi olan kardeşi öldü ve yerine Halep Valisi Emir Sibay atandı. Kendisi de boş kalan Halep Valiliği ile görevlendirildi. Muhtelif rivayetlere göre Halep Valiliği sırasında Yavuz Sultan Selim ile irtibat halindeydi ve Osmanlı için casusluk yapıyordu. 24 Ağustos 1516'da gerçekleşen Mercidâbık Muharebesi'nde Memlük ordusunun sol kanadına kumanda ediyordu. Muharebe boyunca Anadolu ordusuna karşı yaptığı taarruzlar başarısız oldu ve sağ kanat kumandanı Emir Sibay'ın ölmesi üzerine geri çekildi. Geri çekilmesi de Osmanlı zaferini garantiledi ve Sultan Kansu Gavri'nin de öldüğü muharebede, Memlük ordusu feci bir hezimete uğradı. Hayır Bey de önce Halep'e oradan da Şam'a çekildi. Şam taraflarına kaçan Hayır Bey'in takip görevi Yunus Paşa'ya verildi. Bir süre aralarında iletişim kuruldu ve bunların sonucunda Hayır Bey, Yavuz Sultan Selim'in huzuruna çıkarak af diledi ve bağlılığını bildirdi. Hayır Bey'in sözlerine güvenen padişah da onun itaatini kabul etti ve Köstendil Sancakbeyi olarak tayin etti. Bundan sonra da Arap çöllerinde Osmanlı ordusuna refakat etti ve Ridaniye Muharebesi'nde de çarpıştı. 29 Ağustos 1517'de, geçici olarak idarede bulunan Yunus Paşa'nın yerine Osmanlı İmparatorluğu'nun ilk Mısır Valisi olarak atandı. Osmanlı ilk defa bu kadar sorun potansiyeli olan bir bölge ele geçiriyordu. Bu yüzden de isyan çıkmasını istemeyen Yavuz Sultan Selim, Mısır'ı bilen ve sadık biri olan Hayır Bey'e görevi verdi. Hayır Bey de görevlere ekseriyetle eski adamlarını getirdi. Osmanlı İmparatorluğu'na sadakatle hizmet etti ve I. Selim'in ölümü ardına eski bir Memlül komutanının çıkardığı Canberdi Gazali İsyanı'na katılmadı ve katılmak istryen Mısır ümerasını da engelledi. 5 Ekim 1522'de de görev başında olduğu sırada, 57-58 yaşlarındayken hayata gözlerini yumdu ve yaptırdığı caminin civarına defnedildi. Halk arasında Melükü'l Ümera olarak bilinen Hayır Bey, toplantılar düzenletip herkese danıştıktan sonra karar veren bir devlet adamıydı. Ayrıca içki ile müziğe düşkündü. Aynı zamanda Sert ve inatçıydı. Ölümünden sonra da 600.000 altın malvarlığı bulundu. Atlantic Records Atlantic Records (Atlantic Recording Corporation), 1947 yılında Ahmet Ertegün tarafından kurulan Amerika Birleşik Devletleri merkezli bir müzik yapım şirketidir. R&B, rock n roll ve caz türü yapımlarla bilinmektedir. Amerika'nın en önemli bağımsız şirketlerinden biri olan Atlantic, Warner Music Group tarafından işletilmektedir. 2004 yılında Atlantic Records ve Elektra Entertainment Group birleşerek Atlantic Records Group şirketini oluşturdu. Ahmet Ertegün'ün seksen üç yaşındayken 14 Aralık 2006'da ölümüne dek şirketin "kurucu başkanı" idi. Şirketin bugünkü başkanı Craig Kallman'dır. Atlantic Records'un Goldie Lookin' Chain ve The Darkness'ı şirkete kazandıran Must Destroy ve Sean Paul gibi reggae sanatçılarının bağlı bulunduğu VP Records gibi çok sayıda bağımsız plak şirketiyle sözleşmesi bulunmaktadır. Dünya Gençler Atletizm Şampiyonası Dünya Gençler Atletizm Şampiyonası, 18 veya 19 yaşlarındaki atletlerin katılabildiği uluslararası atletizm organizasyondur. Uluslararası Atletizm Federasyonları Birliği tarafından organize edilmektedir. 1986 yılından beri iki yılda bir düzenlenmektedir. Pesnya krokodila Geni Pesnya krokodila Geni (Rusça: Песня крокодила Гены, anlam: "Krokodil Gena'nın şarkısı"), Sovyet film müziği ve popüler şarkısı. Eduard Uspenskiy tarafından kaleme alınan ve daha sonra Roman Kaçanov tarafından kukla çizgi filmi olarak çekilen Çeburaşka ()'nın karakterlerinden Krokodil Gena'nın şarkısı olarak şiiri Aleksandr Timofeyevski (Александр Павлович Тимофеевский) tarafından yazıldı ve müziği Vladimir Şainski (Владимир Яковлевич Шаинский) tarafından bestelendi. Bolşoy Çocuk Korosu'nun solisti Sergey Paramonov'un seslendirdiği favori şarkılardan biriydi. Doğu Arap rakamları Doğu Arap rakamları Arap dünyasının doğusunda Arap alfabesiyle, Asya'da ve İran platosunda Fars alfabesi ile birlikte kullanılan Hint-Arap rakam sisteminin bir parçası olan sayı sistemidir. Eski Hint rakamlarına dayanan sayı sistemi, matematikçi Hârizmî'nin "Kitâbü’l-Ḥisâbi’l-Hindî (Hint Hesabı Üzerine Kitap)" isimli kitabıyla yayıldı. Aynı yazılmalarına rağmen Farsça kullanımındaki her sayının farklı bir Unicode değeri vardır. Thomas Couture Thomas Couture (21 Aralık 1815 – 30 Mart 1879), Fransız ressam ve resim öğretmeni. Fransa'da Senlis Oise'de doğan Couture on bir yaşındayken ailesiyle birlikte Paris'e taşındı. Bu şehirde endüstriyel sanat okulu olan École des Arts et Métiers ve École des Beaux-Arts isimli güzel sanatlar okulunda eğitimine devam etti. École des Beaux-Arts'ta düzenlenen ve kazananın büyük prestij sahibi olduğu Prix de Rome yarışmasında altı kez başarısız oldu. Fakat, problemin kendisinde değil okulda olduğuna inanıyordu. 1837 yılında ödülü kazanmayı başardı. 1840 yılında, tarihi ve tür resimlerini Paris Salonu'nda sergilemeye başladı. Çalışmalarıyla pek çok madalya kazandı. Özellikle 1847 yılında yaptığı "Les Romains de la décadence" isimli başyapıtı büyük beğeni kazandı. Bu başarıdan kısa bir süre sonra Couture bağımsız bir atölye açarak resim eğitimi vermeye başladı. Gelişmiş tekniği ilgi çeken ressam, 1840'ların sonu 1850'lerin başlarında, hem devletten hem de kiliseden duvar resimleri yapması için siparişler aldı. İlk iki siparişi hiçbir zaman tamamlayamayan sanatçının üçüncü çalışması eleştiriler alınca büyük üzüntü yaşadı ve 1860'ta Paris'i terk ederek doğduğu şehir olan Senlis'e döndü. Burada, genç ressamlar yetiştirmeye devam etti. 1867 yılında, fikirlerini ve metotlarını anlattığı akademik bir kitap yazdı. Villiers-le-Bel, Val-d'Oise'de 30 Mart 1879'da vefat eden sanatçının cenazesi Paris'teki Père Lachaise Mezarlığı'na defnedildi. Ressamın ünlü öğrencileri arasında Édouard Manet, Henri Fantin-Latour, John La Farge, ve Pierre Puvis de Chavannes yer alıyordu. Dušan Pešić Dušan Pešić (,d. 26 Nisan 1955), Sırp eski futbolcudur. Yugoslavya'nın dağılmasından önce Yugoslav 1. Ligi'nde mücadele veren FK Napredak Kruşevaç ve Hajduk Split takımlarında oynadı. 1980 yılında ilk kez A millî oldu. Yugoslavya'nın 7 kez Genç, 13 kez Olimpiyat, 11 kez de A millî takım formalarını giyen Pešić, attığı 7 golle Hajduk Split'in 1983-84 sezonunda UEFA Kupası'nda yarı finale yükselmesinde büyük pay sahibi oldu . 1984 yılında Fenerbahçe'nin teknik direktörlüğüne getirilen Todor Veselinović'in tavsiyesiyle sarı-lacivertli takıma transfer oldu. İlk senesinde Fenerbahçe ile Türkiye Ligi, Cumhurbaşkanlığı Kupası ve Donanma Kupası şampiyonluğu sevinci yaşadı. 1985 ve 1986 yıllarında ise Türkiye Spor Yazarları Derneği Kupası'nı kazanan kadrolarda yer aldı. Dört yıl boyunca ilk onbirin değişmez ismi oldu ve 209 maçta 45 gol attı. Sarı-lacivertli takımın 1987-1988 sezonunda başarısız olmasının ardından kadroda yapılan revizyon çerçevesinde Sakaryaspor'a kiralandı ve futbol hayatını 1989'da bu kulüpte noktaladı. 4 x 100 metre bayrak yarışı 4 × 100 metre bayrak yarışı, atletizm yarışlarından biridir. Dört koşucunun 100 metrede bir bayrağı değişerek koştuğu yarıştır. İlk koşucular 400 metre koşucuları gibi başlangıç yaparlar. Her koşucu 100 metre koştuktan sonra 20 metrelik bayrak değişim yerlerinde bayrağı diğer koşucuya verir. Bayrak, 30 cm uzunluğunda 50 gram ağırlığında alüminyum bir borudur. Erkek dünya rekoru 36.84 saniyelik dereceyle Jamaika takımına, kadınlar dünya rekoru ise 41.60 saniyelik dereceyle Doğu Almanya'ya aittir. Erkekler rekoru; 2008 Yaz Olimpiyatları'nda, kadınlar rekoru ise; 1980 Moskova Olimpiyatları'nda kırılmıştır. Mickey Grimes, Bernard Williams, Dennis Mitchell ve Tim Montgomery'den oluşan takımı, 2001 şampiyonasını kazanmasına rağmen 2005 yılında Tim Montgomery'nin diskalifiye edilmesiyle bu unvan geri alındı. Kelli White, Chryste Gaines, Inger Miller ve Marion Jones'dan oluşan takımı, 2001 şampiyonasını kazanmasına rağmen 2004 yılında Kelli White'ın diskalifiye edilmesiyle bu unvan geri alındı. Track & Field Yılın Atleti Ödülü Track & Field Yılın Atleti Ödülü, "Track & Field News" dergisi tarafından, yılın başarılı atletlerine verilen ödül. Her yıl dergi tarafından düzenlenen uluslararası bir panelde, ödüllerin verileceği kişiler atletizm uzmanları tarafından belirlenmektedir. 1959'dan 1974'e kadar sadece erkeklere verilen ödül, 1974 yılından beri bayanlara da verilmektedir. Sacramento Sacramento, Amerika Birleşik Devletleri'nin Kaliforniya eyaletinin başkenti ve "Sacramento Kontluk" veya "Sacramento County" ilçe merkezi. Ana yerleşkede "Sacramento Irmağı", güneyde "Amerikan Irmağı"na iye olup, Kaliforniya'nın Merkez Vadi'sindeki geniş alanda kuruludur. 2007 verilerine göre yaklaşık nüfusu 460.242'dir. Kaliforniya'nın sekizinci büyük kentidir. Sacramento köklü bir kültür ve ekonomi kentidir. Sacramento kent merkezi ile El Dorado, Placer, Sacramento ve Yolo bucakları dahil toplam nüfusu 2.136.604'dir. Bu bölge 2004'te ABD'de yapılan araştırmalarda en yaşanılabilir bölgelerden biri olarak gösterilmiştir. Kent, Time Dergisi'nin 2002'deki araştırmasında ABD'nin toplumsal bütünleşmeyi en iyi sağlayan kenti çıkmıştır. Sacramento kenti İsviçre göçmeni olan "John Sutter" ve "James W. Marshall"ın çabaları sonucunda kurulmuştur. Sacramento'daki hızlı gelişimin sergilendiği "Sutter's Fort" müzesi, 1839'da Sutter tarafından kurulmuştur. Bu sırada Kaliforniya'daki dönüşüm Sacramento'yu da etkildedi. Kent bölgenin önemli bir ticari ve kültürel merkezi oldu, tren durakları, posta arabaları, ırmak botları, telgraf merkezleri, küçük ulaştırıcılar ve ilk kıtalararası demiryolu sayesinde gelişti ve değişti. Kaliforniya Eyalet Üniversitesi'nin Sacramento bölümleri kent için önemli bir zenginliktir. Buradaki yerel bölümlere "Sacramento State" veya "Sac State" adları verilmektedir. Üniversite 23 kampüsüyle hizmet vermektedir. Onur Kayador Onur Kayador (d. 5 Haziran 1955,İstanbul) Türk eski milli futbolcudur. Adana Demirspor ve Fenerbahçe'nın eski futbolcularındandır. Fenerbahçe'nin altyapısından yetişti ve 1974 yılında ilk kez A takıma yükseldi. Adana Demirspor'da kiralık olarak oynadığı bir sezon dişinda 1987 yılına dek sadece Fenerbahçe'de oynadı ve son dönemlerinde zaman zaman sahaya kaptan olarak da çıktı. 360 kez sarı-lacivertli formayı giydi ve savunmada oynamasına rağmen 17 gol attı. Sarı-lacivertli forma ile 1974-1975, 1977-1978, 1982-1983 ve 1984-1985 sezonlarında Türkiye Ligi şampiyonluğu sevincini yaşadı. Ayrıca 1978-1979 ve 1982-1983 sezonlarında Türkiye Kupası, 1975, 1984 ve 1985 yıllarında Cumhurbaşkanlığı Kupası; 1982, 1983, 1984 ve 1985 yıllarında Donanma Kupası; 1975, 1976, 1978, 1979, 1980, 1982, 1985 ve 1986 yıllarında Türkiye Spor Yazarları Derneği Kupası ile 1976 ve 1982 yıllarında Çalenç Kupası şampiyonluklarını kazanan kadrolarda yer aldı. Ağustos 1987'de Fenerbahçe ile Rizespor arasında İstanbul'da oynanan jübile maçında Engin Verel ile birlikte futbola veda etti. İlki 3 Aralık 1980 tarihinde oynanan 1982 FIFA Dünya Kupası eleme maçı olan Çekoslovakya müsabakası olmak üzere 1984'e dek toplam altı kez A millî oldu. millî takımın Port Said'de 1-0 kazandığı 22 Ocak 1984 tarihli Mısır maçında kaydettiği gol, ay-yıldızlı formayla attığı tek gol oldu. Auto-Tune Auto-Tune, Antares Audio Technologies tarafından hazırlanan tescilli bir ses işleyicisidir. Vokal ve enstrümantal performansların akortlarını düzeltmek amacıyla phase vocoder kullanmaktadır. Yanlışlıkları ve hataları gidermek amaçlı kulanılmaktadır ve birçok sanatçının daha kusursuz ayarlanmış kayıtlar yapmalarına olanak tanımaktadır. "Autotune" terimi diğer şirketler tarafından geliştirilen akort düzeltme teknolojilerini kastetmek amacıyla kullanılmaktadır. Baz覺 ayarlarla insan sesini bozucu bir etki b覺rakmak amac覺yla da kullan覺labilmektedir. Auto-Tune bir eklenti olarak elde edilebilmektedir. Auto-Tune, profesyonel kayıt stüdyolarında standart bir ekipman olarak kullanılmaktadır. Auto-Tune başlangıçta Exxon için çalışan bir mühendis olan Andy Hildebrand tarafından hazırlandı. Hildebrand, sismik verileri yorumlama amaçlı yöntemler geliştirdi. Ancak daha sonra bu teknolojinin tespit ve analiz etmek ve akordu değiştirmek amaçlı kullanılabileceğini fark etti. Tüm vokallerini Auto-Tune ile kaydeden ilk grup, "Blue (Da Ba Dee)" adlı hit parçaya imza atan İtalyan eurodance grubu Eiffel 65 idi. "Boston Herald" gazetesine göre, "Country yıldızları Reba McEntire, Faith Hill ve Tim McGraw iyi bir performans garantisi verdiği iddiasıyla, performanslarında Auto-Tune kullandıklarını itiraf ettiler. Sara Evans, John Michael Montgomery ve Rascal Flatts grubundan Gary LeVox, akort sorunlarını telafi ettiğine inanmaları nedeniyle Auto-Tune kullandılar. Ancak Loretta Lynn, Allison Moorer, Trisha Yearwood, Vince Gill, Garth Brooks, Martina McBride ve Patty Loveless gibi country şarkıcıları Auto-Tune kullanmayı reddettiler. Auto-Tune, 1998'de kaydedilen Cher'in "Believe" şarkısında kullanıldı ve belirgin şekilde değişik vokal efekti oluşturdu. Bununla ilgili ilk röportajlarda bazı ses mühendisleri, meslek sırrını korumak adına şarkıda vocoder kullanıldığını iddia ettiler. "Believe"in büyük başarısının sonucunda, birçok sanatçı Auto-Tune tekniğini kullanmaya başladı. Auto-Tune efekti 90'ların sonu ve 2000'lerin başlarında çok belli şekilde şarkılarda kullanıldı. Gigi D'Agostino'nun "La Passion" ve Janet Jackson'ın bir numara hiti "All For You" bunlara örnek verilebilir. Bu efekt, göreli bir durgunluktan sonra 2000'lerin ortalarında R&B şarkıcısı T-Pain tarafından yeniden canlandırıldı. T-Pain, Auto-Tune efektini şarkılarında aktif olarak kullandı ve bazı R&B ve pop şarkıcıları tarafından taklit edilen bir tarz oluşturdu. Kalincar Kalesi Kalincar, Hindistan'ın iç kesimlerinde Bundelkhand bölgesine bağlı kale şehri. Şu an, Uttar Pradeş'in Banda ilçesi sınırları içinde bulunmaktadır. Şehir, Dünya Mirası Listesi'nde bulunan Khajuraho köyünün yanında yer alır. Stratejik açıdan çevresine göre yüksek bir kayada bulunan şehrin eteklerinde, Vindya Bölgesi'nin sınırları başlar. Pablo McNeil Pablo McNeil (12 Eylül 1939 - 4 Temmuz 2011), Jamaikalı eski kısa mesafe koşucusu ve şimdilerde kısa mesafe koşu antrenörü. McNeil, 1964 Tokyo Olimpiyatları'na ve 1968 Yaz Olimpiyatları'na katılmıştır. 1964 Olimpiyatları'nda, 100 metrede yarı finale ulaşmıştır. Yarı final yarışını rüzgâr yardımıyla 10.30 saniyelik dereceyle altıncı tamamlamıştır. Ayrıca, 4 x 100 metre bayrak yarışı ilk turunda Jamaika takımında yer almıştır. 39.4 saniyelik dereceyle finalde dördüncü olmuşlardır. 1968 Olimpiyatları'nda da yarışan McNeil, 100 metre elemelerinin ilk turunda elenmiştir. McNeil'in 100 metredeki en iyisi derece ise, 1964 yılında yapmış olduğu 10.54 saniyelik derecedir. Yahudilerin Arap topraklarından toplu göçü "Yahudilerin Arap topraklarından toplu göçü" 20. yüzyılda, başta Sefarad ve Mizrahiler olmak üzere, Yahudilerin Arap ve Müslüman ülkelerden kovulması veya toplu olarak ayrılmasına atıfta bulunmaktadır. Göç, 19. yüzyılın sonlarında başlamışsa da özellikle 1948 Arap-İsrail Savaşı'nın ardından ivme kazanmıştır. 1948 yılından 1970'lerin başına kadar, 800.000 ila 1 milyon Yahudi Arap ülkelerini terk etmeye zorlanmış ya da kaçmış; 1948-1951 yılları arasında 160.000, 1972'ye kadar da 600.000 Yahudi bu ülkelerden İsrail'e gelmiştir. Mısır ve Libya Yahudileri ülkeden kovulurken, Irak, Yemen, Suriye, Lübnan ve Kuzey Afrika'dakiler Arap hükümetlerinin Yahudiler için fiziki ve siyasi bir güvensizlik ortamı yaratmaya yönelik eşgüdümlü çabaları sonucunda kendiliğinden ülkeyi terk etmiştir. Bunların çoğunluğu, mal varlığını da geride bırakmaya zorlanmıştır. 2002 yılı itibarıyla, bu Yahudiler ile soylarından gelenler, İsrail nüfusunun yüzde 40'ını oluşturmaktadır. Bu grubu temsil eden ana oluşumlardan biri olan Dünya Arap Ülkeleri Kökenli Yahudiler Örgütü'nün (WOJAC) tahminlerine göre, Arap ülkelerinden giden Yahudilerin varlıklarının toplam değeri bugün 300 milyar doların üzerinde iken, Yahudilerin Arap ülkelerinde bıraktığı gayrımenkulün toplam büyüklüğü ise 100.000 kilometrekare ile İsrail Devleti'nin dört katına tekabül etmektedir. Örgüt, Yahudilerin toplu göçünün Arap Birliği tarafından bilinçli olarak alınmış kasıtlı bir politika kararının sonucu olduğunu öne sürmektedir. Arap dünyası, Arapça'nın ana dil olarak konuşulduğu 25 ülkeden oluşmaktadır. Sahra Çölü'nün kuzeyinde kalan ülkelerdeki Yahudi varlığının tarihi, M.Ö. 6. yüzyıldaki Babil Sürgününe kadar gitmekte, Arabistan dışında, Araplardan bin yıl kadar daha eskiye dayanmaktadır. Kimileri bu Yahudilerin de aslında Arap olduklarını düşünmektedir: bkz. Arap Yahudileri. Bu grup içinde kalan Yahudilerin maruz kaldıkları baskı yüzünden göçü, 20. yüzyıldan önce başlamış, örneğin Yemen Yahudilerinin yüzde 10'u 1881 ve 1914 yılları arasında bugünkü İsrail topraklarına göç etmiştir. Öte yandan, 20. yüzyılda toplu göçün ölçeği ve bu cemaatlerin yitip gitmesi gerek Yahudi gerekse Orta Doğu tarihinde önemli bir değişime işaret eden bir kilometre taşıdır. Yahudilerin toplu göçünü çevreleyen kesin koşullar, gerek Arap bölgeleri ve devletlerine gerekse zamana göre değişiklik gösterebilmektedirse de, Yahudiler genellikle birbirini tamamlayan iki kuvvetin arasında yakalanmıştır: Bunlardan biri Arap ülkelerinde bir azınlık olmanın getirdiği uzun süredir var olan ve giderek büyüyen zorluk ve güvensizlik; diğeri ise Siyonizm'in ve İsrail veya Batı dünyasında daha iyi bir yaşamın cazibesidir. Güvensizlik hissi, Arapların bağımsızlık mücadelesi ve Filistin'deki çatışma sürecinde daha da şiddetlenmiş, bu kimi durumlarda fiziki güç kullanılarak kovulmaya ve mal varlıklarına el koymaya kadar gitmiştir. II. Dünya Savaşı sırasında, Fas, Cezayir, Tunus ve Libya'daki Yahudiler Nazi Almanyası ve Vichy Fransası'nın işgali altına girmişler ve çeşitli baskılara maruz kalmışlardır. Diğer bölgelerde ise Nazi propagandası Büyük Britanya veya Fransız yönetimi altındaki Arap nüfusunu etkilemeyi hedeflemiştir. Nasyonal sosyalist propaganda, ırkçı antisemitizmin Arap dünyasına da ihraç edilmesine katkıda bulunmuş ve Yahudi cemaatlerini muhtemelen tedirgin etmiştir. 1941 Haziran'ında, Irak'ta bir askeri darbe meydana gelmiştir. Yeni rejimin çökmesinin ardından, meydana gelen Yahudileri hedef alan pogromlarda 180 Yahudi hayatını kaybetmiştir. Ölümlerle sonuçlanan Yahudi karşıtı ayaklanmalar, 1945 yılında Libya'da, 1947'de Yemen ve Mısır'da, 1948'de de Fas ve Irak'ta meydana gelmiştir. Aynı zamanda, bağımsız Arap ülkeleri de Yahudilerin İsrail'e göçünü teşvik etmeye başlamıştır. Yahudilere karşı Arapların düzenlediği pogromlar tüm Arap dünyasına yayılırken, özellikle Yemen ve Suriye'de yoğun ayaklanmalar yaşanmıştır. Libya'da, Yahudilerin vatandaşlık hakları ellerinden alınmış, Irak'ta mal varlıklarına el konmuştur. Ülkeden göç etmeye zorlanan Yahudilerin ise mal varlıklarını yanlarına almasına izin verilmemiştir. Son yıllarda, Yahudi savunma grubu JJAC, Yahudi nüfusun kovulması veya gitmeye zorlanması yönünde Arap Birliği üyelerinin kasıtlı bir politika benimsediği suçlamasını yapmıştır. 1948-1949 yılları arasında, İsrail hükûmeti 50.000 Yahudiyi Yemen'den gizlice, 1950-1952 yılları arasında da 130.000 Yahudiyi Irak'tan uçaklarla ülkeye getirmiştir. 1949-1951 yılları arasında ise 30.000 Yahudi Libya'dan İsrail'e kaçmıştır. Bu örneklerde, Yahudi nüfusun %90'ı, mal varlıklarını geride bırakmak zorunda olduklarını bilmelerine rağmen ayrılmayı seçmiştir. Gerek Yahudilerin Siyonizm'in etkisi yüzünden göç ettikleri gerekse de Arap ülkelerinde maruz kaldıkları baskılar yüzünden kaçtıkları yönünde iddialar ortaya atılmış olsa da, o dönemde herhangi bir araştırma yapılmamıştır. Bu iddialar birbirleri ile çelişmediğinden de, bu iki nedeni etkin şekilde birbirinden ayırmak da mümkün değildir. İsrailli yetkililerin İsrail'e göçü kamçılama teşebbüslerinde başvurduğu yöntemlere dair tartışmalı iddialar da ortaya atılmıştır. Tarihçi Moşe Gat, Irak'taki en ünlü örnekte, bombalamaların Siyonistler tarafından yapıldığı iddiasının eldeki kanıtlarla çeliştiğini ve her halükarda Irak Yahudilerinin toplu göçünü hızlandıranın bombalamalar değil, vatandaşlıktan çıkarma yasasının her an yürürlüğe girmesi tehdidi olduğunu savunmaktadır. Norman Stillman ise, "Ne var ki, her iki taraf[ın] da gerçekten ikna edici bir kanıt sunama[dığını] ve bağımsız gözlemciler için konu[nun] halen tartışmalı" olduğunu savunmaktadır. 1967 yılındaki Altı Gün Savaşı'nı takip eden birkaç yıl içinde, birçok Arap ülkesindeki Yahudi cemaatlerinden geriye çok az şey kalmıştı. 1948 yılında 800.000'in üzerinde olan Arap ülkelerindeki toplam Yahudi nüfus, 1991 yılında 16.000'e kadar inmişti. Arap ülkelerindeki Yahudilerin büyük çoğunluğu günümüzdeki İsrail Devleti'ne göç etmiş, 2003 yılı itibarıyla, torunlarıyla birlikte (diğer Yahudi gruplarıyla karışık evliliklerden doğanlar da dahil olmak üzere) 3.136.436 kişi ile, İsrail'in Yahudi nüfusunun %61'ini oluşturmuştur. Toplam sayısı 900.000'e yaklaşan Yahudi mültecilerin 680.000'e yakını İsrail tarafından alınmış, geriye kalanlar ise başta Fransa olmak üzere Avrupa'ya ve Amerika kıtasına gitmiştir. İsrail'e gelen yüz binlerce Yahudi mülteci, İbranice'de "ma'abarot" (transit kampları) adı verilen çok sayıdaki çadır kente geçici olarak yerleştirilmiştir. Bu transit kampları, 1963 yılına kadar varlığını korumuştur. Bu nüfusun zaman içinde, Birleşmiş Milletler'e bağlı çeşitli mülteci örgütlerinden hiçbir yardım alınmaksızın İsrail toplumunun içine alınması ve entegre edilmesi kayda değer bir lojistik başarıdır. Bununla birlikte, söz konusu göçmenlerin toplumun içine alınması sırasında sorunlar da yaşanmıştır. Mültecilerin çoğu yeni baskın kültüre ve yaşam tarzlarındaki değişime uyum sağlamakta zorluk çekmiş, mültecilere karşı ayrımcılık yapıldığına dair de birçok iddia ortaya atılmıştır. Bu hissiyat, 1971 yılında İsrailli Kara Panter hareketinin başını çektiği protestoların patlak vermesine yol açmıştır. Arap ülkeleri kökenli Yahudi mülteciler adına hareket eden bazı savunma grupları da bulunmaktadır. 2008 Mart'ında, "tarihte ilk defa, ... Arap ülkesi kökenli bir Yahudi mülteci" Birleşmiş Milletler İnsan Hakları Konseyi'ne çıkmıştır. Libya kökenli bir Yahudi mülteci ve aynı zamanda JIMENA'nın da kurucusu olan Regina Bublil-Waldman, "BM İnsan Hakları Konseyi'ne büyükannesinin Libya'da giydiği gelinlik içinde çıkmıştır." Arap Ülkelerinden Gelen Yahudiler için Adalet kuruluşu da, BM İnsan Hakları Konseyi'ne Yahudilerin Arap ülkelerinde karşı karşıya kaldığı ve bu kişileri kurtuluşu başka yerlerde aramaya zorlayan yoğun baskılar ile ilgili bir rapor sunmuştur. 2008 Temmuz'unda, Birleşik Krallık'ta İşçi Partisi Milletvekili John Mann ve Swansea'dan Lord Anderson tarafından, Arap Ülkelerinden Gelen Yahudiler için Adalet (JJAC) teşkilatı ve Britanyalı Yahudilerin Temsilcileri Kurulu işbirliği ile gerçekleştirilen Avam Kamarası ve Lordlar Kamarası'nın ortak oturumunda, Kanadalı Milletvekili Irwin Cotler, "Arap ülkeleri ve Arap Birliği 1948 yılında, İsrail'e karşı saldırgan bir savaş başlatmakta ve toprakları üzerindeki Yahudi vatandaşlarına yönelik insan hakları ihlallerinin gerçekleştirilmesindeki rollerini kabul etmelidirler," demiştir. Cotler, "Jewish Refugees from Arab Countries: The Case for Rights and Redress" (Arap Ülkelerinden Gelen Yahudi Mülteciler: Bir Haklar ve Tazmin Vakası) başlıklı bir rapordaki kanıtlara gönderme yapmıştır. Rapor, ilk defa, Arap ülkelerinde Yahudi nüfuslarını hedef alan devlet güdümlü —Nürnberg benzeri yasaları da içeren— bir baskı ve zulüm şablonunun varlığını belgelemiştir. Arap ülkelerinden göç eden Yahudilerin haklarını savunan bir diğer kayda değer isim de, kendisini bir Mısırlı mülteci olarak gören ve bunun bakış açısını şekillendiren bir deneyim olduğunu dile getiren tarihçi Bat Ye'or'dur. İsrail devletinin resmi pozisyonu, Arap topraklarından gelen Yahudilerin mülteci statüsünde oldukları şeklindedir. İsrail'e göre, bu kişilerin geldikleri ülkelerde bıraktıkları mülkleri üzerindeki hakları halen geçerlidir. Bununla birlikte, Arap topraklarından gelen Yahudi göçmenlerin mülteci olarak kabul edilmesi gerektiği iddiası, çeşitli kesimlerden farklı tepkiler almıştır. İsrail Parlamentosu Knesset'in eski üyelerinden, Irak doğumlu Ran Cohen şöyle konuşmuştur: "Şunu söylemem gerekiyor: Ben mülteci değilim. Ben buraya Siyonizm'in emri üzerine, bu toprakların beni çekmesinden, kefaret fikrinden ötürü geldim. Kimse beni mülteci olarak tanımlayamaz." İşçi Partisi'nden eski Knesset başkanı Yemen doğumlu Yisrael Yeşayahu ise şöyle diyordu: "Bizler mülteci değiliz. [Kimilerimiz] bu ülkeye devlet doğmadan önce geldi. Son derece idealist emellere sahiptik." Yine İşçi Partisi'nden eski bir Knesset Başkanı, Irak doğumlu Şlomo Hillel de şunu iddia ediyordu: "Yahudilerin Arap topraklarını terk edişini mülteci durumuna düşmek olarak görmüyorum. Onlar, Siyonistler olarak gelmek istedikleri için buraya geldiler." Ortodoks Sefarad Partisi Şas son olarak Yahudi mülteciler için Arap devletlerinden tazminat istemeye yönelik niyetini açıklamıştır. Yahudilerin Arap topraklarından toplu göçü ile Filistinlilerin toplu göçü arasındaki bağlantının türü ve derecesi de tartışma kaynağıdır. Savunma grupları her iki süreç arasında güçlü bağlantılar olduğunu öne sürmüş, hatta bunlardan bazıları iki meselenin birbirinden ayrılmasının adil olmadığını iddia etmiştir. 1947 yılından bu yana Arap ülkelerinden kaçan Yahudilerin uğradığı zararı, 2007 değerleri ile, 6 milyar dolar olarak hesap eden Holokost tazminat uzmanı Sidney Zabludoff'a göre Filistinli Arap mültecilerin kaybı ise 3,9 milyar dolar düzeyinde kalmaktadır. Filistinlilerin "Nakba" (Felaket) söylemine tepki olarak, İsrail Devleti'nin kurulmasını izleyen yıl ve onyıllarda Arap ülkelerinde baskı gören ve buralardan kovulan Yahudilere atfen de "Yahudi "Nakba"'sı" tabiri giderek artan şekilde kullanılmaktadır. Kendisi bir Mizrahi Yahudisi olan İsrailli köşe yazarı Ben Dror Yemini şöyle yazıyordu: Bununla birlikte, bir "Nakba" daha var: Yahudi "Nakba"'sı. Aynı yıllarda [1940'lar], Müslüman ülkelerdeki Yahudiler yaygın katliamlara, pogromlara maruz kalmış, mülklerine el konulmuş ve yaşadıkları topraklardan kavulmuşlardır. Tarihin bu sayfası karanlıkta bırakılmıştır. Yahudi Nakbası Filistin Nakba'sından daha kötüydü. Aradaki tek fark ise, Yahudilerin bu Nakba'yı kuruluşlarına temel aldıkları bir etosa dönüştürmemiş, hatta bunun tam aksini yapmış olmalarıdır. Mısır Yahudileri Dünya Kongresi'nin başkanı Profesör Ada Aharoni de, "Peki ya Yahudi Nakba'sı ne olacak?" başlıklı makalesinde, "Yahudilerin Arap devletlerinden kovulması hakkındaki gerçeği sunmalıyız," diyor. Bunun yapılması, Filistinlilerin "acı çeken kurbanların sadece kendileri olmadığının farkına varmasını [ve] kurban olma hislerinin ve reddiyeciliklerinin azalmasını sağlayacağından" gerçek bir barış sürecinin başlamasını da kolaylaştıracaktır. Ayrıca, Kanadalı milletvekili ve uluslararası insan hakları hukukçusu Irwin Cotler da "çifte "Nakba""dan bahsetmiştir. Cotler, Arap devletlerinin Yahudi devletini reddetmesini, yeni kurulan ulusu ortadan kaldırmak için kalkıştıkları istilayı ve kendi Yahudi nüfuslarına verdikleri cezayı eleştirmektedir: Dolayısıyla, sonuçta da bir çifte "Nakba" yaşanmıştır: sadece Filistinli Arapların çektikleri acılar ve bir Filistinli mülteci sorununun yaratılması değil, aynı zamanda İsrail'e ve Arap ülkelerindeki Yahudilere karşı gerçekleştirilen saldırılar ile, çok daha az bilinen, ikinci bir grup mültecinin, yani Arap ülkelerinden gelen Yahudi mültecilerin de yaratılması. 1945 yılında, Arap dünyasının dört bir yanındaki cemaatlerde yaşayan 758.000 ila 866.000 Yahudi (bkz. aşağıdaki tablo) bulunuyordu. Bugün, bu sayı 8.600'ün altındadır. Libya gibi, nüfusunun yaklaşık yüzde 3'ü Yahudi olan kimi Arap devletlerinde, artık bir Yahudi cemaati bulunmamaktadır; diğer Arap ülkelerinde kalan Yahudilerin sayısı ise ancak yüzlerle ifade edilebilmektedir. Önemli bir bölümünü, 20. yüzyılın başlarında Irak'tan ülkeye gelen göçmenlerin torunlarının oluşturduğu Bahreyn'deki küçük Yahudi cemaatinin 1948 yılındaki nüfusu 600 kişiydi. 29 Kasım 1947 tarihinde, Filistin'in Taksimi ile ilgili BM'de yapılan oylamanın hemen ardından, Arap dünyasında 2-5 Aralık tarihlerinde oylamaya karşı gösteriler düzenlenmesi çağrıları yapılmıştı. Bahreyn'deki gösterilerin ilk iki günündeki taşkınlıklar Yahudilere taş atılması ile sınırlı kalırken, asıl fırtına 5 Aralık'ta kopmuş, başkent Manama'daki güruhlar, Yahudilerin ev ve işyerlerini yağmalamış, sinagogu tahrip etmiş, karşılaştıkları Yahudileri dövmüş ve yaşlı bir kadını öldürmüşlerdir. Sonraki birkaç on yıl boyunca da, Yahudilerin büyük kısmı ülkeyi terk ederek diğer ülkelere, özellikle de İngiltere'ye göç etmiştir. 2006 itibarıyla, ülkede sadece 36 Yahudi kalmıştır. Bugün Bahreyn'deki Yahudiler ile Müslümanlar arasındaki ilişkiler genellikle iyi olarak nitelendirilmektedir. Bahreyn, Arap Yarımadası'nda belirli bir Yahudi cemaatine ev sahipliği yapan, Körfez bölgesinde ise bir sinagoga sahip tek ülkedir. Şehir merkezindeki mağazasında elektronik ve elektrikli cihazlar satan cemaat üyesi Rouben Rouben, "Müşterilerimin yüzde 95'i Bahreynli ve devlet en büyük kurumsal müşterimiz. Hiçbir şekilde ayrımcılığa uğradığımı düşünmedim," diyor. Cemaat üyeleri, sivil toplumda başat bir rol oynamaktadırlar: Ebrahim Nono 2002 yılında Bahreyn parlamentosunun üst kamarası olan Danışma Konseyi'ne atanırken, Bahreyn İnsan Hakları Gözetleme Cemiyeti adlı insan hakları grubunun başında da bir Yahudi kadın bulunmaktadır. Yahudi Telgraf Ajansı'na göre, ülkedeki aktif Yahudi cemaati "Bahreynli yetkililer için bir gurur kaynağı"dır. Bahreyn'deki 2006 genel seçimlerinde, bazı adaylar Yahudilerin oyunu almak için özel bir çaba göstermiştir; Solcu Ulusal Demokratik Eylem partisinin Başkan Yardımcısı Munira Fakhro, İsa şehrinde yerel basına şunları söylüyordu: "Benim seçim bölgemde yaşayan 20 ila 30 Yahudi'nin de yararına çalışarak onların yaşam standartlarını yükselteceğim." Cezayir'deki Yahudi cemaatinin neredeyse tamamı ülkenin 1962 yılında bağımsızlığını kazanmasının ardından ayrılmıştır. Cezayir'deki 140.000 Yahudi, 1870 yılından beri Fransız vatandaşıydı (1940 yılında kısa süreliğine Vichy Hükûmeti tarafından bu hakları alınmıştır) ve büyük bölümü Fransa'ya göç ederken, bir kısmı da İsrail'e gitmiştir. 1990'lardaki kanlı Cezayir İç Savaşı'nın—özellikle de isyancı Silahlı İslami Grup'un (GIA) 1994 yılında ülkedeki tüm gayrımüslimlere karşı savaş ilan etmesinin— ardından, ağırlıklı olarak başkent Cezayir'de, daha az sayılarda da Blida, Konstantin ve Oran şehirlerinde yaşayan bin civarındaki Yahudinin büyük bölümü de ülkeden göç etmiştir. Cezayir şehrindeki sinagog 1994 yılından sonra terk edilmiştir. Bu Yahudiler, 1962 yılında, ülkede kalmayı tercih eden sadece 10.000 Yahudiden geriye kalanları temsil ediyordu. Kuzey Afrika'dan Fransa'ya gerçekleşen Yahudi göçü, nüfusunun %25'ini Holokost sırasında kaybeden Fransız Yahudi cemaatinin de yeniden dirilerek bugün itibarıyla dünyadaki en büyük üçüncü cemaat haline gelmesini sağlamıştır. Son yıllarda, Fransa'dan İsrail'e kayda değer bir Yahudi göçü yaşanmaktadır. İkinci Dünya Savaşı sırasında, Fas'taki Vichy rejimi ülkedeki Yahudilere karşı ayrımcı yasalar geçirmiştir. Buna göre, örneğin Yahudilerin hiçbir şekilde kredi kullanmasına izin verilmemiş, Avrupalıların yaşadığı mahallelerde ev veya işyeri sahibi olan Yahudiler buralardan çıkartılmış, hukuk veya tıp gibi meslekleri icra etmesine izin verilen Yahudilerin oranı yüzde 2 ile sınırlandıran kotalar getirilmiştir. Kral V. Muhammed, bu yasalardan duyduğu kişisel rahatsızlığı ifade etmiş ve Faslı Yahudi liderleri "ne kendilerine ne de mal varlıklarına" asla el sürmeyeceğine dair temin etmiştir. Her ne kadar gerçekte Fas Yahudilerini savunmak için herhangi bir eyleme giriştiğine dair somut bir kanıt yoksa da, onlar için perde arkasından çalışmış olabileceği öne sürülmüştür. Haziran 1948'de, İsrail kurulduktan kısa bir süre sonra ve ilk Arap-İsrail savaşının ortasında, Ucda ve Cerada'da Yahudileri hedef alan ayaklanmalar patlak vermiş ve 44 Yahudi öldürülmüştür. 1948-49 yıllarında, 18.000 Yahudi ülkeyi terk ederek İsrail'e göç etmiştir. Bunun ardından, (İsrail'e ve diğer ülkelere) Yahudi göçü devam etmişse de, yavaşlayarak yılda birkaç bine inmiştir. 1950'lerin başlarında, Siyonist örgütler Yahudi Devleti'ne değerli katkılarda bulunacağına inandıkları Faslı Yahudilerin, özellikle de ülkenin daha yoksul güneyindekilerin İsrail'e göçünü teşvik etmiştir: 1956 yılında, Fas bağımsızlığına kavuşmuştur. Yahudiler, parlamentoda üç sandalyenin yanı sıra, kabinede de Posta ve Telegraf Bakanlığı gibi birçok siyasi pozisyonu işgal ediyordu. Ne var ki, bakanlık görevini yürüten Leon Benzaquen de ilk kabine değişikliğinde yerini koruyamamış, ondan sonra da hiçbir Yahudi bir bakanlık mevkiine getirilmemiştir. Her ne kadar Yahudi cemaatinin hükümetin en üst mevkileri ile ilişkileri son derece samimi idiyse de, bu tavırlar, geleneksel hakir görmeden açık saldırganlığa kadar geniş bir yelpazede tavırlar sergileyen daha alt resmi kademeler tarafından paylaşılmıyordu. Fas'ın kendini Arap dünyasının geneli ile gitgide daha fazla özdeşleştirmesi ve Yahudi eğitim kurumlarına Araplaşmaları ve kültürel olarak çoğunluğa boyun eğmeleri yönünde yapılan baskılar da Faslı Yahudilerin korkularını artırmıştır. 1954 yılında 8.171 kişi olan İsrail'e göç rakamı 1955'te 24.994'e fırlamış, 1956'da daha da artmıştır. 1956'dan itibaren, İsrail'e göç 1961'e kadar yasaklanmışsa da, bu dönemde gizli göç devam etmiş, 18.000 Yahudi daha Fas'ı terk etmiştir. 10 Ocak 1961'de, ülkeden kaçmaya çalışan Yahudileri taşıyan bir geminin ülkenin kuzey kıyısı açıklarında batması üzerine, bu olayın uluslararası kamuoyunda yarattığı olumsuz etki Kral V. Muhammed'i yeniden göçe izin vermeye sevk etmiş, bunu izleyen üç yıl içinde de, 70.000 Fas Yahudisi ülkeyi terk etmiştir. 1967 yılına gelindiğinde, ülkede 50.000 Yahudi kalmıştı. By 1967, only 50,000 Jews remained. 1967 yılındaki Altı Gün Savaşı dünyanın her yerinde olduğu gibi, Fas'ta da Araplar ile Yahudiler arasındaki gerginliği artırmış, Yahudi göçü de devam etmiştir. 1970'lerin başına gelindiğinde, Yahudi nüfus 25.000'e kadar gerilemişti; ancak bu göç dalgasının büyük bölümü İsrail'den ziyade Fransa, Belçika, İspanya ve Kanada'ya gitmiştir. Günümüzde az sayıda kalmış olmalarına rağmen, Yahudiler Fas'ta önemli bir rol oynamayı sürdürmektedir; Fas Yahudisi André Azoulay, kralın kıdemli danışmanı olarak görev yaparken, Yahudi okulları ve sinagogları da devletten mali destek almaktadır. Öte yandan, zaman zaman Yahudileri hedef alan saldırılar gerçekleştirilmekte (özellikle, Kazablanka'daki bir Yahudi cemaat merkezine yapılan bombalı saldırı, bkz. Kazablanka Saldırıları) ve radikal İslamcı gruplar tarafından dönem dönem anti-Semitik söylem kullanılmaktadır. Merhum Kral II. Hasan'ın Yahudilere yönelik geri dönme davetine göçmenlerden icabet eden olmamıştır; 1948 yılında, Fas'ta 250.000 ila 265.000 Yahudi yaşamaktaydı. 2001 yılı itibarıyla sadece 5.230 Yahudi kaldığı tahmin edilmektedir.-265,000 Jews lived in Morocco. By 2001 an estimated 5,230 remained. Esther Benbassa'ya göre, Yahudilerin Magrib ülkelerinden göçünü tetikleyen geleceğe dair belirsizlik olmuştur. 1948 yılında, Irak'ta yaklaşık 150.000 Yahudi yaşıyordu. Cemaat, Bağdat ve Basra etrafında yoğunlaşmıştı. 2003 yılında gelindiğinde ise, bu bir zamanların müreffeh cemaatinden geriye yaklaşık 100 kişi kalmıştı. 1941 yılında, Reşid Ali'nin Mihver devletleri yanlısı hükûmet darbesinin ardından, Bağdat'ta patlak veren ve "Farhud" olarak bilinen ayaklanmalarda yaklaşık 180 Yahudi öldürülmüş, 240'ı yaralanmış, Yahudilere ait 586 işyeri yağmalanmış ve 99 ev tahrip edilmiştir. Arap Birliği üyesi birçok ülke gibi, Irak da başlangıçta İsrail'e gitmelerine izin verilmesinin bu ülkeyi güçlendireceği gerekçesiyle Yahudilerin 1948 Savaşı sonrasında ülkeden göç etmesini yasaklamıştı. Ne var ki, 1949 yılına gelindiğinde, Irak'tan kaçan Yahudilerin sayısı ayda 1.000 kişiye ulaşmıştı (Simon, Reguer ve Laskier, s. 365). Varlıkların ülkeden çıkarılmasına ket kurmak umuduyla, Mart 1950'de, Irak vatandaşlıklarını terk etmeleri kaydı ile Yahudilerin ülkeden göç etmesine izin veren bir yıl süreli bir yasa geçirilmiştir. Ian Black'e göre, bunun altında yatan nedenler "ekonomikti ve bunların başında da ülkeyi terk eden Yahudilerin neredeyse tüm mal varlığının devlet hazinesi aktarılması geliyor," ayrıca "Huzursuz ve potansiyel olarak sorunlu bir azınlık olarak görülen Yahudilerden kurtulmanın ülkenin yararına" olduğu düşünülüyordu. İsrail başlangıçta tüm Yahudileri kabul etmeye gönülsüz olsa da, sonunda buna yanaşarak mümkün olduğunca fazla Irak Yahudisini ülkeye getirmek için "Ezra ve Nehemya" adlı operasyonu başlatmıştır. İlk başlarda, Siyonist hareket, yasal statüleri ile ilgili bazı meseleler açıklığa kavuşuncaya kadar göç etmek üzere kayıt olan kişilerin sayısını düzenlemeye çalışmıştır. Daha sonraları ise, bu pozisyonundan vazgeçerek herkesin kaydedilmesine izin vermiştir. Yasa yürürlüğe girdikten iki hafta sonra, Irak İçişleri Bakanı, Ceza İşleri Soruşturma Dairesi'nden Yahudilerin neden kaydolmadıklarına dair bir soruşturma başlatılmasını istemiştir. Hareket kayıt olmaya izin verdikten sadece birkaç saat sonra, Bağdat'ın Ebu-Navas caddesindeki bir kafeye yapılan bombalı saldırıda dört Yahudi yaralandı. 21 Ağustos 1950 tarihinde, Irak İçişleri Bakanı Yahudileri taşıyan havayolu şirketini, günlük 500 Yahudi taşıma kotasını doldurmadığı takdirde ruhsatını iptal etmekle tehdit etmiştir. Daha sonraları, 18 Eylül 1950 tarihinde ise, Nuri Es-said, Yahudi cemaatinden bir temsilciyi makamına çağırarak Yahudilerin ülkeden ayrılmasındaki gecikmenin ardında İsrail'in olduğunu bildiğini söylemiş, onları "sınıra kadar götürmekle" tehdit etmiştir. 12 Ekim 1950 tarihinde de, Nuri es-said havayolu şirketinin üst düzey bir yetkilisini makamına çağırarak benzer bir tehdidi de ona yapmış, Yahudilerin ülkeden çıkartılmasını Filistinlilerin topraklarından çıkartılmasına benzetmiştir. Kanunun yürürlükten kalkmasına iki ay kala, 85.000 Yahudi ülkeden göç etmek üzere kayıt yaptırmıştı. Masuda Şemtov Sinagogu'nda patlayan bir bomba 3 ila 5 kişinin ölümüne, birçoğunun da yaralanmasına neden olmuştur. Kanun Mart 1951'de yürürlükten kalkmışsa da, ülkeden ayrılmakta olan Yahudilerin (halihazırda ülkeyi terk edenler de dahil) mal varlıkları Irak hükûmeti tarafından dondurulup ardından da bunlara el konulduktan sonra yeniden uzatılmıştır. 1951 yılında, Irak hükûmeti Siyonizm ile ilişki içinde bulunmayı suç kapsamına alarak, "Siyonizm karşıtı bir ifadeyi imzalamayı reddeden Yahudilerin kovulması"nı emretmiştir. Bunu izleyen aylar içinde, geride kalan Yahudilerin birkaç bini hariç tümü göç etmek üzere kayıt yaptırmıştır. Yahudilere kayıt yaptırmaları için verilen sürenin dolmasından sonra da dört bombalı saldırı daha gerçekleştirilmiştir. Toplam olarak 120.000 Yahudi Irak'ı terk etmiştir. Mayıs ve Haziran 1961'de, Irak'taki Siyonist yeraltı hareketinin 1941 yılındaki Farhud ayaklanmalarından itibaren Filistin/İsrail'den tedarik edilen gizli silah depoları keşfedilmiştir. Birçok Yahudi tutuklanırken, Yusuf Basri ve İbrahim Salih adlı iki Siyonist eylemci yargılanmış ve tümü de yasanın yürürlükten kalkmasının ardından gerçekleşen bombalama eylemlerinden üçünün sorumlusu bulunarak idam edilmiştir. 1960 yılında İsrail tarafından yürütülen gizli bir soruşturmada, tanıkların çoğunun bombalamalardan Yahudilerin sorumlu olduğuna inandığı belirtilmiş, ancak bunların İsrail'in emri ile gerçekleştirildiğine dair hiçbir kanıt bulunamamıştır. Mesele bugün itibarıyla tam olarak aydınlığa kavuşturulamamıştır: İsrail'deki kimi Iraklı eylemciler halen sürekli olarak İsrail'in toplu göçü başlatmak amacıyla şiddet kullandığı suçlamasını tekrarlarken, dönemin İsrailli yetkilileri ise bunu şiddetle reddetmektedir. Tarihçi Moşe Gatt'a göre, İsrail'in gerçekten bombalama eylemlerinin ardında olduğuna çok az tarihçi inanmaktadır. Bu görüşü ise, göç başvurularının bu kadar yüksek bir oranda yapılmasının İsrail tarafından istemediğini gösteren kayıtlara ve Yahudilere ait hedeflerin bombalanmasının 1950'den önce de yaygın bir uygulama olmasına dayandırmakta, dolayısıyla da İstiklal Partisi'nin veya Ceza İşleri Soruşturma Dairesi'nin Yahudi yeraltı hareketinden daha muhtemel zanlılar olduğunu savunmaktadırlar. Her halükarda, Irak'ın Yahudi nüfusundan geriye kalanlar da sonraki onyıllar içinde ülkeyi terk etmeye devam etmiş, bunların çoğunluğu da 1970 yılı itibarıyla ülkeden ayrılmıştır. 1969 yılında, 9'u 27 Ocak tarihinde Bağdat ve Basra'daki halka açık meydanlarda olmak üzere, toplam 11 Yahudi asılarak idam edilmiştir. O dönemde halen ülkede olan 2.500 Yahudinin neredeyse tamamı da kısa bir süre sonra ülkeden kaçmıştır. 1948 yılında, Libya'da yaşayan Yahudilerin sayısı yaklaşık 38.000'di. Kasım 1945'te başlayan bir dizi pogromda birkaç günlük bir süre içinde, 36'sı çocuk olmak üzere 130 Yahudi öldürülmüş, yüzlercesi yaralanmış, 4.000'i evsiz bırakılmış ve 2.400'ü tüm mal varlığını kaybetmiştir. Trablus'ta 5, diğer şehirlerde ise 4 sinagog tahrip edilmiş ve sadece Trablus'ta Yahudilere ait 1.000'den fazla ev ve ticari bina yağmalanmıştır. Pogromlar Haziran 1948'de de devam etmiş, 15 kişi öldürülürken Yahudilere ait 280 ev de tahrip edilmiştir. İsrail Devleti'nin kurulduğu 1948 yılı ile Libya'nın bağımsızlığını kazandığı Aralık 1951 tarihi arasında geçen sürede, 30.000 Libyalı Yahudi İsrail'den göç etmiştir. 1967 yılındaki Altı Gün Savaşı sırasında, 4.000 kişilik Yahudi nüfus yeniden pogromlara maruz kalmış, bunlar sırasında 18 kişi öldürülürken birçoğu da yaralanmıştır. Libya hükûmeti "Yahudileri ülkeyi geçici olarak terk etmeye çağırmış" ve her birinin beraberinde tek bir bavul ve 50 dolar muadili parayı ülke dışına çıkarmasına izin vermiştir. Haziran ve Temmuz aylarında İtalya'ya giden 4.000'den fazla Yahudiye burada Yahudi Ajansı tarafından yardım edilmiştir. Bu kişilerden 1.300'ü İsrail'e giderken 2.200'ü İtalya'da kalmış, geriye kalanların büyük kısmı da Amerika Birleşik Devletleri'ne göç etmiştir. Libya'da kalanların sayısı ise onlarla ifade edilmektedir. 1970 yılında, Libya hükümeti, Libya Yahudilerinin tüm mal varlığına el konulup bunların yerine 15 yıllık tahvil çıkartılmasını öngören yeni yasalar geçirmiştir. Ne var ki, tahvillerin vadesi geldiğinde hiçbir ödeme yapılmamıştır. Libya lideri Muammer el-Kaddafi, bu kararı "Yahudilerin Arap uluslarının düşmanı İsrail yanında saf tutarak tazminat alma haklarından da feragat ettikleri" gerekçesiyle savunmuştur. Her ne kadar Trablus'taki ana sinagog 1999 yılında restore edilmişse de, ibadete açılmamıştır. Libya'daki son Yahudi olan Esmeralda Meghnagi de Şubat 2002'de vefat etmiştir. İsrail halen kendilerine has geleneklerini koruyan 40.000 Libya asıllı Yahudiye ev sahipliği yapmaktadır. Bugün Lübnan olarak bilinen bölge, tarihi en az M.Ö. 300 yılına kadar uzanan dünyadaki en eski Yahudi cemaatlerinden birine ev sahipliği yapmıştır. 1948 yılında, Beyrut'taki cemaatlerde ve Lübnan Dağı, Deir el Kamar, Barouk ve Hasbeya yakınlarındaki köylerde yaklaşık 24.000 Yahudi yaşıyordu. Her ne kadar Fransız mandası altında Yahudilerin durumunda genel bir iyileşme görülmüşse de, Yahudiler Vichy rejimi tarafından belirli kısıtlamalara da tabi tutulmuşlardır. İkinci Dünya Savaşı'nın ardından, Lübnan'ın bağımsızlığına aktif olarak destek veren Yahudi cemaati Siyonizm'e karşı da karışık bir tavır sergilemiştir. Diğer Arap ülkelerinden farklı olarak, Lübnan'daki Yahudi cemaati 1948 Arap-İsrail Savaşı sırasında büyük bir tehlike ile karşı karşıya kalmamış, hükümetin yetkili mercileri tarafından da makul ölçüde korunmuştur. Lübnan, aynı zamanda öncelikle Suriye ve Irak'tan akın eden Yahudi mültecilerden ötürü 1948 sonrasında Yahudi nüfusunda artış yaşayan tek Arap ülkesi olmuştur. Ne var ki, 1948'den sonra yükselişe geçen Yahudilere yönelik olumsuz tutum yüzünden birçok Lübnan Yahudisi 1967 yılına kadar Amerika Birleşik Devletleri, Kanada, Fransa ve İsrail'e göç etmiştir. Geriye kalan Yahudi cemaati ise, Lübnan'daki iç savaş yüzünden büyük darbe almıştır. 1971 yılında, Lübnan'daki Yahudi cemaatinin Genel Sekreteri, 69 yaşındaki Albert Elia Beyrut'ta Suriye ajanları tarafından kaçırılarak ülkeden kaçmaya teşebbüs eden Suriye Yahudileri ile birlikte Şam'da hapis tutularak işkenceye maruz bırakılmıştır. BM Mülteciler Yüksek Komiseri Prens Sadruddin Ağa Han'ın dönemin Suriye Devlet Başkanı Hafız Esad'a yaptığı kişisel rica da Elia'nın serbest bırakılmasını sağlayamamıştır. 1980'lerde, birçok Lübnanlı Yahudi iş adamı Hizbullah tarafından kaçırılmıştır. 2004 seçimlerinde, sadece bir Yahudi belediye seçimlerinde oy kullanmıştır. Bugün Lübnan'da 100'den az Yahudi kalmıştır. 1948 yılında, Mısır'da yaklaşık 75.000 Yahudi yaşamaktaydı. Bugün ise, çoğu Kahire'de olmak üzere 100 kişi kalmıştır. Haziran 1948'de, Kahire'deki Karayim mahallende patlayan bir bomba, 22 Yahudiyi öldürmüştür. Temmuz 1948'de ise, Yahudi dükkânları ve Kahire Sinagogu'na düzenlenen saldırılarda 19 Yahudi öldürülmüştür. Yüzlerce Yahudi tutuklanmış ve mal varlıklarına el konmuştur. 1954 yılındaki Lavon Olayı, Mısırlı Yahudilere yapılan baskıların daha da artırılmasına zemin hazırlamıştır. Ekim 1956'da, Süveyş Krizi'nin patlak vermesi ile, 1.000 Yahudi tutuklanmış ve Yahudilere ait 500 işyerine devlet tarafından el konmuştur. Kahire ve İskenderiye'deki camilerde Yahudileri "devlet düşmanları" olarak nitelendiren hutbeler okunmuş, Yahudilere ait banka hesaplarına el konmuş, birçok Yahudi de işten çıkarılmıştır. Avukatların, mühendislerin, doktorların ve öğretmenlerin mesleklerini icra etmesine izin verilmemiştir. 1967 yılında, Yahudiler göz altına alınarak işkenceden geçirilmiş ve Yahudilere ait evlere el konmuştur. 1951 yılında, Siyonlu Liderlerin Protokolleri'nin Arapça'ya çevrilerek gerçek bir tarihi belge olarak tanıtılması ile Mısır'daki Antisemitik duygular daha da körüklenmiştir. Siyonlu Liderlerin Protokolleri, 1960 yılında Kahire'nin askeri valisi Salah Saduki tarafından kaleme alınan ve ülkenin resmi kültür dergisi "el-Majallaa"da yayımlanan bir makaleye de konu olmuştur. 1965 yılında, Mısır hükümeti, "Israel, the Enemy of Africa" (Afrika'nın Düşmanı İsrail) başlıklı İngilizce bir kitapçık yayımlayarak Afrika'daki tüm İngilizce konuşan ülkelere dağıtmıştır. Siyonlu Liderlerin Protokolleri ve Beynelmilel Yahudi'yi kaynak olarak alan kitapçıkta Yahudilerin sahtekar, hırsız ve katil oldukları sonucuna varılıyordu. 1947'de Halep'te ayaklanan güruh, şehirdeki Yahudi mahalleni yakarak 75 kişiyi öldürmüştür. 1948 yılında, Suriye'de yaklaşık 30.000 Yahudi yaşamaktaydı. Suriye hükümeti, Yahudi cemaatine göç de dahil birçok konuda katı kısıtlamalar getirmiştir. Sonraki onyıllarda da, birçok Yahudi ülkeden kaçmayı başarmış, başta Judy Feld Carr olmak üzere, destekçilerin Yahudileri kaçak olarak Suriye'den dışarıya çıkararak içinde bulundukları kötü duruma dünyanın dikkatini çekmesi, durumları konusunda bilincin doğmasını sağlamıştır. 1991 Madrid Konferansı'nın ardından, Amerika Birleşik Devletleri, Suriye hükümetine Yahudilere uyguladığı kısıtlamaları hafifletmesi için baskı uygulamış, 1992 yılındaki Pesah'ta (Hamursuz Bayramı), Suriye hükûmeti Yahudilere İsrail'e göç etmemeleri koşuluyla çıkış vizeleri vermeye başlamıştır. O dönemde, ülkede birkaç bin Yahudi varken bugün bu sayı yüzün altına inmiştir. Yahudi cemaatinin geriye kalanı, büyük ölçüde Amerika Birleşik Devletleri ve İsrail'e göç etmiştir. New York'un Güney Brooklyn bölgesinde büyük ve hareketli bir Suriyeli Yahudi cemaati bulunmaktadır. 2004 yılında, Suriye hükûmeti göçmenler ile ilişkileri iyileştirmek üzere teşebbüste bulunmuş ve bir düzine Suriye asıllı Yahudi aynı yılın ilkbaharında ülkeyi ziyaret etmiştir. 1948 yılında, Tunus'ta yaklaşık 105.000 Yahudi yaşıyordu. Bugün ise çoğunluğu Cerbe, Tunus (şehir) ve Zarzis'te olmak üzere, 1500 kişi geriye kalmıştır. Tunus'un 1956 yılında Fransa'dan ayrılarak bağımsızlığını kazanmasının ardından hayata geçirilen bir dizi Yahudi karşıtı politika yüzünden başlayan göçlerin yarısının son durağı İsrail olurken, diğer yarı ise Fransa'ya gitmiştir. 1967 yılındaki saldırıların ardından, gerek İsrail gerekse de Fransa'ya göç hız kazanmıştır. 1982 ve 1985 yıllarında da saldırılar olmuş, son olarak da Cerbe'deki yerel bir sinagog yakınlarında El-Kaide'nin üstlendiği bir terör saldırısında patlayan bomba çoğunluğu Alman turistler olmak üzere, 21 kişinin ölümüne yol açmıştır. Aden de dahil edildiğinde, 1948 yılında Yemen'de yaklaşık 63.000 Yahudi yaşıyordu. Günümüzde ise geriye yaklaşık 200 kişi kalmıştır. 1947 yılında çıkan ayaklanmalarda güney Yemen'deki İngiliz sömürgesi Aden'de en az 80 Yahudi öldürülmüştür. 1948 yılında, yeni Zeydi İmam Ahmed bin Yahya'nın beklenmedik şekilde Yahudi tebaasının Yemen'i terk etmesine izin vermesi ile on binlerce kişi Aden'e akın etmiştir. İsrail hükümetinin başlattığı Sihirli Halı Operasyonu ile, 1949 ve 1950 yılları arasında 44.000 Yahudi Yemen'den tahliye edilerek İsrail'e getirilmiştir. Göç, Yemen'de iç savaşın patlak verdiği 1962 yılına kadar devam etmiştir. Küçük bir cemaat 1976 yılına kadar bilinmeden kalmışsa da, bugün tüm altyapı ortadan kalkmış görünmektedir. Maisur Krallığı Maisur Krallığı, 1399 yılında, Hindistan'ın güneyinde, Yaduraya tarafından kurulmuş bir krallıktır. Krallığın ilk yöneticisi Yaduraya, sonuncusu ise Jayachamaraja Wodeyar'dır. Krallığın ilk başkenti, adını aldığı Maisur, ikinci ve son başkenti ise Sirrangapatna'dır. Maisur Krallığı'nın tarihsel sürecinde yaşananlar. Krallığın ilk dönemi büyüyüşü, çöküşü, Büyük Britanya sömürgesi oluşu ve Hindistan'a bir eyalet olarak bağlanışı. Krallığın ilk yöneticisi Yaduraya'nın 1423'te yerine Chamaraja Wodeyar geçmiştir. Krallık 1761'e kadar sıradan bir rejim izlemiştir. Bazı şehirler fethetmiş ve sınırlarını az da olsa geliştirmiştir. 1761'de yönetime Haydar Ali ve Sultan Tippu ortak olarak geçmiştir ve krallığın sınırlarını oldukça genişletmiştir. Bu dönemde birçok savaş (Maisur Savaşları) yapılmıştır. Krallık bu dönemde coğrafi ve askeri açıdan büyümüş, ancak siyâsi ve taktiksel açıdan çökmüştür. 1799'da Haydar Ali ve Sultan Tippu'nun yerine II. Krishnaraja Wodeyar geçmiştir. Bir süre sonra krallık küçülmeye başlamıştır ve 1800'de Büyük Britanya kontrolüne girmiştir. 1940'ta krallığın başına son hükümdar Jayachamaraja Wodeyar geçmiştir ve 7 yıl sonra, 1947'de krallık, Hindistan Cumhuriyeti'ne bağlı bir eyalet haline geçmiştir. Marsha Thomason Marsha Lisa Thomason (d. 19 Ocak 1976), oyuncu. "Las Vegas"ın ilk iki sezonunda oynadığı Nessa Holt ve "Lost"ta canlandırdığı Naomi Dorrit karakterleriyle tanınır. Thomason Britanya yapımı televizyon dizileri "Playing the Field", "Where The Heart Is" ve "Burn It" ile ün kazandı. Ayrıca ABD yapımı "The Haunted Mansion", "My Baby's Daddy" ve "Black Knight"ta yer aldı. "Pure" filminde Vicki'yi oynadı. "Las Vegas" dizisinin birinci ve ikinci sezonlarında, toplam kırk yedi bölüm boyunca Nessa Holt'u canlandırdı. Ağustos 2008'de "Easy Money" dizisinin kadrosuna katıldı. Thomason "Lost" dizisinde Naomi Dorrit karakterini oynadı. Dizide Charlie Pace'i oynayan Dominic Monaghan'ın arkadaşı ve şovun büyük bir hayranı olarak diziye katılmaktan heyecan duydu. İlk olarak 18 Nisan 2007'de yayınlanan üçüncü sezon bölümlerinden Catch-22'da yer aldı. Bu sezonun geri kalan tüm bölümlerinde oynadı. Son olarak beşinci sezonda Some Like It Hoth bölümünde göründü. Lokhot Kalesi Lokhot Kalesi, Bharatpur, Hindistan'da Bharatpur Jat hâkimleri tarafından inşa edilen kale. Ekim 1021'de Gazneli Mahmut'un yaptığı XIV. Hint Seferi'nde alamadığı kale, yıllarca erişilemez olarak nitelendirilmiştir. Kaleyi, Büyük Britanya kuvvetleri 1805'te 6 haftadan fazla bir sürede kuşatarak ve 3000'den fazla kayıp vererek almaya çalışmıştır. Ancak, başarılı olamayınca anlaşmaya varmak zorunda kalmıştır. Abdürreşid bin Mahmud Abdürreşid bin Mahmud (ö. 1052), 1050-1052 yılları arasında hüküm süren Gazne Devleti sultanı. Ali bin Mesud, 29 Aralık 1049'da tahta geçtikten sonra, amcası Abdürreşid'i hapsettirmiş ve vezirinin komuta ettiği bir orduyu orduyu Sistan'a göndermişti. Vezirse, hanedanın en yaşlı üyesi olan Abdürreşid bin Mahmud'u hapisten çıkarıp sultan ilan etti. Ordunun amcasının elinde olduğunu gören Sultan Ali kaçmaya çalışsa da, yakalanarak hapsedildi. 24 Ocak 1050 tarihinde Gazne tahtına oturan Abdürreşid, Gaznelilerin Hindistan'daki egemenlik vaziyetini sağlamlaştırmaya çalıştı. Abdürreşid'in başkomutan tayin ettiği Tuğrul Bozan'a Selçukluları durdurma görevi vermişti. Bunun üzerine Tuğrul Bozan, 1051'de Selçukluları mağlup etti ve Sistan'ı ele geçirdi. Sonra Gazne'ye yürüyen Tuğrul Bozan, 1052'de Sultan Abdürreşid ve on bir şehzadeyi öldürerek tahtı ele geçirdi. Tuğrul Bozan Tuğrul Bozan (ö. 1052), 1052 yılı içerisinde (tahminen 40-57 gün arası) hüküm süren ve Gazneli hanedanından olamayan gulâm kökenli Gazne Devleti sultanı. Sultan Abdürreşit'in başkomutan tayin ettiği Tuğrul Bozan'a Selçukluları durdurma görevi vermişti. Bunun üzerine Tuğrul Bozan, 1051'de Selçukluları mağlup etti ve Sistan'ı ele geçirse de, Tak Kalesi'ni kuşatmasına rağmen alamadı. Selçuklulara karşı devletin konumunu sağlamlaştıran komutan, Gazne tahtına göz dikti. 10 Kasım 1051'de Gazne'ye doğru yürüyen Tuğrul Bozan, 1052 yılının başlarında Sultan Abdürreşit ve on bir şehzadeyi öldürerek tahtı ele geçirdi. Bu katliamdan; Ferruhzad, İbrahim ve Şücâ adlı şehzadeler kurtulabildi. Gazneli Sultan Mesut'un gulâmlarından birinin Tuğrul Bozan'ı hançerlemesi sonucu, sağ kalan üç şehzade de kurtulmuş oldu. Tuğrul'un başı, bir sopaya takılarak Gazne sokaklarında dolaştırıldı. Böylece halk, onun öldüğüne inanmış oldu. Bundan sonra Gazneli komutanlar bir araya geldiler ve sultanlık için Şehzade Ferruhzad'ı seçtiler. Sam Anderson Sam Anderson (d. 13 Mayıs 1945), Oyuncu. University of North Dakota mezunudur. 1970'lerde Lancaster, California'daki Antelope Valley College'da drama dersi verdi. Tiyatro, Amerikan edebiyatı ve yaratıcı yazarlık alanlarında derece sahibidir. Ayrıca Mystery Writers of America üyesidir. Muhtemelen en çok "Perfect Strangers"taki Mr. Gorpley, "Angel"ın ilk iki sezonundaki avukat Holland Manners, "ER"daki kardiyolog Dr. Jack Kayson ve "Lost"ta canlandırdığı Bernard karakterleriyle tanınır. Ferruhzad Ferruhzad (ö. 4 Nisan 1059), 1052-1059 yılları arasında hüküm süren Gazne Devleti sultanı. Gazneli Sultan Mesut'un gulâmlarından birinin Tuğrul Bozan'ı hançerlemesi sonucu, sağ kalan üç şehzade de kurtulmuş oldu. Bundan sonra Gazneli komutanlar bir araya geldiler ve sultanlık için Şehzade Ferruhzad'ı seçtiler. Sultan Ferruhzad, saltanat değişikliğini öğrenen ve Gazne'ye yürüyen Selçukluları bozguna uğrattı ve Çağrı Bey, Horasan'a çekildi. Daha sonra büyük bir Gazneli ordusunun Toharistan'da Selçuklu ordusunu mağlup etmesi sonucu babasından Gaznelilere saldırmak için süresiz izin alan Alp Arslan, 1053'te Gaznelileri yenilgiye uğrattı. Sultan Ferruhzad'ın 4 Nisan 1059'da ölmesi üzerine, yerine kardeşi İbrahim bin Mesut geçti. Ä°brahim bin Mesud İbrahim bin Mesud (ö. 1099), 1059-1099 yılları arasında hüküm süren Gazne Devleti sultanı. Sultan Ferruhzad'ın 4 Nisan 1059'da ölmesi üzerine, yerine kardeşi İbrahim bin Mesud geçti. İbrahim'in sultan olmasıyla uzun bir süre devam eden Gazneli-Selçuklu mücadelesine, 1059'da yapılan bir barış antlaşmasıyla son verildi. İki taraf arasındaki sınır da, Afganistan'ın kuzeyindeki Hindukuş Dağları olarak belirlendi. İbrahim, bu sakin devreden yararlandı ve ülkeyi düzene sokmaya çalıştı. Ancak; 24 Kasım
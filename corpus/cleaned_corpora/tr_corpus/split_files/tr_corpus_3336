rastlayacaksınız AMA izlemenizi gerçekten tavsiye etmiyorum. Truffaut’un en başarısız filmi diyebilirim hatta. Karar size kalmış tabi ki. Ama bir hayal kırıklığı yaşatacağına eminim. İyi bir gün geçirmenizi dilerim!!! Bradbury, Ray. Fahrenheit 451. İstanbul: İthaki Yayıncılık, 1999. SON BASAMAK Hepimiz hayatlarımızdan sıkıldığımız, yorulduğumuz zamanlarda başka hayatları yaşamayı, başka insanların yerinde olmayı istemişizdir ya da bazen dışarıdan nasıl göründüğümüzü anlamak için başka gözlere sahip olmayı dilemişizdir. Peki ya ben şimdi desem ki sizin bilmediğiniz, görmediğiniz binlerce insan var bu dünyada birden fazla kişi olabilen. İlk duyuşta ne kadar heyecanlı ve doğaüstü geliyor dimi? Bir de bunun ‘’Çoklu kişilik bozukluğu’’ denilen bir hastalık olduğunu söylesem. Hâlâ eskisi kadar istekli olur musunuz? Benim için bu sorunun cevabı çok net bir şekilde ‘’evet’’. Bir psikoloji öğrencisi olarak hep ilgim açıklanamayan, insanın doğasıyla uyuşmayan hastalıklar üzerine oldu. Şizofreni, bipolar bozukluk ve çoklu kişilik bozuklukları bu hastalıkların başını çekenlerden. Birçok insan onların tehlikeli olabileceğini ve birey olarak yakın ilişkiler içinde bulunulmaması gerektiğini düşünür. Ben bunun ne kadar yanlış bir bakış açısı olduğunu bipolar bir arkadaşım olduktan sonra anladım. Hastalığını bilmeden önce oldukça eğlenceli, sempatik ve normal biri olduğunu düşünmüştüm, hatta benden bile normal gözüktüğüne eminim. Bir süre sonra birbirimize içimizi açmaya başladığımızda öğrendim. Belki başka biri olsa ondan direk uzaklaşmayı seçebilirdi. Ben ise ilginç bir şekilde ona hayran kalmıştım. Bir insanın beyninde onlarca şey dönerken, dünyaya bakarken benim gördüklerimden fazlasını görürken nasıl olurdu da bu kadar güçlü kalabilmeyi başarabilmişti? Ben ufacık sorunlarımı bile kafaya takarken o nasıl etrafa gülücükler saçabiliyordu? Sonra araştırmaya başladım. Bu hastalıklar sanki başka bir evrenden gelme gibiydi. Bu insanların beyni o kadar farklı çalışıyordu ki bence insan olduklarına inanılması bile ilginçti. Etrafınıza bir bakın. Toplumda ne kadar ‘’düzgün’’ diye nitelendiren insan varsa bütün kalbimle eminim ki acı çekmiş olanlardır. Çünkü acı insanı inanılmaz derecede değiştiren bir faktördür. Acının tarzının illâ fiziksel olması gerekmez, insanlar duygularıyla da kalpleriyle de incinirler ve bence en çok da bu acı insanı iyi olmaya sürükler. Çünkü bir kere acı çekmiş bir insan artık Dünya’yı eskisi gibi görememeye başlar. Bence ilk olarak da etrafındakilere baktığında onların davranışlarını değil, davranışlarının arkasındaki acıları görmeye başlar. İşte bilim de tam burada devreye giriyor. Çoklu kişilik bozukluğu tamamen psikolojik ve bir travma arkasından oluşmuş bir hastalıktır. Ben bunu ilk öğrendiğimde sanki hayatın sırrını öğrenmişçesine donakalmıştım. Yani bu insanın kendinde Meltem Lübe Yaşaran değiştirebileceği, yönlendirebileceği bir hastalıktı. Yani bunu yapan bizim beynimizdi. Kendi varlığı ona yetersiz geldikçe daha güçlüsünü, daha farklısını yaratıyordu, üstüne üstlük bir de bunu tek bir beden yapıyordu. Bir de en akıl almaz davranışları ise hastalık tedavi edebilmeleri. Yani karakterlerden birinin arı sokmasına karşı alerjisi olabilirken diğerleri hiç etkilenmeyebiliyor. Bir bakıma sadece beyinleriyle vücut sistemlerini değiştiriyorlar. Peki, bunu hastalık yapan neydi? İşte ben bunu anlayamıyorum. Neden insanlar bunu bir hastalık olarak nitelendiriyor? Evet doğru, bu insanların oluşturdukları bazı kişilikler çok tehlikeli olabiliyor ama bu toplumda halihazırda bulunan kötülerden ne farkları var? Hatta üstünlükleri var. Normal bir insanın içindeki kötülük kolay kolay ölebilen ya da gizlenebilen bir şey değil ama bu insanlar bu karakteri tamamen ortadan kaldırabilme yeteneğine sahipler. Şimdi biz nasıl oluyor da onları hastalıklı olan ilan edebiliyoruz? Belki de biz insanoğlunun sorunu bu. Hep bizden olmayandan, ne olduğunu anlayamadığımızdan korkuyor, onları hastalıklı diye kategorilendiriyoruz. Birçok insan bu filmi izlerken sadece Kevin’e odaklanmış olabilir. Bense psikoloğun olduğu sahneleri bütün dikkatimle izledim ve gözümün önündeki bulutu kaldıran bir cümlesi oldu: ‘’Ya çoklu kişilik bozukluğu olanlar insan evrimindeki son basamaksa?’’ Meltem Lübe Yaşaran KAYNAKÇA Parçalanmış . ‘’Sinematurk’’ y.y. t.y. Web. 18 Nisan 2017. Shyamalan, M. Night. Parçalanmış. Blumhouse Prodüksüyon. Film Meltem Lübe Yaşaran Kübra Selvi ERKEN KAYBEDENLER Yaşama içgüdümüz, mücadele hırsımız bizi bu hayatta tutan yegâne şeylerdir. Onlar sayesinde hayatımıza nasıl bir yön vereceğimize karar veririz. Bazı insanlar zorluklardan kaçarlar ama bir de bazıları vardır ki onlar korkusuzca dururlar iki ayakları üzerinde ve korku onlar için bir uçurummuşçasına yürürler o nerede kırılacağı belli olmayan ince yolun üzerinde. Her an uçuruma düşme riskini bile bile mücadelelerinden vazgeçmezler. Üzülerek belirtiyorum ki ben galiba mücadeleyi erken bırakan, çabuk yorulan ve vazgeçen gruptayım. Hayatımın hiçbir zaman herhangi bir konuda en ufak bir mücadele azmi gösteremedim. Ne okul yaşamımda, ne özel hayatımın mücadele ve azim isteyen bir kısmında hırslandım. Elime geçen sonuç ne ise onu beğenmesem de kabullendim. Mücadele etmek, başıma geleni kabullenmemek, harekete geçmek bana çok uzak ve zor kavramlar. Daha yolun başında yorulurum ben, gerilirim, elime yüzüme bulaştırırım. Merak etmeyin böyle olmanın kesinlikle iyi bir şey olduğunu iddia edecek hâlim yok. Hatta bu kolay vazgeçebilen yapımın bana oldukça zarar verdiğini de söyleyebilirim. Haksızlığa uğradığımda çok zor sesimi çıkartırım, her zaman bana verilen emirleri pek de sorgulamadan uygularım. Bana göre bir insan benim gibi olacağına sonucunun ne olacağını göze alarak bazen kendini zor durumların içerisine sokmalı, bir amaç uğruna harekete geçmeli. “Madem kendindeki bu özellikten oldukça rahatsızsın peki neden kendini değiştirmek için çaba harcamıyorsun?” diye sorduğunuzu duyar gibiyim. Ama dediğim gibi mücadele etmek, baş koyduğu yoldan çıkmamak çabuk yorulmayan, hırslı, korkusuz insanlara mahsus bir özelliktir, ben yorulurum, bunalırım ve dahası mücadelenin şekline göre korkabilirim de. Bazen kendimi mücadeleci yapıya sahip insanların yerine koyup “ben onların yerinde ne olsaydım ne yapardım?” diye kendimi sorguluyorum. Nelson Mandela’nın yerinde ben olsaydım muhtemelen şu an kendi ailem ve çevrem dışında kimsenin tanımadığı bir insandım. Bir insanın tehlikeyi, hapis cezasını, işkenceyi göze alıp mücadelesinden vazgeçmemesi cesaret isteyen bir şey. İşte bu sebepten dünyada Nelson Mandela gibi kişi sayısı oldukça az. İpin ucunu erken bırakan, mücadeleci bir ruha sahip olmayanlar tarih de bir iz bırakamazlar. Kafamda dolanan “ben olsaydım” sorusunu bu seferde kendime Marslı kitabını okurken sık sık sordum. Mars Gezegeninde arkadaşları tarafından öldü zannedilip tek başına, biçare bir şekilde bırakılan Mark Watney önce derin bir karamsarlığa gömülse de pes etmeyip kendi besinlerini yetiştirip bir şekilde uzay istasyonuyla da iletişim sağlıyor. Bu mücadelesi ve yaşama azmi sayesinde kendini kurtaracak uzay gemisinin Mars Gezegenine dönüşünü sağlıyor. Ben Mark Watney’ in yerinde olsaydım ölmediğimi fark ettikten sonra galiba yaklaşık ilk beş saatimi sinir ve ağlama krizleriyle geçirirdim. Ardından başıma gelenleri kabullenip, kendimi böyle yaşamanın imkânsız olduğuna, kendimi öldürmenin en iyi fikir olduğuna dair ikna ederdim. Muhtemelen ne uzay istasyonu ne de dünyadaki hiçbir insan benim ölmediğim gerçeğini bilmeden kendi canıma kıyardım. Ama Mark Watney öyle yapmıyor işte, içgüdülerinin, yaşama isteğinin sesini dinliyor ve yaşam mücadelesinden vazgeçmiyor. İnsanlar şöyle düşünebilir “ne var bunda adam zaten bu işin eğitimini almış, çaresizlik anında da eğitimini pratiğe dönüştürmüş.” Ben öyle düşünmüyorum. Mark Watney’in kendisini toparlama şekli, yaşama azmi, yaşadığı olayla başa çıkma şekli her insana örnek olmalı daha çok da benim gibi erken pes edenlere çünkü hayat çabuk bıkan, erken vazgeçenler için fazla sert. Eğer benim gibi erken pes edenler kulübü üyeleri hayatta daha çok şey başarmak ve kendileri adına farklılık yaratmak istiyorlarsa artık hayatlarında yeni bir dönemece girmeliler. Daha fazla mücadeleci, daha fazla risk alabilen… Ama bunun için bunun için gökten sihirli değnekli bir peri veya çok karizmatik, çok çarpıcı bir yol göstericiyi beklemenin faydası yok. Çünkü bizi değiştirecek olan yine bizleriz. Eğer bunu dikkate alırsak kendi hayatımızın dümenine geçip ona yön verebiliriz. Dilara Erecek Tutku, Ahlak ve Kadın En ahlaklı kararı verme yarışı mı bu hayat, yoksa azami derece tutkuyla yaşamak mıdır mühim olan? Onu bunu yargılamaktan başka bir şey bilmiyorsunuz şu üç günlük dünyada. Ötekileştirmekten, yalnız bırakmaya çalışmaktan, soyutlamaktan başka bir şey yapmıyorsunuz sizce ahlakı yanlış insanlara. Ama sorarım o zaman, siz kimsiniz? Siz, toplumsunuz. Siz dayatılan bağnaz fikirler, "Aman konu komşu ne der?”deki konu komşusunuz. Evet siz, daha bir iki gün önce Ayşe Hanımın kızını bir çocukla el ele görüp "A-aa!" diyen siz, gençlere aşkı doya doya yaşatmayan ve yaşam damarları körelmiş olan siz. Bana göre de sizin yaptığınız ahlaksızlıktır. Pencereler arkasına sığınmayı iş bilip tutkularını kovalayanlara taş atmak hem cesaretsizlik hem de ahlaksızlıktır. Peki eğer bu ahlak denen şey size göre de bize göre de değişecekse, önünde sonunda birimiz yanlış çıkmayacak mıdır? Soruyorum, ahlak nedir? Görecesi böylesine geniş bir kavramla oynamaya çalışmak bir çeşit kumar değil midir? Herkes ahlaklı ve erdemli olmanın hayata karşı güçlü durmak olduğunu sanıyor. Hâlbuki sadece toplumun tehlikesiz ve emin olan arkasına sığınmaktır bu. Halihazırda ahlaklı seçimi yapıp erdemli biri olacağını sanan sıradan insanlarla dolu orası. Ama işte, sıradan insan... Asıl güç, tutkularını dünyanın öbür ucuna kadar kovalayabilmektir. Hor görüleceğini bile bile kalbinin yolundan gitmektir. Stefan Zweig’ın Madame Henriette karakteri, işte tam da bu güce sahip olan kadındır. Herkesin düşündüğünün aksine arkasına bile bakmadan tatsız tuzsuz evliliğini bırakacak kadar yürekli, coşkulu bir beyle kaçıp gidecek kadar gözü kara. Acı olan ve beni asıl öfkelendiren ise riyakârlık. Kadın, kadın olduğu için daha çok hırpalanacak. Bu cesaret göstergesi size göre terbiyesizlik olacak, Madame Henriette yuvasını terk etmiş küstah bir eş olacak topluma göre. Ama bana göre değil. Çünkü neye cesaret neye ahlak neye tutku dediğimiz farklı olduğu gibi, kadın kavramlarımız da başka. Zweig’ın (2015), "...bir yanda gerçek kadınların, öte yanda Madame Henriette gibi “doğasında orospuluk yatan” kadınların olduğunu söylediğinde, sabrım taştı" (s.21) satırları size nasıl olur da cinsiyetçilik diye bağırmaz? Ya terk edilen Madame Henriette olsaydı? O zaman da toplum aynı tepkiyi aynı haşin kelimelerle gösterecek miydi? Yoksa örtbas mı edilecekti? Mahcup olması gereken yine bir başına kadın mı olacaktı? Çünkü en nihayetinde utanması gereken hep kadın çıkmıyor mu? Kadın olmak baş eğmek, laf dinlemek, ses çıkarmamak değildir efendim. Kadın demek ateş demektir ve kadın demek güç demektir. Seni bu dünyada hor gördürecek, ezdirecek, ayırmaya çalışacak her insanoğluna karşı dik durabilmektir. Kadın demek, çiçek böcek falan demek değildir, kadın demek kadın demektir. Kendi değerinin farkında olmalıdır kadın. Çünkü yaşamadığı zorluğu küçümseyecek zaten dar kafalı insanlar, durmaksızın ahkam kesecekler. Üstelik bu konuda kime göre ve neye göre yanlış olduğu konusunda da oldukça benciller. Tek doğru kendilerininki. Toplumun basmakalıp ahlak dayatması, buna karşı durabilen çok az insanın beyin kıvrımlarında dolaşan "Neden?" sorusunu yok edemeyecek. İşte o insanlar size arka çıkacak. Öylesine yoksun ki geriye kalanlar, sanki onların başına benzeri gelse çok farklı davranacaklarmış, en erdemlisini onlar bileceklermiş gibi. Durumu değerlendirmeye ve anlamaya çalışan, koşulları gözden geçirebilen insanlardan bahsediyoruz. Küçük kızlarını gözleri yükseklerde yetiştirebilecek vizyonda olanlar bozacak bu oyunu. Zaten bu çıkmazın içinden de ancak böyle çıkılır. Kadına, kadının gerçek anlamının doğduğu anda anlatılmaya başlanmasıyla. Doğduğunda abi, baba evlendiğinde koca, kaynana değil, hayata geliş amacının sadece kendi hayata geliş amacı olduğun fark ettirilmesi gerekli. Eğer varsa sizin de verilecek bir kararınız; dönmeyin geriye, bakmayın arkanıza. Lakin bilin ki ben bıraktığınız yerde sizi destekliyor olacağım. Kaynakça: Zweig, S. (2015). Bir Kadının Yaşamından Yirmi Dört Saat. (M. Karaman, Çev.) İstanbul: Türkiye İş Bankası Kültür Yayınları. SESLERİN RUHUMUZDAKİ YANKILARI Çok ilginç değil mi? Duyduğumuz sesin ruh halimizi etkilemesi. Annenin sesindeki sıcaklık veya bir kaza öncesinde çıkan o acı fren sesi. Düşünüyorum da ilk hatırladığım ses anneme aitti. Bana her zamanki gibi beni ne kadar çok sevdiğini söylüyordu. “İlk göz ağrım” diyordu bana. “Canımın içi” diyordu. Tabii o zamanlar çocuk olduğum için annemin sözlerindeki mecazları anlayamıyordum; ama bir insanın annesini anlaması için çok da cümlelerin manasını anlamaya gerek yokmuş, sesindeki sıcaklık ona yetiyormuş zaten. Peki neden seste böyle bir etki var? O nefret ettiğimiz insanın isminin bile zikredilmesi neden bizi çileden çıkarmak için yetiyor? Tek cevabım: Bilmiyorum. Size hayatımda farklı duygulara yol açan birkaç sesten bahsetmek istiyorum. Günüm sıradan geçmişti, bir ilkokul öğrencisinin günü nasıl geçebilirdi ki sabah kalk, okula git, derslere gir, teneffüse çık, akşam eve gel, yemek ye işte böyle gene aynı geçmişti günüm. Ödevim vardı, ders çalışıyordum; fakat içimde farklı bir sıkıntı vardı işte bir şeyler duymam gerekiyormuş demek ki. Neyse, ders çalışma masama oturmuştum. Fen bilgisi çalışıyordum ve içeriden annemin ağlama sesleri gelmeye başlamıştı. Yanına gittim. Bana cevap veremiyordu. Sağolsunlar komşularımız hemen gelmişti. Annemin eşyalarını hazırlıyorlardı ve elif teyze (alt komşumuz) anneannemin beyin kanamasını geçirdiğini söylemişti demek annem bu yüzden elbiselerini topluyordu ve sonra hep beraber yola çıkmıştık, Malatya’ya gidiyorduk gece yolda giderken beynimde sürekli bu ses yankı buldu “Anneannen beyin kanaması geçirmiş durumu ağırmış.” evet çok üzülmüştüm ;fakat beni en çok üzen şeyse annemin üzülmesi olmuştu. Annem uzun süre kendine gelememişti annemin sürekli içine içine ağlarken çıkarttığı seslerini duyuyordum geceleri. Ne zaman beyin kanaması geçiren bir insan duysam içim ürperiyor. Bu sefer kim peki annem mi, babam mı diye düşünmekten kendimi alamıyorum. Ve korktuğum şey başıma geldi. Olay gerçekleştiği zaman hazırlıktaydım sabah 4’te uyandım, annem arıyordu, şüphelenmiştim çünkü bu saatte insanlar normal bir şey için birbirini aramaz ve gene aynı şey oldu bu sefer beyin kanaması babaannemi yakalamıştı. Karaciğer nakli olduğu için sürekli aspirin kullanıyordu doktorlar bu yüzden demişlerdi ama işte gene o iğrendiğim cümleyi duymuştum “beyin kanaması”. Pekala bu kadar kötü hatıra yeter biraz da ruhumda güzel yankılar bulan seslerden bahsedeyim. Babam birgün şehir dışına göreve gitmişti. O zamanlar özel harekatçı bir polis memuruydu babam. Babamın göreve gitmesi demek bizim için yüreğimiz ağzımızda geçecek günler demekti. Ama görev kutsaldır deyip gitmişti babam. Günler geçmek bilmiyordu en son iki hafta sonra akşam vakitlerinde babamla telefonda konuştuk işinin uzadığını daha durmaları gerektiğini söyledi. Sabah uyandığımdaysa içeriden annemin cıvıl cıvıl mutlu sesleri geliyordu sonrasında babamın sesi geldi o kadar mutlu olmuştum ki anlatamam. Herhalde o an dünyayı bana verseler değişmezdim. Çok ilginç değil mi iki hikayede sesle sonuçlanıyor ama bir ses insanı hayata küstürüyor diğeriyse dünyaları ona veriyor. Ses dediğimiz şey eninde sonunda havadaki moleküllerin titreşiminden oluşan bir şeydi ama ruhumuzda oluşturduğu etkiyse muazzamdı hani bir deney var ya japon bilim insanları suya şarkı dinletiyorlar. Sanatsal bir müzik dinlettikleri zaman suyun buz halinde çok güzel kristal şekilleri oluşuyor çirkin sözler söylendiğindeyse kristal yapısı bozulup çok garip şekiller ortaya çıkıyor. http://hado5.heteml.jp/hado.com/ihm/wp13/wp-content/uploads/2014/09/water-crystals.jpg Sesle ilgili en farklı noktalardan biri de aynı sesin farklı insanlar üzerinde çok farklı etkiler oluşturması mesela bir fren sesi bir yarışçı için sevdiği işinin bir parçasıyken babasını gözünün önünde cereyan eden bir kazada kaybeden bir insan için mide bulantısı demektir. Ya da uçak sesi küçük bir çocuk için hayret edilesi bir şeyken Suriye’de ki veya Filistin’de ki bir çocuk için başlarına dolu gibi yağacak bomba yağmuru demektir. Kaynakça: water-crystals adlı fotoğraf http://hado5.heteml.jp/hado.com/ihm/wp13/wp-content/uploads/2014/09/water-crystals.jpg MÜMİN TÜRKYILMAZ 21502145 Şahin 1 Yiğit Alp Şahin 21402256 TURK101-14 Başak Berna Cordan Ödev 5, Final 25.11.14 EN AZINDAN KAFAM RAHAT Sinemanın kısır olduğu birkaç haftalık dönemler olur ya izlenilecek film yoktur, her yer ikinci sınıf deneysel filmlere ya da animasyondan bozma saçma sapan çocuk filmlerine bulanır. Luc Besson’un Lucy adlı filmi de tam böyle bir dönemde çıkagelmişti, izleyeyim hadi dedim, pişman değilim. Besson, her ne kadar bundan önce kült denilebilecek birkaç başyapıtın(The Fifth Element, Léon: the Professional) altına yönetmen ya da senarist olarak imza atmış olsa da Lucy filmi beyaz perdeye taşınırken ne doğru dürüst reklamı yapıldı ne de ilgi çekici bir fragmanı izleyiciye sunuldu. Benim dikkatimi çekmiş olmasının sebebi ise Morgan Freeman ve Scarlett Johanson’un varlığını yeni öğrendiğim bir filmde rol almasıydı. “Koskoca Hollywood oyuncuları bile paraya sıkışıyor demek ki bazen” diye geçirdim içimden, “hadi bir görelim bakalım neymiş, ne değilmiş” diye de ekledim. İlk sahnedeki Uzakdoğu’da tatil yapan Amerikalı çift klişesiyle karşı karşıya kalınca içimden “yok artık ya” diye bağırıp çıkma isteği uyandıran film aynı anda da sinirlerimin bozulması paralelinde yüzüme aptal bir gülümseme konduran, bir tiksinti getirmişti ki yaklaşık otuz saniye sonra gelen ani yükseliş imdadıma yetişti ve filmin aşk-romantizm değil de bilim-kurgu olduğunu ayıktım. Daha en başından yapılan bu ters köşe (en azından bana göre ters köşeydi) fena afallattı beni ama epey ilgimi çekmeyi başardı doğrusu pür dikkat tekrar koltuğuma yapıştım, hazırlandım, izledim. Filmin senaryosu her ne kadar basit, özensiz oluşturulmuş ve tahmin edilebilir olsa da olayların tam zıttı yönünde geliştirilen ve izleyiciye sunulan mesaj gerçekten etkileyiciydi. Kısaca, senaryo “insan yalnızca beynin kapasitesinin yüzde üçünü Şahin 2 kullanır, hepsini kullanabilseydi kim bilir neler yapabilirdi?” gibi çok klasik ve sıkıcı bir çerçevede oluşturulmuştu ve kademe kademe beyin kapasitesi artan insanın neredeyse ilah seviyesine ulaşımını ele alıyordu, fakat (bu çok dikkat edilmesi gereken, çok büyük bir fakat) birey neredeyse Süpermen’e dönüşmüşken ilkelliğe, aslında tam olarak içgüdülerine dönüş yapıyordu: ÖLÜMSÜZ OLMAK. “Ölümsüzlük” her ne kadar çok şaşalı bir kavram ve süper serin bir özellik gibi görünse de, olaylarla zıt yönde gelişen mesajın inşasında temeli oluşturuyor. Çünkü sinir hücresine sahip her canlının tek içgüdüsünün “ölümsüzlük” kavramı olduğu izleyiciye benimsetiliyor ve inanılması güç derecede ortaya atılan bu iddia, inanılmaz bir biçimde neredeyse kanıtlanıyor. Canlılar iki yolla ölümsüzlük güdülerini yerine getiriyor: ya sürekli vücudu taze tutan hızlı metabolizmayla (daha çok mikroskobik canlılar), ya da sahip oldukları bilgileri genleriyle aktarabilecekleri bir nesil (üreme ve evlat yetiştirme veya kendini gelecek nesillere bir şekilde duyurma). Canlılar ise beyin kapasitelerinin daha büyük çoğunluğunu kullandıkça yan amaçlardan ve gereksiz uğraşlardan uzaklaşıp ölümsüzlüğe yani doğanın varoluş amacına daha hızlı bir biçimde kitleniyorlar. Filmin benim açımdan “gerçekten etkileyiciydi” diye nitelendirilmem ise aydınlanmamı sağlayan kıvılcımların ne denli değerli olduğunu anlamamla başladı. Bizi eşekleştiren, konservatuvar istemiş olmamıza rağmen, bizi doktor yapmaya çalışan (en azından ben bari mühendislik olsun diye ikna edebildim bizimkileri) kişilerin neden böyle düşünce yapılarına sahip olduklarına dair fikirler yürüttüm ama bu kısmı filmden birkaç saat sonra aklıma gelenlerin yanında hiç sayılabilir diye abartmayayım da yani küçük görülebilir diyeyim: Onca zaman boyunca aileme zaten açmadığım hayallerimden vazgeçerken kendi kendimi ikna etmemi (kandırmamı dersem kendimi kandıramamış olurum) sağlayan “daha güçlü olmak”, “başarılı olarak Şahin 3 nitelendirilmek” kalıplarının yalnızca, binlerce yıl önce günümüz halini almış insanının değişken şartlarda genetik materyal aktarımını (üreme ihtimalini) daha olası kılmak için uyguladığı taktikler olduğunu anladım. Artık (en azından şimdilik) hayatım biraz daha telaşsız, gelecek kaygım yok, heves kırıklığım kalmadı gibi, “ne kadar boşum ben ya ne yapsam şimdi” diye kendimi daraltmıyorum, programlanma amacımız olan ölümsüzlük kafama yattı gibi, senaryo birazcık dandik de olsa mesajı güzel vermiş Besson, etkilendim. KAYNAKÇA Lucy. By Luc Besson. Dir. Luc Besson. Perf. Morgan Freeman Scarlett Johanson. Prod. Virginie Silla. Universal Pictures, 2014. ELDE KALAN ŞEHİRLER Her şehrin bir ruhu olduğunu düşünüyorum. Şehirlerin içinde yaşayan insanlar şehirlere bir şeyler katar. Bu şeyler birikim olarak adlandırılır şehirler için. Şehirler de bu birikimlerini zaman içinde diğer insanlara aktarır. Roma’ya gittiğinizde karşılaşacağınız kültürle, Londra’ya gittiğinizde elde edeceğiniz birikim farklıdır. Orhan Pamuk ise Kafamda Bir Tuhaflık kitabında Mevlüt karakteri gözünden İstanbul’un sahip olduğu birikimi nasıl elde ettiğini anlatıyor. Giden insanları, gelen insanları ve onların bu birikime katkısını ele alıyor. İstanbul’a gitme imkânım oluyor her zaman. Arkadaşlarımla görüşmek için gidiyorum genelde. Mutlu olduğum insanların yanına gidiyorum. Genellikle günübirlik oluyor bu gezmelerim. İstanbul’a her gittiğimde insan sayısının gün geçtikçe arttığını fark ediyorum. Bir yerlere yetişmeye çalışan, devamlı hareket halinde olan insanlar bunlar. Devamlı büyüyen binalar, gökyüzünü delmeye çalışıyorlar gibi sanki. Benim için bunları anlatmak zevkli olsa da, orada olan insanlar için bu pek de hoş olmuyor sayılır. Trafik çilesi, yaşanabilecek yeşil alan kalmaması ve bunun gibi birçok sorun ortaya çıkabiliyormuş. Nereden geldik peki buralara? Hep mi böyleydik yoksa? Eskiden beton binalarda oturmak bile lüks sayılıyordu. İki katlı evlerin olmadığı, insanların müstakil evlerde oturduğu ve herkesin kapısında bahçesinin olduğu günler varmış. Yeşilin bol olduğu, insanların doğayla iç içe olduğu günlermiş. Daha sonra gün geçtikçe insanlar yeşili yok etmeye başlamış. Aslında insanın bencilliğinin sonucunda ortaya çıktı bu durum. Burada ben yaşayabilecekken neden bir ağaç yaşasın ki dediler belki de. Bir tane kestik, on tane kestik, yüz tane… Önünü alamadılar bir yerden sonra. Daha sonra neden bu kerpiç evlerde yaşıyoruz diye sorgulamaya başladı insanoğlu. Daha güvende hissettikleri beton evlere geçtiler. Ama sonra bu yapıların da güvenli olmadığını fark ettiler. Yukarıya doğru çıkmaya başladılar. Üç kat, beş kat, on kat… Yerden uzaklaştıkça mutlu oldular. Manzaraları genişledi belki de. Yaşamak için kestikleri ağaçları görmek uğruna daha yükseğe çıktılar. O kadar az yeşil kaldı ki, hala yükseğe çıkmaya devam ediyorlar. Hayat tarzı da değişti insanoğlunun. Yeşil onlardan uzaklaştıkça doğayı dinleyememeye başladılar. Onun yerine müzik denilen bir şey icat ettiler. Bu eksiklerini kapatabileceklerini düşünüyorlardı. Daha güzeline sahip olmak için maddi kaygılara düştüler. Daha çok kazanıp, daha mutlu olacaklarını sandılar. Çevresinde bulunan arkadaşlarını, akrabalarını ya da yolda karşılaştıkları insanları umursamaz oldular. Bu şekilde daha mutlu olacaklarını sandılar ama sonuç hiç de öyle olamadı. Yüz yüze bakmaya korkan bir topluluk olduk. Daha üst bir seviyede olacağımızı düşünüp daha zengin yaşamaya çalışıyoruz. İş bulmakta zorluk çeken insanların ellerinde bile son model telefonlar olmaya başladı. Sadece zengin görünmek için birçok şeyden feda ettik aslında. Bu yüzden elimizde böyle bir şehir kaldı. Aslında bu şehre, bu ruhu, bir bakıma biz verdik. Dünden bugüne İstanbul’u aslında biz bu hale getirdik. Bu eseri biz yarattık. Peki, biz bu eserimizde yaşamak istiyor muyuz? Bu konuda anketler yapılsa insanların vereceği cevaplar az çok bellidir aslında. Ekmek parası der çoğu. İş imkânlarının fazlalığından dolayı oraya gitmek zorundadırlar. Ama severek mi giderler? Muhtemelen hayır. Kitapta Mevlüt’ün aşk hayatı olarak anlatılan hikâyenin ana fikrinin aslında bu olduğunu düşünüyorum. İnsanların âşık olduğu şehirler ile yaşadığı şehirler farklı olmuştur çoğu zaman. Roma’ya gidip sanat adına kültür elde etmek isteyebilir insan, ama kendini mutlu hissettiği şehir karnını doyurabildiği şehirdir. Genel olarak Kafamda Bir Tuhaflık (Pamuk,2016) kitabı benim zihnimde bunları canlandırdı. Şehirlere bizim kattıklarımızın aslında daha sonra bize dönen sonuçlar olduğunu düşünmeye başladım. Bu yüzden biraz daha dikkatli olduğumu söyleyebilirim artık. Kullanmadığım bir ışığı kapatmanın bile bana katabileceği geleceği düşünerek kapatmaya başladım. Bu memnun olmadığımız şehirleri sonuçta bizim büyüklerimiz kurdu. Bu sonuçları birebir hissetmemize rağmen, biz niye kendi çocuklarımızı daha kötü bir dünyaya sürükleyelim ki? Cevabı bizde olan sorular ve düşünmesi gereken bizler… Furkan Yasin Taksim 21501325 Kaynakça Pamuk, O. (2016). Kafamda Bir Tuhaflık Var. Yapıkredi Yayınları. Demirel 1 NİDA DEMİREL 21301737 TURK101-16 Başak Berna Cordan 18.11.14 AŞK’IN YAZI Aşkın tarifi kişiden kişiye değişir. Murathan Mungan’ın yazmış olduğu Yaz Geçer adlı eserde aşkın tarifi yazar tarafından tasvirler ile verilmiştir. İlk bölümde her bir aşkından onda kalan iz ve hatıralar aktarılırken, son bölümlerde aşklarını genelleştirerek yaz tasviri altında anlatmıştır. Yazara göre yazda yaşanılanların hemen hepsi her aşk içerisinde yer almaktadır. Yaz geçer, yeni bir yazla; aşk geçer, yeni bir aşkla yeniden yaşar. Hangi denizi seçtiysek, o türlü; hangi aşkı seçtiysek o türlüdür seyir defteri. Ve hiç bir aşk benzemez başka bir aşka. Her aşkın içinde birçok aşk var gizlice. Her aşkın da ortak bir yanı var, aşkın bitiminde yaşanılan yalnızlık. Üç bölümden oluşan eser, aşkı yaza, aşkın bitimini de aynen yazın bitişine benzetmiştir. Yazar aşklarını anlatırken yazı, denizi, balığı, ayı, ufku, çakılları ve yağmuru bolca tasvir etmiştir. Yazar aşkla dolu iken de bomboş ve yalnızdır. Aşkı yaşarken yaşadığı yalnızlığını, uçsuz bucaksız denizlerin dibinde gezen balıkların yalnızlığına benzetmektedir. Yazla ilgili tüm bu şeyler ona aşkını yani yalnızlığını hatırlatmaktadır. Yazara göre mevsimlerin biri gider biri gelir, aynen aşklarda olduğu gibi. Ancak her aşk diğer aşkları hatırlatmaktadır ona. Bazen bir aşkının söylediği bir söz düşer aklına, bir başka aşkından ayrılırken. Bazen de bir aşkının giderken bıraktığı bir eşya gelir takılır aklına bir başka aşkını yaşarken. Ve doyulmadan gelen sonlar, aşkın ve yazın sonu. Ve bu sonlardan geriye kalan da, birbirine tamamen yabancı sevgililer, silinmiş hafızalar, hatta sadece birikmiş bir acı. Her yazın sonunda söylenmemiş sözler ve kaçırdığımız birçok şey kalır geriye. Bu nedenle, sonlardan sonra çok oyalanmamalı, mevsimler de aşklar da zamanlarında kalmalıdır yazara göre. Aşklar, uzaklıklar ve yakınlıklar içerisinde tanışmalardır. Dokunamamak, konuşamamaktan kalan noksanlıklardır. Keşfedilmemiş gizlerden açığa çıkan ürkmelerdir, umutsuzluklardır. Birbirine doğru ilerlemektir. Hiç çıkılmayan karanlıklardır, yolculuklardır, randevulardır, buluşmalardır, söz söylenmeyen konuşmalardır, … Aşk yorulmamaktır, kararlılıktır, haklılıktır, tutkunluktur, yeminlerdir. Tüm yolların hep birbirine çıkmasıdır. En derin uykudur aşk. Bir aşktan birçok aşık edinmektir. Her şeyin ateşe dönüşmesidir. Zincire vurulmaktır aşk, körlüktür. Görünmeyen ayrıntılardır aşk. Ve yaz sonları; unutulmuş zamanlardır, küçülmüş hayallerdir, eski yüzlerimizle karşılaşmaktır, geriye kalan tozdur, hatırladıklarına yabancı bakmalardır, dünyanın çıplak kalmasıdır, zamanın adını unutması kaybolmasıdır, zamanın asılı kalmasıdır, loş zamanlardır. Meyvelerin dökülmesidir, boşalmış leylek yuvalarıdır yazın bitişi. Kuş sürülerinin gürültüsü altında suyun uyuması, zamanın durmasıdır. Renk denemeleridir, her rengin kahverengine dönüşmesidir, gölgelerin uzamasıdır yaz sonu. Ve yağmurun sesi, belli belirsiz aydınlıktır yazın bitişi. Yazar, tüm eser boyunca aşkı da yazı da hüzünle ele almış, bunlara ilişkin karanlıkları, yalnızlıkları, acıları ve ayrılıkları yazmıştır çokça. Halbuki, aşklar ömürlerimizin yazları ise, böylesi güzel Demirel 2 bir mevsime bu kadar çok kasvet yüklemek niye? Tarifi imkânsız olan bu güzellikler, aydınlıklar, beraberlikler, mutluluk ve kavuşmalar ile niye anlatılmasın ki. Ama belki de yazarın anlatmak istediği, her aşk ve her yaz er geç bitecektir ve ayrılıklar her zaman kalanı karanlığa, yalnızlığa, acıya boğacaktır. Bunlardan geriye kalan tek mutluluklar ise hatıralar olacaktır. Aşk ve yaz bittiğinde ne yapacağız, nereye ve ne tarafa gideceğiz? Ve hatıralarımız, aşkların ve yazların hatıraları nelerdir, nerededir bunlar? Günler üst üste geçerken, zaman giderken nasıl bulacağız eski aşk ve yazlarımızın izlerini. Belki bir yerde toplanmış eşyalardır bunlar. Kim bilir belki bir sandık, belki de bir definedeler. Yeni aşka ve yeni bir yaza yol alırken bu eşyalardan hangilerini almalıyız. Yoksa yeni mevsimin hazırlıkları ve yeni aşkın kıpırtıları başlayana kadar, hiçbir şey almadan yola devam mı etmeliyiz? Murathan Mungan-Yaz Geçer Değişmeyen Değişim Dünyanın dönmesi ile, günlerin, saatlerin, dakikaların ilerlemesi biz insanlar için de bir değişimin habercisi olduğunu düşünmek yanlış olmaz sanırım. Her dönemin kendine özgü sahip olduğu ruh, duygu ve düşünce de elbette ki değişiyor. 70'lerdeki müzik ruhu, moda anlayışı 80'ler 90'lar ve 2000'lerde de değişime uğradığını birazcık bir bilgimiz var ise veya kendimizden yaş olarak büyüklerimizde sorduğumuz zaman öğrenme imkanı bulabiliriz. Kendi çocukluk yıllarımda dinlemiş olduğum müzik, giydiğim kıyafetin zaman içinde değiştiğini görüyorum. 90'lar dediğimizde yalnızca giysiler, müzikler değil izlediğimiz dizilerin, filmlerin de değişime uğradığını farkında olmasak da tanıklık ediyoruz. 2000'lerde oynadığımız atarilerin, dinlediğimiz CD çalarların yerini şimdi sadece bir telefonun yerini almış olması ve bizim tüm hayatımızın içinde olacağını düşünmek sanırım öncelerde imkansız gelirdi. Düşünüyorum da bu değişim gerçekten de çok hızlı olmadı mı? Biz bu değişikliğe hazır mıydık? İnternetten önceki zamanlarda ansiklopedilerden sayfaları karıştırarak aradığımız bilgileri şu anda sadece 1-2 saniye içinde buluyor olmamızın gerçekten de çok büyük devrim olduğunu düşünüyorum. Çok değil 10 sene önce kadar banka işlerimiz için saatlerce sırada beklediğimiz günler ne kadar da çabuk geride bırakmışız. İnternet üzerinden yaptığımız alışverişler sayesinde sıra beklemek, trafikte saatlerimizi harcamak yerine kendimiz için önceliği daha yukarıda olan işlerimizi halledebiliyor olmak gerçekten de inanılmaz geliyor. 90'larda ve 2000'lerin başında müzik dinlemek için aldığımız kasetlerin yerini şimdi sadece küçük bir USB sayesinde her türlü müziği veya her türlü veriyi depolayabildiğimiz bir yenilik olarak hayatımıza girdiğini görebiliyoruz. Ancak böylesi bir değişim gerçekten de istenilen bir değişim miydi sorusu da aklıma takılıyor. Son dönemde hem ülkemizde hem de diğer ülkelerde olan 'böcek' ve 'dinleme' gibi olaylarla karşı karşıya kalınmış olması aslında bu teknolojik gelişmenin de bir parçası olmuştur. Devletin yüksek makamlarındaki devlet adamlarının dinlenmesi ülke güvenliği, mali politikalar ve siyasi bakımdan bir tehdit oluşturmasına sebep olmuştur. Daha yeni bir zaman içinde Almanya'nın ülkemizi dinlediği iddiaları ortaya çıktığı bu günlerde, bu teknolojik gelişmeleri kullanırken çok daha dikkatli olmamız gerektiğini bizlere göstermiş oldu. 'Yenilik güzeldir' algısının her zaman doğru olmadığını sadece birkaç örnek ile açıklayabiliyoruz. Kullandığımız bu yeni nesil telefonlara karşı olan algı ne denli olumlu olsa da aslında genci, orta yaşlısı veya yaşlı diye tanımladığımız yaş grupları aslında bu teknolojinin bir esiridir. Her gittiğimiz yerde elimizden düşürmediğimiz bu telefonlar bizim kültürümüzü dahi olumsuz yönde etki etmeye başladı. Akşam yemeklerinde, bayram ziyaretlerinde, misafirliklerde sohbet etmek yerine herkesin elinden düşürmediği bu 'akıllı telefonların' aslında toplumumuzu ne kadar da akılsızlaştırdığını anlamak çok da zor olmuyor aslında. Sonuç olarak ise, her şeye rağmen yadsınamayacak bir gerçek varsa o da Heraklitos'un da dediği gibi "Değişmeyen tek şey değişimin kendisidir." Değişim hayatımız için değişmeyecek tek şeydir. İnsanlar ölür, canlıların nesli tükenir, dünya yok olabilir ancak yine de değişim devam eder. Değişim dediğimiz, insanların ancak ona ayak uydurabilmesi ile devam edebilir. Teknolojik gelişmelerin hayatımızdaki önemini kelimelerle anlatamayacak kadar çok faydası vardır. Ancak, o gelişmeleri anlayabilip kullanmak için her daim dikkatli bir şekilde yaklaşmakta fayda vardır çünkü yaşadığımız dünyada saf kalmanın ne kadar zor olduğunu düşünürsek, etrafımızda yaşayan her çeşit insana karşı temkinli yaklaşmamız gereklidir. Çevremizde olan hangi insanın ak, hangisinin kara olacağını dış görünüşü ile anlayamayacağımızdan dolayı hep bir sonraki adımı düşünüp ona göre planlı bir biçimde değişime biz de ayak uydurmak zorundayız. Yoksa bir süre sonra işe yaramaz hale gelmemiz sürpriz olmaz. Mehmet Efe Eşim Dilara Kelesoglu 21100750 Baba ve Piç Elif Şafak Serbest 6 YANLIŞ ANLAŞILAN KİTAP Baba ve Piç Elif Şafak’ın en olaylı ve ses getiren kitaplarından biri. Korkusuzca Ermeni soykırımına değinen Şafak, Türkiye’de bu konunun hassas olmasından dolayı mahkemelik olmuştu fakat dava Elif Şafak’ın lehine sonuçlandı. Her ne kadar kitaptaki karakterlerinin ağzından soykırımı destekleyici yorumlarına katılmasam da, bir yazarın kitaplarından dolayı yargılanmış olması da hoş bir durum değil. Ki zaten dediğim gibi davaya neden olan satırlar Ermeni karakterinin ağzından söyleniyormuşçasına yazılmış. Bu sözlere karşılık olarak Türk karakter de kendi milletini savunmuştur ki bu da zaten günceldeki rutin bir konuşma metni sayılabilir. Kitabın davasını bir yana bırakıp içeriğine gelecek olursam hikâye fazlasıyla etkileyici. Kitabı okuyalı uzun zaman olmasına girişi cümlesi cümlesine aklımda. Bir kadının jinekolog koridorlarında gergin bekleyişi, o koltuğa otururken aklından geçen şüphe ve korkular... Çocuk aldırmak herhalde hiçbir kadın için kolay değildir ve bu olay okuyucuyu sarsa sarsa yansıtılmış desem abartmış olmam. Şafak kitaplarının iskeletini belirlerken çizgisinden hiç şaşmıyor. Yine birbirine bağlı karakterler parça parça ayrı bölümlerde anlatılıp, kitabın sonunda tüm bu hayatlar kesiştiriliyor. Diğer bölümlerde Zeliha’nın aldıramayıp babasız büyüttüğü Asya, Zeliha’nın ablaları ve onlardan ayrı yaşayan erkek kardeşinin hikâyeleri yer almakta. Zeliha, Zeliha’nın ablaları ve annesinden oluşan Kazancı ailesi hiçte sıradan bir hayata sahip olamamışlar. Aile sanki lanetlenmiş gibi, hayatlarına giren her erkek belirli bir yaşı geçtikten sonra (40 ya da 50 tam hatırlamıyorum) Hakk’ın rahmetine kavuşmuşlar. Bu yüzden erkeklerine hep özlemle yaşayan bu dul bayanlar aslında sıradan bir Türk ailesi demek yanlış olmaz. Zeliha’nın babasız çocuk doğurması ailede büyük tepkilere yol açsa da Zeliha onlara hiçbir zaman çocuğun babasını söylemedi. Babasının kim olduğunu asla sorgulamamış belki de sorgulamasına fırsat vermeden büyütülmeye çalışmış olan Asya, isyankâr bir karaktere sahip. Her ne kadar anne kız neredeyse aynı karaktere sahip olmasına rağmen anlaşamıyorlar. Zeliha kızıyla ne kadar iletişim kurmaya çalışıyorsa o kadar ters tepiyor her seferinde. Yazar bir tarafta da Mustafa (Zeliha’nın Amerika’da yaşayan kardeşi) ve ailesinin hikâyesinden bahsediyor. Amerikalı bir kadınla evlenip Ermeni soyuna sahip bir üvey kıza sahip olan Mustafa ailesiyle bütün bağlarını koparıp Amerika’ya yerleşmiş. Bu durum hem okuyucu hem de Kazancı ailesi için kitabın sonuna kadar gizemini koruyor Zeliha hariç. Bu sır perdesi Armanuş’un (Mustafa’nın üvey kızı) İstanbul’u görmek için Kazancı ailesine misafir olmasıyla aralanmaya başlıyor. Kitabın işte bu kısımlarında Ermeni soykırımı fazlasıyla gündeme geliyor. Kitabın finaline geldiğimde ise saatlerce gözümü ayıramadan okudum diyebilirim. Her kitapta olduğu gibi karakterler bir araya geldi ve Zeliha’nın büyük sırrı belli olur. Eşinin ısrarlarıyla üvey kızını almaya İstanbul’a giden Mustafa, sanki ailenin lanetine yakalanmışçasına ani bir şekilde hayatını kaybeder. Yazar sanki karaktere olan kini azaltmak istercesine Mustafa’nın ölümü üzerine iki kardeşin hikâyesini anlatır. Mustafa kardeşine tecavüz etmiş ve hamile bırakmıştır. Okurken tüm bunların gerçek olmasını dilediğim ve nefesim kesilerek kitap okuduğum nadir kitaplardan diyebilirim. Bir yandan durumu aklım, beynim, yüreğim dayanamayıp kitabı elimden bırakmamı söylerken, öbür tarafım biraz daha oku yanlış anladığın bir şeyler olmalı diyordu. Bilmiyorum herkes yapar mı ama ben genelde kendimi karakterlerin yerine koyup düşünmeye çalışırım. Fakat bu hikâye benim sınırlarımı fazla zorladı. Zeliha’nın hayata ve insanlara karşı isyankâr tutumu ve babasız çocuk doğurmasını anlamlandıramazken bir anda gözümde çok güçlü bir karaktere büründü. Yani Elif Şafak yine beni şaşırttı. Bana sorarsanız kitapta ses getirmesi gereken şey Ermeni soykırımının değil, ensest ilişkinin günümüzde hâlâ gerçekliğinin olup olmadığıdır. Mert SANER Ailenin Baharı Yaşadığım hayat mevsimlere çok benziyor. Çekirdek ailemle, akrabalarımla, arkadaşlarımla olan ilişkilerimde bazen kışın evden çıkmayı istemediğim gibi içime kapanıyor. Bazen baharın gelişinde olduğu gibi rahat davranıyorum. Bazen de yaz aylarının getirdiği uyuşukluk hâlinde olduğu gibi tembelleşip onların bir, iki dediğini kendimize çok görüyorum. Elbette çekirdek ailemin bu noktadaki yerini ayrı tutuyorum. Melisa Kesmez’in Bazen Bahar kitabında babası fabrikada çalışan kızın yılbaşı günü babasından beklediği hediyeyi alamaması sonucu hayal kırıklığına uğraması gibi ne kadar büyük ya da küçük olursak olalım ailemden hep bir beklenti içinde oluyorum. Sonuçta onlar beni büyütüyorlar, okula yolluyorlar, hemen her türlü isteğimi karşılıyorlar ve benden de bir şeyler bekliyorlar. Bu gerçekleşmediğinde onları hayal kırıklığına uğratırken eğer başarılı olursam da aynı şekilde koltuklarını kabartıyorum. En azından son zamanlara kadar böyleydi. Son yıllarda babamın Suudi Arabistan’da olması artık onu yılın sadece bir, iki haftası görebileceğim anlamına geliyor. Ben istiyorum tüm aile bir arada olalım ama yaşamın koşuşturması buna izin vermiyor bazen ve o geldiği zaman oluşan tartışmalar da problemlerle de onunla gitmiş yani bir yerde yarım kalmış oluyor. Kurban bayramı için burada olduğu zaman birkaç konu yüzünden tartıştık ve sonunda onun uçak biletinin olduğu gün geldi. Şu anda Suudi Arabistan’da ve içim biraz buruk. Ben onun Bazen Bahar’daki kızına yılbaşında cam ağacı almayı unutmuş baba gibi geri dönüp gönlümü almasını isterdim. (Kesmez, 2016) Bazen zamanı geri saramadığını fark ediyor insan. Benim şöyle bir zaman makinem olsa da geri dönüp şu eksik gedik kalmış yerleri bir tamamlayabilsem ne güzel olurdu. Tabi ki de o zaman bu olgunlukta bugünkü Mert olur muydum? İşte orası tamamıyla ayrı bir konu. Geçmişte ne kadar hata yapmış olursam oluyum bunu avantajına çevirebilen insanların hayatta çok başarılı olduğunu düşünüyorum. Bu durum aile,akraba ile olan ilişkilerimizde de işte patronla olan ilişkilerimizde de geçerli. Ailenin burada üzerinde bu kadar durmanın bir sebebi de bugün ailemizde büyümüş çocukların kendi ailelerini oluşturacağı. Dominoda ki ilk taşın sağlam olmasının son taşın (HaberSelf) konumunu etkilemesine benzetiyorum ben durumu. Ailenin her zaman biricik bir yuva şekilde kalması ise çok önemli bu anlamda. Bazen Bahar’ı okuyan diğer okuyucular fark ettiler mi bilmiyorum ancak benim en çok dikkatimi çeken şey birçok hikâyedeki insanların neredeyse tamamının orta halli bir yaşam sürüyor olmasıydı. Ancak sahip olduğu iç zenginliklerinin Dünya'nın hiçbir yerinde herhangi bir şeyle takası olmayacağı kesin. Toplumunun en küçük birimi ailenin önemini bir kez daha görüyorum burada. Galiba yazımı bitirdikten sonra babamı arayıp halini hatrını soracağım. Artık daha iyi anlıyorum ki ne olursa olsun neler yaşanmış olursa olsun üzerinden zaman geçmiş bir şeyi ne silebilirim ne değiştirebilirim ancak kabul edebilirim. Çekirdek Mert SANER ailemi her şeyiyle kabul etmek de benim evlat olarak görevim değil de nedir? Bir kez geldiğimiz bu hayat oyununda ben meselenin hata yapmamak değil, hatalardan ders çıkarmak olduğunu düşünüyorum. Evet babamla bozuştuk, annemle sık sık kavga ettiğimiz oluyor. Ancak hepsinden sonra nasıl ilişkilerimi daha iyileştirebilirim diye düşünüyorum. Ailemle iyi ilişkiler kuramazsam biliyorum ki yabancılarla iyi ilişkiler kurabilmem hiç mümkün değil. Bu tüm aile bireyleri için de geçerli . Benim ailemde herkes üzerine düşeni yapmak için görev alır. Eğer elinden bir yardım gelirse hiç çekinmez. Hiç unutmam bir gün Babamla fena kavga etmiştik, annem araya girmişti, derken İstanbul’dan Ankara’ya birkaç günlüğüne gelmiş abim de olaya karışmıştı. Bu domino etkisiyle tüm aileyi karşıma almış gibi hissettiyordum. Kaldı ki gerçek de buydu. Benim üzüldüğüm nokta ise şu anda tam hatırlayamadığım ama incir çekirdeğini bile doldurmayacak bir sebepten bu hale gelmemizdi. O andan sonra artık hayatta hiçbir şeyin ailemle o seviyeye gelmeme sebep olacak kadar değerli olduğunu düşünmüyorum. Umarım bundan sonra da zorluklardan geçerek oluşturduğumuz “Aile Baharı” bir ömür boyu sürer. Kaynakça Kesmez, M. (2016). Bazen Bahar. Sel Yayıncılık. HaberSelf. (n.d.). Retrieved 10 10, 2016, from http://www.haberself.com/res/img/haber/6/583.jpg Damla İrem ÜSTÜNTAŞ Sevgi Üzerine Sevgi kavramı insanı ayakta tutan ve dünyadaki zorluklara göğüs germesini sağlayan yegâne güzelliklerden biridir. Sevgi bir anne ile oğlu arasında da olabilir ya da karşı cinsle ilgili bir çekimde olabilir. Aslında sevgi her şey olabilir. Sevginin ve sevilmenin ne bir sınırı vardır ne de bir yasağı. Herhangi bir kalıba uyması gerekmez. O sadece olduğu gibidir ne daha azı ne de daha fazlasıdır işte bu yüzden içtenliktir. Sevgi ne olursa olsun insanı insan yapan özelliklerden biridir. Her insan sevmek ve sevilmek ister. Zaten biz insanların içinde doğduğumuzdan beri yeri doldurulması gereken bir aidiyet isteği vardır. Hep bir gruba ya da kişiye sevgi ile bağlanmak ve hep birlikte olmak isteriz çünkü insanın doğası sevgiyi paylaşmak ve çoğaltmak ister. Peki sizce sevgi paylaştıkça çoğalır veya yayılır mı? Bence evet eğer bulunduğunuz ortamda birbirini seven insanlar varsa bu onların çevresine de sıcak ve samimi bir ortam olarak mutlaka yansır. İşte bu yüzden yalnızlık bizlere göre değildir tabi ki ara sıra yalnız kalmak ve yorgun bir günün ardından kafa dinlemek isteyebiliriz ama hemen sonraki gün sevdiğimiz, önem verdiğimiz insanların yanına koşarız, onlarla vakit geçirmek isteriz çünkü sevgi biz insanların en önemli ihtiyacıdır şu fani dünyada. Peki ya aşk nedir o da sevgi kadar önemli midir? Bence aşk sevginin en tutkulu halidir. Belki de çoğu insan bu yüzden aşk duygusunu ve onun getirebileceği güzellikleri bazen bilerek teğet geçer. Bizler cesur olduğumuz kadar aynı zamanda bir o kadar da korkak canlılarız. Bazen güçlü bir duygu hissedince kırılmaktan, incinmekten korkar bu yüzden o duyguyu yok sayar ve hiç yaşanmaması gereken bir şey haline dönüştürebiliriz. Aslında güçlü duygular bizi biz yapan ve gerçekten yaşadığımızı bize hissettiren eşi bulunmaz duygulardır ama işte dedim ya biz insanlar bazen fazla korkak olabiliyoruz. Aslında hayatın amacı deneyimlemek ve eşsiz duyguları tatmaktan ibaret fakat biz riske girmeyi sevmeyen, üzülmekten ve sonunu kötü hayal etmekten kendimizi alı koymayan canlılar olduğumuzdan anın ve duyguların tadını çoğu zaman kaçırabiliyoruz. Hatta bazen kavramları bile yanlış algılayabiliyoruz. Mesela yalnızlık bana göre en yanlış anladığımız kavramdır çünkü insanoğlu genelde yalnızlık denilince eşinin ya da sevgilisinin olmadığı bir durumu kafasında canlandırır oysaki insan ve yalnızlık kavramı bu kadar basite indirgenebilecek kavramlar değildir. İnsanlar bazen bir başınayken yalnız hissetmezken, bazen eşi dostuyla, sevdiği bir insanla birlikteyken kendini yalnız hissedebilmektedir ve bu çok doğal karşılanması gereken bir durumdur aslına bakarsanız. İşte bu yüzden sevgi, aşk ve yalnızlık kavramlarını tanımlamak çok zordur ve bu tanımlar kişiye göre değişkenlik gösterebilir. Ama bilinen şey şudur; sevgi her zaman bir ihtiyaçtır ve aşk her zaman aranan bir duygudur hayatta. Bu anlattığım şeyler Alacakaranlıkta bir öykü kitabını okurken hep üstüne düşündüğüm ve kendi içimde cevabını bulmaya çalıştığım kavramlar ve duygulardı. Bunun yanında kitapta beni kendine çeken şey karşılıksız sunulan sevgi ve aşkın gerçekten basit bir tanımı olmadığı oldu. Alacakaranlıkta bir öykü kitabında ana karakterin yaşadığı aşkın da hiç basit bir tanımı ya da açıklaması yoktu. Bu yaşanan sadece basit tutkulu bir duygudan daha fazlasıydı bu yüzden kitaptaki karakterle ilgili beni en etkileyen ve içimi ısıtan şey karakterlerin birbirlerini görmedikleri halde sadece varlığını hissedebildikleri birine bile aşk kadar güçlü bir duyguyu sunabilmeleri ve onu yüceltebilmeleri ihtimali oldu. Bu olağanüstü bir duygu değil mi sizce de? Bu bana kitabı okurken aşkın her zaman karşılıklı değil de bazen sadece hislerimizle ilgili olduğunu ve bu hislerin ne kadar değerli olduğunu hatırlattı. Aşk bazen sırf birini incitmemek için ona duygularını açmamak bile olabilir. Bazen sadece kendi içimizde yaşamamız gereken eşsiz bir duygu patlamasıdır. Bahsettiğim şey platonik aşk aslında karşıdaki insanın bu konuda bilgisinin olmadığı ama sizin ona verdiğiniz değerin aslında onu yücelttiği bir duygu gibi de düşünebiliriz bunu. Yani tek taraflı da olsa, aşk bir bakıma kendi benliğinden feragat edip kalbinin bir başkası için atması demek. Bu bana kalırsa nasıl olduğu fark etmeksizin bir insanın tadabileceği en değerli ve güzel deneyimlerden biri. Kaynakça: Zweig, Stefan. Alacakaranlıkta Bir Öykü. (İstanbul: Ayrıntı yayınları, 2017). Tüketime Gelince “Tüketeyim”; Üretime Gelince “Üretmeyeyim” “Sanayi devrimi öncesi, insanlar konfor ve zevklerine ne kadar önem verirdi?” sorusu, Ali Mert’in Tüketim Üzerine Çeşitlemeler Gelir, Bunların Üstüne yazısını okuduktan sonra aklıma gelen ilk sorulardan biri olmuştu. Örneğin tekstil alanındaki gelişmelerden önce, insanların giydiklerinin sadece ihtiyaçlarını karşılaması önemliydi, çoğu insan zaten yaşam koşulları gereği başka bir şey düşünemeyecek haldeydi. Bu dönemlerde üretim, tüketimden daha önemliydi. İnsanlar ürettiklerinden elde ettikleri gelirle ancak ihtiyaçlarını karşılamaya bakardı. Dar bir çerçevede bakıldığında, eskiden ve hala insanların yaşamlarını sürdürebilmek için üretime ihtiyaçları olduğunu görürüz. Şimdi bu çerçeveyi büyütelim ve çok daha geniş bir bölgeye baktığımızı düşünelim. Varacağımız en temel sonuçlardan biri, insanlığın gelişimini sürdürebilmesi için yenilikçiliğe ihtiyaç duymasıdır, çünkü üretim kolaylaştırılmalıdır. Yenilikçiliğin bu anlamda en büyük adımlarından biri, İngiltere’de 16. Yüzyılda yaşanan Sanayi Devrimi’dir. Bu tarihten itibaren, üretimle birlikte nüfusun da hızla artmaya başladığı görülür, çünkü insanların geçim kaynağı sıkıntısı o dönem şartları içerisinde azalmıştı. Sanayi Devrimi’nden sonrasına baktığımızda ise insanların ihtiyacından çok daha fazlasını üretebildiği için, gelirlerinin arttığını, böylece zamanla büyük marka ve sermaye sahiplerinin oluştuğunu görürüz. Bu sermaye sahiplerinin bahsettiğim büyüklüğü, bulundukları bölge ve bakılan çerçeveye göre değişiklik gösterebilir. Büyük ya da küçük çapta olduğu fark etmeksizin, gelir seviyesi yüksek olan insanların yıllar geçtikçe tüketmeye ve daha çok tüketmeye yöneldikleri kaçınılmaz bir gerçektir. Bahsettiğim yönelme, sadece insanların kendi iradeleri dâhilinde de olmuyor, markaların reklamları tarafından teşvik ediliyor. Mesela, kendinizi 31 Aralık’tan bir hafta öncesinde hayal edin. Şahsen, bu konudaki farkındalığım oluşmadan önce ben o günlerde tırım tırım dolanır, yakınlarıma yılbaşında vermek için uygun bir hediye bulmaya çalışırdım. Sürekli, hangi mağazada ne kadar indirim varmış takip ederdim, televizyondaki reklamlar doğrultusunda kendi alışveriş rotamı çizerdim. Sonradan anladım ki, Ali Mert’in de bahsettiği gibi Yılbaşı, sevgililer günü, doğum günü, anneler günü, babalar günü ve daha birçok özel gün dolayısıyla yapılan kutlamaların insanları tüketmeye ittiği göz ardı edilemeyecek kadar yaygın bir durummuş. Hatta bu konuda bir noktayı özellikle belirtme gereği duydum, bizim 8 Mart Dünya Kadınlar Günü olarak bildiğimiz gün, aslında Dünya Emekçi Kadınlar Günü olarak ortaya çıkmıştır. Kutlanmasının sebebi, 1857 yılında New York’ta yaklaşık 40.000 kadın işçinin, daha iyi çalışma 1 koşulları isteğiyle greve başlaması, üzerine polisin işçilere saldırması ve onları fabrikaya kilitlemesi ve ardından çıkan yangın sonucu 130 kadın işçinin can vermesidir. Dünya Emekçi Kadınlar Günü için yapılan açıklama ise, “İnsan hakları temelinde kadınların siyasi ve sosyal bilincinin geliştirilmesi, ekonomik, siyasi ve sosyal başarılarının kutlanması” şeklindedir. Dolayısıyla bu kadar ciddi ve önemli bir konu üzerine anılan bir günde, kuyumcu ve kozmetik mağazalarının 8 Mart’ın kutlanmasına özel indirim yapmaları ne kadar doğru ve yerinde bir eğilimdir, bence tartışılır. İnsanların kendi icadı olan bu “özel günlerin”, tükettirmeye yönelik birer kumpas olduğunu anladığımdan beri, tek başına “hediye” kavramının kulağa hoş gelmesinin bile, bilinçaltımıza işlenmiş olduğunu düşünüyorum. Ne de olsa, insanlar sevdiklerinin hoşuna gitmesi için bir şeyler yapmayı mutlaka ki isteyecek, bu durumda da herkesin sığınağı bir çeşit “hediye” 2 olacak. İşin açıkçası bana biraz da kolaya kaçmak gibi geliyor, çünkü bahsettiğim farkındalık doğrultusunda, el emeğinin ne kadar önemli olduğunu da anlamış oldum. Sonuçta mağazadan seçilen bir hediyenin, alan kişiyle tam olarak bir bağlantısı olmayacak. Oysaki, o hediye elde yapılmış olsaydı, yapan kişinin anıları ve küçük hatalarının bir araya geldiği, paha biçilmez bir obje olacaktı. Bu nedenle artık özel günler yaklaşırken, elde yapacağım objeye karar veriyorum, bir kırtasiyeye gidip gerekli malzemeleri alıyorum ve saatlerimi mağazalarda gezmek yerine odamda, kendi fikrim ve emeğimle uğraşarak geçiriyorum. Üstelik, elde yaptığım bir hediyeyi verdiğimde karşımdaki insanın yüzünde oluşan gülümsemenin, mağazadan alınan bir hediyeye verdikleri tepkiden çok daha farklı olduğunu gördüm. Sevdikleriniz için sizin emeğiniz, çok daha fazla bir anlam ifade ediyor ve o tür objelere daha fazla bağlanıyorlar. Mesela ben, babamın yeni ofisine ilk gidişimde masanın bir kenarına benim yapmış olduğum bir yelkenliyi koyduğunu görmüştüm ve tabii ki buna çok sevinmiştim. Tüketim, toplumdaki bilinçle doğru orantılı olduğuna göre, aldığımız nitelikli eğitim gereği oluşan zihniyet ve mantığımızla, biz de ihtiyaç ve isteklerimizi birbirinden ayırabilir, gördüğümüz afişlerin ardındaki teşviklerin farkına vararak bize diretilene karşı gelebiliriz. Peki, sizce tükettiğimiz kadar üretiyor ve böylece yaşadığımız çevreye bir değer katıyor muyuz? Çevrenizde tüketimi olduğu gibi üretimi arttıracak teşviklere de örnek verebiliyor musunuz? Bu soruların cevaplarının hayır olması, sizi de endişelendirmiyor mu? 3 Kaynaklar: 1. http://alternatifsiyaset.net/wp-content/uploads/2013/03/8-mart-kad%C4%B1n.jpg 2. https://s-media-cache-ak0.pinimg.com/736x/db/c2/9a/dbc29aba2f784b584d71655d577b8a9e.jpg 3. http://www.martidergisi.com/wp-content/uploads/2012/02/Resim8.jpg 4. Tüketim Üzerine Çeşitlemeler Gelir, Bunların Üstüne. Mert, Ali. Simge Kirogullari Turkish 102-­‐70 PEEKAY-­‐ DİNLER, İNANÇLAR VE DÜNYA DÜZENİMİZ 2014’ün en iyi filmlerinden, IMDB en iyi 250 film listesine girmeyi başaran, fazlasıyla sorgulayan, senaryo ve yönetmenliğinin Rajkumar Hirani’ ye ait olduğu, çok başarılı bulduğum Hint yapımı film Peekay. Amir Khan filmde uzaylı olarak dünyaya inen, dünya düzenini ve insanların körü körüne inandıkları şeyleri biraz komik biraz derin sorularla sorgulayan bir rolde. Ama onu kendinden farklı olarak gören herkes aynı soruyu sorar: “Sarhoş musun sen?” Yani peekay kendi dillerinde sarhoş anlamına geliyor. Peekay şu anki dünya düzenini bize çok yalın ve sevimli şekilde sunuyor. Şu anki dünya düzeni derken; insanların inançlarına ve görünüşlerine göre gruplandırıldığı, başkasının düşüncesine tahammül edemediği, birbirlerinin fikrine saygı duymadığı, dinlemediği veya katılmadığında tahammülsüzlükten şiddete başvurduğu bu yüzden de herkesin fikrini özgürce sunamadığı, çekindiği ve korktuğu bir düzeni kast ediyorum. Ülkemize hiç de uzak olmayan bir düzen. Çevreme baktığımda insanların aynı sosyal sınıftan, aynı politik görüşten veya aynı dinden kişilerle arkadaş olmaya meyilli olduklarını görüyorum; herkes eşitken bazılarının kendini daha yüksekte gördüğünü, aynı politik görüşte olmadığı için birbirlerini öldürmeye kadar gittiklerini, korkularından sustuklarını ve çoğunluğun sözünün geçtiğini görüyorum. Öte yandan doğru herkese göre değişirken, doğruya artık üç dört kişi karar veriyor. Kim neye göre üstün oluyor, doğruyu belirleme hakkını nereden buluyor? Beni en çok üzense bu doğruları sorgulamadan, körü körüne inananlar. Peekay bu kişilerin tabularını yıkmaya yardımcı olacağına inandığım bir film. Araştıran, sorgulayan, her söylenene körü körüne inanmayan hatta korkanların bir araya geldiğinde ne kadar da güçlü olabileceğini gösteren bir yapıt. Her ne kadar din eleştirisi yapılıyor gibi görünse de Hindistan’daki din tacirleri üzerinden, aşırılık ve dünya düzenimiz eleştirilmiş. Hepimizin aynı yerden ve aynı şekilde gelmemize rağmen, herkesin farklı bir insancının olması, din tacirlerinin, insanların bu inançlarını kullanarak onları sömürmesi; paralarını alması ama istediklerini vermemesi, bu inanç farklılığının insanları katı bir şekilde bölmesi, farklı inançlardan olan insanların birbirlerine tahammül edememesi; Peekay’in hangisinin doğru olduğuna karar vermek için her inancı denemesi ve bunun sonucunda karşıt inançtakilerden şiddet görmesi şu sözlerle çok güzel eleştirilmiş: “Bir sürü tekme tokattan sonra insanların tek tanrısının değil birçok tanrısının olduğunu fark etmiştim. Her tanrının kendi kuralları vardı. Her tanrı kendi topluluğunu oluşturmuştu.” Acaba bu toplulukları ve kuralları gerçekten tanrılar mı yoksa insanlar mı oluşturdu? İnsanlar kendi yöneticilerini neye göre seçiyorlar? Kurallara uymadan önce düşünüyorlar mı yoksa körü körüne mi itaat ediyorlar? Din neden hep insanları sömürmek için bir numaralı neden? Din nasıl oluyor da para kazanmak için bir yöntem olarak kullanılıyor? Küçücük gezegenimizde evreni yaratan Tanrı’yı koruduğumuza inandırılıyoruz , onun bizim korumamıza ihtiyacı var mı? Tanrı bütün evreni yaratabilecek güçte iken bizim bağışlarımızı neden topluyor? Hiçbirimizin üzerinde hangi inanca dahil olduğumuza dair bir işaret yokken şapka, takı gibi aksesuarlarla, giyinme şeklimiz veya saç, sakal şeklimizle kendimizi başka bir inanca dahil edip bu kalıplara uymayanlara karşı tahammülsüzleşiyoruz . Bunlar aslında insanların sonradan, kendilerince oluşturdukları şeyler değil mi? Her din barışı, dürüstlüğü, yardımlaşmayı ve hoşgörüyü temel almışken neden inananların inançlarını yerine getirmesi olumlu şekilde değil de tam tersi şekilde sonuçlanıyor? Bu insanların dini yanlış yorumlaması veya aşırılıkları sonucunda meydana gelmiş olabilir mi? İşte Peekay, herkesin sorması gereken bu soruları soruyor. “ İki Tanrı var; biri bizi yaratan, biri de sizlerin yarattığı. Bizi yaratan hakkında bir şey bilmiyorum ama sizlerin yarattığı tıpkı sizin gibi; küçük, yalancı, hastalıklı, boş vaatler veren, zenginlere öncelik tanıyan, fakirleri sırada bekleten, küçük şeylerle insanları korkutan.” Filmin sonunda Peekay sorularıyla insanları da sorgulatmayı başarıyor ve din tacirlerinin onları şimdiye kadar nasıl sömürdüğünü anlamalarını sağlıyor. Birbirimizi koyduğumuz kalıpları ve aramızdaki duvarları yıkıp barışa ve hoşgörüye bir kapı açıyor. HER ŞEYİN TEMELİNDE YATAN: MUCİZE Hayat… bize sunduğu her imkanla, yaşattığı her durumda ve olayda mucizeyi gerçekleştiriyor aslında. Yaşamın her detayında mucizeler gizli bir bakıma. İnsanların gündelik mücadelerle haşır neşir olmaktan dolayı unuttuğu bir durum bu. Var olan her şey mucizenin kendisi bana kalırsa. İnsanlar karşılaştıkları bazı durumlara hayretle yaklaşıp onları mucize olarak adlandırıyorlar. Çünkü olabilmesine ihtimal dâhi vermedikleri bir durumun gerçekleşmesi söz konusu oluyor. Kimileri ise mucizeye inanmıyor. Her şeyin belli bir mantıkla yürüdüğünü, o mantığın dışına çıkılmadığı için mucize denen kavramın gerçek olamayacağını savunuyorlar. Ama unuttukları bir şey var: zaten o her şeyin yürümesini sağlayan mantık bile belki bir mucize. Düşünsenize, evrenin oluşması, dünyanın var olması, dünyada milyarlarca insanın, hayvanın, bitkinin, kısacası canlının hayat bulması… bunlar mucize değil de nedir? Bir yumurta düşünün mesela. Tavuk onu yumurtluyor ve içinden bir canlı çıkıyor. Bu da yetmiyor, o yumurtalar bizlere besin oluyor. Dünyanın düzeni öyle ilginç, öyle acayip ki… her şey birbirine bağlı mucizeler silsilesi gibi. Bazen düşündükçe hayrete düşmekten alıkoyamıyorum kendimi. Hele de bir kadın olarak beni en çok etkileyen unsurlardan biri ise doğum. Kadınların yavrularını karnında dokuz aydan fazla taşıması ve bir insan dünyaya getirmesi… bir canlıyı bedeninde taşıyor. Onun sayesinde onun içinde beslenip gelişiyor. Onun organlarının içinde başka bir canlının organları oluşuyor. Sonra içinde gelişen canlıyı kucağında buluyor. O canlı, onun bir parçası. Aslında annelerin çocuklarına "parçam" gibi sevgi sözcükleri söylemeleri çok mantıklı. Çünkü her çocuk annesinin parçası sonuçta. Geçenlerde doğduğum günden bugünkü hâlime kadar olan fotoğraflarıma baktım. Doğduğum anda çekilen fotoğrafıma, dünyaya merhaba dediğim anın ölümsüzleştiği o kareye, bakınca çok etkilendim ve düşündüm… ben şimdiki hâlime alışkın olduğum için o bebeklik hâlleri öyle uzak geldi ki bana. Hâlbuki o bebek benim. Çok garip hissettim kendimi. Sonra biraz daha büyümüş hâlimin fotoğrafına baktım. İki ya da üç yaşlarımdaki hâlimdi sanırım. O bebek büyümüştü, gelişmişti, değişmişti. Böyle böyle ilerleyen yıllarda çekilen fotoğraflarıma baktım sırayla. Bedenim değişiyordu her fotoğrafta. Her ne kadar fotoğrafa yansımasa da kişiliğim, düşüncelerim de değişimden payını alıyordu. Geçen her gün, her ay, her yıl değişim basamaklarını çıkıyordum, çıkıyorum ve çıkacağım. İşte… değişim. Benim için anahtar kelime bu. Heraklitos'un meşhur bir sözü vardır: "Değişmeyen tek şey: değişimdir." der. Ne de doğru bir sözdür bu. Değişmek… her şey, herkes her an değişiyor, istesek de, istemesek de. Ben büyümeyi hiç istemezdim mesela, hâlâ da istemiyorum. Ama elimizde değil. Büyüyoruz, değişiyoruz. İşte bu da mucize benim için. Değişim, bir mucizedir. Belki mucize olarak değerlendirilmeyebilir insanlar tarafından ama sonuçta beni etkiliyor değişim. Farklı hissettiriyor ve bunun mucize olduğu kanısına varıyorum. Belki sıradan bir şeydir değişim kimine göre. Ama benim bakış açıma göre, sıradandan öte bir şey bu. Dünyanın, evrenin düzeni de bir mucize daha önce de dediğim gibi. Her şey öyle bir düzende ilerliyor ki, aklın sınırlarını bile zorluyor. Evrendeki, dünyadaki her türlü oluşum insanı hayrete düşürebiliyor. Dünyada denizlerin, kıtaların oluşması mesela… insan eli değmeden, kendiliğinden oluşmuş onlar. Küçükken çok daha ilginç gelirdi bana, şaşırırdım. Tüm bunların ve daha fazlasının mucizenin bir parçası olduğuna inanırım bu yüzden. İnsanların ve diğer canlıların da belli bir düzenle ve sistemle dünyaya gelmesi de olağan bir şeyin ötesindeymiş hissi verir bana. Dolayısıyla yine ve yine mucizenin temelinden doğan bir yığın unsurlardır bunlar benim için. DENİZ ÖĞRETMEN Mert Doğukan Selen 21202502 TURK 101 - 42 ACABA Rus edebiyatında önemli bir yere sahip olan İzak Babel bir Yahudi köyünde dünyaya geldi. Yargılandığının ertesi günü Lubyanka cezaevinde öldürüldü. Kızıl Süvariler 34 kısa öyküden oluşur ve yazarın en önemli eseridir. Savaşta gazetecilik yaptığı yıllardaki gözlemlerini bu kitap altında toplayan Babel bu kitaba sonradan “Argomak” adlı bir hikâye daha ekledi. Kitapta her ne kadar savaş anlatılıyormuş gibi dursa da asıl üzerinde durulan konu Yahudilere olan düşmanlık ve savaşın altında yaşanan olaylardır. Yenilgi duygusunun disiplini nasıl bozduğu ve insanları vahşileştirdiği ön plana sunuluyor. Gözlemleri ve yaşanmışlıkları ışığında savaş sırasında yaşanan kahramanlıklar da kitapta yerini almaktadır ve yaşananlara rağmen belirli bir suçlama olmaksızın olayları hikâyeleştirerek aktarmaktadır. Savaşan iki taraf da Yahudi olmamasına rağmen, savaşın gerçekleştiği topraklarda yaşayan Yahudi halkına uygulanan vahşet iç acıtıcı boyuttadır. Askerlerdeki Yahudi düşmanlığı, uygulanan şiddet, tecavüz ve cinayetlerle nefretin boyutunu belli etmektedir. Babel, Kazak ordusunun yaptıklarını anlatırken, empati kurarak onların gözünden de olaylara değinmektedir. Yazar Kızıl Süvariler adlı eserinde kendisini Kirill Vasievich Liutov adlı kahramanla bağdaştırıp, bütün olayları gözlemleyen yazar olarak Luitov`u hikâyeye katmıştır. Kızıl Süvariler edebiyatçılar tarafından çok beğeniliyor fakat Kazak ordu komutanı Mareşal Semyon Budyonny Babel`i bilgi sızdırmaktan suçlu görüyor ve cezasını çekmesini, öldürülmesini emrediyor ancak Babel aldığı destek sayesinde bu olaydan sağ kurtulmayı başarıyor. Yahudilere, Rus devrimine ve Sovyet rejimine duyduğu saygı eserlerinde açık ve net görülüyor, başka bir eseri olan Odessa Öyküleri de bunun için önemli bir örnektir. Bu yüzdendir ki bazı mevkilerden tepkiler topluyor. Sovyet Yazarları Kongresi`nde edebi suskunluğuna girene kadar yazmaya devam ediyor. Bu süreçten sonra Hikmet`ten bildiğimiz adada kalmaya başlıyor ve burada tutuklanıyor. Tutuklanma sebepleri arasında hayatına giren bir kadının itirafları yer alıyor. Babel`in Alman casusu olduğunu öne süren bu itiraf, tutuklanmasına neden olan en büyük olay. Fakat 1954`de yani ölümünden 14 yıl sonra delillerin yeterli olmadığı söylenerek itibarı iade yapıldı. Bütün bu yaşananlar günümüzde de tanıklık ettiğimiz, gerçekleri anlatmak gibi masum ve önemli bir aksiyonun ne ile sonuçlandığını gözler önüne seriyor. Büyük balığın küçük balığı yediği dünyada, masumların da pek söz hakkı olduğunu söylemek pek doğru olmaz. Babel sadece görüşlerini gözlemleriyle birleştirerek insanlara aktarmıştı, birkaç defa susturulmaya çalışıldı fakat bir süre destekçileri sayesinde edebiyat hayatında devam edebildi. Elbette yaptığı işten gelir elde ediyordu fakat maddiyattan öte bir şeyleri açığa çıkarmak onun için daha önemliydi belki. Bulunduğu yerler, kişiler ve olaylar yüzünden hayatına son verildi belki. Yani büyük balık yine kazanmıştı. Bu olayların üzerinden bir koca asır geçti neredeyse. Peki değişen ne? Olayların üstünü örten, masumları ve belki de ülkelerinin kahramanı olabilecek insanları susturan sözde insanlar fazlasıyla mevcut değil mi? Kim bilir gözümüzü kırptığımız her saniye kaç insan zorla yalan söylemeye mecbur kalıyor ve ya bizim gerçek diye inandığımız senaryolar yazılıyor. Hayatta kalmak için yalan söylemek, sahteci olmak mı gerekiyor acaba diye düşünmüyor değil insan. Hayatları pahasına gerçekleri yazanlar doğru mu yaptı yoksa yanlış mı diye düşünmemize sebep olanlar, kim bilir kimlerin hayatlarına son vermekle meşguller. Yaşadığımız hayatı farklı mı yansıtıyoruz acaba bizleri de öldürmesinler diye? Ya da söylediğimiz her kelime hayata devam edebilmemiz için sansürlenerek mi çıkıyor ağzımızdan. Peki, doğruyu mu yapıyoruz acaba? Ama doğruları yapmak yasaktı! O zaman yanlış olanı yapıp gerçekleri söylemeliyiz hayatımız pahasına. Fakat o zaman da hayatımızı harcamış oluruz bir kelime uğruna. Yani, verilmesi gereken karar yanlış ve üstü örtülmüş yalanlarla dolu ucuz bir yaşam mı yoksa gerçeklerle, dürüstçe yaşanan onurlu bir ölüm mü? Bütün bu yazdıklarım gerçek mi yoksa zorla mı yazdırdılar bana? Hayatımızı ikileme sokanlara inat doğrudan vazgeçmeyelim. Hayat yanlışları yaşamak için fazla güzel, tabi doğruyu yaşayanlara… Ad Soyad:CEREN TÜRKÜM PEKTAS Bilkent ID :21702129 ÇEKİP DE GİDEMEMEK Birçok insan toplumun bize dayattığı değerleri, doğduğumuzdan bu yana işittiğimiz her bir cümleyi hiç sorgulamadan kendi değerleriymişçesine kabul ediyor. Sorulan her bir soru cevapları, verilen cevaplarsa daha fazla soruyu doğururken birçoğumuz kim olduğumuzu bile sorgulamadan devam ediyoruz. Kimisi bu sorguyu yapması gerektiğini bilmediğinden, kimisi sorgulamaktan korktuğundan yapmıyor bunu. Sorguyu bilmeyen insan genellikle yetiştiği ortama, bilakis ailesine sıkı sıkı bağlıdır. Kendine empoze edilen her bir düşünceyi sonuna kadar savunur ve benimser. Kendi yolunu bulma cesareti içinde varsa da göremeyecek kadar kör olmuştur artık. İkinci grup yani sorgulamaktan korkanlar ise, sorgulamaları sonunda içinde bulundukları toplumun değerlerine, ailevi değerlere ters düşeceklerini az çok hisseder aslında. Hakan Günday, Azil adlı eserinde düşüncenin fiilden önce gerçekleştiğini ve fiilin her daim kusurlu olacağını söyler. Düşünce mükemmelliğe ulaştırılabilse bile fiil düşünülene çok yakın olabilmesine rağmen asla aynı olamaz; bu da fiili her zaman kusurlu yapar. Karakteri ise attığımız adımlar yani fiillerimiz oluşturmaz, düşüncelerimiz oluşturur. Daha doğrusu ailevi ve toplumsal dayatmalar karakteri oluşturmaz, bu adımları atarken hissettiğimiz kısıtlanma hissinin arkasında yatan düşünceler asıl kişiyi oluşturur. Asıl kişiye ulaşmaksa sorgulamakla başlayan bir yolculuğun varış noktasıdır. Kişi kendine yük edindiği başkalarının düşüncelerinden ayrılıp kendi kabuğuna çekilmelidir. Çekilmelidir ama çekip de gidememelidir. Kim olduğunu, niye bu kişi olduğunu, nasıl gerçek benliğine ulaşabileceğini sormalıdır kendine. Bu soruları yanıtlarken yeni cevaplar doğacaktır. Doğan her soruya uyacak bir cevap, her cevabın da doğurduğu yeni sorular vardır. Bütün bunların sonunda gerçek benliğine ulaşmalıdır ve bir şahıs olarak, kendisi olarak kalmalıdır. Kendi düşünceleriyle, dayatılanlara savaş açmalıdır. Bir toplum ancak böyle ilerler ve ilerleyen bir toplumda daima başkaldıranlar vardır. Örf ve adetler ya da belki daha hafifinden aile ahlakı adı altında toplanmış belirli kısıtlamalar insan beynini yönlendirir. Küçük yaşta şekillenen beyin neye ne kadar karşı koyabileceğini ve ne kadar güçlü olduğunu unutur bir bakıma. Peki ya tekrar var olmak? Kişinin kendisi olması, bütün gücünü tekrar hatırlaması sadece düşünerek mi olur? Bunun cevabının hayır olduğuna fazlasıyla inanıyorum. Kişilerin salt bilgiye ihtiyaçları vardır. Bir romandaki herhangi bir yazarın düşüncesinden ziyade, kendilerine ait düşünceleri olmalıdır mesela ya da çok daha içselleştirilmişi; babasının, annesinin yıllar boyu empoze edilen düşüncelerine değil salt bilgiyi araç olarak kullanarak ulaşacağı kendi düşünceleri olmalıdır. Salt bilgi bir ansiklopediden, internetten elde edilebilirken insanı bu kadar komplike yapan şeyse muhakkak düşünme kapasitesinin mükemmelliğidir. Ulaşılabilecek bilgilerin bir sonu olmadığı gibi her şeyin öğrenilmesine de imkân yoktur. İşte kişi bu salt bilgi ile mükemmel kapasitesini birleştirerek gerçek kişiliğine ve kendi değer yargılarına ulaşmalı, kendi yolunu çizmelidir. Bu yolda ona eşlik etmesine izin vereceği tek şey düşünceleri olmalı, insanları yolun sonuna ulaşmak için bir araç olarak görmelidir. Hayır, burada kast ettiğim insanları kullanmak değil, aksine karşılıklı fayda içerisinde ilerlemeyi sağlayabilmektir. Her insan bunu yaptığı zaman, işte o zaman binlerce, milyonlarca, milyarlarca tip insan olacak ve tüm dayatılan değer yargıları son bularak herkesin kendine dayattığı değer yargıları olacak. Kişilerin kendilerine dayattıkları değer yargıları ise biçimlenecek, tüm dünya bir olacak demiyorum ancak anahtar kilit misali bir uyuşma gözlenecek muhakkak. Çünkü düşünerek ulaşılacak şeyler sonsuz olsa da birbirine benzeyen, birkaç noktada örtüşen topluluklar her daim olacak. İşte bir insanın ırkı, ulusu, milleti her şey bu şekilde oluşmalı. Doğduğu yerden çekip de gidememesi ile ya da yaşadığı yerde kendisine enjekte misali yerleştirilen düşünceler ile değil. İÇİMİZDEKİ SEVGİ İnsanı insan yapan sahip olduğu duygulardır. Çünkü duygularımız hayatımıza yön verir. Peki insanı en güçlü kılan ve onun hayata hep pozitif bakmasını sağlayan duygu nedir? Cevabı çok basit “mutluluk”. Mutlu olmak isteriz fakat bazıları bunu gerçekten başarır bazıları ise mutlu olmadığı halde kendilerini mutlu sanırlar ve hayatın akışına bırakır kendilerini çünkü bunu asla kabullenemezler ve kendilerini dışarıya mutlu yansıtmak isterler. Zamanla hayatlarının monoton olduğunu, iyi bir iş ve aileye sahip olmanın kendilerine yetmediğini fark ederler böylece hayatı sorgulamaya, yeni şeyler aramaya başlarlar. En sonunda bu kısır bir döngü haline gelir ve kendilerini büyük bir çıkmazın tam ortasında bulurlar tıpkı “Aldatmak” adlı romandaki Linda karakteri gibi. Yazar ,Paulo Coelho, mutsuz bir kadının ruhunu farklı betimlemelerle okuyucuya taşımış ve kitabı okurken o ruhu hissetmemizi sağlamış. Kitap beni bu yönüyle oldukça etkiledi ve kendi geçmişimde yaşadığım bazı anıların yeniden canlanmasını sağladı… Ben de asıl mutluluğu ve yaşamayı sevmeyi yeni yeni anlamış biri olarak kitabın sayfalarında sürüklenirken kendimi Linda ile özdeşleştirdim. Bu romanı keşfettiğim zamanlar ben de aynı dönemlerden geçmekteydim. Güzel bir aileye, başarılı bir öğrencilik hayatına ve yıllardır benim yanımda olan, gözlerinde beni gerçekten sevdiğini görebildiğim bir yol arkadaşına sahiptim. Mutsuz olmam için hiçbir sebep yok gibiydi fakat zamanla hissizleştiğimi fark ettim. Yeni heyecanlar ve adrenalin özlemi yaşamaya başladım. Bunu çevremdekilere nasıl açıklayacağımı bilemiyordum çünkü hissettiklerimi onlara geçiremeyeceğimi düşündüm ve verecekleri tepkilerden çekindim. Her şeyi kendi içimde yaşamaya devam ederken, karşıma hislerimi tekrar ortaya çıkartabilen birisi çıktı. Onunla yakınlaşmamın kız arkadaşıma karşı bir ihanet olduğunun farkındaydım fakat buna rağmen bu durumun önüne geçemiyordum. Ondan uzak durmayı denedim. Onunlayken yaşadığım hisleri kız arkadaşımda bulmaya hatta biraz da onu değiştirmeye çalıştım ama yasak olanın peşinden gitmek bana yaşadığımı hatırlatıyordu. Bir gün yine bu yaşadığım durumların yol açtığı sıkıntılardan dolayı biraz kendimi dinlemek, biraz da düşünmek için yürüyüşe çıktım ve kafamdaki sorulara bir cevap bulma arayışına girdim. Aslında bunların hepsi benim kendime söylediğim bir yalanlardan ibaretti. O gün evden çıkmamın gerçek sebebi ona duyduğum özlemi gidermek istememdi. Kendimi bir anda onun kapısında buldum fakat içeriye bir türlü giremedim çünkü vicdan azabım daha ağır basıyordu. Bana bu denli değer veren bir insanı böylesine aldatmak bana uygun bir hareket değildi. Sevgilimin mutluluğu benim için her şeyden daha önemliydi hatta kendi hayatımdan bile. Kafamda yankılanan bu düşüncelerle oradan hemen uzaklaştım ve eve doğru yürümeye başladım. Yolda yeni açılmış olan bir kitap dükkanı gördüm ve kitaplara olan ilgimden dolayı içeri girdim. Raflara bakınırken karşıma bu roman çıktı ve kitabın kapak yazısı oldukça ilgimi çektiği için satın aldım, sonrasında eve gidip o gece bitirdim. Bir kitabın beni bu kadar derinden etkileyebileceğini ve hayatımı doğru bir yola sokacağını nereden bilebilirdim ki? Kitabın son sayfasını çevirdiğim anda duygularını bütünüyle anlamış ve kendini bulmuş bir insana dönüştüm. Hissizleşmemiz ve hayata karşı bir umudumuzun olmaması bazen bizi farklı bir kişiye dönüştürebilir ve sonucunda en yakınımızdakileri üzebilecek bazı tavırlar sergileyebiliriz lakin önemli olan girdiğimiz bu yanlış yoldan bir an önce dönüp mutluluğu tekrardan sevdiklerimizde bulmaya çalışmaktır. Bunu da ancak kendi içimizdeki sevgiyi ortaya çıkararak başarabiliriz. Okuduğum bu roman benim bunları anlamama ve yeni şeyler aramaktan çok kendi özüme dönmemi sağladı. Eğer bir gün benim düştüğüm duruma düşüp, hayatı sorgulamaya başlarsanız sadece sevin çünkü kitapta da geçtiği gibi “ yaşamak sevmektir.”. Şari Koçaklı ÂDEM İLE HAVVA Yaratılıştan evveli ve sonrası, belki de hiçliğin öncesi ve sonrası olur bilinç, bilinenler bir yığın olur ve bir noktada açığa çıkar, orada ise biz kendimizin farkına varırız. Nebahat Karataş’ın “Retrospektif Sergisi”. Aniden sergide bir tablonun önünde kalakalıyorum öylece. Az önce yazdıklarım zihnimden akıp gözlerimin önünde vuku buluyor sanki. Sergideki “Âdem ile Havva” tablosunun karşısında, siyah çerçevesinin içerisindeki o parlak renkler ile… Belki de kendi açmazlarım başlıyor. Âdem ile Havva’nın bilinçlerinin açığa çıktığı, yani kendi vücutlarının farkında olduktan kısa bir süre sonra. Herhalde cennetten kovuldu kovulacaklar. Elmayı yemişler ve sevgileri onları bir günaha birlikte sürüklemiş, eleleler. Başlarında birer ateş halesi, günahlarını temsil ediyor büyük bir ihtimalle. Çıplaklıklarını yapraklarla örtmeye çalışıyorlar ama o ne güzel utanış! Tablonun daha fazla detayına girmeden –ki siz neler olduğunu görüyorsunuz zaten- bana hissettirdiklerini sizlere aktarmak istiyorum. Tablonun karşısındayım, tabii kısa bir zaman önce Âdem ile Havva hakkında bir şeyler okumuşum veya düşünmüşüm ki beni bu kadar derinden etkiledi bu eser. Tablonun karşısında birey olarak, belki de inançlarınız kapsamında ve doğrultusunda kendinizle özdeşleştiriyorsunuz karakterleri. Ben; diyorsunuz, bunlardan geldim. Bu “günaha” bulanmış iki et parçasından. Ama daha sonra, onlarında sizin gibi insan olduğu geliyor aklınıza ve aslında zamanın ve belki de mekânın başlangıcında oldukları. Beni onlardan ayıran şey ne? Onların cennetten kovulmasına neden ne? Eğer Tanrı’nın koyduğu bir yasağı çiğnemeleri ise asıl sorun, milyarlarca insan her gün milyarlarca yasağı çiğniyorlar ve illegal bir şekilde birçok elma yiyorlar! Yok, eğer mesele elma yemek değil de, elma yedirene itaate etmekse ve eğer cennetten kovulmanıza vesile bu kırmızı elmayı yaşlı elleriyle sunan cadı ise işte burada nefis, öz veya duygular düşüncelerimi işgal ediyor. Dedim ya tablo zihnimde o kadar
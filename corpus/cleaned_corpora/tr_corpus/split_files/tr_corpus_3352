ekibinin “Yarın” gazetesiyle yapmaya çalıştıkları gibi… İçinde yaşadığımız yalanlar dünyasında kandırmak ve etkilemek için epey insan var. Bunlardan birisi de benim. Yıllardır aynı gazeteyi okur, aynı TV kanallarında haberleri takip ederim. Çünkü onlar bana benim duymak istediklerimi söylerler. Onlar da okuduğum, duyduğum bütün yorumlara katılırım. Olur da yanlışlıkla karşıt görüşten bir TV kanalını açar ve onun haberlerini dinlemeye başlarsam haberin yarısında kanalı değiştiririm. İyi de hep benim savunduğum görüşler ve bu görüşler doğrultusunda yapılan haberler mi doğru? Yahut da hep karşıt görüşler ve onlar doğrultusunda yapılan haberler mi yanlış? Çok okuyorum, çok dinliyorum, çok bilgileniyorum ama sorgulamıyorum. Tesellim yalnız olmadığımı bilmek. Farklı siyasi görüşlerden insanlar olarak yine farklı siyasi görüşlerden toplum mühendislerinin bize sunduklarını önce okuyoruz ve izliyoruz. Ardından tarafımızı seçiyoruz. Sonra yine bize sunulanı sorgulamadan okuyup izliyoruz. Sonra yine ve yine… Zaman içinde bu haberler, gazetelerdeki yorumlar gereksinim hâline geliyor ki onlardan daha çok istiyoruz. Bizler bu kadar talep edince toplum mühendisleri de buna karşılıksız kalmıyorlar tabii. Bir kısır döngü… Toplum mühendisliği hem bir neden hem de bir sonuç. Türkiye’de yaşayanlar olarak yakın geçmişteki bir toplum mühendisliği denemesini hep birlikte gördük. Bir dini cemaatin önce kendi hâkim, savcı ve polislerini kullanarak birtakım operasyonlara girişmesi sonrasındaysa kendi gazetelerindeki sansasyon yaratacak manşetler, bazı isim listeleri ve listelerdeki kişilerin tutuklanmaları… Neyden bahsettiğimi anladığınızı sanıyorum. O dönemde medya birçok kişiye kara çaldı ve bu kişiler toplumun önemli bir bölümü tarafından darbeci muamelesi gördü. Hâlbuki bir gece gördük ki durum göründüğünden çok farklı. Aynı dini cemaat ve onun güdümündeki medya organları farklı kişilere yönelttiği suçu aslında kendileri işleme gayretindeydi. O geceden sonra medyada farklı bir şey daha gördük. Hangi siyasi görüşten olursa olsun bütün gazeteler ve televizyon kanalları darbe girişiminin karşısında ve demokrasinin yanındaydı. Bütün medya organlarının ortak bir içerikle yayın yapmaları Türk İletişim Tarihi’nde nadir görülen bir olay. Ben de buradan yola çıkarak yani tüm medya organlarının aynı şeyi söylediklerini görerek darbe girişimiyle ilgili doğru haberler okuduğuma ve izlediğime inanıyorum. Yine bu darbe girişiminden sonra ben de kendimle ilgili bazı kararlar aldım. Artık farklı gazeteleri okuyorum, yanlışlıkla karşıt görüşten bir televizyon kanalını açtığımda kanalı değiştirmiyorum. Çünkü sadece olayları farklı boyutlardan ele aldığımızda gerçeğe yaklaşacağımızı gördüm. Belki ona hiçbir zaman ulaşamam ama en azından geçmiştekinden daha yakın olurum. Ona hiçbir zaman ulaşamam çünkü toplum mühendisleri iş başında. Gerçeğe ulaşmak için benim kendim haberi hazırlamam gerekir ki zaten o zaman gazeteci olurum. Yani doğru ve güvenilir habere ulaşmak için bizim soruşturmacı tutumumuzun dışında yine gazetecilerin ve medya patronlarının vicdanlarına kalıyoruz. Kim bilir? Belki onlar da bu toplum mühendisliği çalışmalarının ülkeye ne kadar pahalıya mal olduğunu darbe girişiminden sonra görmüşlerdir? İzzet Egemen Elver KAYNAKÇA Eco,Umberto. Sıfır Sayı. İstanbul: Doğan Kitap,2015. Baskı. YALNIZLIĞIMIZ VE BİZ Yalnızlık nedir? Yazıma bu soruyla başlıyorum çünkü buna yanıt vererek okumaya başlamanız daha iyi anlaşılmama yol açacak diye umuyorum. Yalnızlık sözlüklerde tek bir cümleyle tanımlanabilen ama her insanın kendince farklı yorumladığı bir kavram. Yalnızlığı bu kadar özel yapan belki de bu. Yalnızlık iyi midir? Kötü müdür? Yalnızlık paylaşılabilir mi? Yalnızlık bizi güçlendirir mi? Bu soruları herkesin hayatında en az bir kez cevaplandırmaya çalıştığını düşünüyorum ve her seferinde de çok farklı cevaplar çıktığına eminim. Benim bu sorulara yanıtlarımsa oldukça basit: Bilmiyorum, bilmiyorum, bilmiyorum ve bilmiyorum. Bu soruların en sevdiğim özelliği sürekli yanıtın değişmesi, geçen hafta cevaplasam belki evet veya hayır diyebilirdim, haftaya cevaplarsam belki evet veya hayır diyebilirim ama bugün diyemiyorum. İnsanın içinde yaşananlarla o kadar paralel ki bu soruların cevapları, insan gibi her gün farklı olabiliyorlar. Nereden esti bu yalnızlık teması diyorsanız, geçen ay Paris’e gittiğimi önceki yazılarımdan birinde belirtmiştim, döndükten sonra bir türlü aklımdan çıkaramadığım için ben de Paris’i yeniden deneyimleyebilmek için Amelie filmini tekrar izledim. Filmin sonrasında hiç beklemediğim bir şekilde Paris’in yerine yalnızlığı düşünürken buldum kendimi. Nedir bu düşüncelerin diye sorarsanız yukarıdaki paragrafta gördüğünüz karışıklık benim düşüncelerim. Filmin ana konusu olarak gördüğüm insan yalnız olmalı mı olmamalı mı ikileminde buluyorum kendimi. Yalnızlık bence hayatın belirli zamanlarında insana ilaç gibi geliyor. Her şeyden, herkesten uzaklaşıp insanın kendiyle baş başa kalması, kendini gözden geçirmesi çok önemli. Çünkü bazen hayatın akışına öyle bir kapılıp gidiyoruz ki kendimizi tamamen unutuyoruz. Nasıl hissediyoruz, ne düşünüyoruz, ne yapıyoruz bunları gözümüzden kaçırıyoruz. İşte bu noktada insanın kendi yalnızlığına çekilip kendini toparlaması, kafasını yorması gerekiyor. Elbette bu bahsettiğim yalnızlığın geçici olan hali olduğu için bunu farklı bir şekilde değerlendirmek daha doğru olur. Asıl yalnızlık diye adlandırabileceğim insanların yaşam tarzı olarak düşündüğüm yalnızlıksa sürekli yalnızlık. Öncelikle, dediğim gibi ben bu tip yalnızlığı bir yaşam tarzı olarak görüyorum, çevrenizde elbet bu tarz insanlarla karşılaşmışsınızdır. Yalnızlık insanı güçlendirir mi bilemiyorum ama öyle hissettirdiği kesin. Tek başına dünyayı karşına almak insanı güçlü hissettiriyor. Bir karar vermesi gerektiğinde daha kolay gerçekleştiriyor insan yalnız olunca. Ama bana sorarsanız bu tip yalnızlıktaki en önemli şey insanın sürekli kendiyle baş başa kalması. Geçici yalnızlıktan farkı da bu. Sürekli kendinizle baş başa olduğunuzda bütün dünya kendi etrafınızda dönüyormuş gibi hissediyorsunuz. Bütün sorunlar sizin sorununuz, bütün şeyler sizinle alakalıymış gibi geliyor. Yavaş yavaş gerçeklikten koparıyor insanı, işte o noktada yalnızlığın sizi kötü etkilediğini anlayıp ondan vazgeçmeniz gerekiyor. Çünkü gerçekten zihinsel sorunlara götürebilecek kadar güçlü bir şey yalnızlık. Yalnızlığın da bir dozu var, abartmamak gerekiyor. Dönüp baktığımda “yalnızlık da kötü değilmiş aslında” dediğim anlar oluyor ama sonrasında bunun bir bağımlılık gibi olduğunu düşünüp bu fikirleri uzaklaştırıyorum. İnsan, hayatı beraber yaşamanın tadına varacağı insanlarla tanışınca anlıyor sürekli yalnızlığa yönelmenin. Dünya sadece benden ibaret olmayınca daha güzel çünkü üzerinde kafa yoracak, keyif alınabilecek şeyler daha fazla oluyor. İşte bu noktada da “Yalnızlık paylaşılabilir mi?” sorusu çıkıyor karşımıza. Benim en sevdiğim tartışma bu aslında. İki kişinin güçlü bir bağ kurarak beraber yalnızlıklarına çekilmeleri olarak görüyorum bu paylaşımı. Bu iki kişi çok yakın iki arkadaş da olabilir, iki sevgili de, bir anne ve çocuğu da. Hayatta yalnızlıktan hoşlanan insanlar için ideal senaryo olarak görüyorum bunu. Yine yalnızlık içindesin ama yanında her daim olacak bir insanla. Sadece yalnızlığınızı paylaşıyorsunuz, kendi kendinizi delirtmiyorsunuz. Bu bağı da sevgiyle kuruyor olmak en önemli ayrıntı. Karşılıklı sevgi her şeyi yücelttiği gibi yalnızlığı da yüceltiyor. Duyunca kulağa garip geliyor biliyorum ama inanın bana öyle. Umarım herkes bir gün kendi yalnızlığını paylaşabilecek birini bulur. Güney Özdemir Aşk, Zorba ve Şefkat Kürk Mantolu Madonna’yı okumaya başladığımda, daha ilk sayfada romanın kahramanı Raif Bey’le ilgili olarak şu cümle dikkatimi çekti: “Hayatının bildiğimiz ve bilmediğimiz taraflarında insana merak verecek bir cihet olmadığı muhakkaktı. Böyle kimseleri gördüğümüz zaman çok kere kendi kendimize sorarız: Acaba bunlar neden yaşıyorlar? Yaşamakta ne buluyorlar? (s.11). Acaba bu insanlar neden yaşıyorlar? sorusuna karşı içimdeki ses ‘Peki sen neden yaşıyorsun?’ sorusunu yüzümde patlatıverdi. İçimdeki zorba tilki uykusundan uyanmış, canlanıvermişti (İçimde, beni her daim yargılayan, eleştiren, yaptığım hiç bir şeyi beğenmeyen sese içimdeki zorba diyorum). ‘Peki ben neden yaşıyordum?’ Biraz duraksadım. Dikkatim dağıldığı; yani dikkatim roman yerine kendi hayatıma odaklanıverdi. ‘Evet doğru’ dedi, içimdeki zorba, dudağını bükerek ‘Sende de insanların merakını ya da övgüsünü kazandıracak önemli bir özellik yok. Peki sen neden yaşıyorsun ki?’ diyerek beni aşağıladı. İçimdeki zorba konuşmaya başladığında onu susturmak gerçekten zordur. İçimdeki şefkat ise (içimde zorbayla mücadele eden tarafım) ‘O kadar acımasız olma, bak sen şunları, şunları da yaptın’ diyerek –örneklerle-­‐ zorbanın aşağılamalarına karşı beni korumaya çalıştı. Romana döndüğümde, Raif Bey’i anlatan memurla tanıştım. Artık içimdeki zorba, içimdeki şefkat, memur ve Raif Bey birlikte yalınayak bilmediğim bir yolda ilerliyorduk. İçimdeki zorba, ‘sen de Raif Bey ve memur gibi sıkıcısın’ diyordu. Sonra şefkat konuşuyordu, sonra memur, sonra Raif Bey, sonra hep bir ağızdan, sonra iki ağızdan, sonra üç ağızdan konuşuyorlar, kimi sessiz, sakin, kimi bağırarak ve hoyratça. Kafafoni! Bir süre sonra biri hariç hepsi sustu. Artık sadece Raif Bey vardı. Diğerleri romanın sonuna kadar suskun beklediler. Suskunlukları yorgunluktan değildi, acıyla sarmalanmış bir yaşama duyulan saygıdan sessizleştiler. Bu yaşamda, bir kişinin, hiç bir şekilde -­‐kendisini horlayan, aşağılayan, dikkate almayan insanlarla çevriliyken bile-­‐ saygısız davranmayı tercih etmemesine gösterilen saygıdandı. Zorba, şefkat ve memur, üçü de çok şaşırmıştı! Raif Bey’in yanında utanmış, mahcup olmuşlardı. Raif Bey gibi birini hayatlarında hiç görmemişlerdi. Sorgulayarak, bilgelikle ve saygıyla kabullendiler Raif Bey’in varlığını. Onun acılarının yanında kendi acılarının lafı bile edilmezdi. Raif Bey’i dinlemek lazımdı, Raif Bey’den öğrenilecek çok şey vardı! “Hayatının bildiğimiz ve bilmediğimiz taraflarında insana merak verecek bir cihet olduğu muhakkaktı” . Raif Bey’de Aşk vardı. Ve bu aşk, hiç a-­‐zal-­‐mı-­‐yor-­‐du. Aşk böyle mi yaşanırdı, acılarla mı sarmalanırdı? Raif Bey nasıl dayandığını şu ifadelerle anlatıyor: “On seneden beri ona karşı duyduğum hiddetin, etrafıma karşı kendimi aşılmaz bir duvar içine alışımın hakiki sebebini şimdi anlıyordum: On sene, hiç azalmayan bir aşkla, onu sevmekte devam etmiştim. İçime ondan başka hiçbir kimsenin girmesine müsaade etmemiştim” (s. 158). Raif Bey dayanılmaz bir yaşam sürdürmüştü. Nasıl bir yaşam sorusunun yanıtı belki de bu ifadelerin satır aralarına gizlenmişti: “On seneden beri ona karşı duyduğum hiddetin, (içindeki zorba, ‘seni unuttu, artık seni sevmiyor’ diyor?) etrafıma karşı kendimi aşılmaz bir duvar içine alışımın (içindeki zorba, ‘gülme, eğlenme, gezme’ diyor ve böylece Raif Bey’i cezalandırıyor?) hakiki sebebini şimdi anlıyordum: On sene, hiç azalmayan bir aşkla, onu sevmekte devam etmiştim. İçime ondan başka hiçbir kimsenin girmesine müsaade etmemiştim (onu seven insanlarla bile dertleşmeyerek Şefkat’in varlığına izin vermeme?)”. Raif Bey, Kürk Mantolu Madonna’sı hariç, çevresindeki insanlara hiç ama hiç dokunmayarak, kendisini ve diğer insanları hissetmeyerek ve umursamayarak tükenmişti. Roman bittiğinde, içimdeki zorbanın elini havada yakalıyorum, eleştirilerine kayıtsız kalmayı deniyorum. İçimdeki şefkati besleyip, güçlendirmeye çalışıyorum. Raif Bey’in tersine yaşam kapısında bekleyerek tükenmek istemiyorum. Yaşamda bana açılan kapılardan giriyorum, başkalarına kapı açmayı da deniyorum. 6 Ekim 2014 Efe Ulaş Akay Seyitoğlu Evin KUTLAY Savaşın resmi: Guernica Bombalar, tüfekler ve yaralanan masumların yürek burkan çığlıkları… İşte savaş denen vahşetin özeti. Savaşlar ile ilgili sayısız yazılar, kitaplar yapılmış, sayısız yorum getirilmiştir ancak bana göre savaş gerçeğini en iyi yakalayan eser Pablo Picasso’nun Guernica adlı tablosudur. Resim siyah, beyaz ve grinin tonlamalarında yapılmasına karşın bence kan revan içindeki savaş alanını HD bir fotoğraf karesinden daha canlı anlatır. 26 Nisan 1937’de Guernica şehrinin Hitler Almanya’sı tarafından bombalanmasını anlatılır. Beni en çok etkileyen semboller “at” ve “kadın”’dır. “Kadın”, zarar gören masumların sesidir. Onların varlıkları ya da bu durumda yoklukları savaş karmaşasında fark edilmez, onlar geride bıraktıklarının çığlıkları olurlar. “At” ise zararı temsil eder, çünkü savaşlar sadece yaşandıkları zamanı etkilemez, sonrasında da ateşli silahlar değil ama ekonomik imkânsızlıklar da halka zarar vermeye devam eder. Halk sadece bombalarla değil kıtlıkla, hastalıklarla da yıkılır. Savaşlar, kendini “en gelişmiş canlı” olarak tanımlayan insanoğlunun en büyük ayıbıdır, bu ayıba bir hata olarak bakmak bence yanlıştır çünkü hata bir kere yapılır. Ama tarihimize bakıldığında bu sözde hatanın onlarca kez yapıldığına şahit oluruz. Bu hata değil, bitmeyen hırsın ve sahip olma arzusunun acımasız ve bencil sonucudur. Savaş öyle acımasız ve adaletsizdir ki en çok zararı en masumlar, çocuklar, görür. Picasso’nun çizdiği bebek, İkinci Dünya Savaşının yıkımından kurtulamayan Anne Frank, denizin üstündeki Aylan Kürdi… Kırmızı üstüyle Ege’nin mavi kıyısında uzanmış Aylan’ı görse Picasso, nasıl çizerdi onu? Onu Guernica’nın neresine koyardı? Acaba o kırmızı, Guernica’nın grisine nasıl yansırdı, Picasso onun için resmine kırmızı ekler miydi? Bence, eklemekle kalmaz onu kompozisyonun odak noktasına koyardı. Sayılar, demeçler, iyi dilekler… Hepsi onun Pamuk Prenses’e benzeyen uykusu karşısında anlamsız, samimiyetsiz. İsimler, yerler değişiyor; günler, aylar, yıllar geçiyor ama yıkım, sefalet ve acılar hep aynı. Ölenler, kaybolanlar kısaca yıkıma uğrayanlar sadece saat sekizde, yemekten sonra izlenen haberlerde birer sayı birer duygu sömürüsü öğesi olarak kalmasınlar artık. Keşke dünya en azından bir günlüğüne çocukların olsa, Nazım Hikmet’in dediği gibi “bir günlük de olsa öğrensin dünya arkadaşlığı”. Çünkü yeter, artık bir tane daha Aylan’a, bir tane daha yıkımın şokuyla sersemlemiş Ümran’a tahammülümüz kalmadı! Sizce bu hayal gerçek olsa büyükler Evin KUTLAY gerçekten de öğrenir mi aslında bu gezegende herkese yeterince yer olduğunu? Gözünüzün önüne sadece birkaç ay öncesini getirin: Ambulansın koltuğunda, korkmuş ama meraklı gözleriyle etrafına bakan, başından akan kırmızı kanını görünce korkup onu koltuğa süren Ümran’ı hatırlayın. Enkazın altından üstü başı toz toprak, baştan aşağı siyah-gri olarak çıkarılmış, kendi kanı hariç. Şimdi size sorsam onlarca gördünüz onu, ama onun gerçek saç rengini, gerçek göz rengini bilen ya da hatırlayan var mı? Evet, şu an daha iyi anlıyorum, bazen gri en gerçekçi, en anlaşılır renktir. Ümran beş yaşında bir çocuk olarak, her şeye, tüm kötülüklere rağmen savaşa direndi. Siyahın ve beyazın tonlarıyla ve kırmızı kanıyla bir ambulans koltuğunda tüm dünyaya inat dimdik oturdu.Gazeteler, haberler Ümran bebeği “şanslılar” arasında saydı. Neden? Çünkü o “sağa salim” kurtuldu. Kurtuldu mu gerçekten? Evi yıkıldı, enkazdan kurtarıldı, üstüne bomba yağdırıldı. Galiba bu durdum şanstan ne anladığınıza bağlı. Ümran direnciyle hayatta beş- sıfır geride başlayıp tüm dünyayı nakavt etti. Guernica neden gri soruma yanıtımı aldım ben. Çünkü,Ümran’la anladım ben umudun renginin pembe, mavi ya da sarı olmadığını. Bence de yıkım da umut da en güzel griyle anlatılır. Ama Picasso, şaheserine Aylan için kırmızı ekler misin? Keşke buna imkânın olsa çünkü olsaydı biliyorum yapardın. İstanbul’un Unutulan Farkı İstanbul öyle bir şehir ki sadece ülkemizde değil dünya çapında da birçok insanın dikkatini çeken, sevgisini kazanan ve boğazlarının maviliğine kendisini hayran bıraktıran bir güzellik. Özellikle benim için İstanbul çok daha farklı duygular hissettiren bir şehir. Benim gibi uzun yıllar kendi yaşadığı yerden dışarı pek uzaklara çıkmayan, sınırları fazlasıyla hisseden biri için kendi İstanbul tanımımın diğer tanımlardan biraz farklı olduğu düşüncesindeyim. Üniversitenin ilk yılında yakın arkadaşımla aldığımız karar doğrultusunda İstanbul’a gitmek için tarih belirledik ve otobüs biletlerini aldık. Sonrasında okuldaki sınavlara yetişmemiz gerektiği için İstanbul’da çok uzun kalamayacaktık. Fakat İstanbul’u kısa da olsa gözlemleme fırsatım olacaktı. İstanbul insanları birçok yönden etkilemeyi başaran bir şehir fakat beni ve çoğunluğu muhtemelen en çok içinde barındırdığı tarihî sayesinde etkilemiştir. Tarih boyunca birçok medeniyete ev sahipliği yapmış ve dolayısıyla da birçok kültürü içinde barındıran bir tarihi var İstanbul’un. Tarih boyunca İstanbul’u kendilerine vatan ilan eden her medeniyetin mimarisinden kültür anlayışlarına kadar birçok alandan izleri İstanbul’da görmek çok olası. Şairleri, yazarları, ressamları her türden insanı etkileyen bu tarihî dokusuyla İstanbul her birinin eserinde farklı şekillerde kaleme alınmış farklı açılardan işlenmiştir adeta. Bunca yıllık tarihin birikimi olarak da İstanbul elbette kazançlı çıkan taraf olmuş ki o günlerden kalan camiler, hanlar, çeşmeler adeta İstanbul’u süsler gibi şehrin her bir tarafına saçılmış. İstanbul’un büyüsüne kapılan öyle biri var ki onu kendi ülkesinde “Türk’ten daha Türk” diye %1hitap ettikleri bir Alman gazeteci. Friedrich Schrader, İstanbul’un büyüsüne karşı koyamayan ve İstanbul’a âşık olan bir gazeteci. 1891- 1918 arasında İstanbul’da yaşamış ve o yıllarda yazdığı kitapta sadece İstanbul’u değil İstanbul’un insanlarını da gözlemlemiş ve kalemine almıştır. Schrader’in aktardıklarına göre insanlar ve bağlı oldukları kültürler tarih boyunca İstanbul’da farklılıklar göstermiş ve her dönemde farklı kültürlerden etkilenen İstanbul’da insanlar da bu kültür etkileşimine kayıtsız kalmamışlar. Kitaptan edindiğim bilgiler ışığında ve 3 günlük kısa İstanbul gezimin sonucunda kendi gözlemlerime dayanarak kendimce bir kıyaslama yapacak olursam Schrader’in gözlemlediği eski İstanbul’un şimdikinden çok daha farklı ve etkileyici olduğu gerçeğini kabul etmem gerekiyor. Alabildiğine insan dolu, kalabalıklaşabildiğine kalabalıklaşmış bu kozmopolit şehir günümüzde herkesi ilk gittiğinde etkileyen bir yapısı olsa da aslında eskiden şu anki hâlinden bile çok daha görkemli, çok daha etkileyiciydi. Bu gerçeği herkesin kabullenmesi biraz zor ama Schrader’in kitabıyla bizlere aktardığı gözlemlerinden sonra kafamda canlanan İstanbul’un beni daha çok heyecanlandırdığı su götürmez bir gerçek. İstanbul’un belki de en önemli ve en etkileyici yanlarından biri de birçok farklı ırktan, dilden, renkten insanı hâlâ tıpkı eskiden olduğu gibi bir arada sorunsuz bir şekilde tutan o sihirli yapısı olabilir. İstanbul eski günlerinden belki çok uzak ama İstanbul hâlâ bazıları için güne yeniden mutlu uyanmalarını sağlayacak enerjiyi onlara verebilen bir şehir benim gözlemlerime göre. Birçok farklı kültürden insanın uyum içerisinde yaşamasını sağlayan bu topraklarda ya bir sihir vardır ya da gerçekten bu insanları uyum içinde yaşamaya itecek güzellikte bir şehir. Kısa İstanbul gezimin ardından İstanbul ile ilgili birkaç şey öğrendim ve bu gezinin ardından Schrader’in bu kitabını okumuş olmam ile aslında gezerken farketmediğim birçok detayı da kafamda tekrardan düşünmemi sağladı. Beni en çok düşündüren şey ise mavi ve yeşilin muhteşem uyumu şehrin güzelliğinin en büyük sebeblerinden biriyken insanların kendi elleriyle git gide betonlaşan bir İstanbul’u o güzelliğe tercih etmeleriydi. Belki de yazarın betimlediği İstanbul’un gözümde bu kadar güzel ve etkileyici canlanmasının sebebi de buydu. Kaynakça:Schrader, Friedrich. İstanbul. Remzi Kitabevi, Haziran 2015. 1. Basım Galata Köprüsü, İstanbul. Anonim. Cuma Ali Kesici%2(Büyükkalkan, 2018) An Gelir An gelir, gökyüzünde heybetli renkler belirir. Belirmelerinde bir neden vardır. Boş yere bu kadar büyük bir hazırlığa girişmez bulutlar. Belki küfür kıyamet dövüşe tutuşmuşlardır dağlarla, belki de Konak Pier’in üstünde şehvetle dans etmektedirler. Ancak bulutların dilinden anlayanlar, bu meşhur karşılaşmanın sebebinin farkındadır. Bu dili bilenler, bu gösteriyi seyretmekten alıkoyamaz kendilerini. Sonunu bildiğiniz filmi tekrar tekrar izlemek gibidir. Her sonda farklı bir derinlik vardır. Her seferinde farklı kuyulara düşer bu dili bilenler. Ve zevk alırlar bu ritüelden. An gelir yere ulaşan her damla binlerce metreden hikâyeler getirir. Topraklarından buharlaştığı memleketlerin insanlarından haber verirler. Her damla acımasız bir ayrılığın habercisidir. Her damla tükenmez bir öfkenin temsilcisidir. Her damla sevginin bir kurşunudur. Teninizde ağırlamazsanız anlamazsınız damlaların dilinden. Bulutlar şemsiye tutanlara anlatmaz sırlarını. An gelir paldır küldür yıkılır bulutlar (İlhan), gökyüzünden düşen her damla Attilâ İlhan’ın sözleriyle ruha dokunur. Bulutların dilini bilirdi çünkü Attilâ İlhan, hem de akıcı konuşurdu. Öyle ki yağmurun hikâyesini en güzel o çevirmiştir Türkçeye. Düşen damlaların denizde bıraktığı izleri tek tek incelemiştir belki vapurla Karşıyaka’ya geçerken. Belki Asansör’den Dario Moreno ile seyretmiştir yağmuru. İzmir’in kendisinden ayrılan evlatlarına bıraktığı en büyük miras budur. Evlatları İzmir’in gökyüzünü ve körfezini yanında götüremeyince, insanlara tasvir etmekte ustalaşır. İlhan bu ustalıkla aktarır havayı. An gelir saflarını sıklaştırır yağmur. Israrcı ve kararlıdır. Gideceği yolu, varacağı yeri çok iyi bilmektedir, yağmurun mızrakları. Artık misafir değil işgalcidirler. Bu safhada izin istemeyi bırakıp kilitli kapılarınızı zorlarlar. Bu sefer hikâyeler anlatmaya değil sırlarınızı öğrenmeye gelmişlerdir. Laftan da anlamazlar. Hiç bitmeyecek gibi hissettiren bir sorgudur. Bütün suçunuz ortadadır ama siz yine de direnirsiniz. Siz direndikçe onlar sorar, onlar sorar siz ıslanırsınız. Kaçış yoktur, zaten kaçmak da istemezsiniz. An gelir alışırsınız sorulara. Sorduğunuz ve size sorulan sorular sizi siz yapan yegâne şeyler haline gelir. Yağmur damlaları olmasa yok olursunuz sanki. Ciğerlerinize çektiğiniz bıraktığınız hava ile pes edersiniz. Kendinizi yağmurun ellerine teslim edersiniz. Mücadele anlamsızdır. Siz ne kadar gidiciyseniz o hava da o kadar kalıcıdır. Bu havayı en çok terk edilmiş evlerin yıkık duvarlarını sarmalayan otlar sever. An gelir biter muhabbet, çalgılar susar. Gerçekten de o eski heyecan ölür. Yokuş sokakların kiriyle beraber sizden de bir parça götürür akan sel. Herkes biraz katkıda bulunur. Bütün şehrin kiri körfezde toplanır. Bulutlar, artık işini bitirmiş bir askerin mağrurluğuyla izlemeye çekilir. Bu bulutlar insanların en zayıf anına şahit olmuşlardır. Pencerenin ötesinde onları izlerken görürler sizi. Akıntıya bıraktığınız her parçanızın kaydını tutarlar. Artık asla tam olamayacağınızın onlar da farkındadır. Onlar da üzülür belki, ama yine de bırakırlar üstümüze yağmuru her seferinde. An gelir, her ölen pişman ölür. Yaşadıklarından veya yaşamadıklarından pişman… Pişman ölenler gözlerini yerden hiç ayırmamıştır. Gökyüzündeki bu dansın farkına hiç varmamıştır. Damlaların hikâyelerini hiç dinlemeden yürür yağmurda bazıları. Yaşamasına yaşamıştır ama üzerine yağan fırsatın farkında olmadan yaşamıştır. Bazıları da iç karartıcı bulur kara bulutları. İç karartıcı bulmalarının nedeni yağmurdan kaçıp küçük deliklerine saklanmalarıdır kanımca. Hâlbuki bir duysalar seslerini… An gelir, geçer. Bulutlar uzun uzadıya hazırlanır yağmurunu yağdırmaya. Bu hazırlık kadar kısa ve bu hazırlık kadar uzun yaşarız. Fakat yağmurdan sonra kimse toplanan bulutları hatırlamaz. Oysaki yağmurun heybeti biraz da hazırlığında gizlidir. Bu sırrı görmeyenler için an gelir, geçer. Onurcan Büyükkalkan Kaynakça • İlhan, Attilâ. Elde Var Hüzün, Ankara: Bilgi Yayınevi 1999. Baskı • İzmir Körfezi Manzarası, İzmir. Yazarın Kendi Çektiği Fotoğraf. Mart 2018. Savaş Cehennemdir Sorunları çözmek için konuşmak ve ortak bir noktada buluşmak varken; yapılan savaşları hiçbir zaman anlayamayacağım. Hepimiz aklı, düşünceleri olan ve bu yönüyle dünyadaki diğer canlılardan ayrılan “insanlar” değil miyiz? Peki, neden insan olmanın kaldıramayacağı yıkımlar yaptık dünyaya ve birbirimize? Neden bu dünyayı cehenneme çevirdik, yaşanması kolay bir hale getirmektense? Hiç tanımadığımız, hikayelerini bilmediğimiz insanları öldürmek, nasıl insanlığın başından beri vazgeçemediğimiz şey oldu? Muhammed Ali, “Vietnamlılar bana hiçbir kötülük yapmadılar ki onlarla savaşayım." diyerek savaşa katılmayı reddetti ve bedelini 5 yıl hapiste geçirerek ödedi. Neden savaş bu kadar önemliydi, katılmak istemeyene ceza çektirecek kadar? Kendimi onun yerine koyuyorum, sırf beni ilgilendirmeyen bir savaşa katılmadığım için hayatımın mahvolmasını anlamaya çalışıyorum. İki seçenek sunuluyor bana, iki farklı senaryo ama ikisi de cehennemden farksız. Savaşa gitmesem hayatım boyunca “korkak” olarak anılmayı, hapiste yıllarımı geçirmeyi ve savaştaki yakınlarımdan haber beklemeyi; ya da savaşa gidersem öleceğimi bile bile cepheye koşmayı, dışarda benim gibi bir hayatı, sevdikleri olan insanlara zarar vermeyi ve az önce yanımda olan arkadaşımın gözlerimin önünde ölmesini seçeceğim. Cevaplanması gereken sorular beliriyor kafamda: Bunların hepsi ne için? Bu dünyada hangi amaç bu acıların çekilmesini meşru kılar? Neyi paylaşamadık beraber huzurla yaşamak varken? Yarının bile garantisi yokken neden her günü dolu dolu yaşamadık, birbirimize zarar vermeden? Her savaş yıkımı, gözyaşını, arkasında bıraktığı hüzünlü ve umutsuz insanları beraberinde getirir. Sadece fiziksel olarak yıkım olsa belki de telafisi daha kolay olacaktır ama asıl yıkım insanların psikolojisinde etki gösterir. En yakın örneği ise tabi ki hepimizin bildiği, ülkelerindeki iç savaştan kaçan Suriyeli mülteciler. Aklıma haberlerde izleyip çok etkilendiğim küçük Ali geliyor, “Hayalin ne?” sorusuna “Bir hayalim yok, bir şey istemiyorum.” demesi bile savaştan etkilenen tüm çocukları anlamamıza yardımcı oluyor. Oyun oynayarak, hakları olan eğitimi alarak ve aileleriyle beraber sıcacık evlerinde yaşayarak geçirmeleri gereken çocuklukları; dilini bile bilmedikleri bir ülkede mendil satıp, 5 lira için dilenerek ve sokaklarda yaşayarak geçiyor. Bir gün savaş bitecek ve tıpkı kendileri gibi yıkık dökük ve hüzünlü olan ülkelerine geri dönecekler. Hayatlarına kaldıkları yerden devam etmeye çalışacaklar; onlar ülkelerinin, ülkeleri de onların yarasını dindirmeye çalışacak. Lakin ne kadar uğraşırlarsa uğraşsınlar hiçbir şey eskisi gibi olmayacak çünkü savaşın etkisi, zamanın merhem olamayacağı bir acıdır. Hayatları boyunca yapışır onların yakasına, üstlerinden geçen helikopterlerin attığı mermiler, yanı başlarında patlayan bombalar...Hangi savaş olursa olsun insan buna bir kez tanık oldu mu, ne kadar unutmaya çalışsa da asla unutmaz. En kötü savaşı yaşasak bile, devam etmek için umuda ihtiyacımız var. Dünyanın tekrar iyi bir yer olacağı, insanların birbirini dışlamadan, tüm sorunları konuşarak ve şiddete başvurmadan çözeceği bir dünyanın var olacağı inancına sımsıkı bağlanmalıyız. Belki çok zor, belki imkânsız ama bu savaşları çıkarıp kıllarına bile zarar gelmeyenlere inat iyiliğin kazanacağına inanmalıyız. Onların çıkardığı savaşa gitmek zorunda bile olsak, gülümsemeliyiz üstünde “Savaş cehennemdir.” yazan kasketimizle. Belki o savaşta öleceğiz ama bizden sonrakiler bile bilmeli savaşın ne kadar kötü olduğunu. Küçük bir umut da olsa çocuklarımızın bizden daha iyi koşullarda yaşayacağını düşünmeliyiz. Vermemiz gereken tek savaş bu olmalı: Daha iyi bir dünya için kalemlerimizle savaşmak. Bilimin, sporun, edebiyatın öncülüğünde cehaleti ve saf kötülüğü yenmeliyiz sırf daha iyi bir dünya bırakmak için geride. Sinem Yalçın AYŞE GÜL ÖNDER Sıfır Noktası’nda oturmuş, derdine ağlayan kadın!Sözlerime başlamadan önce Hint kumaşı kadar zor bulunan o centilmen ve sadık erkekleri tenzih ederim,nesliniz tükenmesin... Henüz 21 yaşındayım ve insan ilişkilerim iyidir. Etrafımdaki insanlar benimle dertlerinipaylaşmayı, bana sevinçlerini anlatmayı severler. Gelin görün ki sır tutmayı iyi bilen biri olmak kendiniz dışında herkese yarıyor. Ya kendiniz, size ne oluyor? Dünya’nın binbir yüzünü görebildiğiniz için şükretmeniz mi yoksa duyduklarınızın başınıza gelmemesi için dua etmeniz mi gerektiğini anlayamıyorsunuz. İşte böyle birine verilecek en kritik kitabı verdiler. Yine biri içini açmıştı bana ama bu defa herkesin bilmesini istemişti sırrını. Ben de yazmaya başladım... Erkeklerden nefret eden birçok kadın tanıyorum. Kırılmış, incinmiş,hor görülmüş ve kimi zaman da dayakla, kötekle yola getirilmeye çalışılmış(!), sonrasında kimliklerini kaybetmeye kadar gidecek bir acı serüvenine dâhil olanlar. Nefret ettikleriyse kimininkocasıyken kiminin sevgilisi,arkadaşı. Yani en yakınları. Nasıl olur da insan en yakınınabu kadar uzak olur? Sevgi bağlarının önemine bu derece önem verirken biz kadınlar, en yakınımıza karşı neden derinlerde bir yerlerde nefret duyalım? Onların derdini dinlediğinizde haksız olmadıklarını anlıyorsunuz. Kendi kocasından, gerek sadakatsizliğinden gerekse duygusal veya fiziksel şiddete maruz kaldığı için nefret eden birçok kadın var. Okuma-yazma bilmeyeninden tutun da en iyi okullardan doktor ünvânını alanlarına kadar gördüm, duydum. Farklı şekillerde gelişiyor olaylar ama hep aynı sona varıyor. Tükenmişlik... Neval El Seddavi de böyle bir kadını anlatıyor. Sıfır noktasındaki kadın: Firdevs! Aynı sonla biten bambaşka bir öykü.Tüm kadınların acılarından bir parça barındıran ama hepsinden başka bir öykünün kahramanı Mısırlı ‘Fahişe’ Firdevs. Kadının adının olmadığı bir coğrafyadan tüm gizli sırlara tanıklık eder gibi konuşuyordu. Hikâyesini okuduktan sonra beni düşünmeye sevk etti. Kafam bulandı. Daha derin, daha derin düşünmeliydim.. Çevremde gördüğüm, duyduğum şeylere çok benzer birşeyler söylüyordu: Sadakatsiz eşlerden, kadını bir ‘et parçası’ olarak gören erkeklerden, ezilmişliklerden... “Başarılı bir fahişe, zavallı bir azizeden daha iyiydi. Bütün kadınlar, yalanların, dolanların kurbanıydı. Erkekler kadınları aldatır, aldandıkları için de onları cezalandırır; aşağılar, bu kadar düştükleri için cezalandırır; evlenmeye zorlar, sonra da ömür boyu hizmetçiliğe, küfürlere ya da dayağa mahkûm ederlerdi.” Kimimize bu cümleler yabancı gelebilir ama günümüz Türkiye’sinden bile doktorasını tamamlamış kadınlar var ki kocasından dayak yiyen ve küfürlere maruz kalan. Aile içi şiddetin gizli kapaklı yaşandığı; iş kadınları,akademisyen, doktorların işegiderken koca bir kutu fondöteni yüzüne boca etmek zorunda kaldığı günler hâlâ yaşanıyor. “Başkaları üzerinde kurdukları iktidar onlara bir üstünlük duygusu verir. Yenilgiye uğradıklarını unutup zafer kazanmış sayarlar kendilerini. Önem verdikleri tek şey olan büyüklük görünümünü yaymaya çalışırken, içten içe ne kadar boş olduklarını gizler bu zafer.” Firdevs amcası tarafından gördüğü ilk taciz sonucu sığınacak bir yer bulur.Bulduğu evdeki adam onu para karşılığı satmaya çalışır ve bir adam onu kurtarmak istediğini öyler Firdevs’e. Kabul etmez. Bilir ki onlar yüzünden düştüğü çukurdan onların yardımıyla çıkamayacaktır, çıkmayacaktır. Boşuna kimsenin gururunu okşamaya gerek yoktur... Evet! Mısır'a nazaran erkek egemenliğinin daha az olduğu, kadın erkek eşitliğinin sağlanması istenen ülkemizde dâhil erkeğin kadına uyguladığı duygusal ve fiziksel şiddet söz konusu. Evli kadınlar fiziksel ve duygusal şiddete maruz kalırken, öğrenciler bile kampüste laf atan erkeklerin sözel şiddetine maruz kalabiliyor. Bunlar sadece küçük örnekler. Kocası tarafından öldürülenler, doğunun ücra köşelerinden şeyh amcasının tecavüzüne uğrayıp töre diye öldürülenler bile var... Anladım ki Firdevs, öyküsünü bizimle paylaşırken acıya tanıklık etmemizi istiyor çünkü acıyı bilmeden, farkına varmadan, iyileşmesine imkan verilemez. Cümlelerimi bitirirken Virginia Woolf’un biz kadınlara güzel öğüdüyle noktalamak isterim: “Para kazanın, kendinize ait bir oda ve boş zaman yaratın. Ve yazın, erkekler ne der diye düşünmeden yazın!...” Deniz Koşan 1 21301039 TURK102/26 Aslı Uçar PAVESE’DEN TEZER’E… “Gitmek” kelimesi ne kadar çok şey çağrıştırıyor insana. Bir yerden gitmek ve bir yere gitmek bile çok derin ve farklı anlamlar içeriyor aslında. Bir yerden gitmek hüznü ve ayrılığı çağrıştırırken, bir yere gitmek özlemin ve kavuşmanın coşkusunu anımsatıyor. Bir de gitmenin verdiği o eşsiz mutluluk ve hazdan bahsedenler var. Yaşadığı her dakikayı, temas ettiği her nesneyi “gitmek” fiilinin herhangi bir varyasyonu olarak algılayıp, hayata tutunmaya çalışan insanlar doğru yolda değillerdir bana göre. Hayatının merkezinde gitmek olan ve kendi ayakları üzerinde gayet tabii durabilen bir kadına yakışmayacak bir şekilde çekip gittin bu hayattan. Neden mi? Benim intihar etmek için kendime göre haklı sebeplerim ve sığınacak birkaç limanım vardı belki, ama başından ne geçerse geçsin, bu limanlar sana demir atmayı düşündürecek kadar çekici olmamalıydı, usulca ayrılmalıydın bu limanlardan. Her bir satır sessiz bir çığlık gibi içime oturuyor, kelimeleri seçmekte zorlanıyorum, öyle derin ki duygular ve düşünceler... Sanki birilerinden hesap sormak ve hıncını çıkarmak ister gibisin Tezer. Özgürlükten yoksun olarak geçen çocukluğun yüzündendir kurallara tepkin belki de. Seni en iyi ben anlarım. Sen ölmeden önce kendini bana nasıl yakın hissediyorsan, ne kadar kızıp sinirlensem de ben de duygusal olarak yakınım sana. Çünkü, farklı zaman dilimlerinde yaşayıp birbirimizi tanıyamamış olsak da, “gitmek” için can atan iki ruhtuk aslında. Kızıyorum sana, bazen kendime öfkeleniyorum, bu kadar hevesliyken gitmelere, neden benim gibi yarım bırakıp gittin bu yaşamaya değer dünya macerasını? Kızıp sinirlensem neye yarar, ikimiz de yerin metrelerce altında, kapkaranlık, soğuk mu soğuk bu tabutun içinde yatarken. Pişmanım Tezer, nedenini açıklamaya yüzüm yok. Artık pek bir faydası yok ama, söyleyeyim. Pişmanım çünkü gittiğim yol, aldığım kararlar, ardımda bıraktığım izlenimler çok yanlış anlaşılmış belli ki. “Hiçbir yere bağlı olmama” fikri sana trenlerle yapacağın Avrupa gezilerini, yeni ufukları açılmayı ve dört gözle beklediğin uçsuz bucaksız yolları hatırlatmalı. Hayatta özlem duyulacak bir şey varsa o da gitmek olmalı gerçekten. Ama gitmek öyle senin anladığın türden değil, korkusuzca, başı dik ve 2 geleceğe umutla bakarak gitmek olmalı lugatında. Tarihi tekrar ederek tarih yazılmaz Tezer, aklının bir köşesinde bulunsun. Benim yattığım yatakta yatarak, bir zamanlar gezdiğim yerleri bir adım arkamdan gelişmişçesine gezerek benim yaşadıklarımı ve hissettiğim duyguları hissetmiş olmazsın maalesef. Hele ki ideolojilerini savunduğun bir kimse intihara kalkıştı diye onun izinden gitmeye kalkışmak sana yakışmadı. Çünkü sen her zaman “gitmeyi” savundun. Ama öyle herkesin bildiği “gitmek” değil bu. “Kalıplardan kaçmak için” gitmeyi tercih ediyordun. Başka bir deyişle yaşamı “gitmek” olarak algılıyordun kendi cümlelerinle. İntihar etmeyi seçerek kalıplardan kaçmış olmadın kızım, aksine dünyada yıllar yılı en çok kalıplaşmış gerçekliğin içinde buldun kendini birden. Üzgünüm, bazı şeyler için artık çok geç. Sana ne kadar kızgın olsam da, içimde hâlâ uçuşan kelebekler, birtakım umutlar var. Sen belki de başka yaşamlarda aramak istedin gitmenin anlamını. Ölmeden önce son günlerinde bile güzelliğine önem vererek vücudun için saatlerce vakit geçirmenden çıkarabildim bu sonucu. Bu dünyadan gitmendeki amacı sezebiliyorum uzaktan da olsa. Sen, gerçek dünyadan gittin ama özgürlükçü ruhtaki gitmeler asla bitmek tükenmek bilmez, bilirim. Biraz da öbür dünyanın tozunu attırmak, buradaki gitmeleri tanımlayıp ruhuna işlemek için kıydın kendine. Ben bu dünyadan göçüp gideli tam altmış dört sene oldu, hâlâ “gitmek” benim için bir tutku. Gerçek dünyaki “gitme”lere genç yaşta veda etmek yerine daha farklı açılardan bakabilmeni, yeni boyutlar kazandırabilmen isterdi gönül. Her neyse kızım, dünyadan gerçekten “silinip gitme” sonrası yeni dünyana hoş geldin. Candan Budak 21302601 TURK 102-12 İsmail Uygun …NEREDEN NEREYE… 70.00 yıl önce atalarımız Neandertaller dünya üzerindeki herhangi bir canlı türünden ibaretlerdi. Sürüngenler, balıklar, kuşlar ya da maymunlarla kıyaslandığında ciddi farklar yaratacak, onları öne çıkaracak, üstünlük sağlayacak herhangi bir fiziksel özellikleri yoktu. Dünya üzerinde bıraktıkları izler karşılaştırıldığında ise durum farksızdı. Bu binlerce yıllık yolculuğun sonunda ise dünyaya hükmeden tür insanoğlu oldu. Peki, binlerce yıllar önceki atalarımız sıradan bir memeliden farksızken bugün bulunduğumuz noktaya nasıl geldik? İşte bu soruyu cevaplamaya çalışıyor Yuval Noah Harrari Hayvanlardan Tanrılara: Sapiens- İnsan Türünün Kısa Bir Tarihi adlı kitabında. Bu sorunun cevabını ararken aklıma ilk gelen yanıt, insanoğlunun zekâsı yani düşünce gücüyle fark yarattığı oldu. Bu sayede diğer hayvan türleri arasından zaman içerisinde sıyrılarak sürünün bir parçası olmaktansa yöneten ve hükmeden konumuna geçebildiğini düşünmüştüm. Oysaki Yuval Noah Harrari’nin ortaya koyduğu veriler aksini iddia ediyordu. Aslında bir insan ve maymun ele alınarak incelendiklerinde ortak gen havuzlarının çok yüksek olduğu tespit edilmiş. Yani aslında bireysel ölçekte kıyaslandığımızda maymunlara çok benziyoruz hatta bir maymunun bir insanoğluna göre vahşi ortamda hayatta kalma olasılığı çok daha yüksek. Fiziksel üstünlükleri vahşi doğaya uyum sürecini kolaylaştırıyor. Peki, nasıl oldu da bu kadar vahşi bir doğada hayatta kalmayı başardık ve daha da önemlisi bu vahşi doğanın ve diğer hayvan türlerinin üzerinde bir kontrol sağladık? Aslında bu sorunun cevabı bugün dünya üzerinde kurduğumuz sistemin özünde saklı. İnsanoğlu dünya üzerindeki varlığını soyut bir yapı olarak tasarladığı devlet sistemi sayesinde sürdürüyor. Bu sistemin özünde ise görev paylaşımı ve gelişmiş bir organizasyon ağı var. Atalarımız da binlerce yıl önce aynı şekilde bir araya gelerek ve birikmiş bir bilgi havuzu oluşturup koordineli çalışarak hayatta kaldılar. Beş maymun beş insana üstün gelebilir ancak beş yüz insan beş yüz maymundan üstündür çünkü insanlar gruplar halinde tek bir hedef için bir olup çalışabilirler. Bu kadar üst düzey bir çalışma ve bilgi ağı başka hiçbir türde mevcut değil. Cevap aslında net ve basitti. Biz bir bütün olarak bir araya gelerek diğer türlere üstünlük sağlamış ve hükmeden olmuştuk bu gezegende. Ancak bu cevap benim aklımda farklı bir pencere aralamıştı. Binlerce yıl boyunca bizi hayatta tutan güç birlik olmamızsa şimdi niye bu kadar ayrımcı ve acımasızız birbirimize karşı? Tüm bu cevaplar gösteriyor ki birbirine muhtaç bir canlı türüyüz ve ancak bir araya geldiğimizde güçlüyüz. Oysa şuan dünyadaki en önemli problemlerin temelinde ötekileştirme yatıyor. Hemen hemen her millet, devlet ya da en basit ifadesiyle bir topluluk diğerlerini ondan olmayan, farklı ya da öteki olarak tanımlıyor. Evet, hiç birimiz aynı değiliz ama aynı geminin üzerindeyiz. Her birimizin kendine özel yetenekleri ve özellikleri var. Aslında bizi zengin, çeşitli ve güçlü kılan nokta bu. Hepimiz farklı bir konuda özel yeteneklere sahibiz ve eğer bu özelliklerin üzerine gidersek farklı alanlarda uzmanlaşarak mükemmel bir bütünün vazgeçilemez parçaları olarak sistemde yer edinebiliriz. Şunu unutmamalıyız ki her birimiz sadece kendimiz için değil diğerleri için de varız. Tüm bunların ışığında, insanlığın en çok ayaklar altına alındığı konulardan biri olan ırkçılığa da değinmek gerekir. Bu dünya üzerinde hiçbir insan bir diğerinden üstün değil aksine bir diğeri olmadan eksik. Farklı kültürel kökenlerden geliyor olabiliriz, farklı ten renklerine sahip olabiliriz, farklı iklim şartlarına uyumlu olabiliriz, farklı diller konuşuyor olabiliriz ama tüm bunların üzerinde ortak bir paydada buluşuyoruz. Hepimiz dünyalıyız ve bu gezegende hep beraber var olmaya mecburuz. Bireysel ve toplumsal egolarımızdan kurtulup, birbirimizi bu farklılıklar nedeniyle yargılayıp ötekileştirmekten, kendimize benzemeyeni yok etme eğilimimizden vazgeçip atalarımız gibi bir bütün olarak hareket edersek farklı yeteneklerimizin olduğu alanları keşfedip bu noktalarda birbirimizi beslersek uygarlık anlamında daha da ileriye gidebiliriz. Çünkü aksi takdirde dünyaya hükmeden tür olarak birbirimizi ve daha da acı olanı üzerindeki bütün canlılar ile beraber bu güzel gezegeni yok edeceğiz. KAYNAKÇA Harari Yuval Noah ,2011. Hayvanlardan Tanrılara: Sapiens- İnsan Türünün Kısa Bir Tarihi. Kolektif Kitap. Ceylaner 1 Ege Efekan Ceylaner 21501891 Alevler İçinde Bir Gül İçinde bulunduğumuz dünyada kadınlara yapılan eşitsizlikler her zaman sorun olmuştur. Her ne kadar günümüz kanunlarına göre içlerinde ülkemizin de bulunduğu birçok ülkede kadınlar ve erkekler eşit olarak görülse de, bu kanunlar tam anlamıyla uygulamaya geçirilemiyor. Belki işlenen suçların yaptırımları yetersiz olduğu için belki de dinin yanlış yorumlanmasından doğmuş inanışlarımızdan ötürü, kadınlar hiçbir zaman tam anlamıyla özgür yaşayamıyorlar. Kanunlara rağmen sağlanamayan bu özgürlüğü düşününce yasaların kadınları desteklemediği ülkelerdeki durumu hayal bile edemiyorum. Asıl üzücü olan şey ise insanların bu durumu sanki doğal bir şeymiş gibi karşılayabilmesi. Birçoğumuzun da farkında olduğu gibi bu sorunu çözmek için atılabilecek en önemli adımlardan biri, daha iyi eğitilmiş bir nesil yetiştirmektir. Halkımız eğitimsiz olduğu sürece kültürümüzün getirdiği bu eşitsizlikleri aşmamız mümkün değil. Atalarımız ne güzel söylemiş “Ağaç yaşken eğilir”. Pek çok ülkede kanunlara göre kadın erkek eşitliği olsa da çocuklarımıza bu kültürü aşılayamıyoruz. Misafir geldiğinde hep kadınlar hizmet ediyor, evi hep kadınlar topluyor, hatta birçok ailede kadınların ne giydiklerine veya nerelere gidebileceklerine bile erkekler karar veriyor. Böyle bir ortamda yetişen bir nesilden kadınlara eşit davranmalarını veya bu kültürü elli yaşına geldikten sonra öğrenmelerini nasıl bekleyebiliriz ki? Özellikle ülkelerin kırsal kesimlerinde yaşanan eğitim sorununa acilen bir çözüm bulunması gerekiyor. Ne yazık ki bu bölgelerde eğitim genellikle erkeklere yönelik veriliyor. Hâlbuki yeni nesillere verilmesi gereken eğitim çift taraflı olmalıdır. Eğer erkeklerin yanında kadınlar da düzgün bir şekilde eğitilirlerse ilerde kendi başlarının çaresine bakabilecek hâle gelirler ve erkekler de ister istemez onları eşitleri olarak görmek zorunda kalırlar. Christina Lamb de Ben, Malala adlı kitabında diğer birçok ülkede olduğu gibi kadınlara adil davranılmayan Pakistan’da yaşayan Malala adlı bir kızın bu haksızlıklara başkaldırıp eğitim hakkını kullanmaya çalışmasını ve bunu yaparken başına gelen korkunç olayları anlatıyor. Bu kitabı okurken özellikle gerçek bir hikâye olmasından çok etkilendim ve bir yandan da sinirlendim. Herhangi bir insana sırf eğitim hakkını kullanmak istediği için bunlar nasıl yapılır aklım almıyor. Hâlbuki kadınlar hayatlarımızın en değerli parçaları değil midir? En başta bize can veren, hayatları pahasına koruyan ve bu gün olduğumuz insanlar olmamızı sağlayan annelerimizi nasıl kendimizden daha değersiz görebiliriz? Olaya bir başka perspektiften bakacak olursak, bu konuda umutsuzluğa düşmemiz için bir sebep göremiyorum. Bundan yaklaşık yüz yüz elli yıl önce kadınların sahip oldukları haklar ile şimdiki karşılaştırılamaz. Hatta o kadar bile geriye gitmeye gerek yok. Babam her zaman anlatır; daha otuz yıl önce halam, dedem başka bir meslekte çalışmasını istediği için, puanı tuttuğu halde hayalindeki üniversiteye gidememiş. Bu olay her ne kadar çok yakın bir zamanda gerçekleşmiş olsa da, bu süreçte dünya o kadar hızlı değişmiş ki şu an anlatıldığında inanmakta güçlük çekiyorum. Artık eskiye oranla çok daha fazla kadın eğitim görebiliyor. Birçok ailede kadınlar istedikleri kıyafeti giyebiliyor, istedikleri adamla evlenip istedikleri işi yapabiliyorlar. Eğer o dönemlerden bu dönemlere bu kadar hızlı bir geçiş yapabildiysek kısa bir süre içerisinde geriye kalan sorunları da geride bırakabileceğimize eminim. Ceylaner 2 Sonuç olarak, başta eğitim konusunda geri kalmış olan kırsal bölgeler olmak üzere bütün dünyada kadınlara ciddi haksızlıklar yapılıyor. Kadınların erkeklerle eşit görülmemesi kabul edilemez bir durum ve bu eşitsizliğe dur demenin vakti geldi de geçiyor. Bu sorunu çözmek için atmamız gereken en önemli adım ise halkımızın eğitim hakkından mahrum bırakılan kısmına bu olanağı sağlamak ve eğitim alabilenlere de bu bilinci kazandırmak. Umarım kısa bir süre içinde kadınlara hak ettikleri değeri göstermeyi öğreniriz ve bu sorun da tarihin tozlu sayfalarına, bir utanç kaynağı olarak karışır. Kaynakça Lamb, Christina ve Yusufzay, Malala. Ben, Malala. İstanbul: Epsilon Yayınları, 2014. Baskı. Büşra Demirhan 21102418 Turk 102- Section 27 Aslı Uçar İŞARETLER 1988’de Paul Coelho tarafından yayımlanan ve yayımlandığı tarihten bugüne kadar birçok eleştirmenlerce yorumlanan, farklı dinden birçok okuyucuyla buluşan Simyacı başarısına başarı katmaya devam etmektedir. Kitabın içeriğiyle okuyucuyu büyüleyen Coelho, gerek üç büyük din kitabından alıntılar yapmasıyla, gerekse Mevlana’nın Mesnevisinden etkilendiği bir öyküyle bu kitabı oluşturmasıyla dünya çapında bir ün kazanmıştır. Kitabın başkahramanı Santiago üzerinden, “kadercilik” olgusuna değinen yazar, her insanın bir kişisel menkıbesi olduğunu ve dünyaya bunu gerçekleştirmek için geldiğini vurgulamaktadır. Coelho, bireyi iyi ya da kötü yapanın, aradıklarını bulup, bulamama arasındaki o ince çizgiyi belirleyen şeyin, kalbindekini dinlemekten geçtiğini savunmuştur. Bu düşüncesini dini kitaplardan Tevrat ve İncil’in “Yaratılış” kısımlarından alıntılar yaparak savunurken, aynı ayetlerin üçüncü büyük din kitaplarından biri olan Kur’an-ı Kerim de de geçmesiyle, okuyucuya kendi kendilerine sonuç çıkartabilecekleri bir alan yaratmaktadır. İspanya’da yaşayan Santiago, ailesinin isteğiyle papaz okuluna giden ama papaz olmak istemeyen bir çocuktur. Bu yüzden okulu bırakıp dünyayı gezmek ister fakat babası bu isteğini gerçekleştirmesinin tek yolunun çoban olmaktan geçtiğini söylemesi üzerine çoban olmaya karar verir. Çobanlık yaptığı zamanlarda iki kez aynı düşü görmesi üzerine, düşünü yorumlatmaya karar verir ve Santiago’nun asıl hikâyesi burada başlamaktadır. Düşünü yorumlatmak ve gerçekleştirmek uğruna gittiği her insan, yola koyulduğu her düşünce onun kaderini gerçekleştirmesi ve aradığına ulaşması için bir araç olacaktır. Romanda iyi ve kötü olarak tanımlanan her bir insan, Santiago’nun kaderinde olmalarının yanı sıra, onun kaderini gerçekleştirmesi için de önemli rol oynayan insanlardır. “… Tanrı, herkesin izlemesi gereken yolu yeryüzüne çizmiştir, yazmıştır. Senin yapman gereken, senin için yazdıklarını okumak yalnızca.” ( Coelho 2013: 45). Belki de romanın bu özelliğine bakıldığında, okuyucuya önemli bir mesaj verilmektedir. Kim olursa olsun, sana göre iyi ya da kötü karşına çıkan herkesten öğrenmen gereken bir şey vardır. Bunu da ancak gerçekten dinlemeyi bilirsen eğer, bu öğrendiklerinin altında yatan işaretleri daha iyi anlayabileceğin anlamına gelir. Santiago’nun Kişisel Menkıbesini gerçekleştirmek adına çıktığı bu yolda, karşılaştığı her zorlukta ve her insanda sonuca bir adım daha yaklaşmış olması, kitabın sürpriz bir şekilde bitmesine katkı sağlamıştır. En önemli mesaj ise burada verilmektedir. Rüyasını gerçekleştirmek için Mısır Piramitlerine ulaşan Santiago, aslında aradığının başucunda olduğu gerçeğiyle yüzleşir. Romanda geçen Kişisel Menkıbe, iyi ve kötü unsuru her dinde farklı şekilde yorumlansa da, insanın iyi ve kötüyü seçme yetisi ancak kendi hâkimiyetindedir. Romanın başından sonuna kadar iki tip insan çatışması vardır. Bir tarafta düşünün peşinden giden ve ne olursa olsun, nasıl bir zorlukla karşılaşırsa karşılaşsın düşünü aramaktan vazgeçmeyen Santiago ve diğer tarafta ise düşünü gerçekleştirmeyi reddeden insanlar vardır. Bunlardan ilki, parasını çaldırdıktan sonra Santiago’ya işveren billuriyecidir. Bu adam Mekke’ye gitme hayali olan ama bunu gerçekleştirmekten korkan birisidir. Bu olaylar roman içerisinde şöyle bahsedilmiştir: “Düşümü gerçekleştirmekten korkuyorum, çünkü o zaman yaşamak için bir sebebim olmayacak.” ( Coelho 2013: 70). Diğeri ise romanın en can alıcı yerinde Santiago’nun karşısına çıkan bir serseridir. Santiago’nun kendi hazinesini bulduğunu sandığı anda karşısına çıkan bu kişi, Santiago’yla aynı düşü gören ama hiçbir zaman peşine düşmeyen biridir. “Sadece aynı düşü iki kez gördüğüm için çölü geçecek kadar budala değilim ben.” sözlerini sarf etmiş olmasına rağmen, Santiago’nun düşünü gerçekleştirmesinde en önemli rollerden birini oynamaktadır. Buradaki mesaja bakacak olursak, eğer ki düşünün peşinden gitmekte ısrarlıysan, karşılaştığın her zorluğa sabır gösterebiliyorsan, seni bu yoldan ayıracak tek şeyin kendi tabuların ve kısıtlamaların olduğunu bilip, üstesinden gelebiliyorsan eninde sonunda düşün gerçekleşecektir. Her ne kadar maddi bir arayışla başlamış olsa da sonunda Santiago’nun elde ettiği kendi içine yaptığı yolculuktur. Coelho’nun sadece kadercilik anlayışına yönelmemiş olması, bireyler arasında iyi ve kötü çatışması vermesi, işaretleri yorumlayıp, onların peşinden giden bir çobanı anlatması, okura umut aşılamıştır. Yayımlandığı yıldan bugüne kadar da en çok satanlar listesinin başlarında yer alması, romana her açıdan farklı farklı manalar kazandırmaktadır. Tekdaş1 Karar Ağacı Kaynak: “https://pixabay.com/en/tree-leafless-denuded-nature-311540/” Kendi hayatımız, başkalarının verdiği kararlarla başlasa da, hayatımızın çok büyük bir bölümünü kendi verdiğimiz kararlarla devam ettiririz. Kararlarımız, kişiliğimizin aynasıdır; kim olduğumuzu yansıtır ve nasıl bir hayatımız olacağını belirler. Aslında, yaşadığımız hayat, verdiğimiz kararların oluşturduğu bir ağaçtır bana göre; tüm kararlarımızın başlangıcında bir “ana dal” vardır ve verdiğimiz kararlar bu dalda yeni “dallanma”lara yol açar. Bunu biraz daha açıklamaya çalışayım: Hayatımız boyunca verdiğimiz her karar, bizi farklı bir insan yapar aslında; her kararın sonunda bizi bekleyen yeni kararlar vardır. Hayatımızın sonuna kadar devam eden bu “dallanma”, en sonunda bizim kim olduğumuzu belirler; ancak bu “dallanma”ların gerçekleşebilmesi, tüm Tekdaş2 bunları taşıyan “ana dal”ın da sürekli büyümesine bağlıdır ve bu dal, yaşadığımız süre boyunca büyümeye devam eder. Peki, “hayat ağacımız”daki diğer dalları verdiğimiz kararlar oluşturuyorsa “ana dal” nasıl oluşur? Bu sorunun cevabı, tahmin edebileceğiniz üzere, bizim vermediğimiz bir karardan ötürü bu ana dalın oluşmuş olduğudur. Bizi Dünya’ya getiren, karar verebilecek bilince ulaşana kadar bizi yetiştiren insanlar oluşturur ana dalımızı. “Ana dal”, bizim yaşamak için verdiğimiz karardır. O insanlar tarafından verilen ilk karar, başlangıçta bu kararda etkimiz olmasa da, “yaşamak”tır. Özellikle başlangıçta dedim, çünkü biz, başka insanların kararlarıyla bir hayata sahip olsak da bunu yaşamak ya da yaşamamak, tüm hayatımız boyunca tekrar tekrar verdiğimiz bir kararın sonucudur ve bu sefer, karar bize aittir. Thomas Bernhard’ın Nefes – Bir Karar adlı otobiyografisinde, ağır bir hastalıkla başa çıkmaya çalışırken “yaşamak”la ilgili yaptığı tanım, kanımca, bu kararın sürekliliğini ve ne kadar önemli olduğunu nafiz bir şekilde açıklar: “Yaşamak istiyordum, tek önemsediğim buydu. Yaşamak; kendi istediğim hayatı yaşamak, kendi yolumdan, istediğim yere kadar gitmek.” (s.13) Yaşamak... Hepimiz bunu yaptığımızı ve bunun kolay bir şey olduğunu düşünsek de aslında bizim için en zor olan karardır yaşamak. Kendimiz veremediğimiz hâlde sonuçlarını yaşadığımız karardır; başlarda sorumluluğu bizim üzerimizde değildir ama sonradan bu sorumluluk, tüm ağırlığıyla omuzlarımıza yüklenir. Hatta kimi zamanlarda kendi istediğimiz hayatı yaşayabilmemiz için bir şansımız bile olmaz bu yükün altında. Kendi istediğimiz hayatı yaşamak, “hayat” dediğimiz süreçte karşılaşabileceğimiz en büyük zorluk; aynı zamanda ulaşabileceğimiz en büyük başarıdır. İnsanlar, yaşadıkları hayatlar doğrultusunda farklıdırlar; ancak, istedikleri hayatı yaşayan insanlar, farklılıkların içinde de bir farklılık yaratır. “Herkes farklıdır, herkesin kendine has bir yaşayışı ve ölüşü vardır.”(Nefes – Bir Karar, s.16) Der Bernhard, insanlar arasındaki farklılığın nedeninin insanların yaşayışları ve ölüşleri olduğunu çarpıcı bir şekilde açıklarken. Bu açıklama, klasikmiş gibi görünse de Bernhard’ın buna “ölüm”ü de katmış olması, bence, Tekdaş3 istediği hayatı yaşayamamış insanların son anlarında, yaşadıkları şeyler yerine yaşayamadıkları şeylerin verdiği pişmanlıkları hatırlamasıyla ilgilidir. Bu insanlar, yaşadıkları hayatın rutinliğine kapılıp, kendileri olarak yaşayamamanın verdiği pişmanlıkla hayata veda ederler. Hayatlarının son anlarını da verdikleri kararları sorgulayarak geçirirler. Bernhard, “Hiçbir şey olmak istemiyordum, dolayısıyla kendimi herhangi bir uzmanlığa yönlendirmek amacında değildim. Benim tek istediğim kendim olabilmekti.” (Nefes – Bir Karar, s.76) derken bu rutinlikten sıyrılıp “kendi” olarak yaşamak istediğini, âdeta tüm engellere başkaldırarak vurgular. “Kendimiz” olabilmek ise, bu kararı verebilmemize ve karşılaşabileceğimiz tüm zorluklara rağmen bu kararın oluşturduğu “dallanma”ya uyum sağlayabilmemize bağlıdır. Yaşadığımız süre boyunca verdiğimiz kararlar, bizi diğer insanlardan farklı kılsa da her zaman istediğimiz hayata sahip olmamızı sağlamaz. Bunu sağlayan şey; engeller kendilerini ne kadar net bir şekilde fark ettirse de, hayatın rutinliği bizi ne kadar çok içine çekse de, “ana dal”ımızı oluşturan yaşama kararından ve kendimiz olabilmek için verdiğimiz karardan vazgeçmememizdir. Bunları yaptığımızda, “ilk karar” ile büyümeye başlayan hayat ağacımız, dallanarak, bizi kendimiz yapar. Arsen Berk Tekdaş Eser Kaynakçası: Bernhard. T. (2016). Nefes – Bir Karar. İstanbul. Sel Yayıncılık. Tekdaş4 Elif GÜNDEMİR Yeryüzündeki Yıldızlar Birçok farklı duygu yaşarız. Sene içinde girdiğimiz ruh hallerini bir yana bırakayım gün içinde dahi birden çok duyguya ev sahipliği yapıyor bedenimiz. Bunları hissediyoruz ancak hissettiklerimizi kendimize kelimelerle ifade edemiyoruz. Kendimizi, ruhumuzu, kişiliğimizi tanıdığımızı varsayıyoruz ancak hangi duyguya nasıl tepki verdiğimizi belki farkında bile değiliz. Yakınlarımız gelip neden yaptığımızı sorunca fark ediyoruz. Bazen kabullenemiyoruz bile. Çok olumsuz şeylerden bahsettiğimin farkındayım. Gerçeklerle ben de çoğu zaman yüzleşemiyorum maalesef. İşler özeleştiriye gelince benim de kaçışlarım oluyor. Her ne kadar tamam söyleyin sıkıntı ne dediğimde içimden başka bir ses boş ver de gidelim diye çekiştiriyor yakamı. Ben herkesin içinde çift hatta ikiden fazla kişilik olduğuna inanıyorum. Belli zamanlarda ortaya çıkan normal zamanlarda pusuda bekleyen özel kişilikler bunlar. Genelde sanatçı ve yazarların eserlerinde diğer taraflarını gizlemediklerini görüyorum. Çünkü onların işi bu. Bizim ifade edemeyip belki de etmeye korktuğumuz şeyleri somut hale getirip önümüze koyuyorlar. Herkesin damak zevkine göre bir yazarı vardır elbet. Mesela benim mizacıma göre Barış Bıçakçı son zamanlarda tercih ettiğim yazarlardan biri. İşlediği konuları gerçekdışı bulmuyorum. Aksine bizden, benden birileri var onda da. Karmaşık duygu insanı diyebilirim. Aslında herkes de var bu karmaşık duygulara sahibim olayı. Son zamanlar da nedense moda oldu ve insanlar tam ne olduğunu açıklayamasa da karmaşık duygulara sahip olduklarını dile getiriyorlar. Bence bu, bu kadar kolay bir şey değil. Her gününüz birbirini kovalayıp kendinizi yalnız hissettiğinizde yanınızda biri olmayınca anlıyorsunuz karışıklığı. Benim için de günler günleri kovalıyor. Sorumluluklarım, yapmam gereken işler yakamı bırakmıyor. Durup düşünmeye zamanım olduğundaysa neden memnun olmadığımı ve niçin o anda orada bulunduğumu sorguluyorum. Karışıyorum ve nereye kaçacağımı şaşırıyorum. Kendimi sakinleştirmeye çalışıyorum böyle anlarda. Sorunlarıma çözüm arıyorum, çözebiliyorsam elimden geleni yapıyorum. Dış dünyayı dinleyebiliyorum ama iç dünyam bana çok ağır geliyor. Siz de aklınız meşgul olduğunda daha iyi hissetmiyor musunuz? Aslında burada demek istediğim basit şeylerden mutlu olmak. Sonuçta kendim dışında gerçekleşiyorlar. Önemli ve sonsuz olan ise ruhumuza kulak verdiğimiz andır. İnsan kendinden kaçamaz. Her şeyden kaçabilir ancak kendinden asla. Karşındakine karşı en güçlü olan insan bile kendine karşı yenik düşebilir. En renkli kişilik bile kendini yineler durur. Bu ışık ve gölge oyunudur. Yerdeki gölgemize bakarak yaptığımız hareketlerin yansımasını görebiliriz. Duygularımız da buna dahil. En yalnız olduğumuz zamanlarda bile bir gölgemiz vardır. İç sesimiz vardır. Düşüncelerimiz vardır. Sokaktan geçen herhangi bir insanla benzerliğimiz vardır. Tanımadan yorum yapamayız, onunla anlaşamam diye. Ne umarken ne buluruz çoğu zaman. Başkasına karşı yaptığımız önyargı bizim için daha kolaydır. Ancak iş kendimize gelince doğruya doğru zorlanırız. En çok da bizi yaralar bu tek taraflı düşünceler. Sokakta gezen deli diye dalga geçtiğimiz insanların nasıl ruhlara sahip olduklarını bilemeyiz mesela. Belki senin takım elbiseli halinde olduğun karmaşık ruh halinden, eski kıyafetler içindeki o deli çok daha istikrarlı duygulara sahiptir. Bıçakçı bu duruma en güzel örneği 2016’da basılan Seyrek Yağmur kitabında verir. Kitabın ana karakteri Rıfat, kendi halinde bir kitapçıdır. Bana göre aynı zamanda yalnız bir insandır da. Bir gün kitapçıya camın arkasından bakan ‘’deli’’ ye isteği üzerine kitap verir ve Bıçakçı yazar. ‘’Böylece deli neredeyse haftada bir yeni kitap almaya geliyor. O da değişmek istiyor, diye düşünüyor Rıfat, artık sadece bir deli olmak istemiyor, bunun için de kitap okuyor. Ama tabii kendini korumak için de okuyor olabilir, deliliğini sürdürmek için.’’ Evet, sevgili okurlar, siz de duygularınıza duygu eklemek ve değişmek istiyorsanız kendinizi dinleyin. Yalnızlık da bazen iyidir. EN ALTTAKİLER Günlük hayatımızda öyle rutin bir akış içindeyiz ki! Sabah kalkar, kahvaltını yapar üstünü başını giyersin. Dışarı çıkar okula veya işe gider; dersine girer, işini yapar, evine dönersin. Akşam evine geldiğinde sıcacık bir evden içeriye girer, güler yüzle karşılanır, sevdiklerinle günü, günceli değerlendirirsin. Bu rutin sanıyoruz ki herkesin hayatının parçası ama biraz farkındalık işlerin hiç öyle olmadığını bize gösteriyor. Çıkın dışarıya, bakın etrafınıza. Evinizden çıkınca apartman görevlisi ile karşılaştınız. Asgari ücretle çalışan, çocuklarını okutmaya çalışan, eşini ise apartman sakinlerinin temizlik işlerine gönderen apartman görevlisi. Yokluk içinde var olma çabası. Kavşağa geldiniz; önünüzde, yanınızda göçmen çocuklar. Belki kendi ülkesinde, sizin bugün olduğunuz kadar mutluydu. Bir gün her şeyini kaybedip sokaklarda aç bir şekilde mendil satacağını aklına bile getirmiyordu. Okula geldiniz; işte o her gün karşılaştığınız temizlik görevlisi. Evde hastası var, ilaçlar çok pahalı, çocukları okula gidiyor. İçtiği sigaraya zam gelmiş ama içmese olmaz. Nasıl yapsa da sigarayı bıraksa, bu meretten kurtulmak da o kadar zor ki! Bu insanların hepsi son derece saygı duyulacak bir var olma çabası içindeler. Çalmadan, başkasının hakkını yemeden, alın teri ile hayatını kazanmaya çalışan insanların yaptıkları takdir edilecek davranışlar. Ama bir başka grup insan var ki yaşadıkları hayatın yükünü kaldıramayıp içkiye, sigaraya ve hatta uyuşturucuya bağımlı hale gelirler. Yaşadıkları ortamda gördükleri eşitsizlikleri sorgulayıp, diğer insanları düşman olarak görüp onlara zarar vermeyi veya onlardan çalmayı kendisinde hak olarak görürler. Toplumun genel değer yargılarının aksine davranan saygınlığını yitirmiş, bayağılaşmış insanlardır bunlar. İşte Emrah Serbes kitabında “Müptezeller”i anlatmış. Müptezellerden bahsederken onlardan suçlayarak bahsetmiyorum. Çünkü koşullar farklı olduğunda her insanın başına gelebilecek bir durum. Asıl yoğunlaşılması gereken konu insanların bu hale gelmesinin altında yatan gerçekler. Türkiye; kaynakları olan ama bu kaynakları doğru ve verimli biçimde kullanamayan, gelişmekte olan bir ülke. Bence, Türkiye’nin en büyük problemleri ise eğitim ve bölüşüm. Eğitim bir ülkenin can damarıdır. Çocukların ve gençlerin toplum yaşayışında yerlerini almaları için gerekli bilgi, beceri ve anlayışları elde etmelerini sağlama işidir. Okullarda bu genç beyinleri eğitirken öncelik insan ilişkilerine verilmeli. Onlara büyüğe saygı duymayı, küçüğe sevgi göstermeyi, çalmamayı, hak yememeyi öğretmeliyiz. İnsanların insanca yaşaması için gerekli her türlü davranış biçimini göstermeliyiz. Bu şekilde bir eğitimi verebilmek için gerekli kadrolar ve okullar için devlet bütçesinden en yüksek payı eğitimin almasını sağlamalıyız. Ülke kaynakları iyi bir şekilde paylaştırılmadığı için sermaye sahipleri ya da kırsal kesimde toprak ağaları bölüşümde en büyük payı alan konumundadır. Milli gelirden en yüksek payı alan az sayıdaki bu kısım son derece rahat bir hayat sürerken, diğer tarafta toplumun çok büyük bir kısmı evine ekmeği bile zor götürmektedir. Herkesin gözü önünde yaşanan bu eşitsizlik toplumsal huzursuzlukların yaşanması için uygun ortam oluşturmaktadır. Sürekli iş aradığı halde iş bulamayan, evde çocukları aç olduğu halde ekmek alamayan bir insanın çalmaktan başka bir çaresi yoktur. Bu nedenle gelir dağılımının düzelmesi için gerekli düzenlemeler yapmalı, işsizliği azaltmak için yatırımları artırıcı kolaylıklar sağlanmalı, sosyal devlet kapsamında sağlık hizmetlerinin tüm vatandaşlara eşit şekilde verilmesi sağlanmalıdır. Emrah Serbes kitabında ülkemin en büyük sorunlarından birine Bakır kişiliği üzerinden dikkat çekmiş. Samimi ve akıcı bir anlatımla konuyu net bir şekilde işlemiş. Okurken kitabın bir parçası olduğumu hissettim. Sorunlara çözüm bulmak istedim. Kitapta çaresizliği aşağıdaki gibi tarif edilen insanlara yardım etmek istedim: “Çekip gittim. Karanlık duvarları yıkmak yetmiyordu. Bazen karanlık bir duvarı yıkarsınız ve önünüze geniş bir yol açılır ama ikinci bir duvara kadardır bu. Gelmez duvarların sonu. Bazen de aklın barikatlarını yıkarsınız ve önünüzde deliliğin yolları açılır ama yeni bir akla kadardır bu. Ne deliliğin sonu vardır ne de aklın, ne duvarların sonları vardır ne de yolların. Sokaklar boyu yürüyüp düşündüm, gidecek yerim yoktu benim. Rüzgarlara karşı durup düşündüm, arayacak kimsem de yoktu benim. Yolun başında müptelaydım, yolun sonunda müptezel”.(Serbes, 153) Bir müptezelin kendini bundan daha iyi açıklayabileceğini düşünemiyorum, sözleri içimi acıttı. Aklıma gelen çözüm önerilerinin kısa sürede hayata geçmesi imkansız, biliyorum. Böyle gelen böyle gitmez çünkü her geçen gün toplumda müptezellerin sayısı artmaktadır. Yıllardır süren bu eşitsizliğin sonuçlanması için bugün adım atmak gereklidir. Yarın çok geç olabilir.  Serbes, Emrah. “Müptezeller”. İstanbul: İletişim Yayınları, 2016. Elif İpek Orak Kendene AnlamakSartre'ın Öznellik nedir? kitabında yer alan bir tartışmada, bir yanlış anlaşılmayıçözümlemek adına, "Kendini bilmek, kendini yok etmektir"(Sartre, 69) ifadesine yer verdiğinigörüyoruz. Belirttiğim gibi bu iddia savunulmak amacıyla değil, pratikte bir amaca ulaşmakniyetiyle sunuluyor ve tartışmayı odağından farklı bir noktaya taşıyacağından dolayı hızlıcaazlediliyor, fakat bence bu iddia çok daha fazla irdelenmeyi hak ettiği gibi, belki de "bilmek"kavramının yerine "anlamak" kavramının kullanılması bu bağlamda daha uygun görünüyor. Birinsanın kendini anlamasından kasıt aslında daha çok kendi karakterini anlamasıdır zira. İnsanın"kendi"si doğaldır çünkü; karakteri ise sonradan edinilmiştir. Karakter, bireyin kendinişekillendirme çabasıyla oluşur ve kendinden uzaktır. Haliyle bireyin kendi birey tarafındananlaşılamaz bir olgudur. İnsan zihninde üretilen düşünceleri basitçe – buradaki basitlik iddiası insanın "düşünenhayvan" olduğunun kabûlünde mevcut olan ve ima edilen bir kozmolojik konumun yansımasıdır --ikiye ayırabiliriz: duyularımızı temel alan ve "dil"in kendisini temel alan düşüncelerimiz vardır.Duyu temelli düşüncelerimiz aklımızda belirli duyularla edinilen verilerin bir nevicanlandırılmasıyla, dil temelli düşüncelerimiz ise düşünülen şeyin, kelimeler gibi, dil ögelerinin içdünyadaki karşılıkları üzerine inşa edilerek ifade edilmesiyle oluşur. Mesela "soğan" hakkındadüşünürken soğanın kokusu, dokusu veya görüntüsü gibi şeyler duyu temelli düşünüşümüzeörnektir ve bunları dil yardımıyla açıklamak bunlara doğal süreçler içerisindeki yerlerinin ötesindeanlamlar yüklemek olacağı için "doğal" olmayacaktır. Bu noktada soğanın kokusundan dilüzerinden bahsederken 'soğan kokusu' gibi bir kavram kullanırız örneğin. Yani dil tabanındaoluşturmaya çalıştığımız ifadeyi duyu tabanıyla ilişkilendirerek kurarız. Benzer şekilde "akıcı","zarif" gibi kavramlar sadece dille karşılık bulurlar ve bunların "gösterilen" boyutları yoktur."Düşünmenin ve düşüncenin daha önce bahsedilen konuyla bağlantısı ne?" derseniz, düşünmekanlamanın öncül koşuludur ve birinin kendini anlayabilmesi için kendini düşünmesi gerekir. Budüşünme sürecinin dilsel kısmı sıkıntılıdır. Herhangi bir birey, keskin hatlarıyla belirli birtakımsıfatların bir arada kullanılmasıyla oluşmaz. Birey organik olarak daha bulanık bir biçimde oluşur.Kimse kelimenin tam anlamıyla "kibirli" değildir mesela, ya da kimse kelimenin tam anlamıyla"nazik" değildir. Haliyle sıfatlar bireyi, bireyler de sıfatı ifade etmekte yetersiz kalır. Bu nedenle birbireyin kendini anlaması dil yoluyla tam olarak mümkün değildir. Duyu temelli olarak kendinianlamak çabası ise yine sıkıntılıdır. Bir insanın sizde uyandırdığı hissiyatı düşünün. Bu hissiyat obireyin üzerinizde bıraktığı izlenimden kaynaklanır. Bir anlamıyla karşınızdakini gözlemlemenizinsonucudur: Onların eylemleri sizde bir duygu uyandırır ve siz bu duyguları bir bütün olarakdeğerlendirip o insan hakkında genel bir yargıya sahip olursunuz. Fakat bu yöntem bireyin kendinianlaması için yetersizdir. Birey kendini gözlemleyemez ve bu noktada eylemler bireyin kendieylemleri olduğundan ötürü en doğal seçenek olarak gözükür. Tabii burada kastettiğim bireyin kendisidir -- bir kişinin en organik şekilde oluşmuşkişiliğidir. Haliyle, eğer ki birey kişiliğini belirli sıfatlara tam anlamıyla izdüşecek şekildeyapılandırırsa kendinden uzaklaşır; eylemlerini gerçekleştirme nedeni o eylemin doğalgörünmesinden başka bir şey olan biri de kendinden uzaklaşmıştır. Burada bir kendi olma sorunsalıbelirlir haliyle. Günümüzde görülen belirli sıfatlara bürünme merakı da bu sorunsalın biruzantısıdır. Bireyin kendisi aslında içinde bulunduğu kaos içerisinde organik olarak şekillenmesigereken bir şeydir. Haliyle, belirli bir kimliğe bürünme çabası nasıl bireyi kendindenuzaklaştırıyorsa kendini anlayabilmiş olmak da kendinden uzaklaşmışlığı gösterir. Başka birdeyişle, bireyin kişiliği kendisi tarafından anlaşılabiliyorsa bu durumda bu kişilik kendisi değildir,çünkü daha önce bahsettiğim gibi bireyin kendi bireye anlaşılır bir şey değildir. Birey kişiliğinianlarsa kişiliğini anlayabilmesi bu bireyin kişiliğinin kendi olmamasından kaynaklanır. Kendinianlama mevzusunu ironik yapan nokta da budur aslında. Birey kendini anlayamaz, eğeranlayabiliyorsa anlayabildiği şeyler o bireyi yansıtan nitelikler olmaktan çıkmıştır.Baran ZadeoğluKaynakça:Sartre, Jean Paul. Öznellik nedir?.İstanbul: Can yayınları , 2015. BaskıBaşak Tatarlı Ahmet Özer TURK101-034 23.09.2014 Açlık Oyunları(Serisi) / Suzanne Collins “Açlık Oyunları kutlu olsun ve şans sonsuza dek sizinle olsun!” Konusu birden çok kitaba yayılan ve seri olarak geçen Açlık Oyunları’nı tanımlayan ve neredeyse kitabın fezlekesi haline gelmiş olan bu cümle, aslında yazarın ince mizah duygusunu ve okuru düşündürme yeteneğini de özetliyor. Yazar Suzanne Collins bu kitapları yazma sebebini açıklarken, esin kaynağının televizyon olduğunu iddia ediyor. Bir kanalda eğlence programı izlerken başka bir programda karşısına Irak’ın işgalinin çıktığını ve o anda aklında bu kitapları yazma fikrinin oluştuğunu söylüyor. Kitabın baş kahramanı Katniss Everdeen, yazar tarafından Yunan mitolojisinden esinlenilerek tasarlanıyor ve kadın okurun bakış açısından gerçek hayata oldukça yakın bir profille anlatılıyor. Bir genç kızın ergenlik çağlarında yaşayabileceği problemler, içsel çatışmaları, duyguları arasındaki geçişleri çok açık bir şekilde betimlenirken, insan doğası ve bu doğanın dış etkenler tarafından zorlanarak ortaya çıkarılması kitabın esas konusunu oluşturuyor. Açlık Oyunları, bir nevi insan doğasının en vahşi halinin ortaya çıktığı bir oyun. Aslında oyun olmaktan çok, hayatın ta kendisi. Hiçbir ceza, insanın çocuklarından ayrı kalması kadar zor olamaz belki de. Bu görüşle yıllar önce savaşta yenilmiş olan on iki adet mıntıkadan kura usulü ile seçilen ve yaşları 11 ile17 arasında olan 24 çocuk Capitol tarafından hata yapmaları halinde hayatlarını kaybedecekleri bir oyunun içine sokulmaktadırlar. Bu oyunlar canlı olarak yayınlanmakta ve çocukları oyun alanında olan aileler ve onların yakınları da bu vahşeti izlemek zorundadırlar. Büyük bir özveride bulunarak, kurada adı çıkan kız kardeşinin yerine Açlık Oyunları’na kendisinin seçilmesi için ısrar eden Katniss Everdeen, hayatı için savaşmayı çok küçük yaşta öğrenmiştir. Babasını kaybetmesi üzerine yıllar boyunca annesi ve kız kardeşine bakan Katniss Everdeen, Açlık Oyunları’ndan nefret etmektedir ancak bu düzenin bozulması için kasıtlı olarak müdahalede bulunması mümkün değildir, her koşulda Açlık Oyunları’nda öleceğini düşünmektedir. Ve yine kadın okurun bakış açısından yaklaşıldığında, yazar mükemmel bir şekilde Katniss Everdeen’in ‘günü kurtarmasına’ izin vermiştir. Açlık Oyunları’nı galip olarak tamamlayan Katniss Everdeen ve Peeta Mellark, aslında farkında olmadan isyancı ruhlarını onları izleyen binlerce insanın önünde ortaya çıkarmış ve Capitol’ün yenilemez görüntüsünü çok sert biçimde sarsmışlardır. Genç bir kızın kendi hayatını ve sevdiklerinin hayatlarını kurtarmak için ne kadar rol yapması gerekebilir ? Ve ruhunun yönlendirdiği yere gittiği için bir insan ne kadar ağır cezalandırılabilir ? İkinci defa Açlık Oyunları’na gitmek zorunda kalan Katniss Everdeen için artık hayatında korkudan başka bir duyguya yer yoktur. Her hareketinin izlendiğinin farkında olmanın bilinciyle, sevdiklerinin hayatını korumak ve onlara zarar gelmesini önlemek amacıyla özgür ruhunu bir süreliğine dizginlemeyi dener. Sonuç her zaman olduğu gibi başarısızlıktır. Yazarın vermeye çalıştığı mesajı gerektiği gibi algılayanlar için, otoritenin haksızlık yapma hakkının olmadığını ve günün birinde bunları karşılığını ödemesi gerekenlerin ödeyeceğinin işaretleri Katniss Everdeen’in her bir sözcüğünde hissediliyor. Zaman, artık savaş zamanı. Haksızlıklara karşı birleşmenin zamanı. Ayrıca, kazandığını düşündüğün, zaferin tadını dilinde hissettiğin o anda kişisel cehenneminde yanmanın zamanı. Hiçbir zaman haksızlığa karşı birleşemeyenlerin tek yürek olduğu bir resmin çarpıcılığının yanına,kayıp ve kederin çok canlı tasviri ile görenlerin irkileceği bir resim çizilmiş gibi. Bu duyguların hepsi aynı anda yaşanabilir mi ? Katniss Everdeen için, bu sorunun cevabı evet. Sevdiği, kendi hayatı pahasına yaşatmaya yemin ettiği erkeğin kendisini eskisi gibi görmediği anda yaşadığı yıkım ile kendi kişisel cehennemine adımını atıyor. Başka bir erkek, kendisi kadar iyi tanıdığı bir erkek, ona bu cehennemin içinden çıkması için el uzatırken; Katniss Everdeen içinde yandığı o ateşle insanlara özgürlüklerini vermeye ve haksızlıklara karşı çıkmayı tercih ediyor. Yandığı ve yaktığı ateş giderek büyüyor, büyüyor ve Capitol’ü altüst ediyor. Katniss Everdeen’in hayatını da bereberinde altüst ederek kül oluyor. Hayatta en sevdiği insan öldüğünde, artık yaşamak için sebebinin olmadığına inanırken, mucizelerin bitmeyeceğini görüyor. İstediği hayatı yaşayabileceğini, hayatta kalması için yanında kimin olması gerekiyorsa onu, yani Peeta Mellark’ı seçerek, kaybettiği her insanın anısını yüceltmek adına hayatını yaşıyor. Özgürlüğün değerini bilerek, yaşadığı her anda bunu kendine hatırlatarak, çocuklarının gözlerinde o korkuyu görmemek için elinden geleni yaparak yaşıyor. Ecem YILDIZ Aşkın Gücü Gece olduğunda şehirlere uzaktan bakmak iyidir bazen. Kalabalıkta kaybettiğin benliğine geri dönüş, rahatlamadır benim için şehrin ışıkları. Her bir ışık düşüncelerini aydınlığa çıkarmak için var sanki. Aynı yıldızların altında, aynı gökyüzüne bakan o kadar çok yalnız insan var ki birbirinden habersiz. Birbirlerinin yanından geçen ama birbirlerini fark etmeyen insanlarla dolu sokaklar. Kalabalık ortamlarda, yoğun iş temposunda, şehrin gürültüsünde unutulmaya yüz tutmuş bir duygu var içimizde, dışarı çıkmayı bekleyen. Kalbimizin bir köşesine gizlenen ama bir o kadar da kendini göstermek isteyen bir duygu bu. Hayata pembe gözlüklerimizi takarak bakmamızı sağlayan, yüzümüze anlamsız bir sırıtma yerleştiren, hatta midemizin içine kelebekler doluşturan bu güzel duygunun adı aşk. Küçükler tarafından abartılan, büyükler tarafından küçümsenen bir duygu olduğundan gerçek aşkı tadabilenlerin bir ya da iki elin parmaklarını geçmeyeceği bir dünyada yaşıyoruz maalesef. Somurtkan yüzlerin dünyasında kaybolmuş küçücük bir sevgi kırıntısı bulabilen şükrediyor haline. Aşk fazlasıyla yer etmiştir dilimizde. Farkında olmadan aşk kelimesini fazlasıyla kullanırız, ne söylediğimize önem vermeden. Hâlbuki çok derin anlamları taşır aşk kelimesi sözcüklerde. ‘Aşkın yaşı olmaz’’ sözünü söyleriz mesela. Olmuyor gerçekten, aşk yaşa bakmıyor. Arada yetmiş yaş fark olsa ne yazar? Aşka olan inançların azaldığı bir dönemde aradaki yetmiş yaşın bir önemi kalmıyor. Ruhi Mücerret’e bu yüzden büyük bir saygı besliyorum çünkü önemli olan aşkı gerçekten yaşayabilmek, onu en derinde; kalbinde hissedebilmektir. Aşk öyle bir duygu ki sıkıntıları göz ardı etmemize yardımcı oluyor. Gözümüzde büyüttüğümüz işler, gereksiz ve çabucak girdiğimiz depresyonlar bir bulut misali kayboluyor küçük ama etkili bir duygunun arkasında. Gerçek aşkın bir lütuf olduğu şu dönemlerde, kalbimizde gizlenen bu duyguya sıkı sıkı sarılmalı ve asla bırakmamalıyız. Hiçbir duygu kırıntısına hayatında yer vermeyenlerin çoğunluğu oluşturduğu bir dünyada aşkı yaşamak mutluluğun da kapısını açıyor ama ne yazık ki kimse aşkın bu gücünü göremiyor. Her gün yeni bebekler dünyaya geliyor ve her gün birileri vefat ediyor. Kaçı aşkı, mutluluğu hissederek gözlerini yumuyor dünyaya? Dünya hayatını boşa geçirenlerle dolu. ‘’100 sene nasıl mı geçti? Size şu kadarını söyleyeyim, 1 saniye ile 1 asır arasındaki fark abartılıyor. Ve... mazide kalan her şey kısa sürmüş demektir.’’ Diyor Murat Menteş’in kitap kahramanı olan Ruhi Mücerret. Kısacık ömrümüzde neyin kavgasını yapıyoruz da herkes birbirine somurtuyor? Bir saniye ile bir asır arasındaki fark yaşanmışlıklardır bence. Mutlu anıları yâd etmek yerine, hüzünlü anılarımızda boğuluyoruz. Yaşamak bir haksa eğer âşık olmak da bir hak olmalı çünkü aşkın düştüğü yerde mutluluk, barış ve neşe de yeşerir. Herkes âşık olabilseydi bu dünyada kötülük kalmazdı çünkü âşık bir insan sevdiğini kötülüğün olduğu bir dünyada yaşamaması için bütün kötülüklerle savaşırdı. Aşk, şimdi gerçek anlamından saptırılıyor tabii. ‘’Aşk, kimin kollarında öleceğine karar vermektir.’’ Ruhi Mücerret’in de dediği gibi ölümlü dünyada, karanlığa gömülen hayatları aydınlatmak için var aşk. O yüzden hangi yaşta olursa olsun âşık olmak ya da daha doğrusu âşık olabilmek değeri sayılamayacak bir hediyedir insana. Velhasıl kelam, gece olduğunda ve yalnız hissettiğinizde şehrin ışıklarını izlemenizi öneririm, düşüncelerle boğuştuğunuz ama sonunda rahatlığa kavuştuğunuz bir kapı açıyorlar. Hala aşkı tatmak için geç olmadığını ve hayata neşe katmak için bir yerlerden başlamak gerektiğini hatırlatacak hatta yol gösterecektir size şehir ışıkları. Belki de bir kitabın gerçek kahramanıyken aslında kitabın figüranı olduğunuzu anlayacaksınız ve yeni bir kitabın sayfasını açacaksınız. Yeni bir şeylere başlamaktan korkar, geç kaldığımı sanırdım ancak 100 yaşındaki Ruhi Mücerret bile âşık olabiliyorsa, hiçbir şey için geç değildir. Sabiha Ulusoy RENKLİ RÜYALAR OTELİ “Hayatta iki tane doğru vardır. Kağıt üzerinde doğru olanlar ve doğru olduklarını hissettiklerimiz.” (E.Baran) Kadere ve içinde bir şemsiye gibi kapladığı derin felsefeye inanır mısınız? Yoksa siz kaderi tamamen hür iradenizle kendi yolunuzu çizme olgusu olarak mı görürsünüz? Hayatta tek bir doğru yok. Aksine birbirinin sağlamasına dahi
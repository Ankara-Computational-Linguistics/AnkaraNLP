söyleyecek hiçbir kelime bulamadım. O ise beni gördüğüne hiç şaşırmamış gibi, ismimle hitap etti, sonra sadece tek kelime çıktı ağzından Neden. 20 ...dün gece yine ağlayarak uyandım. Yatmadan önce, en son mektubunda gönderdiğin fotoğrafı başucuma koymuştum. Uyanır uyanmaz kafamı kaldırdığımda o güzel gözlerini dikmiş bana bakıyordu. Sanki tüm bunlardan haberdarmış ve hepsine bir son vermek istiyormuş gibi. O an büyük bir suçluluk duygusuydu hissettiğim. Çekmecesinde bulduğun defterler... Öyküleri... Onları oldukları yerde bırakmalıydın, ait oldukları yerde. Ben kararımı verdim artık buna hakkımızın olmadığını düşünüyorum... Bu, sağ taraftaki gönderilmemiş mektupların sonuncusuydu. Üzerindeki tarih, hayatımın kendimce gizli tuttuğumu düşündüğüm bir parçasını dış dünyayla paylaşmaya karar verdiğim yılı gösteriyordu Bir süredir defterlerde biriktirdiğim öyküleri yayımlatmak için dergilere göndermeye karar verdiğim yıl. Yirmi beş yaşındaydım o zaman... (Gönderdiğim ilk öyküm... Tabii ki hiçbir yerde yayımlanmaya değer bulunmamıştı... Sıkıntı dolu yıllar...) Bu mektuptan sonra annem bir iki kez daha yazmıştı babama anlayabildiğim kadarıyla. Ama o bunların hiçbirine cevap vermemiş, belki de bu satırların benzerleriyle kararını iletmişti anneme. Daha fazla dayanacak gücü kendimde bulamıyorum. Boğazımdaki düğüm çözülüveriyor, karşı koymak için hiçbir çaba gösteremeden. Geç de olsa içimden -belki de yıllardır onun için biriktirdiğim bir yerlerden- kaynayarak yükselen gözyaşlarına engel olamıyorum. Odanın ortasındaki valizin yanında tek başıma, yaşamış olduğum hayatın ve (bugüne kadar cevaplarını bulmaktan korktuğum, belki de cevapsız olduklarına inandığım için) sormaktan sıkılmış olduğum soruların anlam kazanmasının sevincine karışan gözyaşlarımla dikiliyorum. Üzüntüsünü bir daha asla duymayacağımı hissettiren pişmanlığım uzaklaşıyor benden... Bu sevinç, pişmanlık ve gözyaşlarının verdiği tarif edilemez huzur duygusuyla çalışma masamın çekmecesinden, yıllardır dokun(a) madığım için -tekrar açmaya korktuğum için- son sayfası üzerine 21 Mart 1999 tarihi işlenmiş olan defterimi çıkarıyorum. Defterde kayıtlı son cümlenin altına ince ve düzgün bir çizgi çekerek önce bugünün tarihini, sonra Bir Sürü Kadınlı Yıllar-Yeniden başlığını atarken, uzun süredir ilk defa kafamdaki diğer seslerden önce, ben olarak, kendim olarak, uykumun geldiğini hissediyorum. Defteri -bu kez durmaktan, beklemekten sıkıldığı çekmece yerine- çalışma masamın üzerine, açık bir şekilde bırakıp uyumaya gidiyorum. 22 Tanımadığım bir odadaydım. Kaynağı belirsiz bembeyaz bir ışık içeriyi dolduruyordu. Etrafta hiçbir eşya yoktu. Karşımdaki duvarı boydan boya kaplayan ayna dışında. Gözlerim bir kapı aradı. Boşuna... Kulağımda derinden gelen bir cızırtı, radyo kanalı gibi, ayarsız… Aynada, pijamalarımla oturduğum yerden kendimi seyrediyordum. Ayaklarım çıplak ama zemin kalın, beyaz tüylü bir halı ile kaplı. En son hatırladığım, gecenin bir yarısı evimde, dişlerimi fırçalamış, her zamanki gibi tüm kilitleri tek tek kontrol etmiş, yorgunluğumun kovaladığı uykumu geri getirmesi için başucu kitabımı elime almıştım. Sayfaların arasında gidip geliyordum her gece, kaldığım yeri kaybettiğimden ilk sayfalardan rasgele tekrar okumaya başlardım. Kaptan Nemo, her gece başka bir yüzüyle karşıma çıkardı, ertesi gün aynı sayfalara bakıp şaşıracak olan yine ben değilmişim gibi inanarak okurdum… Radyonun (veya her neyse) cızırtısı kesildi. Bir klik sesi, bir yutkunma, bir nefes… Uhrevi bir ses… Filmlerde gaipten gelen ses... (Nerede olduğumu yavaş yavaş anlıyorum. Burası bir çeşit sorgulama odası olmalı. Aynanın arkasındaki kişi sesini değiştirerek konuşuyor benimle. Kaçırılmış olmalıyım. Neden. Kim tarafından. Panik yok.) Mehmet. (Adımı biliyor.) Merak etme sana zarar vermeyeceğiz. Tabii eğer istediklerimizi yerine getirirsen… (Sadece dinliyorum. Bu sakin halim onları -kimse onlar.- şaşırtmış olmalı. Beni de şaşırtıyor.) Hiç Ahtapot'tan bahsedildiğini duymuş muydun. (Kafa sallıyorum. Evet, kafadanbacaklı bir 23 hayvan) Korkmana gerek yok, güvendesin. (Bu beni rahatlatmalı mı.) Tek yapman gereken Ahtapot'un hizmetine girmek. (Nasıl.) Üç milyon yeni lira… Azmet Başar'ın hesabına geçireceksin. (Üç milyon mu. Azmet Başar mı. O da kim.) Ahtapot'un gücünü hafife alma. (Yoksa…) Evet. Aynen tahmin ettiğin gibi. Merak etme… Gerekli mesajlar sana verilecek. Yeter ki gözünü dört aç. (Ne mesajı, ne gözünü dört açması, kimsiniz kardeşim siz. Hem ben o kadar parayı nereden bulurum, bulsam da…) Kimsenin ruhu duymayacak. Tek yapacağın parayı transfer etmek… (Ne transferi, nasıl.) Sadece gözünü dört aç. (Benim böyle bir yetkim yok.) Gerisini Ahtapot halleder. Unutma, ailenin geleceği senin ellerinde. Kimseye bir şey söyleme, Ahtapot her şeyi duyar ve gerekeni yapar… Gözlerimi açtığımda yatak odamızdaydım. Etraf henüz aydınlanmamıştı, başucumdaki lambadan yayılan plastik kokusu odayı kaplamıştı. Işığı kapattım. Kitabımı yerden kaldırdım, okurken yine uyuyakalmışım. Son günlerde uyku perileri düzensiz uğruyordu yanıma. Bazen sabaha kadar girmiyorlardı odamdan içeri, bir an dalsam bile kısa sürede uyanıveriyordum. Kimi zaman elimden yuvarlanan kitap, kimi zaman bir tıkırtı… Başka bir zaman da tam tersine saatin alarmı yeterli olmuyordu uykumun derinliklerinden yüzeye vurmam için… Koku. Midemi bulandırıyordu. Gül olsa yine kızardı, Şu duyu değiştirmedin bir türlü, diye. Bugün mutlaka halletmeli. Hiçbir şeye vakit yok ki. Şu proje… Sinir bırakmamıştı, son bir yıl, Cumartesiler dahil, haftada altı gün... Bazı geceler, bilgisayar başında sabahladığım geceler, hayatımın amacının bu proje olduğunu düşünürken buluyordum kendimi. Tüm planlarım... Hele bir bitsin tatile gideriz, hele bir bitsin o zaman bakarız, o zaman düşünürüz... Ertelenen hayaller... Tüm insanlığın yüzyıllar boyunca peşinde koştuğu huzuru bu projenin bitiminde bulabileceğime dair temelsiz bir inanç oluşmuştu. Son bir ayı da testlerle geçirdikten sonra nihayet herkesin 24 ‘gelmez' dediği o gün gelmişti Sistem kullanıma açılacaktı. Artık geri dönüş yok, hata kabul etmez bu işler… Önceki akşam ofisten çıkmadan bir sürü imza işi, formalite… Yine yorgun bir gün… Unutkanlık da cabası. Ev yolunda, trafik ışıklarında sinyal verdikten sonra sola dönmeden doğruca basıp gitmişim. Sinyali ne zaman verdim, dönmekten ne zaman vazgeçtim… Artık tüm olanlar başımı döndürüyordu bu son haftada, hayat çok hızlı akıyordu ve her şey aynı anı bekliyor gibiydi üst üste gelmek için… İşte kafamda yine bu düşüncelerle ofiste masamın başındaydım. Bilgisayarımın açılmasını bekliyordum. Burnum o alışkın olduğum kahve kokusunun izini sürüyordu, ister istemez kravatımı düzelttim, oturuşuma çekidüzen verdim. Patron yakınlarda olmalıydı. Bir anda etraftaki sesler kesildi, tek duyduğum bilgisayarımın tekleyerek açılan sabit diskinin sesiydi. Etrafta bir gariplik olduğunu hissediyordum, anlam veremediğim bir sessizlik... Belki de hep böyleydi burası diye düşündüm. Sistemdeki son kontrolleri yapmaya başlamadan, bir süredir mesajlarıma göz atmadığımı hatırladım. Ağzına kadar dolmuştu mesaj kutusu. Patronun gönderdiğini açtım hemen, önceki akşam gönderilmiş. Beyaz ekranda harfler titreşiyordu [Değerli çalışma arkadaşlarım. Mehmet K.'nın bir yıldır göstermiş olduğu üstün performans sayesinde, liderliğinde gerçekleştirilen ve bir ilke imza attığımız Para Transferi Projesi ile bankamız büyük bir adımla rakiplerinin önüne geçmeyi başarmıştır. Bu nedenle Mehmet K., bugünden itibaren bir süredir boş bulunan müdür yardımcılığı konumuna terfi etmiştir. Kendisine hizmetlerinden dolayı teşekkür eder, yeni görevinde başarılar dileriz. Bilgi İşlem Müdürü Ek Genel Müdürümüzün bölüm adına bana gönderdiği kutlama mesajı 25 Not Yarın sabah, sistemi açmadan önce küçük bir kutlama için gerekli hazırlıkların yapılması...] Sessizliğin nedeni bu muydu. Biraz da korkarak, kafamı kaldırıp etrafa bakmaya niyetlendim. Herkes ofisin ortasında, masaların etrafına toplanıyordu. Plastik tabaklarda kurabiyeler, kekler... Bardaklara çaylar konmuş bile... Koltuğumdan kalkmakta tereddüt ettim. Şaşırmıştım. Hem artık böyle bir şeyi beklemiyordum, ümidimi kesmiştim. İki sene önce olsa… Patronla kaç defa, bu göreve ne kadar uygun olduğumu konuşmuştuk, ama… O zaman olsa her şey ne kadar farklı olacaktı. Ama insan bir kere hata yapar, hatasından ders almazsa da zaten hiçbir şeyi hak etmiyor demektir. Ben de ümitlenmemeyi öğrenmiştim iki sene önce... Zamanla düşünmemeyi başarmıştım, aklımdan çıkarmayı... İşinde iyi olmak hayatta bir yere gelebilmek için asla yeterli değildir. Bazı işler başka özellikler ister. Herkeste olmayan özellikler... Soğukkanlılığımı korumaya çalışarak yerimden kalktım, insanlara doğru ilerledim. Bir ara arkaya, masama baktığımda Aslı eşyalarımı toplamaya başlamıştı bile. Diğerleri bu müjdeli haberi bir kez de elimi sıkarak, sırtımı sıvazlayarak kutluyordu. Herkes çok normal davranıyordu, kimse benim kadar şaşkın görünmüyordu. (Ziya'yla göz göze geldik. Her şeyi çok önceden biliyor olmalıydı.) Bir anda yine kahve kokusu. Yanı başımdaydı. Kalakaldım. Kahvesinden bir yudum aldı, çok önemli bir konuşmanın öncesinde olduğu gibi (her zaman istediği etkiyi bırakırdı insanların üzerinde) babacan bir tavırla Mehmet arkadaşımız, çalışmalarıyla bankamız için bu önemli projenin hayata geçirilmesinde özverili bir liderlik örneği göstermiştir. Başta Mehmet olmak üzere tüm ekibi tebrik ederim. Hepinize iyi çalışmalar... Bu mütevazı tebrik töreninden sonra küçük kalabalık dağılıyor, herkes yavaş yavaş yerine dönüyordu. Etraf az önceki sessizliğine kavuşmuştu. Patron geçerken omzumu sıkarak kulağıma fısıldadı Artık bu bölümün geleceği senin ellerinde. Göz 26 kırparak uzaklaşmıştı. (Gerekli mesajlar sana verilecek.) Artık bir odam, ücreti banka tarafından ödenen cep telefonum ve yetkim vardı. On dakika içerisinde yeni odama taşındım. Odada her şey yeniydi. Bilgisayar, arayan numaraları gösteren ekranlı telefon, dolaplar, dosyalar… Karşı sıradaki apartmanların yüzü… İki binanın arasında, her gün kenarından geçtiğim halde hiç dikkat etmediğim Haliç manzarası… Koltuğuma oturup dışarıyı seyre daldım. Uzun süreden beri ilk defa hak ettiğimi aldığımı düşündüm… Belki bunca yıldır ümitsiz olmak için gerçek bir sebebim yoktu. Belki de kendi kendime yaratmıştım onca sıkıntıyı. Bir martı Haliç'in sularına doğru hızlı bir iniş yaptı. Derin bir nefes aldım. Bir süredir kovaladığım huzuru gerçekten yakalamak üzere olduğumu hissediyordum. Gül'ü aramak ancak o zaman aklıma geldi. Neyse ki onu toplantısının arasında yakalayabilmiştim. Haberi duyunca sevindi. Sadece sevindi… Ne coşkulu bir çığlık, ne de bunu çoktan hak etmiş olduğuma dair bir iki gurur okşayıcı cümle. İzmir'de hava sıcakmış, beş uçağına rezervasyonu varmış… Sesi kesik kesik geliyordu. İyi misin. diye sordum. Akşama güzel bir yemek yiyelim mi. dedim, Kutlama yaparız. Bakarız, dedi. Sonra da aklına birden gelmiş gibi… Mehmet, balık yiyelim, ne dersin, şöyle Boğaz'da… Güzel mezeler falan… Ahtapot salatası… Telefon kesildi. Birkaç kez daha denedim. Anlatmak istiyordum. Kutlamadan bahsetmek... Telefon çekmiyordu, telesekreter çıktı. Kapattım. Zaten Gül de çoktan toplantısına geri dönmüştü herhalde… Kapıya vurulduğunu duymamış olmalıydım, ne de olsa bir odam olmasına alışkın değildim, kapalı kapalılara da. Ziya, ince, uzun kafasını aralıktan uzatıyordu. Kurnaz bir gülümsemeyle Müdür Bey, bütün test kullanıcılarını siliyorum sistemden, sadece... Haberin vardı değil mi. Cevap vermeden gülümsemeyi sürdürdü. Son zamanlarda ben kendi dünyamda dalmış çalışırken kim bilir başka neler olmuştu dışarıda. Etrafımdaki her şeyle olan ilişkim projenin kapsamıyla sınırlı kalmıştı. Ziya hâlâ kar- 27 şımdaydı Bugün başlıyoruz artık. Çıkarken kapıyı kapattı ofisin gürültüsünü dışarıda bırakarak. Biraz kafamı dinleyebilirim diye düşünmüştüm. Masanın köşesindeki çerçeveyi düzelttim, küçük gümüş kalbin içerisinde Gül'ün siyah gözleri beni izliyordu. Tüm bunlar iki sene önce olmuş olsaydı... Bunu çoktan hak etmiştim, başka şeyleri de, çok zaman önce... O zaman her şey farklı olabilirdi. Bazı kararlar daha kolay alınabilirdi. Belki de o fotoğrafın hemen yanında bir başka göz bana bakacaktı, minicik bir çift göz. Eve gittiğimde onu da kucaklayacaktım, annesiyle beraber. Cesaret edememiştik bir türlü. (Ailenin geleceği senin ellerinde.) O anda bir tıkırtı… Bir daha… Arkama döndüm. Penceremin önünde… Cılız bir kuş, siyah, cama dokunuyor. Boynu nefti, güneş ışığında parlıyordu. Ürkütmemeye çalışarak ayağa kalktım. O anda amacım neydi bilmiyorum. Tedirgin gözleriyle bana bakıyordu. Yaklaştım. Hiç ürkmedi, hatta gözlerimin içine bakıyordu camın arkasından. Elimi uzattım. Boynunu uzattı. Cama bir kez daha vurdu Tık. Ne istiyorsun minik kuş. Tık… tık… (Yeter ki gözünü dört aç...) Ne dedin. Tık. Tık. Tık…. (...mesajlar...) Şimdi mi diyorsun. Tık… Tık… (Kimsenin ruhu duymayacak.) Evet. Her şey aşağı yukarı bu şekilde oldu. Önce Azmet Başar belirdi bir gün gözlerimin önünde. Bir sabah… Tıraş olurken… Aynada… Karşımdaki adam... Sonra sesini duydum. Bu dünyadan değildi. Kafamın içinde… (Ben Azmet Başar…) Sonra işaretler geldi. Önce terfi, sonra diğerleri… Çok yorgundum, her şey çok hızlı gelişiyordu, kafam çok karışıktı. Ailemin geleceği bana bağlıydı. (Kurtulacaksın tüm bunlardan. Seni kurtaracağız. Daha iyisini hak ediyorsun.) Dediğini yaptım… Şu anda ahtapotun kollarındayım. Her yanımı sarıyor vantuzlarıyla, yumuşacık... Kollarının hayranlık uyandıran devinimiyle artık beni korkutmuyor eskisi kadar (korkmana gerek yok.) Daha önce hissetmediğim kadar güvende hissediyorum kendimi ne kontrol edilen kilitler, ne uykusuzluk, ne de tamamlanması 28 gereken projeler… Burada, bu yeni yaşamımda… Azmet'in dediği gibi… Çok kolay oldu her şey. Kimseyi fakir etmez Bir lira. Hırsızlık bile sayılmaz. Sokakta görse yüzüne bakmaz çoğu. Bir lira... Ne değeri var ki. Ben sadece hak ettiğimi aldım. Azmet'in dediği gibi... (Bankadaki tüm hesaplardan, aynı anda, tek bir hareketle, birer lira… Yeni para transfer sistemi... Senin eserin, bunca zamandır… Tüm bunları çoktan hak ettin sen.) 29 Yeryüzünde dayanamadığım iki şey var Birincisi bir kadının ısrarı. Bir arkadaşım bunda annenin çocuğu ile kurduğu yakın ilişki sonucu oluşan baskının rolünden bahsetmişti. Genellikle de erkek çocuklar üzerinde... O kadarını bilmiyorum tabii ama ne yaparsam yapayım, söz konusu ısrar eden bir kadın olduğunda nasıl davranacağımı hiçbir zaman bilemedim. İlk zamanlar annem, sonra diğerleri... Lütfen. Tek bir kelime ve ardından gelen cümleler... Nuran'ın sesi kulaklarımda çınlıyor hâlâ Lütfen. Bunun benim için ne kadar önemli olduğunu bilemezsin. İşte, o cümlenin ardından başıma gelenler. Karşımdaki adam bana bakıyor, mutlaka bir şeyler söylemem gerek... Evet oğlum, ne işle uğraşıyorsunuz. Aile şirketimiz var. Babamın yanında... Kumaş işindeyiz. Bağlantıları kursun, Bursalıyım, kumaşçıyım. Şimdi işleri soracak. İşler nasıl gidiyor. Vallahi eskisi gibi değil ama... İdare ediyoruz, hamdolsun. Nerede bu kız... Hani yalnız bırakmayacaktın beni babanla. Nerede tanışmıştınız oğlum siz Nuran'la. Hadi bakalım, cevap ver şimdi. Bir türlü geçemiyoruz bu 30 tanışma faslını. Ne kadar gereksiz bir konuşma yaptığımızın farkında mı acaba. Bir ev partisinde tanıştım amcacığım. Dumanlı bir ev partisinde, Nuran ortada acayip hareketlerle dans ediyordu, de, anlat. Efendim ortak bir arkadaş grubumuz var... Dersime çalışmıştım... Bir askerlik arkadaşımın kuzeni Nuran'la aynı sınıftaymış. Demek askerliğini yaptın. Aferin. Kontrolü ele aldığımı hissettiğim andı. Nuran'ın bana anlattıkları doğruysa az sonra başlayacaktı. Lütfen. Seni babamla tanıştırmam lazım... Hem sözü bir an önce askerliğe getir, ondan sonra hep o konuşur zaten, endişe etmene gerek yok. Bu noktadan sonra tek yapmam gereken dinlemek olacaktı. 31 Kalk. Önce sadece kafasının kocaman siluetini gördüm. Sonra yüz hatları hayal meyal ortaya çıkmaya başladı. Burnundan soluyordu. Fısıldarken bile otoritesini koruyan (fısıltıyla bağırabiliyordu, belki de bana öyle gelmişti, sonuçta uyuyordum) en az göründüğü kadar sert bir adam vardı karşımda. Bir an duraklamış olmalıyım, uyku sersemi... Kendimi nasıl bu durumun içinde bulduğumu anımsamıyordum. Zihnimdeki en son karede babası bir şeylerden bahsediyordu, ben dinliyordum. Nuran, sanki ben beklediğim için gelmiyordu bir türlü. Sonra... Sonra, ben bağırıyordum, kendi sesimdi bu... Ne zaman anlatmaya başlamıştım... Kalk asker. Emredin komutanım. Kalk çabuk. Kalk. Artık kolumdan çekiştiriyordu. Hemen yataktan fırladım. Tekmil vermeye çalışırken durdurdu. Şimdi de ayaktaydım. İki elimi önce bacaklarımın iki yanında bitiştirdim sonra esaslı bir selam çaktım. Adam ağzı açık dinliyor. Nuran'dan ümidi kesmiştim. Artık duramayacağımı anladığımda çok geçti, anlatıyordum Başlatma tekmilinden, giyin hadi gidiyoruz. Yüzündeki ifadeden ne tür bir tehlike içerisinde olduğumuzu anlamaya çalışıyordum bir yandan da uzun yeşil iç donumun üzerine kamuflajı geçirmekle meşguldüm. Herhangi bir şey soramazdım, ancak o bir şeyler anlattığı zaman, izin verirse sorularımı sorabilirdim. Allahım neler oluyor. Savaş mı çıktı. Benle ne işleri olabilir. Botların boyasını her zamanki gibi ertesi sabaha bırakmıştım, çamur izlerini göstermemeye çalışarak bağcıkları sıkılaştırıyordum. Sabırsızlanıyordu. Kendi kendine konuşmaya başlamıştı. Arada bir şerefsizler lafı duydum, derslerini alacaklar bir de vatan hainleri . Kafasını iki yana sallıyordu. Savaş olamazdı, bizim çocuklar bir şeyler çevirmişlerdi besbelli. Koridora çıktığımızda, loş ışıkta üzerinde üniformasının olmadığını fark ettim pijama giymişti, kırmızı kareli. Daha doğrusu belki de çıkarmakla vakit harcamak istememiş, üniformasını giymeden soluğu yanımda almıştı. Demek bu kadar vahim bir durum var. Şerefsizler diye devam ediyordu. Koridor boyunca nereye (ve neden) gittiğimizi bilmeden bir süre hızlı adımlarla ilerledik. Yatakhane binasının çevrelediği yeşil avluya açılan büyük pencerelerin önüne geldiğimizde duvardaki saate gözüm takıldı. Üçü yirmi geçiyordu. Komutanım, diyecek oldum. Eliyle susturdu. Pencereden dışarı bakıyordu. Çaresiz, ben de onun baktığını düşündüğüm yöne doğru kafamı çevirdim. Bir yandan da gören var mı diye aklımdan geçiyor. Birileri görse halimiz perişan... Her yer kapkaranlık, sadece duvar boyunca yürüyüş yoluna aralık- 32 larla dikilmiş lambalar etrafı belli belirsiz aydınlatıyor. Avlunun ortasına doğru cılızlaşan ışık yerini karanlığa bırakıyordu. Bir süre daha hiç ağzımı açmadan bir yerlere doğru baktım. Derin derin soluklanıyordu. Etrafta hiçbir ses yok. Bu durum sinir bozucu bir hal almaya başlamıştı. Gecenin bu saatinde yataktan kaldırılmış, pijamalı bir binbaşı komutasında gözümü karanlığa dikmiş bir vaziyetteydim ve bunun ne kadar süreceği konusunda hiçbir fikrim yoktu. İnsanın hareketlerini donduran ayaz da tüm bunların ilavesiydi... Coşkuyla anlatıyordum. Oysa hiç niyetim yoktu. Sadece konuyu açıp çekiliverecektim aradan. Sonra hep babası konuşacaktı, Nuran öyle demişti. Askerlikten bahsetmek ve ben… Buraya gelmeden önce kısa bir an kendi gerçek askerliğime geri döndüğümde... O küçük defter gelmişti aklıma. Askerin Not Defteri... Gün gün... Her şeyi not almışım. Döndüğümde onu yok etmeye karar verip yapamamış olsam da... Aklıma gelen her şeyi... Sanki daha çok öleceği günün tam tarihini bilen bir adamın son istek listesiydi ve o gün gitgide yaklaşıyordu [Tatil yap. Hiçbir şey düşünme. Bira iç. Spor yap. Kendine iyi bak. Ayakta televizyon seyret. Buzlu su iç. Başarılı ol. Bıçak, çatal, kaşık kullan. Seda'yı hep sev. (O zamanlar Seda vardı.) Vergi verme. Müzik dinle. Vaktini boşa harca. Yağmurda gez. Özgürce giyin. Meyve ye. Sınırsızca seviş. Rakı sofrası kur. Yatarak televizyon seyret. Sosis, sucuk, menemen ye. Yalan söyle. Geç uyan, geç yat. Balık tut. Çıplak yat. İnsanlarla konuş. Tuvalette gazete oku. Şarap iç. Sinemaya git. İstediğin gün ve saatte yıkan. Erken kalk, erken yat. Cam bardakta su iç. Özgürce ağla. Seda'ya hediye al. (Seda.) Küveti doldur. Çıplak dolaş.] Görüyor musun. Hiçbir şey gördüğüm yoktu. Tekrar sordu Görüyor musun. Ağzımdan çıkmıştı bir kere 33 Görüyorum komutanım. Başlatma komutanından. Ne görüyorsun anlat bakayım. Ayaz bir anda kesiliverdi. Ensemden başlayarak yukarıya doğru tüm kanımın çekildiğini hissettim. Kalakalmıştım. Ne görüyorsun ulan. Bir küfür patlattı. İşte bu da benim dayak hikâyem olacak, diye düşündüm. Buraya kadar kazasız belasız atlatmıştım, rahat bir askerlikti benimkisi ama demek benim de zamanım gelmişti. Tezkereye bir ay kala başıma gelmesi avunulacak bir şey olabilir miydi. Ne hikâyeler dinlemiştik başkalarından... Yok karavanada dayak, içtimada dayak... Bizimkisi de gece yarısı dayağıymış, hem de... Şu şerefsizliğe bak. Allahım yardım et, nereye bakıyor bu adam. Derken bir anda gerisin geriye döndü, koridorun ortasındaki tuvalet kapısından içeri daldı. Lavaboların yanındaki büyük plastik bidonun içinde bir temizlik fırçası vardı, tahtadan kalın bir sopanın ucuna sicimle bağlanmış. Yerler, duvarlar, tuvaletlerin içi, her yer bu fırçayla temizlenirdi. Tüfek gibi omzuna dayadı, bidonun dibindeki hortumu işaret ederek bağırdı Hortumu al asker, gidiyoruz. Emredersiniz komutanım. Hortumu kaptığım gibi peşine düştüm. Uygun adım gitmeye gayret ediyordum. Saçmaydı ama o anda öyle olmalı gibi gelmişti. Artık sorgulamıyordum. İçinde bulunduğumuz durumun ciddiyetini kavramıştım. En azından buna uygun davranmaya çalışıyordum. Gerçek tehlikeyi ben de sezmiştim, çok önemli bir durumla karşı karşıya olmalıydık. Hızlı adımlarla koridoru geçtik, merdivenlerden birinci kata indik. Kapıya yönelecekken bir anda tam aksi tarafa, kantine doğru ilerlemeye başladı, bir yandan da etrafı kolaçan ediyordu. Çok az bir mesafe kala aradığını bulmuş gibi durdu. Zaten kantin bu 34 saatte açık olmazdı. Omzundaki fırçayla pencereyi işaret etti. Anlamamış gibi yaptım (anlamamıştım da gerçekten.) Aman be. Sen de her şeyi emredelim istiyorsun. Bir de okumuş adamsın, pencereyi aç işte. İçinde bulunduğum duruma mı yoksa komutanın emrini zamanında yerine getiremediğime mi üzüleyim karar veremedim. Son beş ayda olduğu gibi kendimi otomatik olarak emir kipindeki cümlenin hizmetine bıraktım Pencere açılmıştır komutanım. Ben daha ne olduğunu anlamadan omzumdaki hortumu kaptı, aşağıya atlayarak karanlıkta kayboluverdi. Ağzımın içi kurumuştu. Yapma ya. Sonra... Adam, hikâyenin sonuna geç, der gibiydi. Nuran etrafta gözükmüyor olmalıydı, çünkü hâlâ ben konuşuyordum. Sonra... Sonra bir an bile tereddüt etmeden pencereden atladığım gibi peşinden aynı karanlığın içine daldım. Ağır ilerliyordum. Ne de olsa onun kadar tecrübeli değildim, adamın hayatı gece gündüz böyle operasyonlarda geçmişti. Karanlık ayazda yönümü bulmaya çalıştığım bir iki dakikanın sonunda bir su sesi duydum. Metal yüzeye çarparak etrafa yayılan suyun sesi... Bilinçsizce o tarafa yöneldim. Burada tamamen etkiye tepki vererek yaşıyordum zaten. Yadırgamadım. Gözlerim de artık karanlığa iyice alışmıştı. O karanlığın ortasında Binbaşım tam karşımda beliriverdi. Sol elinde hortum, diğerinde fırça bağlı sopa, avludaki Atatürk heykelinin üzerinde muzaffer bir komutan edasıyla duruyordu. İlk geldiğimizde ona neden Deli Fahri dediklerini düşündüğüm o an geldi aklıma. Deli Fahri, karşımda dimdik ayakta... Gecenin üçünde, avlunun ortasında, Atatürk büstünün üzerinde, pijamasıyla, kırmızı kareli... Bir yandan hortumla heykele su fışkırtıyor, diğer yandan fırçayla Atatürk'ün kafasındaki kuş pisliklerini temizlemeye çalışıyordu. Bu kez yüksek sesle söylendiğini duydum Vatan hainleri... Şerefsiz bu kuşlar. Yaşatmayacaksın bunları... 35 Tam da törenlerin öncesinde... Sesi dört yanımızı çevreleyen duvarlarda yankılanarak yükseliyordu. Beni görünce hiç duraksamadan bağırdı Asker, gel buraya. Emredin komutanım. Bir koşuda yanına gittim, topuklarımı birbirine çarptırarak esaslı bir tekmil verdim. O sırada, nereden geldiğini bilemediğim kuvvetli bir ışık belirdi tam arkamda. Sıcaklığı ensemdeydi. Binbaşımın dev gölgesi karşımızdaki komuta binasının üzerine düşüyordu. Gölgeler... Kulağımın dibindeki düdük sesiyle irkildim... Tam o anda Nuran o sevecen gülümsemesiyle içeri girdi. Ayaktaydım. Nefes nefeseydim, bağırıyordum. Yolunda gitmeyen bir şeyler olduğunu anlamıştı. Gülümsemesini terk etmeden elindeki tepsiyle önce babasının yanı başında durdu. Bana doğru döndüğünde sırtımdan aşağı ilerleyen soğuk ter damlacıkları çoktan gömleğimi bedenime yapıştırmıştı. Fincanı uzatırken şaşkın şaşkın yüzüme bakıyordu, hayrola der gibi, sonra babasına döndü Babamın da ne çok askerlik anısı var değil mi. Adamın gözleri bendeydi. Nuran hikâyenin en can alıcı noktasında gelivermişti. Askerlerden bahsetmeme gerek kalmadı, o gecenin sonunda ne olduğundan... Daha o kadar çok şey vardı halbuki anlatabileceğim. Bizi nasıl yakaladıklarını (bir anda, o ne hızdı öyle) arkadan kollarımı tuttukları gibi giydiriverdikleri beyaz deli gömleğini... (Rafta uzun süredir beklemişliğin kokusu sinmişti o gömleğin her ilmeğine, hâlâ burnuma gelir o koku zaman zaman, diyecektim...) Bizi kapattıkları tecrit odasındaki günlerimizi (sadece bir dilim ekmek ve bir bardak suyla kaç gün idare edebildiğimi anlatacaktım.) Deli Fahri'yle diğer maceralarımızı... (Hastaneden kaçışımızı…) Anlatamadım. Kısa kesip susmak zorunda kaldım. Nuran sözü aldı, sonra babasına verdi Babacığım şu Ankara'daki tank taburu maceranı anlatsana. 36 Lütfen. Babası da dayanamıyordu sanırım kadınların ısrarına. Sonrasında da hep o konuştu zaten, aynen Nuran'ın söylediği gibi... Dediğim gibi yeryüzünde dayanamadığım iki şey var başıma açılan işlerin hepsi bu ikisinin yüzündendir. Birincisi diğerini doğurur zaten Bir kadının ısrarı. Dayanamam, ne olursa olsun. Beni olmadık durumlara sokar, istemediğim yerlere götürür, madara eder, hep. Diğeri ise iyi bir yalan fırsatıdır. Genellikle o birinci ısrarın üzerine kurulur. Kendimi o garip durumlardan kurtarabilmek için... Zararsız bir yalan. Beyaz dedikleri cinsten... Bir kere takıldı mı dilime, devam ettirmek zorunda olduğum... Kendimi içinden çekip çıkartamadığım... Ben anlattıkça gerçeğe dönüşen, detaylarına indikçe önce gözlerimin önünde canlanan sonra da zihnimin içinde yer ederek benim ayrılmaz bir parçam olan... Belki de yeterli bir süre geçtikten sonra gerçekliğinden hiçbir zaman şüphe etmeyeceğim bir anıya dönüşen... İşte buna dayanamam. Yine bir gün Seda'yla oturuyoruz... En sevimli masum kadın ifadesiyle sesleniyor Sevgilim, tatil için Kaş'a gidelim mi. Lütfen. 37 Ben doktor olmak istiyorum. Elektrik mühendisi olacağım. Ben avukat. Yok, yok. Bunları herkes olmak isterdi. Senin aklınsa hep başka bir yerde, uzaklarda. Bir kere olsun böyle bir şey söylediğini duymadım. Ne diyordun Ben asla onlar gibi olmayacağım. Okulun ilk günüydü, kulaklarını örten, uzun dağınık saçlarıyla yanımda oturan tuhaf bir çocuktun. Oysa babam önceki gün beni berbere götürdüğünde okul tıraşı olacaksın demişti, heyecanlanmıştım. Diğerlerinin arasında, kabarık saçlarınla başını öne eğmiş duruyordun. Aslında seni zil çalmadan önce de görmüştüm. Herkesin yanında anne babası, yüzlerde o ilk günün heyecanı... Kalmakla gitmek arasında bir tedirginlik... Okulun kapısında bir arabadan inmiştin. Tek başına, sırtına iliştirilmiş koca çantanla yavaş yavaş yürüyerek içeri girdiğin anı hatırlıyorum. Arabanın aralanmış camından sallanan ele şöyle bir bakışını da... Sınıfta tam da yanıma oturman bir şans mıydı.... Bunu asla bilemeyeceğim. Soru sorulmadıkça konuşmazdın. O ilk gün, saçların yüzünden öğretmen sınıfın ortasında sana bağırdığında olduğu gibi... Sesini çıkarmadan... Bir defasında da matematik sevmem 38 demiştin. Sırf inat olsun diye... Beceremediğinden değil ama. Tahtadaki soru işaretine bakıp durmuştun oğlum söylesene. Yok öğretmenim, ben bilmiyorum. Nasıl bilmezdin ki. Sen değil miydin bana öğreten dörtte üçle üçte ikiyi toplamayı. Paydaları eşitlemeyi. Benim kafam almazdı asıl. Sevmem, dedin diye ilgini vermezdin, yoksa anlaşılmayacak bir yanı yoktu ki kesirlerin. İnatçıydın işte hepsi bu. Hatırlıyor musun, o gün ben yazar olacağım, demiştin bana. Okuldan eve dönerken yaptığımız o kısa yürüyüş günlerinden birinde. Bakkalın köşesini döndüğümüzde elimizde kâğıttan kutular, içlerinde küçük ipekböcekleri. Sen sarı ayaklıları ayırıvermiştin satın almadan hemen önce, ben daha onlara dokunmaya korkarken. Bunlar sarı koza yapacak. Sonra da bizim evin yanındaki bahçeden yaprak toplamıştık. Ben çıkamamıştım ağaca, sense bir çırpıda yaprakların, dalların arasında kayboluverdin. Derken elinde koca bir torba dolusu dut yaprağı... Ya Mehmet, bunlar günlerce yeter. İşte, ağaçtan inerken demiştin, ben yazar olacağım, hatırlıyor musun. Anlamadım ki önce ben, şaşırdım. Oysa biraz geç gelen bir cevapmış bu sadece, öğretmenin sabah sorduğu soruya. Sınıfta susuvermiştin ama yine başını önüne eğip. Herkes bir şeyler olmak isterken sen ağzını açıp tek kelime etmemiştin. O gece düşündüm Mehmet. Uykum kaçtı. Mehmet yazar olacak. Bizim ailede doktor var, mühendis de var, ama yazar. Yazar olanı bilmiyorum. Hiç yazar tanıdığımız da yok ki. Bir üzüntü boğazıma takıldı kaldı. Senin için Mehmet. Sonra Allah'a dua ettim, uykuya dalmadan önce, nedenini bilmiyorum Allahım, Mehmet de benim gibi doktor olsun ne olur. Bir gün yine bizim evdeydik, ipekböceklerinin kozadan çıkma vakti, hatırlar mısın bilmem. Sarı ve beyaz kozaların içinde yepyeni hayatın beklentisi... Kelebeğin ilk kanat çırpışını görmen lazım. O zaman anlatmıştın kelebeklerin en fazla bir ay yaşayabildiğini. Bir de ansiklopedi getirmiştin yanında, resimli Önce 39 yumurta dönemi... Sonra yumurtadan çıkan ipekböcekleri... Derken kendini kozanın içine kapatışı ve kelebek olarak tekrar dünyaya gelişi... Hepsi topu topu sekiz dokuz ayda tamamlanır ve böylece sürüp gider. Ne kısa, diye düşünmüştüm. Tüm yaşam topu topu sekiz ay. Sabırsızlıkla, her sabah kalkar kalkmaz kozaların yanı başında kelebekleri beklerdim. İşte o gün akşam sen bizden çıkıp eve döndükten sonra, masamın üzerinde buldum kitabını, unutmuştun La Fontaine'den Masallar. Arkandan sesleneyim dedim fark eder etmez ama ben pencereye çıkana kadar kaybolmuştun bile. Önce bir göz attım kitaba, rengârenk. Bizim ağustos böceği ile karınca da orada, hani şu hayat bilgisinde öğretmenin anlattığı. Bütün gece boyunca okumuşum. Maç yapmışız da sonrasında dayayıp ağzımı çeşmeye, kana kana su içmişim gibi. Soluk almadan. Ertesi gün sana getirdiğimde kitabı, yoo, benim değil o kitap, demiştin. Omzunu silkip uzaklaşmıştın yüzündeki o muzip ifadenle. O gün akşam bir kitap daha buldum evde, çantamın içinde. Bir şiir kitabı, şairin ismi bir yerlerden tanıdık, ama içindekiler. Bir garip... Yemeği bitirir bitirmez, iyi geceler, annemle Nurgül Teyze'nin şaşkın bakışları arasında odaya kapandığım gibi kitaba kafamı gömmüşüm. Rüya mı değil mi, acayip bir durum okuldan kaçan fena bir çocuk, gökyüzünü boyayan bir diğeri... Neydi bu kadar değişik hissettiren. Sonra, hiç unutmuyorum, defterinden dikkatsizce kopardığın çizgili bir kâğıdı elime tutuşturmuştun. Tam ayrılacakken, sizin evin köşesinde. Küçük küçük harfler, dağınık el yazınla... Kitaptakilere benzeyen şiirler... Nereden buluyordun o kelimeleri, nasıl bir araya getiriyordun, sana hiç soramadım. Bir akşamüstü eve dönerken yine, sana özenerek yazdığım şiiri ciddi yüz ifadenle okuduğun gün, ben korkmuştum. Beğenecek misin acaba. Güzel olmuş, dediğinde ne çok sevinmiştim bir bilsen. Sen güzel olmuş dedin ya, salondaki kütüphaneden odama gizli gizli taşıdığım kitapların arasına bir de defterimin parçaları sıkışmaya başlamıştı o günden sonra. Yeni yeni farkına varıyordum 40 gecelerin uzunluğunun. Derken o gün işte Mehmet. Yirmi üç nisan. Çocuk Bayramı. Tüm çocuklara armağan.... Sırf inat olsun diye... Oysa sana demişti öğretmen, Mehmet yavrucuğum sen oynayacaksın Atatürk'ü, diye. Sırf inat olsun diye Ben düşman askeri olacağım. Oysa ezberi en iyi olan sendin, en iyi rol yapan da. En sonunda bir gün, okumaya ikna edebildiğimde bana bir şiirini, kendi sesinden dinlediğimde, nasıl da anlam kazanmıştı o küçük harfler. Tüm sınıf Atatürk olmak isterken herkesin gözbebeği sen Mehmet, ben düşman askeri olacağım, demiştin. Yine şaşırtmıştın beni. Neden acaba, diye düşünmüştüm, cevabı bulamadım. Bir sıkıntı var içimde. Tam buramı sıkıştırıyor. Tam olarak bunlar mıydı söylediğin Mehmet, anımsayamıyorum. Ama küçücük elini göğsünün üzerine kavuşturmuş, sıramızın gelmesini beklerken, bir saniye önceki sıkıntılı ifaden değişivermişti aniden. Sanki az önceki anı yalanlarcasına, neşeyle Akşam sana bir sürprizim var. Ardından öğretmenin seslenişi Çocuklar hazır olun, sizin sıranız geldi. Perdenin aralanışı, alkışlar, sahneye çıkışımız, yüzüme vuran ışık... Her yeri kaplayan bembeyaz ışık... Yunan askeri ateş ediyor, Atatürk ordulara Akdeniz'i hedef gösteriyor. Düşmanlar kaçarken, kahraman Türk askeri kovalıyor. Derken... Derken bembeyaz ışık önce sarıya dönüyor, büyük bir gürültü Bam. Sonra kırmızı... Her yer kırmızı, bayrak kırmızısı... Bir anda herkes kaçışmaya başlıyor, düşmanı, Türkü... Atatürk bile... Hepsinin ağzından dökülen Allah. Anneciğim. Koskoca sahnenin ortasında cansız yatan bir düşman askeri. Biraz ötesinde, yerdeki tüfeklerden birinin namlusundan süzülen duman. Seni son bir kez görmeme izin vermiyorlar. Ağlıyorum. Sıkı sıkı tutuyorlar. Kurtulmaya çalışıyorum. Yapamıyorum, salmıyorlar. Annem, teyzemlere haber vermiş onlar da gelmişler. Kimse konuşmuyor. Ambulansın sireni uzaklaşarak başka bir sese dönüşüyor. Çaresiz, eve gidiyoruz, hep beraber. Tek kelime etmeden odaya kapatıyorum kendimi. Çantamı asıyorum kapının arkası- 41 na. O sırada askılığın hemen kenarında bir şey gözüme çarpıyor. Dikkatle bakıyorum bir koza, rengi sarı, kapalı. Yapıştığı yerden dikkatlice koparıp çalışma masamın üzerine koyuyorum. Kelebeğin ilk kanat çırpışını görmen lazım. Bir süre bekliyorum. Yukarısarıkaya İlköğretim Okulu idaresi, 23 Nisan provaları için öğrencilerden evlerinden oyuncak tabanca ve tüfek getirmelerini istedi. ve diğer arkadaşları, öğretmenleri yokken rollerini tekrarlamaya başladı. Ş.C., tüfek sesini duyan öğretmenler tarafından Sarıkaya Devlet Hastanesi'ne kaldırıldı, ancak küçük öğrenci yapılan tüm müdahalelere rağmen yaşamını yitirdi. Radikal Gazetesi, 23 Nisan 2004 42 Taksim, bir kişi lütfen. Hâlâ vaktinin olduğunu biliyorsun, vapura binebilirsin. Parayı uzatırken bile tereddüdün sürüyor. Kafanı eğerek, iki büklüm içeri giriyorsun. En arka sırada yayılmış gazetesini okuyan kadın, sinirli bir hareketle bacaklarını kendine doğru çekmiş, geçmen için uygun gördüğü aralıktan sığışmanı bekliyor. Sen yerine oturduğunda tekrar gözlüklerini düzelterek gazetesine dönüyor. Ne zaman kalkacağını merak ediyorsun. Kalan üç boş yer hemen dolabilir... Ya da dakikalarca bekleyebileceğini söylüyorsun kendi kendine. Oysa vapura yetişebilirsin. İnsanların yüz ifadelerinden ne kadardır beklediklerini çıkarmaya çalışıyorsun. Hiçbir iz yok, herkes kendi işiyle meşgul. Gözün dolmuşun kırmızı dijital saatine takılıyor, yanıp sönüyor her saniyede. Oyuna katılıyorsun, içinden saymaya başlayarak Otuza kadar kimse gelmezse ineceğim. Üç. Durakta boş boş bekleyen diğer dolmuş şoförleri hararetle kadın voleybol takımının dün akşamki yenilgisi üzerine konuşuyorlar. Özlem'in yerine Nuray oynamalıymış... On iki. Yaşlı bir amca sarı dolmuşlara doğru bakıyor, buraya mı geliyor. Durdu, gözü saatinde. On sekiz... Yok yok. Onun da aklında vapur var besbelli. Gözden kayboluyor, yaşına göre hızlı hareket ettiğini düşünüyorsun. Yirmi sekiz. Acı bir fren sesi, bütün başlar dışarı çevriliyor. Çok kısa bir an için hayat duruyor. Otuz. Hazırlanıyorsun. Zorlukla yerleştiğin koltuktan doğrulur gibi yapıyorsun, bu diğerleri için bir işaret. Yoksa yine mi geçe- 43 ceksin. Kadının ekşimiş yüz ifadesinde tam olarak bu kelimeler olmasa da benzer bir anlam buluyorsun. Vazgeçiyorsun. Çaresiz, pencereden dışarı çeviriyorsun başını. Turuncu vosvos neredeyse önündeki arabaya çarpacakken durmayı başarmış. Vosvosun şoförünü arıyor gözlerin, bir emre itaat eder gibi. Kısa saçlı kız, bir anlık dalgınlık... Dışarıya çıkmış, arabasının önüne bakıyor. Epey korkmuş besbelli. Yüzünün beyazlığı sadece o ana ait değil... Sarı, kısacık saçları, mavi bir kot ve hırkasının gizleyemediği ince bir bel... Bir an için onu gördüğünü sanıyorsun. Birkaç gündür... Yoksa birkaç hafta mı. Anımsayamıyorsun. Baktığın her yerde onu görüyorsun... Evdeki kül tablasında, buzdolabında, iş yerindeki telefonun tuşlarında, bir vitrin camındaki yansımada... Her seferinde yok oluyor elini uzatıp ona ulaşmak için harekete geçene kadar... O karşılaşma anını uzatma çabaların hep o boşlukta sona eriyor. Sana kaçacak hiçbir yer bırakmayan boşluğun ortasında... Kaç defa onun izinden koştuğunu hatırlayamıyorsun... Her seferinde aynı anlamsız ifadeyle soru soran o tanımadığın gözlerle karşılaşmadın mı. Sorular başlarsa sonu gelmez. Kendi kendine bu cümleyi tekrar ediyorsun. Gitmek zorundaydı, neden olduğunu da biliyorsun. Bakışlarını dışarıdan, o sarı saçlardan zorla kaçırmak istiyorsun, umudun hayal kırıklığına dönüşen aldatıcı yüzüne kafanı çeviriyorsun. Kendini meşgul edecek bir şeyler bulmalısın. Yanındaki kadın, kucağında özenle katladığı gazete, üçüncü sayfa haberlerinde oyalanıyor. Hayal dünyasının kapılarını bir süreliğine kapatarak gerçek hayata dönmenin zamanıdır diye düşünüyorsun. Gazetede, fotoğrafın üzerine atılmış başlığın büyük harfleri dans ediyorlar sanki... İnce topuklu ayakkabının çıplak taş üzerinde çıkardığı ses ilk başta zamanı anımsatıyor sana. Kararlı adımlar, etrafındaki bakışlara aldırmadan, kendinden emin, dolmuşun kapısında duraklıyor, kelimelerini seçmeye çalışarak duru bir sesle soruyor. Bu kez diğer şoförler konuşmayı kesmiş, sadece izliyorlar Affedersiniz, Taksim mi. Ön sıradan fırlama iki genç fırsatı kaçırmadan kendi aralarında kıkırdıyorlar Yok hanımefendi burası Kadıköy. 44 Ayakkabıların sahibi ya ne dediklerini duymuyor ya da anlamıyor, ifadesiz, bulduğu ilk yere oturuyor. Bir anda içeri yayılan parfümün tatlı aroması... Bu kez kararlısın, gerçeklerin dünyasından kopmaya hiç niyetin yok. Gözlerini yanındaki gazeteden ayırmak istemiyorsun. Sesin yumuşaklığına karşı koyabilirsin ama bu kez tam önündeki görüntü gözünü alıyor. Açıkça bir davet bu... Tam karşında, kırmızı bluzun bittiği yerde pürüzsüz bir cilt... Sarı saçlar omzunun hemen üzerinde sona eriyor, hoş bir kıvrımla içeri doğru bükülüyor. Dünyanın her yerinde dikkat çekecek cinsten bir görüntü... Senin de dikkatini çekiyor ama gerçeklerin dünyasındasın... O görüntüde hemen bir hata arıyorsun, seni rahatsız edebilecek bir şey, belki bir leke. O anlamsız boşlukla karşılaşmamak için... Bulamıyorsun. Acaba... Belki bu kez... Merak ediyorsun. Aslında sadece bir omuz bu biliyorsun. Önünde oturan tanımadığın birisine ait bir omuz... Ama öylesine canlı ki, sanki... Gerçek dünyada olduğunu unutmaya başlıyorsun. Omuz bir anda tek başına, vücuttan bağımsız, bir eşya gibi... Kendi gerçekliğini oluşturuyor. Daha önce görmediğim bir şey değil diye düşünüyorsun. Omuz seni kendine çekiyor, yavaş yavaş... Etrafını saran gri sis bulutunu o anda fark ediyorsun, tüm sesleri de içine alarak her şeyi örtmeye başlıyor... O iki yuvarlak kıvrıma bakıyorsun... Pürüzsüz, yumuşak... Dokunmak. Gerçeklerin dünyasında yasak. Ama ya şimdi... O iki yuvarlak kıvrımın arasında kaybolup yitebileceğini hissediyorsun. Her şeyi yeni baştan, sadece karşındaki bu güzelliğe bakarak yeniden yaratabileceğin fikrine gitgide alışıyorsun. Belki de şu anda yüzünde sana her şeyi unutturabilecek cinsten bir gülümseme vardır. Senin onun farkına varmanı bekliyordur… Her yanını tek tek yeniden zihninde canlandırmaya başlıyorsun... Gözler, kulaklar, boyun, kollar, yüzündeki çiller... Etrafını saran sisin koyu griliğine kendini kaptırıyorsun... Bir heyecan kaplıyor her yanını... Tıpkı o akşam, arkasından yaklaşarak gözlerini iki elinle kapattığında onun yüzünün alabileceği ifadelerin sonsuz olanaklarını hayal ederken olduğu gibi. Avucunda tuttuğu kelebeği incitmemeye gayret eden bir 45 çocuksun… Açma sakın, ben aç diyene kadar. Küçücük omuzlarından tutarak onu kendine doğru çevirmiştin. Gözlerini açtığında tedirgin bir bakış vardı yüzünde. Bunu beklemiyordu. Oysa tek istediğin onu biraz rahatlatmaktı. Sıkıntılarına son vermek, mutsuzluğunu yok etmek... Böyle bir havaya sokarak durumu daha da zorlaştırdığını düşünmüştün. Her zamanki gibi, heyecanla başladığın her işin sonunu getirirken olduğu gibi bir tereddüt vardı. Belki de doğrudan söylemeliydin, çok normal bir şeymiş gibi masanın üzerine bırakmalıydın. Bu ne için. diye sorduğunda, yanıt vememeliydin. Bu ne için Sinan. İhtiyacım yok bir süre için, bu parayı almanı istiyorum. Sinan. Kesinlikle olmaz. Ağabeyimin sorumsuzluğunun yükünü sana yükleyemem. Hem ben bunları senden bir şeyler beklediğim için anlatmadım ki... Zaten satacaktım arabamı, ha altı ay sonra ha bugün. Gerçekten ihtiyacım olmayan bir para bu. Mahkemelerde uğraşmanı istemiyorum. Kabul etmem mümkün değil. Ama... Sinan lütfen, araba yüzünden kendimi yeteri kadar suçlu hissediyorum. Belki de o gün o kazayı yapmasaydım... Yapmasaydın tanışmamız da mümkün olmayacaktı. Ben o amaçsız, aptal hayatımı sürdürmeye devam ediyor olacaktım. Senin varlığından habersiz... Hayatımı değiştirdiğinin farkında değil misin, sadece yardımcı olmak istiyorum. Hem ihtiyacım da yok diyorum. Peki ama benim şartlarımı kabul edeceksin. En azından benim belirlediğim bir orandan faiz ödeyeceğim. Yoksa dünyada kabul etmem... 46 Saklıyordun hâlâ mektubunu. En son ne zaman okumuştun. Bir gün, bir hafta... Bu kez ne kadar dayanabileceğini kestiremiyorsun... Sinan, bunun benim için ne kadar zor olduğunu bilemezsin. Sadece bir mektupla... her şey o kadar ani oldu ki, bir anda panikledim, ne yapacağımı bilemedim... Ağabeyimin borcu sadece bankaya değilmiş. O karanlık yüzlü adamlar bir anda evin kapısına dayanınca ne yapacağımızı bilemedik... Senden aldığım paranın çok çok üzerinde... geçici bir süre için izimizi kaybettirmek zorundayız, senin başını da derde sokmak istemiyorum... En kısa sürede seni arayacağım, seni seviyorum. Elinle cüzdanını kontrol ediyorsun. Mektubun hâlâ orada olduğunu biliyorsun. Etrafındaki gri bulutların yoğunluğu hafifler gibi oluyor, ama henüz sesleri çok net duyamıyorsun, yalnızca zihnindekileri, geçmişin yankılarını... Ne kadar zamandır görüşmediğinizi anımsamaya çalışıyorsun. Solundaki kadın bir türlü üçüncü sayfa haberini atlayıp diğer sayfalara geçemiyor, dudakları arasında belli belirsiz kelimeler Dolandırıcı çetesi yakalandı. Seni aramayalı ne kadar zaman geçiğini düşünüyorsun, daha ne kadar bekleyeceksin. İşte yine sorular gelmeye başlıyor. Cevaplarını onları istiflediğin yerden alıp çıkartıyor, ardı arkasına sıralıyorsun O çok konuşmazdı. Sevecendi. Hayallerimiz vardı. Arkadaşlarım beni uyarmıştı iyice düşündün mü, daha ne kadar oldu. Onlar ne bilirdi. Gönül işleri bambaşkaydı. O da benim gibiydi. Ne vardı birbirimize tutunurduk. Mutlu olunacak kadındı. Parasız da olurdu. Ben biliyordum. O da biliyordu. Planlarımız vardı. En parlağından olmasa da... Bir gün uyandım. Mektubu buldum. Kapının altından atmıştı. Tek kelime etmeden. Yok olup gitmişti. Buna mecburdu. Arayacak biliyorum. Gerektiği kadar bekleyeceğim... Saatin kırmızı rakamları yanıp sönüyor. Bu kez kalkmaya karar veriyorsun. Dört dakikada, hızlı bir koşuyla yetişirim. Dolandırıcı çetesi yakalandı. Bakışların tekrar sarı saçların bittiği kıvrımlarda geziniyor. Bir ucundan diğerine sonra tekrar... Ne ah- 47 laksız insanlar var. Gerçekten de o an kaybolmak istiyorsun. Gri sis bulutu, yapışkan bir şeye dönüşüyor, hareket edemediğini hissediyorsun. Yanındaki kadının sana baktığını fark ediyorsun. Sana mı söylüyor. Görüntüler zihninin içerisinde uçuşuyorlar. Gazete haberi... Kocaman harflerle atılmış başlık... Fotoğraf da koymuşlar... Önce çarpıyor sonra soyuyorlar Arabasına çarptıkları erkekleri soyup soğana çeviriyorlar... Bir anda, üzerini örten sisin altında yükselen sıcaklığı hissediyorsun. Yükseliyor... Yükseliyor... Vücudunun her noktasının uyuştuğunu hissediyorsun. Avuç içlerinden boşanan ter, sisin yumuşak örtüsünü balçıklı bir çamura dönüştürüyor. İyice içine gömülüyorsun. Gazete haberindeki fotoğrafta onu görüyorsun. Bu kez hayal dünyasında olmadığını biliyorsun. Tüm bunların nedenini o anda anlıyorsun. Gerçeklerin dünyasında, onu son bir kez daha gördüğünde, kurtulmak için hiçbir şey yapamıyorsun. Önce takip ediyoruz, bir iki gün. Uygun anı kolluyoruz. Daha sonra da küçük bir araba kazası... geçici bir süre için... Gerisi kendiliğinden geliyor başını derde sokmak istemiyorum... Adamlardan zorla da almıyorum ki parayı senden aldığım paranın çok üzerinde... Bir çoğu kendisi teklif ediyor hatta zorla verenler bile var en kısa sürede seni arayacağım... sonuçta birlikte vakit geçiriyoruz, bir nevi hizmet… seni seviyorum... o kadar çok erkek var ki hikâyeme inanmak isteyen… 48 ...Mantıklı düşünen ortalama insan, bir olay bütününe baktığında onu oluşturan parçaları, bilinçli bir şekilde (veya bilinçsizce) aralarındaki neden-sonuç ilişkisine göre değerlendirmeye çalışır. Çevresini algılayışı ve problem çözümlemesi de yine aynı mekanik içerisinde açıklanabilir Parçalar arasındaki neden-sonuç ilişkisi kişiyi olayın bütünü hakkında bir yargıya götürür. Bu yolla dünyayı daha kolay anlayabildiğimiz için hayat kabul edilir bir hal alır. Oysa zaman zaman o bütünü oluşturan her bir küçük parça kendi başına ele alındığında, gerçekte bir önceki olayla bağının kopuk olduğu görülür. İşte rastlantı tam bu noktada devreye girmiştir. Anlamsız, ilgisiz gözüken bir parça bir anda bütünü anlamlı kılan boşluğa oturur ve bulmaca tamamlanır. (Tüm bunlar da ne diye merak edenler olabilir, ne demek istediğimi daha iyi anlamanız için sanırım size başımdan geçen olaylardan bahsetmem gerekecek. Konu gerçek hayat olunca, kişilerin zarar görmemesi için bazı isim ve bilgileri değiştirmek zorunda kaldım.) Bir süre önce yaşadığım olaylar yüzünden kafam karışıktı. Size burada tam olarak açıklayamayacağım sebeplerden dolayı hayatımda bazı değişiklikler yapmak zorundaydım. Artık sürdürmekte olduğum hayata devam etmem mümkün değildi. Önemli kararlar almak, belki de o zamana dek elde ettiğim her şeyden vazgeçmek zorundaydım. Öncelikle, İstanbul'dan hemen uzaklaşmam gerekiyordu. Bir türlü sevemediğim halde bunca yıldır 49 kurtulamadığım İstanbul'dan... [Buraya ülkenin en iyi üniversitesinin en prestijli bölümünde okumaya gelmiş bir gençtim. Üniversite yıllarının çoğu kampüs içerisinde geçmişti, bu şehri daha fazla sevmek için bir fırsatım olmamıştı. Mezuniyet ve sonrasında (ne olursa olsun başarılı olmanın dayatıldığı eğitimin sonucu) en iyi olma telaşı uluslararası, dev bir tüketici ürünleri şirketinin pazarlama bölümünde, parlamaya hazır bir yıldız adayı olarak başlayan iş hayatı… Derken yıllarla birlikte başka görevler, terfiler ve artan maaşlar. Maaş artışıyla şehrin daha farklı yüzünü tanıma fırsatı... Tüm bunların yol açtığı diğer değişiklikler ve olaylar zincirinin beni getirdiği noktada kaçışım… Evet bir kaçıştı bu. Basbayağı kaçış…] Aklıma ilk olarak İzmir'e geri dönmek gelmişti. Doğduğum şehir... Çocukluğumun geçtiği şehir... Ama beni birazcık tanıyanların aklına gelen ilk yer orası olacaktı. Yıllar sonra İzmir'e geri dönme fırsatı elime geçmişti, bunu yapmak için yeteri kadar nedenim vardı. Cesaretim de... Yapamadım. Yapamazdım, İzmir olmazdı. Bu bir kaçışsa, aklıma ilk gelen, en kolay yere gidemezdim. Ama diğer yandan bir an önce İstanbul'u terk etmeliydim (öyle de yaptım). İzmir düşüncesinin kafamda bir şimşek gibi belirip yok olmasından sonra çakan ikinci şimşekte zihnimde Ankara belirdi. Ankara... Tamamdır. O anki bana en uzak hayatın orada olduğunu biliyordum. Deniz yok... Neredeyse tek tip insanlar... Memur zihniyet... Kısa sürede kendimi Ankara'da buldum. Çocukluğumun bir dönemi (çok kısa, sanırım dokuz ay kadar) orada geçmişti. O zamanlardan aklımda kalan, hâlâ da hatırladığım iki şey vardı Anıtkabir Aslanlı Yol ve ismini şu an hatırlayamadığım bir hastalık yüzünden kırk gün boyunca vurulan iğneler. O günlerden beri hiçbir işimin düşmediği bu şehre yıllar sonra kendi hayatından kaçan bir adam olarak geri dönüyordum. Ne dönüş ama. Bundan sonraki yaşantımda her şeyi farklı yapmalıyım. 50 Bilinçli veya bilinçsiz, aklımdaki tek şey buydu. Bunca zaman, doğru bildiklerimi yaptım da ne elde ettim. Her şeyi farklı yapmalı… İşte, 1997 yılının Haziran ayında, sıcak bir cuma günü, evimdeki tüm eşyaları yarım saat içinde bir eskiciye satmış, ev sahibiyle yapmacık bir ayrılık konuşması yapmış (ailevi bir sorun dolayısıyla aniden memlekete geri dönmek zorundayım), gece yarısından sonra arabama atlamış, Ankara'ya doğru yola koyulmuştum. Gece boyunca kafamın içinde dönen bin bir düşüncenin etkisiyle nasıl geçtiğini anlamadan yaptığım süratli yolcuğun ardından betondan bir mozaiği andıran Ankara manzarası karşımdaydı. Sabahın sekizinde şehir henüz uyanmak üzereydi. Heyecanlıydım. Yeni hayatımda her şey hızlı olmalıydı. Düşünmeye fırsat kalmadan uygulamaya geçmeliydim. Gözüme kestirdiğim ilk büfeden hemen bir tüketici gazetesi aldım. İsmini bildiğim semtlerdeki kiralık ilanlarını işaretledim (önceki hayatımda mutlaka en iyi semtin hangisi olduğunu araştırır, o semtlerdeki evleri en az iki kere gezerdim.) Vaktin ilerlemesini beklerken bir parça simitle karnımı doyurdum. Saat dokuzu biraz geçe, Tandoğan Meydanı'na yakın sokaklardan birindeki üçüncü kat için telefon ettim. Evi gördükten on dakika sonra kira sözleşmesini imzalamıştım. Akşam olduğunda ise iki kişilik yatak, televizyon, müzik seti ve sokağın köşesindeki beyaz eşya bayisinden satın aldığım buzdolabıyla su ısıtıcısından oluşan mütevazı eşyalarımla Ankara'da, kendi evimdeki ilk geceye hazırdım. Fena bir başlangıç değil, diye düşündüm, sarı duvarları aydınlatan çıplak ampulün ışığında. Yarın koyu renk perdeler almalı. Küçük bir liste yapmaya koyuluyordum ki vazgeçtim. İlk günün hızı başımı döndürmüştü. Yavaş, biraz soluklan bakalım... Evimdeki ilk gecemde o ana kadar tanımadığım bir huzur duygusuyla, uykunun beni bu yabancı şehirde bulmasını kolaylaştırmak için gözlerimi sıkı sıkı kapattım. Pazar sabahı... Güneşin ilk ışıklarıyla birlikte odayı dolduran sıcaklık beni tatlı uykumdan uyandırdı. Salonda, gazete kâğıdı üzerinde yaptığım kahvaltı, İstanbul'da boğaz kenarında yapma- 51 ya alışık olduklarım kadar zengin çeşitlere sahip değildi, ama en az onlar kadar lezzetliydi. Keyif çayımı yudumlarken Ankara'da yazın ilk günlerinin nasıl geçtiği konusunda hiçbir fikrim olmadığını düşündüm. Sonra da evimin yeni eşyalarla nasıl görüneceğini hayal etmeye başladım. Daha dün gelmiştim ve bir evim vardı. Şimdi sıra ikinci bilinmeyendeydi İş bulmalıyım. Aslında beş yıl hiç çalışmasam da yetecek kadar birikmiş param vardı (arabamı satarsam belki daha fazla.) Ama vaktimi boşa geçirmektense, bir işe girip kendimi günlük küçük problemlerle meşgul etmek daha cazip gelmişti, para değildi yani mesele. Apartmanın altındaki bakkaldan bir gazete aldım. İnsan kaynakları sayfalarına şöyle bir göz gezdirdim. İlk sayfalarda değildi aradığım, bunu biliyordum (bu arada Ankara'daki insan kaynakları sayfalarının ne kadar da cılız olduğunu fark ettim). Dördüncü sayfada bir ilan gözüme çarpmıştı. Türk Telekom, A. Santrali'nde idari görevde çalışacak üniversite mezunu eleman arıyor. Düşünecek çok fazla bir şey yoktu. Yeni hayatımın felsefesi kısa ve öz iki cümleden oluşuyordu, Düşünme. Uygula. İçinde bulunduğum durum için en uygun hareket planı bu gibi gözükmüştü (bu da aklıma ilk gelen fikirlerden biriydi). Pazartesi günü özgeçmişimi elden Türk Telekom Genel Müdürlüğü'ne bıraktım. Salı günü telefonla aradılar. Görüşme için sözleştik. Yeni hayatımda her şey eskisine göre baş döndürücü bir hızla gerçekleşiyordu. Çevremdeki her şey de bana ayak uyduruyor gibiydi... Eskiden günler, haftalar süren kararlar artık dakikalar içerisinde alınabiliyordu. İçinde bulunduğum bu saçma sayılabilecek huzurlu duruma giderek alışmaya başlamıştım. Evime her gün yaşamaya başladığım bu farklı hayatı bana anımsatacak yeni bir eşya alıyordum. Tabii ki koyu renk perdeler, arkaya doğru kuvvetlice yaslandığımda rahat bir yatağa dönüşen 52 televizyon koltuğu, eve çok hoş bir hava katan Japon avizeleri... İstanbul mu. Her şeyi bu kadar kısa sürede unutabileceğimi düşünmemiştim, zaten o şehri sevmeye hiç fırsatım olmamıştı ki. Hem arayan soran da yoktu. Bir kez S. aramıştı, o da yaptığımız konuşmadan sonra bir daha arar mı şüpheliydi. (Aramadı da.) Perşembe günü görüşmeye gittim. Girişi soğuk bir başlangıçla yaptık. Sonuçta, ülkenin en iyi üniversitesinden mezundum. İstanbul'da gerçekten iyi para eden zengin, çok sayfalı özgeçmişim biraz kafalarını karıştırmıştı. Belki de korkutmuştu onları. Ama görüşmede (sadece bir tane oldu) sorularına verdiğim yanıtlar fazlasıyla tatminkâr gelmiş olmalı, iki gün süren resmi evrak işlerinin ardından Ankara'daki dokuzuncu günümün akşamında, ertesi sabah A. Santrali'ndeki idari görevimin başında zamanında olabilmek için erkenden yattım. İş... Neredeyse tamamen teknik personelden oluşan A. Santrali personelinin idaresi. Modernleşen Türk Telekom Projesi kapsamında nitelikli üniversite mezunlarını yönetim kademesinde işe alıyorlardı. Kurumda son yıllarda köklü değişiklikler yapılıyordu. Yurtdışından gelen yabancı bir danışmanlık şirketinin raporları doğrultusunda Telekom yeniden yapılanıyordu. Ben de bu yeni Türk Telekom bünyesindeki Yönetici Programı'nın ilk nitelikli müdürlerinden biri olmuştum. Altımda çalışan personel, yıllardır buraya demir atmış, mavi gömlekli, alaylı kurtlardan oluşuyordu. İlk hafta hepimiz için birbirini tartma ve test etme dönemiydi. Varlığımdan memnun olmadıklarını her hareketleriyle gösteriyor ve bunu yapmak için de sanki birbirleriyle yarışıyorlardı. (Sonradan bunun sebebinin sadece genç oluşum ve İstanbul'dan, iyi bir üniversiteden mezun olarak, onların başına geçmem olduğunu itiraf edeceklerdi, ‘kişisel' değildi.) Daha önce bu tip insanlarla çalışmamıştım ama en azından neler düşünebileceklerini tahmin edebiliyordum. İlk iki hafta süresince mümkün olduğu kadar anlayışlı, arkadaş patron rolünü oynamıştım. 53 Etkili olduğunu da söyleyebilirim. Sonuçta çalışanlar sıradan insanlardı, biraz empati ile onların takdirini kazanabileceğimi biliyordum. İstanbul ve Londra'daki lüks otel odalarında alınan satış-pazarlama eğitimleri etkisini gösteriyordu. Her geçen gün aramızdaki mesafe biraz daha kısalıyordu. Adımların birisi benden geliyorsa onlar iki adım atıyorlardı. Aradaki buzların tamamıyla erimesi ise oryantasyon programı çerçevesindeki gece nöbetim sırasında oldu Müdürüm sen uyuyabilirsin. Biz idare ederiz. İlk değiştirmeye çalıştığım şey buydu, ama bir türlü inatlarını kıramamıştım. Hasan, müdürüm diye bir şey yok. İsmim var benim. Bey falan da yok. Tamam müdürüm. Sen uyuyabilirsin diyorum. Santral odasında üç kişi, ana kumanda odasında da bir teknisyen, toplam dört kişiydik. Hasan, diğerleri arasında yaşça en büyük ve en saygı duyulan personeldi. Kurumdaki yirmi beşinci yılını üç ay önce doldurmuş, emeklilik hakkı kazanmasına rağmen çalışmaya devam ediyordu. Varlığıma karşı en esaslı direncin onun çevresinden yayıldığını tahmin etmek çok zor değildi. Diğer iki kişi de Hasan'la birlikte hareket eden eski tüfeklerden... Teknisyen, liseden yeni mezun olmuş, saygıda hiçbir zaman kusur etmeyen efendi bir çocuk. Hasan'ın denemesini savuşturmuştum. Gece nöbetinde uyumaya pek niyetim yoktu. Bunu anladıklarında biraz bozuldular. Uzun bir süre sessizlik oldu, aralarında da konuşmuyorlardı. Küçük odada, uykuyu kovalamak için arada doldurulan çay bardaklarının şıngırtısı dışında ses yoktu. Bütün geceyi böyle geçiriyor olamazlardı. Varlığım onları huzursuz ediyordu. Ben bir önceki ayın faaliyet raporunu (rapor denebilirse) inceliyordum. Sessizlik, raporun sıkıcılığı, gece... Aradan ne kadar süre geçti anımsamıyorum sert bir fısıltı ile irkildim Hasan Abi, başlıyor 54 yine. Gözümü hafifçe araladım, uyuyakalmışım (ne kadar olduğunu bilemiyorum.) Kendimi masada raporların üzerine kapanmış bir halde buldum. Ne büyük bir utançtı. Kafamı kaldırmadan kulak kesildim. Başladılar. Müdürüm uyuyor mu . (Demek kendi aralarında konuşurken de müdürüm diyor, iyi bir şey.) Uyuyor. Ne demişti İlk nöbetimde uyumaya niyetim yok. Gülme lan. Sessiz ol. Uyanacak çocuk. (Çocuk mu.) Ne yapıyoruz. Dinlemeye geçelim mi. Duyduklarım pek de hoşuma gitmemişti, yolunda gitmeyen bir şeyler olduğu açıktı. Yavaşça kafamı masadan kaldırdım. Hasan'ın cevabını beklemeden atıldım Hasan, ne oluyor burada. Diğer ikisi oldukları yerde sıçradı, Hasan, sırtı dönük, hiçbir şey olmamış gibi önündeki panele bakıyordu. Sanki beni duymamışlar gibi bir kez daha, bu defa sesimi yükselterek sordum Neler oluyor. Sessizlik… Adamlar bir bana bir Hasan'a bakıyorlardı, köşeye sıkıştırlmış fareler kadar şaşkındılar. Nihayet, Hasan sesime tepki verirken bakışlarıyla diğer ikisine dışarı çıkmalarını işaret etti. Kapıya ulaştıklarında sessizce iznimi bekler gibi eşikte durdular. Çıkın bakalım. Odada Hasan'la yalnız kalmıştık. Yüzünü benden tarafa döndü, ben de masadan kalkarak hesap sormak üzere ona doğru yöneldim. Otur müdürüm, dedi, yanındaki sandalyeyi bana doğru iterek, son derece sakin bir ifadeyle Er ya da geç buradaki işleri öğreneceksin. Ne kadar çabuk olursa o kadar iyi. Tabii bu noktadan sonra benim görevim size gerçekleri olduğu gibi anlatmak. Sözünü hiç kesmediğim on beş dakika boyunca konuştu 55 Müdürüm, önümüzdeki şu paneli görüyorsun. Bu panel, santralin kalbidir. Bizim bölgede yapılan tüm görüşmeler başlangıç saati, arayan ve aranan numaralar, görüşmenin süresi ana santralden bu panele aktarılır. Görüşmenin kendisi de dahil bunları kayıt altına almakla yükümlüyüz. Her gün bu bilgiler İl Emniyet Müdürlüğü'ne yollanır, oradan da İçişleri Bakanlığı'na. Şu gördüğün ekran ise tutulan kayıtlar arasında çeşitli raporlamalar yapmak için kullandığımız ekrandır. Bunları aslında biliyorsun, aramıza katıldığın ilk hafta bu bilgiler size verilmiş olmalı. Doğru söylüyordu, Emniyet'ten gelen yazılı izin belgesi ve diğer prosedürlerle ilgili kalın bir dosyayı daha ilk günden masamın üzerinde bulmuştum. Hasan devam etti Yıllar boyunca bu serviste her türlü olaya şahit oldum. Ölüm tehditleri, şantajlar, ihanet planları, her türlü telefon sapıklığı ve daha nice garipliği burada tanıdım. Lafı uzatmak istemem. Siz de tahmin edersiniz gece nöbetleri sıkıcıdır. Bu nöbetlerde insan uyumamak için çok çaba sarf eder, az evvel sizin de yaşadığınız gibi… Utancım hareketlenmişti yeniden, ayaklarımdan yüzüme doğru yükseliyordu. Aldırmadan devam etti Bir süre sonra insan değişik bir şeyler yapmak ister. Bu gibi durumlarda sadece şeytanın oyunları gelir akla. Soracak olursanız, evet, çocukça işler yaptık, gecenin bir yarısında canı sıkılan her insanın yapabileceği türden şeyler. Bir süre, insanları rahatsız eden telefon sapıklarını takip ettik, biz de onları rahatsız ettik. Geceleri en çok meşgul kalan telefonları tespit ettik Çoğu hayat kadınlarının telefonlarıydı. Kimimiz onlarla gönül eğlendirdi bir süre. Neyse... Bu serviste çalışan hiç kimsenin yapmaması gereken şeylerdi bunlar. Zaten bir süre sonra bu küçük zırvalıklar da gecelerimizi kısaltmaya yetmemeye başlamıştı. Bunun üzerine her nöbette yeni yeni oyunlar üretmeye başladık. Bir süre santral istatistikleriyle oyalandık. En sık konuşma yapan nu- 56 maralar, en uzun süre konuşan numaralar ve bu gibi birçok bilgiyi topluyorduk. Bir ara bu rakamlar üzerinde bahis oynamaya da başlamıştık. Günler günleri kovaladıkça her gece yeni bir oyun icat ediyorduk. Derken bir gece, yine elimizdeki oyuncakların tükendiğini hissettiğimiz bir zamandı. Yaklaşık üç ay kadar önceydi sanırım, yine bir gece nöbeti, dışarıda sigara içiyordum... Hasan Abi, garip bir şeyler oluyor. Ne oluyor oğlum. Abi açık bir kanal var. Sürekli görüşme halinde. Çağrı biter bitmez yenisi açılıyor. Saat on ikiden beri bu şekilde. Orospunun tekidir oğlum size ne. Yok abi değil. Yusuf bir dinleyecek olmuş... Eee.... neymiş yani. Abi sen bir gel de kendin karar ver. Panelin önüne gittiğimde, Yusuf sapsarı bir suratla ekrana sırtını dönmüş boşluğa doğru bakıyordu. Geldiğimi duyunca yerinden kalktı, elindeki kulaklığı uzattı. Dudaklarında anlayamadığım kelimeler... Sonra da masanın başından uzaklaştı. Kulaklığı taktığımda bir iki saniye geçmişti ki yeni bir çağrı başladı. Telefondaki bir kadın sesiydi. Önce hayal satan hayat kadınlarından biri olduğunu düşündüm. Karşısındaki, hiç konuşmuyordu, sadece onun sesi duyuluyordu. Kadın, sessiz misafiriyle ilgili bir takım bilgileri sıraladıktan sonra çeşitli tahminlerde bulunuyor, kendi istediği bir zamanda da konuşmayı bitirerek telefonu kapatıyordu. Hemen ardından bir diğer telefonu cevaplıyordu. Ne olmuş oğlum... bir sürü manyak var işte bu da onlardan birisi... Abi, öyle değil, Yusuf... Ne var ne olmuş Yusuf'a... 57 Numarayı aramış. Bir kadın çıkmış... Eee, ne var bunda... Abi, kadın Yusuf hakkında konuşmuş. Karısından, hasta olan oğlundan, ameliyat için para biriktirdiğinden... Hadi be. Saçmalamayın, çağır bakayım Yusuf'u buraya... Yusuf darmadağın yüz ifadesiyle utana sıkıla karşıma geldi. Diğerlerini odadan çıkarttım Anlat bakayım. Korkmuştu. Titriyordu. Bir çırpıda olan biteni anlattı. Kadının Yusuf hakkında söyledikleri sadece çok yakınları tarafından bilinebilecek türden şeylerdi. (Bazıları hiç kimseyle paylaşamadığı türden şeyler.) Donup kalmıştım. O güne kadar, bu serviste yaşadıklarımdan sonra beni hayatta şaşırtabilecek çok az şey olduğunu düşünürdüm. Ama Yusuf'un o halini daha önce hiçbir insanda görmemiştim. Şaşkınlığı üzerimden atabildiğimde numarayı istedim. Söyleyemedi. Bir kâğıt parçasına yazıp, masamın üzerine koyabilmişti... Hasan bunları anlatırken hem onu dinliyor hem de sesinin tonundan, bakışından bir anlam yakalamaya çalışıyordum. Anlattığı inanılacak cinsten bir şey değildi. Hele benim gibi, pozitif bilimlerin kutsal ateşiyle yoğrulmuş bir eğitim sisteminden çıkan birisi için çok fazlaydı. Hem doğru olsa bile böyle bir olayın hiç duyulmamış olması ihtimal dışıydı. Hasan'ın söylediğine göre numarayla ilgili bir sorgulama yaptıklarında santrallerine kayıtlı olmadığını görmüşlerdi (veya kayıt Genel Müdürlük tarafından engelleniyordu bir şekilde, öyle demişti). Ne numaranın sahibi, ne de bulunduğu semt hakkında bilgiye ulaşabilmişlerdi. Tek bildikleri belirli zaman aralıklarıyla birilerinin bu numarayı aradığıydı. Aklıma ilk gelen o soruyu bir çırpıda soruverdim Sen, sen hiç o numarayı aradın mı. Hasan'ın sakin ifadesinde bir değişiklik yakalayabilmiştim nihayet. Tedirginlikti bu. Cevap vermek istemiyormuş gibi sıkılgan bir tavırla 58 Müdürüm, o gece birkaç kez çevirdim numarayı. Hiçbir seferinde bağlantı kuramadım. Daha sonra da Yusuf'un başına gelenlerden sonra cesaret edemedim doğrusu... Yusuf'a ne oldu. Bir hafta içinde eridi gitti. Sürekli numarayı tekrar aramak istiyordu ama bir daha hiç ulaşamadı. İki hafta içinde çocuğunun durumu ağırlaştı, buradan ayrıldı, bir daha haber alamadık kendisinden. Servisten başka arayanlar oldu mu. Kimler biliyor bu durumu. Müdürüm, bu gece burada olanlar dışında kimse bilmiyor. Teknisyen çocuğun bu işle hiç ilgisi yok. Başka kimsenin de aradığını sanmıyorum. Korkarlar, tanırım onları. Bir süre düşündüm. Böyle bir saçmalığa inanacak türden birisi değildim. Ama korkacak hiçbir şeyim de yoktu Numarayı ver bakalım Hasan. Sözlerimi duyduğunda isteksiz bir tavırla yüzüme bakakaldı, ama anlattıklarından sonra işin buraya varacağını tahmin etmiş olmalıydı. Önündeki kâğıt parçasına numarayı yazdı, sandalyesinden kalkarak yürüdü, kapıyı arkasından kapatarak beni odada yalnız başıma bıraktı. İçeride sadece kontrol paneli üzerinde düzensizce yanıp sönen küçük ampullerin tıklamaları duyuluyordu. Elimdeki kâğıda baktım. Korkmuyordum ama yine de bir şüphe vardı içimde. Bu tür şeylere inanmam mümkün değil. (Aslında hiçbir şeye inanmam ben.) Biraz da meydan okumanın verdiği kibirli bir cesaretle numarayı dikkatlice çevirdim. Telefon çalmaya başladı. (Bir...) Gecenin üçünde hiç tanımadığım bir numarayı niye arıyordum, karşıma kim çıkacak, ne diyecek... Açan kişiye ben ne diyebilirim, hiç tanımadığım birisi benim hakkımda nasıl bir şey bilebilir ki. (İki...) Birden neler olduğunu anlamıştım. Tüm bunlar kötü bir şakaydı. Arkamı döndüğümde kapıda ne yaptığımı izleyen alaycı yüzler veya yan odada telefonumu dinlemek için sabırsızlıkla bekleşen kulaklıklı 59 adamları göreceğimi düşündüm. (Üç...) Oturduğum yerden ani bir hareketle kapıya döndüm, kapalıydı. (Dört...) Evet, benden intikam alıyorlardı. Personelle aramızda kurulduğunu düşündüğüm bağ tamamen bir yanılsamaydı. (Beş...) Belki de her şey kişiseldi. Çaylak müdürü tufaya getiren kurt personel hikâyesi artık dilden dile dolaşmak üzere sahnelenmişti. Kafamda derhal bu işin içindeki tüm personele nasıl bir ceza verilmesi gerektiğini tasarlamaya çalıştım. (Altı...) Telefonu kapatmak için hareket edecek oldum ki ses kesildi. Telefon açılmıştı. Karşımdaki bir şey söylemeden bekliyordu. Nefesini hissedebiliyordum, yanı başımdaydı, ensemde, boynumda, kollarımda... Sıcak... Sonra gerçekleşmesinden korktuğum şey oldu (evet korkuyordum aslında), karşımdaki kadın konuştu Kendini iyi hissetmen için neye ihtiyacın olduğunu biliyorum. Bu noktadan sonra size anlatacaklarımın bir önemi kalıyor mu bilmiyorum. O sesi duymayı hiç beklemiyordum, ama duymuştum. Duymanın da ötesinde anlattıklarını dinlemiştim, son sözünü bitirip telefonu kapatana kadar. Öylesine sade ve doğal bir şekilde konuşuyordu ki ağzımı açıp bir şeyler söyleme gücünü kendimde bulamadım. Yaklaşık on dakika boyunca tek kelime etmeden, karşımdaki bu buğulu sesten, son bir yılda yaşadıklarımı ve (eğer kimseye anlatmamayı başarabilirsem) önümdeki altı ay boyunca yaşayacaklarımı dinledim. Anlattıkları kendi içinde son derece tutarlıydı. Nedense hakkımda bu kadar çok şeyi nasıl bildiğine takılmamıştı hiç kafam. Seçtiği kelimeler, ses tonu ve vurgusu insanı çaresiz bırakıyordu, kendimi ona teslim etmek dışında yapabileceğim fazla bir şey yoktu. Ben daha çok, geleceğimle ilgili söylediği şeylere takılmıştım. O anda dünyada var olan tek gerçeklik o ses ve onun söyledikleriydi sanki. Hiç susmamasını isteyeceğiniz türden, tartışma götürmeyen bir gerçeklik. Telefonu kapattığı andan itibaren söylediği her kelimeyi, çıkardığı her sesi zihnime kazıyarak o anı her defasında yeninden 60 kafamda canlandırmaya çalıştım. Sabaha kadar tekrar tekrar numaraya ulaşmayı denedim. Beceremedim. O günden sonra ise gece, gündüz her fırsatta, aklımın zihnimdeki düşüncelerden bir an olsun kendini kurtarabildiği anlarda telefona sarıldım... Hiçbirinde başarılı olamadım. Bir daha o sesi hiç duymadım... Sonrasında ne mi oldu. Ertesi gün masamda Hasan'ın istifa mektubunu buldum. Yorulduğunu, artık emekliliğin tadını çıkarmak istediğini yazıyordu. Ayrıca küçük bir not daha vardı. Bana özel yazılmış. Geleceğini yaşamak istediğini, kendisini bekleyen yeni bir hayatın var olduğunu bildiğini yazmıştı. O günden sonra Hasan'ı görmedim bir daha. Ben mi. Benim Ankara maceram topu topu bir ay sürdü. O bir ayın sonunda İzmir'e yerleşme kararı aldım (maymun iştahlı olduğumu düşünebilirsiniz, ama aslında öyle birisi değilim.) Bana Ankara hayatımı anımsatacak her türlü eşyayı, altı aylık peşin yatırdığım kira ile birlikte ev sahibime bıraktım. Beni bekleyen hayatımın izinden gitmem gerektiğine karar vermiştim ve bu hayat İzmir'deydi. Başından beri bunu biliyordum ama cesaret edememiştim hiçbir zaman (Halbuki aklına ilk gelen şeyi uygulamak felsefesi... Ankara'ya gelmeden önce aklıma ilk İzmir gelmişti biliyorsunuz.) Tüm bu kararları almama bugün varlığından bile şüphe duyduğum o telefon konuşması mı neden olmuştu, yoksa tüm bunlar yaşanması gereken ayrıntılar mıydı bilemiyorum. (Kadının geleceğim hakkında söyledikleri doğru muydu.) Tek bildiğim şu anda size açıklayamayacağım sebeplerden ötürü o şehri terk etmek zorunda olduğum. Çünkü sürdürmekte olduğum hayata devam etmem mümkün değildi. Ben de biliyordum, beni bekleyen yeni bir hayat vardı ve onun peşinden gitmeliydim. Bu arada telefon numarası ne oldu diye soranlarınız olabilir. Sizinle paylaşmayı gerçekten isterdim. Belki siz de kendinizle ilgili bir şeyler arıyor olabilirsiniz bu sıralarda, birçok insan gibi. Ama üzülerek söylemeliyim ki artık bir işe yaramayacağını biliyorum. Geçen hafta sonunda, Hasan'ın Bodrum'dan yolladığı kartı 61 posta kutumda bulduğumda, o gece Ankara'da, A. Santrali'nde hissettiğim türden bir ürperti kapladı her yanımı. Tatlı bir ürperti. Posta kutumu nasıl bulduğu konusunda hiçbir fikrim olmayan o kartpostal beni kısa bir an için de olsa geçmişe götürdü. İşte o anda, tüm bunları yazmaya karar verdiğimde, (geçen onca yıldan sonra) o günlere ait bende kalmasına karar verdiğim tek eşya olan not defterim aklıma geldi birdenbire. Bilinçli bir gücün o zamana kadar bana varlığını unutturmayı başardığı o minik defter zihnimde beliriverdi, havada asılı bir şekilde. Sayfaları arasında, Ankara'da geçirdiğim günlerden birinde mi yoksa karanlık İstanbul gecelerinde mi yazıldığını hatırlayamadığım bir iki paragrafı bulmak beni A. Santrali'ndeki o geceye götürdü... Birbiri içine girmiş harfler, kelimeler... Yaşananların bir özeti gibi... Rastlantı üzerine... Gerçeklik üzerine... Edgar Allan Poe'dan bir alıntı... Üzerine benim yazdıklarım... Belli ki Poe'nun dünyasından bir türlü çıkamayan zihnimin ürünü... Sayfaları sabırsızca çevirdim. Aynı defterin son sayfasında, aradığımı bulmuştum. Herhangi bir numara gibi özensiz bir yazı ile yazılmış rakamlar... Bir işe yaramayacağını bildiğim halde sırf meraktan, şansımı denemek istedim, hiçbir beklentim olmadan. Numarayı çevirdim. O günkü gibi nefesimi tuttum (bu kez korkmuyordum.) İlk çalışta açıldı. Karşımda yine bir kadın sesi Hülya Oyuncakları buyurun. ...Bu kopuk noktaların her biri matematikle açıklanabilir... Çünkü hepsi bir olasılık hesabıdır, en inanılmaz sayılabilecek olaylar bile... Yine de mantık kurallarıyla düşünen birisi için bu olasılık hesapları ve bunların gerçek hayattaki yansımaları bazen tuhaf, anlaşılmaz, kabul edilemez olaylar olarak değerlendirilebilir. Oysa bu tür olaylar her gün, dünyanın her yanında, hepimizin başına gelir ve birçok şeyi, en önemlisi yaşamımızı etkiler. Bizler günlük telaşlar arasında ya bunları fark edemeyiz ya da kurduğumuz güvenli dünyanın, bu gibi açıklanması zor olaylarla yok olabileceği düşüncesiyle onları ciddiye almayı göze alamayız... 62 Zile basmadan önce içeriden gelen seslere kulak verdi. Yükselen kahkahalar... Neden heyecanlanıyordu ki. Yuvarlak plastiğe dokundu. Kuş sesi çıkaran o aptal kapı zillerinden biri. Parmağını kaldırmasına rağmen kuş ötmeye devam ediyordu. Bir an panikledi, aceleyle düğmeyi takıldığı yerden kurtarmaya çalıştı. Kuş sustuğunda kahkahaların arasından yaklaşan ayak seslerini duydu. Gömleğinin yakasını düzeltti, duruşunu dikleştirdi. Şarap şişesini sıkıca kavrayarak kendinden emin bir tavırla beklemeye koyuldu. Kapı aralandığında kendisini karşılayan sıcak, yasemin kokulu daireye adımını attı. Merhaba Can. Eda'yla kısa bir sarılma faslı. Her zamanki gibi içten. Dar koridora girmeden önce gözü portmantodaki kırmızı pardösüye takıldı. Acaba diye içinden geçirdi, paltosunu hemen yanındaki kancaya astığı sırada. Salona adımını attığı anda cevabını almıştı. Arzu. İşte Eda'nın muzırlıklarından biri daha. Gerçi biraz hissettirmişti telefonda davet ederken, bir sürprizim var, demişti. İmalı gülüşüne rağmen pek ihtimal vermemişti Can. Yine de içine bir kurt düşürmeyi becermişti. Bu Eda, yine bir işler peşinde. Arzu meselesini yeniden açmanın ne gereği var ki. Yeteri kadar kafasını meşgul etmişti. Birisi bir şeyler yapacaksa bu konuda, o asla kendisi değildi. Hem o iş bitmiş, bir yıl geçmiş, herkes kendi yoluna gitmişti... Tabii ya, aslında belki de Eda da tam böyle düşündüğü için onu davet etmekte bir sakınca görmemişti. Olabilir tabii ki. O iş bitmişti ne de olsa… 63 Az önce, kapının önündeki kendinden emin görüntüsünü de paltosuyla birlikte askıda bıraktığının farkında değildi. Dört köşe salonun balkona yakın ucunda yere öylesine konulmuş abajur, odaya soluk bir ışık veriyordu. Duvarın hemen önünde, parkenin üzerine, titrek alevleriyle salondakilerin yüzlerini aydınlatan irili ufaklı mumlar sıralanmıştı. Yasemine karışan diğer tatlar... Elma, belki çilek... Bir gariplik vardı. Salonun ortasında sandalyeler U şeklinde dizilmişti. Karşısında Arzu, Eda, Eda'nın kocası Selçuk, tanımadığı iki kişi… Selçuk onların ortasındaki sandalyede, yüzü diğerlerine dönük oturuyordu. Yeni ziyaretçi için kimse istifini bozmadı, belli ki önemli bir anın ortasındaydılar her ne yapıyorlarsa. Arzu kafasını çevirdiğinde yüzündeki gülümsemeyle bir sıcaklık yayıldı Can'ın tüm vücuduna. O dudakların iki yanından aşağı süzülen ince çizgileri görmeyeli bir yıl olmuştu demek. Gülmenin bu kadar yakıştığı başka bir kadın tanımış mıydı. Bir baş hareketiyle karşılık verdi. Eda, tanımadığı diğer ikisine dönerek kısık sesle Gizem, Meriç... Bu Can. Meriç'ten bir göz teması, Gizem ise soğuk bir tavırla sadece kolunu havaya kaldırmıştı. Can elindeki şarap şişesiyle hâlâ ayakta dikiliyordu. Arzu'yu görmeye henüz hazır olmadığını düşündü, sadece kısa bir an için. Mutfağın yerini biliyorsun. Kendine içecek bir şeyler alıp gelsene. Mutfağın yerini biliyordu tabii ki. Eda'yla Selçuk evlenmeden önce, daha doğrusu evlenip buraya taşınmadan önce Can burada oturuyordu. İş yeri taşınınca o da daha yakın bir eve çıkmıştı, Eda'yla Selçuk'un ricalarını kırmayıp ev sahibiyle konuşmuştu. Nasıl bilmezdi ki bu evi, gerçi tadilat sonrası birçok değişikliğe uğramıştı ama... Şarabı dolaba yerleştirdi. Birayla başlasam iyi olacak. Zaten fazla kalmaya da niyetim yok. Salona diğerlerinin yanına geldiğinde yine gülüşmeler vardı. Selçuk içten bir oh çektikten sonra oturduğu sandalyeden doğruldu Ben sıramı savdım. Sizi görelim bakalım. Bana yaptıklarınızdan sonra kimseye acımak yok artık. Bu sözün ardından Gizem'in ayağa kalkması, Can'ın birasından büyük 64 bir yudum alması ile aynı anda gerçekleşti. Can'ın boyuna yakın uzunluktaydı Gizem, herkesi süzerek ilerledi. Az önce Selçuk'un oturduğu sandalyeye oturdu, bacak bacak üstüne atarak. Dizlerinin üzerinde toplanan eteğini düzeltme ihtiyacı hissetmeden. Son derece rahat bir şekilde, hadi bakalım bekliyorum, dedi. Diğerleri iştahla ellerindeki kâğıtlara küçük notlar alıyordu. Duvara dayanmış masanın yanı başında, Arzu'ya en uzak köşedeki sandalyeye yerleşen Can olanları izlemeye başladı meraklı gözlerle. Neler oluyor, bu meydan okuyan tavırların arkasından bakalım ne çıkacak. Gizem, sandalyede yerini aldıktan sonra diğerlerini beklemeye başladı. Teker teker soru soracaklardı ve ilk
umursanmadı. Talmud, bu tür eylemlere kırbaç cezasını öngörürken, hiçbir modern Batılı devlet konuya ilgi göstermemiştir. Öte yandan ensest evrensel bir tabu olarak varlığını sürdürerek neredeyse her yerde suç olarak kabul ediliyor. Ensest hemen hemen her Amerikan eyaletinde yirmi yıla kadar varan hapis cezasını gerektiren bir suçtur. Utah eyaletinde üvey kuzeniyle seks yapan birine beş yıl hapis cezası verilir. Ayrıca çoğu eyalet ensest seksi, üvey ya da evlat edinme ilişkilerinde olduğu gibi genetik zarar riski taşımasa bile cezalandırmaktadır. Bu ilişkilerin aynı soy içinde seks yapmaya benzemesi, suçluları toplumdan uzaklaştırmaya yetmektedir. [10] Bakir Bölge Antik dünyada kadınların bakireliği bir fiyatı, pazarı ve erkek sahiplerini koruyan yasaları olan bir metaydı. Antik Mısırlılar evlilikte kadının bakire olmasını pek önemsemeseler de genel eğilim böyle değildi. Aslında diğer her yerde kocasının kucağından başka hiçbir yerde soyunmamış bir bakire veya daha az şekilsel konuşursak, hiç erkek tanımamış bir kadın veya en azından onun bekareti değerliydi. Bir kızın bekaretini bozmak sadece kocasının hakkıydı ve bu hakkı çiğneyen herkes şiddetle cezalandırılırdı. Ur-Nammu döneminde nişanlı bir bakireye tecavüz etmiş bir adam ölümle cezalandırıldı. Bu ceza, kıza karşı işlenen suçtan ziyade müstakbel damadın kıza sahip olacak ilk kişi olma hakkının elinden alınmasına işaret etmektedir. Yaklaşık bin yıl sonra, Asurlular dönemine gelindiğinde yasalar daha karmaşık ve, Asur geleneğine uygun şekilde, daha acımasızdı. Nişanlı kızlara tecavüzün cezası her zaman olduğu gibi ölümdü ama yasa henüz evlilik sözü almamış kadınlara tecavüze de dikkat ediyordu artık. Böyle durumlarda kızını bakireler için öngörülen yüksek fiyata evlendirme şansını yitirmiş babaya da kefaret ödenirdi. Baba, tecavüzde bulunana dava açabilir ve eskiden bakire olan kızının başlık parasının üç katını alabilirdi sonrasında tecavüzcüyü kızıyla evlenmeye zorlayabilir ya da kızını başka birine verebilirdi. Lekelenmiş bir kızın başlık parası serbest piyasada daha düşüktü ama yine de baba kârlı çıkıyordu. İşin içine tatlı bir intikam duygusu katmak için, Asurlu babalar böyle durumlarda tecavüzcünün karısını kendine köle olarak alıp istediği gibi kullanma seçeneğine de sahiptiler. Böylece bir adam bakire bir kıza tecavüz ettiğinde, iki masum kadın bundan zarar görüyordu Belki de hayatının geri kalanını kendisine tecavüz eden adamla geçirmeye babası tarafından zorlanacak kurbanın kendisi ve tecavüzcünün, kurbanın ailesinin kin dolu çevresine teslim edilecek karısı. Asurlu bir baba, kızı gönüllü olarak bekaretini kaybetse bile kayıp bekaretten kazanç elde edebilirdi. Bu durumda kızın sevgilisi başlık parasının üç katını ödemek zorundaydı ama kendi karısını istenildiği gibi kullanılsın diye vermesi icap etmiyordu. Onun yerine, baba öfkesini kızından çıkarmaya teşvik ediliyordu Baba kızına istediği gibi muamele edebilir. Bu cümle, babanın çocuklarına yapabileceklerine sınır koymadığı gibi yasal bir aşırılığı da ifade ediyordu. Her halükarda evlendikten sonra kadınlara daha iyi davranılmıyordu. Bir kocanın karısını kırbaçlayarak, döverek, saçını çekerek ve kulağını keserek cezalandırabileceğine dair apaçık yasalar ortadaydı. Asurlulardaki bekaretin bedelini babalara ödeme sistemini Tevrat da takip etti. Yakındoğu'nun diğer her yerinde olduğu gibi saygın İbrani kızların da cinsellik için eşlerini seçme hakkı yoktu. Yalnızca fahişeler bu hakka sahipti. Eğer bakire bir kız bir erkekle her ne surette olursa olsun sevişmeye karar verdiyse, bu seçimi kalıcı addedilirdi. Bakire bir kızla hangi erkek yatarsa, kızın başlık parasını (kızın bir bakire olarak bedelini) babasına ödeyip sonra da kızla evlenmesi şarttı. Asurlularda olduğu gibi babanın parayı alıp kızını muhtemelen daha düşük bir bedelle başka birine verme imkanı da vardı. Eğer kız zorla alıkonulmuşsa, iş biraz değişiyordu. Bu durumda kızı alıkoyan adamın yüklü miktarda para ödeyip kadınla ileride asla boşanmaksızın evlenmesi zorunluydu. Yine burada da kadının mutluluğu önemsizdi. Tecavüze uğramanın acısı, hayatının geri kalanını tecavüzcüsüyle geçirmesi ve karısı olarak onun iradesine tabi olma zorunluluğuyla katmerleniyordu. İncil'in yasaları Asurlularınki kadar şiddetli değildi. Sözgelimi misilleme olarak diğer adamın karısına tecavüz etme cezası yoktu, ama kutsal mitoloji oldukça vahşiydi. Yaradılış Kitabı (Tekvin), Yakub'un kızı Dina'nın hikayesini anlatır. Dina evinden çıkıp Şekem adında komşu bir prens tarafından alınır . Bu alınmanın tecavüz sonucu mu, yoksa ikna veya ikisi arasındaki bir şeyle mi olduğu konusunda metin açık değildir ama Şekem'in Dina'ya âşık olduğu ve onu evine aldıktan sonra evlenmeye karar verdiği kesindir. Ne var ki, onunla yatmadan önce ailesinin iznini almayarak korkunç bir hata işlemiştir. Evvela Yakub'un evine çaldığı bu kara leke, başka bir şey daha olmadan silinmelidir. Şekem ve babası Hamor, ne kadar yüklü olursa olsun, kızın babasına istediği başlık parasını ödeme teklifinde bulunarak durumu düzeltmeye çalıştılar. Bu teklif normalde ailenin incinmiş gururunu ve kızın kaybolan bekaretini telafi etmeye yeterdi. Yakub'a göre de teklif makul görünüyordu ama Dina'nın erkek kardeşlerinin hıncı ancak şiddetle dindirilebilirdi. Şekem ve Hamor'a tekliflerini kabul ettiklerini söylediler ve sonra düşmanları savunmasız bir duruma düştüklerinde de saldırdılar Dina'nın erkek kardeşleri, Simon ve Levi, kılıçlarını kuşanıp savunmasız şehre saldırdılar ve her erkeği öldürdüler. Hamor ve Şekem'i kılıçtan geçirdiler ve Dina'yı Şekem'in evinden alıp oradan ayrıldılar. Yakub'un oğulları cesetleri soyup kız kardeşlerinin kirletildiği şehri yağmaladılar. Hayvan sürülerini, eşekleri ve şehirdeki tarlalarda kendilerine ait ne varsa alıp götürdüler. Bütün mallarını, kadınlarını ve çocuklarını yanlarında götürdüler, evlerdekileri de ganimet olarak aldılar. Oğullarının yaptıklarını duyan Yakub öfkelendi ve dahası, intikam alınmasından korktu ama Simon ile Levi'nin düşündüğü tek bir şey vardı [Şekem] O da kız kardeşimize fahişeymiş gibi davranmasaydı… Dina'nın erkek kardeşlerine göre Şekem'in şehrinin yıkılması, sakinlerinin öldürülmesi ve köle olarak alınması, kız kardeşlerinin kaybolan bekaretinin makul bedeliydi. Dina'nın akıbetinden önemsiz olduğu için söz edilmiyor. Asıl önemli olan, erkek aile fertlerinin kaybolan onuru ve onu tekrar kazanmak için yaptıklarıdır. Dina, Şekem'le kaçarak onunla gönüllü olarak sevişseydi, o zaman kötü niyetli olup olmadığı sözkonusu olurdu. Şanslıydı ki, böyle bir şey olmadı. Düğün esnasında gelini bakire olmamakla suçlayan herhangi bir İbrani erkeği, bedeli ağır bir yasal süreci başlatabilirdi. Bu durumda gelinin babasından kızının iffetini kanıtlaması istenir. Bunun üzerine baba genellikle gerdek gecesi kirlenmiş yatak çarşafını şehrin ileri gelenlerine tetkik için verir. Eğer çarşaftaki kan izleri yetersiz görülürse gelin, babasının evinin önünde taşlanarak öldürülür. Nasıl ki Şekem kendine ait olmayanı alarak hata etmişse, cinsel deneyim yaşayan gelin de kiminle nasıl seks yapacağına kendi başına karar vererek ağır bir suç işlemiştir. (Uyanık babaların kızlarını temize çıkarmak için yatak çarşafına hayvan kanı sürdüklerini tahmin etmek güç değil.) Öte yandan eğer yatak çarşafı testten geçerse, suçlamada bulunan damat şehrin ileri gelenleri tarafından dövülür ve gelinin babasına yüz gümüş şekel [İsrail parası] ödemeye mahkum edilip gelinden boşanması yasaklanır. Yine burada da gelinin mutluluğu hiç hesaba katılmaz. Büyük olasılıkla kendinden nefret eden bir kocayla günlerini geçirmeye mahkum edilir. Ailesinin kaybolan onurunun küçük bir bedelidir bu. Bakirelerle bakire olmayanlar arasındaki başlık parası farklılıkları göz önüne alındığında, gelinin gerdek gecesine bozulmuş olarak girdiği yönünde söylenti çıkarmanın her yerde yasadışı olmasını anlayabiliyoruz. Hammurabi'den önce gelmiş (MÖ 1900 dolayları) başka bir Sümer hükümdarı olan Lipit-Isthar'ın yasaları, böyle bir suçlama yapan erkeğin iddiasının asılsız olduğunun kanıtlanması halinde bir para cezası ödemesini öngörüyordu. Mesele kanıtlamanın nasıl yapılacağıydı. Bunun için İbraniler ve başkaları kanlı yatak çarşafını kullanıyorlardı ama bu evrensel bir test değildi. Komşu kültürler kanın her zaman kadının ilk cinsel ilişkisinden kaynaklandığına pek de ikna olmamışlardı. Kadının seks yaptığının kesin kanıtı ya onu iş üstünde yakalamak ya da karnının gebelikle şiştiğini görmekti. Erkek eli değmemiş bir kadınla evlenmek, neden bu kadar önemliydi. Erkeklerin, çocuklarının gerçekten kendilerine ait olduklarından emin olmak istedikleri için zinanın yasaklanmış olmasını anlamak kolay olsa da cinsel deneyim yaşamamış bir kadınla evlenmek konusunda benzeri bir gerekçe söz konusu değildir. Eğer bir kadın, evliliğinin üzerinden dokuz ay geçmeden bir çocuk doğurursa, kocasının çocuğu sahiplenmeme hakkı vardı. Fakat antik hukuk bu yönde işlemiyor, kadınların ve kızların cinsel olanaklarını engelleyerek kuralları ihlal edenleri cezalandırıyordu. Bekaret takıntısı hakkındaki açıklamalar, erkeklerin sıkı bir bedene duydukları arzunun yanı sıra satın aldıkları malın yepyeni olduğundan emin olma istekleriyle sınırlı görünmektedir. Öte yandan bekaret düşkünlüğü -pek çok kültürde günümüze kadar gelmiştir ve erkeklerin bakir olmaması asla sorun edilmemiştir- büyük olasılıkla, erkeklerin kadınları kontrol edip hakimiyet altına almalarının bir yoluydu. Bakire bir gelin almak, kocası için güç göstergesiydi ve onu evlilik öncesinde bozulmamış halde korumak, babalar ve erkek kardeşler için bir kontrol testiydi. [11] Evliliğin Hazları Antik toplumlarda kadınlara koyulan cinsel kısıtlamalar evlilikle birlikte gevşemiyordu. Baskıcı babalar kızlarından eş olarak sadakat görevini yerine getirmeleri için kendilerini terbiye etmelerini bekliyorlardı. Her yerde evli kadınlar çok sıkı kontrol altında tutularak disipline ediliyordu. Daha önce bahsettiğimiz Asur yasası, kocaların uygunsuz davranışta bulunan eşlerini dövmesine, kırbaçlamasına, sakat bırakmasına ve hatta öldürmesine izin veriyordu. Muhtemelen şehirde peçesiz dolaşmak da suç teşkil ediyordu. Yalnızca fahişeler ve köleler gibi cinsel olarak elde edilebilir kadınlar halkın arasında başlarını açabilirdi. Bunu yapan saygın bir eş, elde edilebilir olduğunu ve daha da kötüsü, kocasının kendi üzerindeki kontrolünü yitirdiğini ima ediyor sayılır ve şiddetli cezalara maruz kalırdı. Peçe taktığı halde başka erkeklerle ilişki kuran Asurlu evli kadınlar gibi erkekler de büyük risk alıyordu. Akrabası olmayan bir kadınla seyahat eden erkek, kadının kocasına para ödemeli ve kadını cinsel bir amaçla yanına almadığını kanıtlamalıydı bunun yollarından biri de atıldığı coşkun akan nehirden kurtulmayı başarmasıydı. Saray üyeleri de yasaklardan muaf değildi. Saraydan bir kadınla bir erkeğin başka kimse olmadan yan yana durması bile büyük bir suçtu. Eğer başka bir saraylı kadın bu birlikteliği görüp de hemen bildirmezse, fırına atılarak cezalandırılırdı. Hammurabi yasaları da kadınların hayatını aynı ölçüde tehlikeli kılıyordu. Kendini sakınmayan , evden izinsiz ayrılan ya da kocalarını küçük düşürecek şekilde davranan evli kadınlar boğularak öldürülüyordu. Bu ceza iki amaca hizmet ediyordu hem baş belası bir kadını ortadan kaldırıyor hem de erkeğin namusunu temizliyordu. Eğer bir kadın kocasının malını çalacak veya halkın içinde ona çamur atacak kadar terbiyesizse, adam onu evden kovma ya da intikam duygusuyla yeniden evlenerek, eski karısını da yanında köle olarak tutma seçeneklerine sahipti. Bu yasaların temel amacı, kadının zina işliyor izlenimi vermesini bile önlemekti. Aslında antik dönemde yasa koyucuları hiçbir şey kadınların aldatmasından daha fazla uğraştırmıyordu ve çok az suç zina kadar ağır cezalarla sonuçlanıyordu. İbranileri istisna tutarsak -ki Yahudi hukuku kadınlara karşı da çok serttievlilik dışı cinsel ilişkide bulunan erkekler asla ceza riskiyle karşı karşıya değildi. Evli Yahudi erkeklere başka kadınlarla cinsel ilişkiye girmesinler diye yasal olarak gözdağı veriliyordu ama asla eşleriyle aynı derecede cezalandırılmadıkları gibi antik İbrani toplumunda fuhuş yaygındı. Ayrıca erkeklerin birden çok kadınla evlenmelerine ve metres edinmelerine de izin veriliyordu. Yakındoğu'da evlilik dışı ilişki yaşayan kadınlar ya ölüm cezasına çarptırılıyor ya da önce acı çektirilip sonra öldürülüyordu ve bu cezalar hiç sorgulanmıyordu. Asıl hukuksal meseleler cezanın ne zaman ve kim tarafından uygulanacağıyla ilgiliydi. Karısının sadakatsizlik gösterdiğini öğrenen bir koca, kiralık katil mi tutmalıydı, yoksa infazı devlet mi gerçekleştirmeliydi. Adamın karısını veya az bir ihtimal de olsa, karısının sevgilisini affetmesine izin verilmeli miydi. Onun kararı nihai miydi. MÖ yaklaşık 1770 dolaylarına denk gelen Sümerli Eshnunna krallığında affetmeye izin verilmiyordu. [Bir eş] başka bir erkeğin kucağında yakalandığı gün yaşatılmamalı, öldürülmelidir. Sonraki Mezopotamya kültürleri, kocaların kafasına göre hareket eden eşlerini öldürmeyip affetmelerine -eşlerinin sevgililerini de affetme koşuluyla- izin verdi. Diğer durumlarda kralların kocanın kararını kabul etmeyip değiştirme gücü vardı günahkar çifti kocanın öldürme isteğine rağmen affedebiliyor ya da tam tersini yapabiliyordu. Zina cezaları biraz gelişmiş gibi görünse de cezalar çoğunlukla, en azından kadınlar için hâlâ ağırdı. Nitekim talihsiz Nin-Dada'nın, kocasının katilleriyle zina ettiği kuşkusu yüzünden mahkum edilip büyük ihtimalle kazığa oturtulduğundan söz etmiştik. Aynı dönemdeki başka bir vakada, Irra-malik adında bir adam evine geldiğinde karısı İştar-ummi'yi başka bir adamla sevişirken bulur. Irra-malik oracıkta şiddete başvurmak yerine aklını başına toplar, İştar-ummi ve sevgilisini iple yatağa bağlayarak dava için meclise sürükler. Her ne kadar bu vakanın kaydında fazla ayrıntıya yer verilmese de meclis, önünde duran manzarayı -yatağa kıskıvrak bağlanmış iki sevgili- zinanın gerçekleştiğine dair kanıt olarak değerlendirir. Bu durum İştar-ummi'nin kaderini belirlemeye yeter. Öte yandan Irra-malik karısını daha fazlasıyla suçlamaya karar verir. Kilerden ekin çalmakla (herhalde sevgilisine hediye olarak vermek için) ve susam yağı kavanozunu açıp hırsızlığını örtbas etmek için tekrar bir bezle kapatmakla suçlar. Bu ilave suçlar zinanın yanında önemsiz kalsa da kadının suçunun önemli bir kısmını oluşturur. Kötü eşler sadece sevgili edinmekle kalmıyor, kocalarının kaynaklarını da ziyan ediyorlardı. İştar-ummi'nin hayatı zalim bir sona doğru gidiyordu ama çekebileceği eziyet düşünülünce, ölüm onun için daha iyi görünüyordu. Meclis, önce cinsel organının çevresindeki kılların tıraşlanmasına karar verdi. Bunun, onu aşağılamak için mi, yoksa ömür boyu sürecek köleliğe hazırlamak için mi yapıldığını bilmiyoruz. Muhtemelen Irra-malik'in evinde, ona ve yeni eşlerine hizmet etmek üzere kölelik mertebesine düşürüldü. Öte yandan öncesinde, kadının burnunun bir okla delinmesine ve eşek gibi rezilce şehirde dolaştırılmasına karar verildi. Sevgilisinin akıbeti ise meçhul, ama kadın öldürülmediğine göre muhtemelen adam da öldürülmemiştir. [12] Kocaları sevgili edindiğinde eşlerinin şikayet etme hakları yoktu -cinsel ilişkiye girme konusunda tamamen reddedilmedikleri veya toplum içinde aşağılanmadıkları sürece. Bu durumlarda bile, en azından Babil'de, kocalarını boşamaya yeltenebilirlerdi ama bu da riskli bir adımdı mahkeme kadının cinsel davranışlarını da masaya yatırıyordu ve davada zina yaptıkları tespit edilirse, kadınlar ölmeleri için nehre atılıyordu. Bu riskler hesaba katıldığında kocalarının yanlış davranışlarını sineye çekmek, eşleri için acı olsa da bir hayli güvenliydi. Kadınlar kesin kanıt olmadan da zinayla suçlandığında da nehre atılmaları gündeme gelebiliyordu. Nehir sınavı diye bilinen işkenceyle, kadınlar suya atılarak haklarındaki iddiayı temizleyebiliyorlardı Eğer hayatta kalırlarsa, masum oldukları ilan ediliyordu boğulurlarsa da suçlu olduklarına hükmediliyordu. Her iki durumda da mesele karara bağlanmış oluyordu. Sümerlerde Mari krallığı döneminde yaşanan bir vakada, ismi bilinmeyen bir kadın nehir sınavı başlamadan önce halkın önünde ayrıntılı bir açıklamada bulundu. Bir babayla seks yaptığını ve onunla evlenmeden önce de oğluyla cinsel ilişkiye girdiğini itiraf etti. Düğünden sonra kocası uzaktayken oğlu gelip tekrar seks yapmak istediğini söylemiş. Beni dudaklarımdan öptü, diye naklediyor kadın. Vajinama dokundu. Öte yandan, asla tam cinsel ilişkiye girecek kadar ileri gitmediklerinde ısrar etti. Penisini vajinama sokmadı. Dahası, üvey oğlunun kendisine sahip olmasına izin vererek, kocasına bir daha asla affedilemez bir zarar vermeyeceğini söyleyerek oğlanı fırçalamış. Kadının bu demeci nehirden sağ çıkacağından kuşkulanıyor diye yorumlanmış. Açıkçası tanrılar kadının hikayesine inanmış olmalı ki, kadıncağız boğulmamış. Asurlu evli bir kadının ilişkiye girmek için evine davet ettiği adamı, kadının kocası istediği gibi cezalandırabilirdi. Sevgili her zaman olmasa da genellikle sıvışıp giderdi. Eğer adam ilişkiye girdiği kadının evli olduğunu biliyorsa, her ikisi de ölümle cezalandırılırdı. Mahkemeler için sorun, kimin neyi bildiği ve ne zaman bildiğiydi özellikle de herkesin hikayesi akla yatkınsa. Asurlularda hakkında karar verilmesi güç bir vakayı çözmek için nehir sınavına başvuruluyordu. Yatak arkadaşının evli olduğunu bilmediğinde ısrar eden veya birlikte olmadıklarını iddia eden adam nehre atılarak sınanıyordu. Eğer nehirden sağ çıkarsa masum olduğuna karar veriliyor ve kocaya kefaret ödüyordu. Şayet suçlanan adam boğulursa, mesele onun için her halükarda kapanmış oluyordu. Bu noktada kadının akıbeti kocasının kararına bağlıydı. Asurlularda çetrefil bir seks vakası yaşandı Kocasını terk eden bir kadın, başka bir adamın evine gidip ev sahibinin karısıyla birlikte birkaç gece kaldı. Kocası, kaçan kadının izini buldu. Bu noktada karısını evine alıp keyfine göre cezalandırma ve sakat bırakma hakkına sahipti. Kaçan kadına kol kanat geren kadınınsa sadakatsiz bir kadına yataklık ettiğinin bilindiği farz ediliyordu ve kulaklarının kesilmesiyle cezalandırılacaktı. Misafirinin evli olduğunu bildiğinin kanıtlanması halinde erkek ev sahibi, büyük bir para cezası ödemek zorundaydı. Eğer hiç kimse ona inanmazsa, nehir sınavına tabi tutulacaktı. Binlerce yıl sonra bile bu davanın ilgi çekici ayrıntılarını hayal gücümüze bırakmak durumundayız. Kadın kocasını niye terk etti. Onu yeni eve getiren şey neydi. Ev sahibi adamla seks yapmak mı istiyordu, yoksa onun karısına mı sığınmıştı. Bu soruların her biri bize ne kadar önemli görünse de Asur adaleti için önemsizdi. Hukuk gereği kocalar kadınlarına sahiptiler ve onlara istedikleri gibi davranma özgürlükleri vardı. Tek mesele, kaçan kadının kocasının zedelenen onurunu tamir etmenin bir yolunun olup olmadığıydı. O zamanlar sevgili edinen kadınlara verilecek cezalar genellikle evlilik anlaşmalarında belirtilirdi. Günümüze kadar gelmiş çeşitli anlaşmalar kabaca çevirdiğimizde şu anlama gelecek bir cümleyi içermektedir Başka bir adamla birlikte olduğu saptanan [kadın] demir hançerle öldürülür. Hukuk uzun zamandan beri kocalara zina yapan eşlerini öldürme hakkı verdiği halde, böyle bir cümlenin evlilik anlaşmalarına neden konulduğu asıl sorulması gereken sorudur. Anlaşmalar genç gelinlere, ihanet etmeleri durumunda onları bekleyen cezayı mı hatırlatıyordu sadece. Ama daha iyi bir yorum şu olsa gerek Demir hançerle öldürülür ifadesi, sadakatsiz eşin artık öfkeli koca tarafından değil de devlet otoriteleri tarafından ve ibret olsun diye halkın gözü önünde cezalandırılacağı anlamına gelmesidir. Demir hançerle öldürülme gibi feci bir şeyin bu anlaşmalara konulmasının sebebi, gelinlerin ailelerinin, karısını başka adamla yakalayan kocaların tercihlerini sınırlandırma ısrarı olabilir. Anlaşmalar kocalara, sevgilileri derhal oracıkta öldürme izni vermek yerine, otoriteye teslim etmeye sevk etmektedir herhalde. Sadakatsiz bir kadının hayatını kurtarmak için babasının yapabileceği bir şey yoktu, ama en azından kızının adaletten payını alması uğruna müzakere edebilirdi. Yunan tarihçi Heredot'a göre Mısır'da sadık bir kadın bulmak kolay değildi. Heredot, Nil'e saygısızlık ettiği için kör olmuş Pheros adında bir kraldan söz eder. Pheros'un karanlığa mahkumiyeti on yıl sürer ve sonrasında gelen bir kahin, Pheros'a sadık bir kadının idrarıyla gözlerini yıkarsa, yeniden görebileceğini söyler. Bunun üzerine Pheros önce kendi karısının yanına gider ama onun idrarı zinayla kirlenmiştir ve onu iyileştiremez. Sonra çok sayıda evli kadının idrarını peş peşe dener, ta ki sonunda sadık birine rastlayana dek en sonunda bu sayede gözleri açılır. Test ettiği zina yapan bütün kadınları (muhtemelen kendi karısı da dahil) Kızıl Toprak diye bilinen bir şehirde toplar ve onları yakarak öldürür. Tedbir olsun diye şehri de yakıp yıkar ve sonra da idrarı sadakatin şifa dağıtan güçlerini kazandıran kadınla evlenir. Heredot iyi bir hikaye için çoğu zaman doğruluğu feda edebilir elbette ama isabetli bir tespitte bulunuyor Eski Mısır kültürü, evlilik dışı cinsel ilişkilere giren kadınlara karşı son derece hoşgörüsüzdü ve Mısır hukuku zina yapan eşleri cezalandırmaya her zaman hazırdı. Cezalar genellikle kocaların eliyle veriliyordu. Yeni Krallık zamanına (MÖ 16–11. yüzyıl) denk gelen bir vakada bir adam karısının, küçük kardeşini ayartmaya yeltendiğini öğrenince kadını lime lime edip köpeklere vermiş. Başka kayıtlar ise karısının zina yapmak için şehirli biriyle düzenli olarak buluştuğu Webaoner adındaki bir adamdan söz eder. Webaoner, adamı yakalayıp nehrin dibine çekmesi için sihirli bir timsah kiralamış. Kraldan gelen emir üzerine zina yapan kadın diri diri yakılmış. Yakma ve parçalama sadece acı verme değil, ebedi hasara uğratma amacı da taşımaktadır zira bir cesedin bedenini bozmadan muhafaza edilemiyor olmasının, ruhun bu dünyadan öte dünyaya huzur içinde geçme şansını ortadan kaldırdığına inanılırdı. Mısır'da zina yapan her kadın böylesine vahşi muamele görmezdi. Pheros ve Webaoner hikayelerindeki hokkabazlık sadece en uç vakaları ortaya sermektedir. Mısırlı bir kadın iş üstünde yakalanmadığı -bu durumda öfkesine kapılıp karısını öldüren koca affedilirdi- sürece, büyük olasılıkla burnu delinerek veya kesilerek cezalandırılır, sevgilisine ise bin kırbaç vurulurdu. Hoş değil tabii ama sihirli bir timsah tarafından nehrin dibine çekilmekten daha iyi olsa gerek. [13] İyi Keçiler, Kötü Koyunlar ve Çilekeş Köleler Antik dünyada kadınların zina yapması en ağır seks suçlarından biriydi ama cinsel suçlar sadece zinayla sınırlı değildi. Yazılı ilk seks yasaları, inekler ve atlarla cinsel ilişkiye girmekten tutun, başka birisinin kölesiyle seks yapmaya kadar geniş bir yelpazeye yayılmış cinsel davranışlara yer veriyordu. Seksin kendisi bir ceza biçimi olarak da kullanılırdı. Asurlularda bakire bir kıza tecavüz eden evli bir adam suçlu olarak görülürken, asıl cezayı karısı çekerdi. Hukuk, kadının tecavüz edilsin diye kurbanın babasına teslim edilmesini öngörüyordu. MÖ yaklaşık 1000 dolaylarında Mısır'da hayvanlarla cinsel ilişki, hayvana ve koşullara bağlı olarak hem lütuf hem de cezaydı. Arazilerdeki taştan sınır işaretlerine zarar veren bir adam, karısı ve çocuklarına eşek tarafından tecavüz edilmesiyle cezalandırılırken, keçilerle cinsel ilişkiye girmek ilahi adanmışlığın bir biçimi olarak değerlendiriliyordu. Sonrasında Herodot, keçilerin çoğu zaman doğurganlık tanrısı Pan'ın bedenlenmiş hali olarak görüldüğünü söyler bizlere. Aynı zamanda, kadınların tapınaklarda özel olarak eğitilmiş hayvanlarla çiftleşerek keçi tanrıya tapındığı sayısız örnek vardır. Hayvanlarla cinsel ilişkiye girenlere Hititlerin verdiği cezalar da ilgili hayvana bağlıydı. İnekler, köpekler ve koyunlar katı ceza sahası içindeydiler. Bu hayvanlardan herhangi birini zevkine alet eden bir adam ölümle cezalandırılırdı ve hayatı sadece kral isterse bağışlanabilirdi. Yine de adama kirlenmiş gözüyle bakılır ve asil bir kişiyi lekelemesin diye asla kralın yanına yaklaşmasına izin verilmezdi. Atlar ve katırlarla cinsel ilişkiye girilmesine, tasvip edilmese de izin verilirdi. Bu hayvanlarla yakın temas kuran bir insan ceza almaz ama krala yaklaşmaktan ve din adamı olmaktan menedilirdi. Öküzlere ve domuzlara potansiyel seks avcıları gözüyle bakılırdı. İşini bırakıp cinsel uyarılmayla bir insanın üzerine atlayan bir öküz öldürülürdü. Domuzlara gelince, yasa açıkça bir domuzun bir adama tecavüz etmesini suç saymıyordu ama adam cinsel tahrikte bulunmuşsa ölümle cezalandırılıyordu. İnsanlar arası tecavüze gelince, kimin tecavüzde bulunduğu ve kimin kurban olduğuna bağlı olarak durum hakkında hüküm veriliyordu. Nişanlı bakirelere tecavüzün cezasından söz etmiştik zaten. Kocalar elbette eşlerine tecavüzle asla suçlanmazdı bu fikir delice olmasa bile anlaşılmaz bulunurdu. Erkekler eşlerinin sahibiydi ve keyiflerine göre onları kullanma özgürlüğüne sahipti. Ayrıca erkeklerin köleleri de vardı ve köleler yasalara göre insan sayılmadığından çok daha az hakka sahipti. İnsanın kendini efendisinin kollarına teslim etmesi iş tarifinin bir parçasıydı. Hukuk açısından mesele, özgür bir adamın başka bir özgür adamın kölesiyle izin almadan cinsel ilişkiye girmesi durumunda ne yapılacağıydı. Bu konuda eski yasa koyucuların söyleyecek çok sözü vardı. Ur-nammu zamanına kadar gidersek, MÖ üçüncü binyılda köle bir kıza tecavüz etmenin cezası günümüzdeki hız sınırını aşmanın cezası kadardı beş gümüş şekel para cezası kesiliyordu, hepsi o kadar. Babil'de de durum bundan pek farklı değildi. Başka bir adamın bakire kölesine musallat olmanın cezası yirmi gümüş şekele yükseltilmişti keza Hammurabi döneminde de öyle. Yine Nippur Meclisi'nin önünde yaşanmış ünlü bir Babil vakasında, Lugalmelam adındaki bir adam, köle sahibi Kuguzana tarafından köle kızını alıkoymak ve bekaretini bozmakla suçlanmıştı. Lugalmelan bu suçlamayı tamamen reddetti ama Kuguzana suçlamasını destekleyen tanıklar buldu. Meclis, Lugalmelam'ın, kızı sahibinin haberi olmadan aldığına karar vererek yüklü bir para cezası kesti. Hiç kimsenin Kuguzana'nın kölesine, Lugalmelam'la gönüllü olarak seks yapıp yapmadığını sormadığını belirtmeye gerek yok. Burada tek önemli olan köle sahibinin rızasıdır. Köleler hayvanlar gibi alınıp satılıyor, hediye olarak veriliyor, borç karşılığı olarak sunuluyor ve tüccarlar tarafından gemilerle yurtdışına götürülüyordu. Tehlikeli hayatlarının herhangi bir anında, sahipleri onları istedikleri gibi kullanabilirdi. Aile içi cinsel ilişkiye karşı kurallar bile, -kölelerin bu tür ailelere sahip olamayacağı kabul edildiği için- köleler söz konusu olduğunda yumuşatılırdı. Sözgelimi Hitit yasalarına göre eğer özgür bir adam, kız kardeşler ve onların anneleriyle cinsel ilişkiye girerse, iğrenç addedilirdi ama köle kız kardeşlerle ve onların anneleriyle yatması suç sayılmazdı. Özellikle köleler efendileri için çocuk yaptıklarında müsamaha gösterilirdi. Hammurabi yasalarına göre efendisine çocuk veren bir köle cariye, efendisi öldükten sonra kendiliğinden azat edilirdi. Dahası, eğer bir köle sahibi borcunu ödemek için bir kölesini devretmek zorunda kalırsa ve eğer o köle adama çocuk vermişse adamın daha sonra kölesini geri alabilmesine izin verilirdi. Bu durum bir parça düzen sağlıyordu, zira kadın köleler çoğu zaman taşıyıcı anne olarak kullanılıyordu. Eğer özgür bir adamın karısından çocuğu olmuyorsa, köle bir kadın bulmasına izin verilirdi. Bu kadınlara kimi ilave haklar tanınsa da adamın karısının konumunu hiçbir şekilde tehdit etmiyordu. LipitIsthar yasaları, köle anneye efendisinin evinde yaşama izni vermiyordu. Babilliler bir adım daha atarak, adamın karısının köle anneye bir mal gibi davranmaya devam etmesine açıkça izin veriyordu. Evli bir kadına tecavüz ancak açık alanda cereyan etmişse ve ancak kadın kuvvetle mücadele etmişse erkek için ölüm cezası gerektiriyordu. Hadisenin evin dışında gerçekleşmesi ve kadının engellemek için elinden geleni yapması gerçeği, kadının bir sürprizle karşılaştığı ve ilişkiye girmeye hevesli olmadığını gösteriyordu. Eğer cinsel ilişki evde yaşanırsa, kadın hakkındaki kuşkular kesinlikle kabul ediliyordu. Aslında Hititler evde tecavüzü, henüz gerçekleşmeden, kadının aleyhine çözmüşlerdi Eğer bir adam bir kadını dağlarda alıkoyarsa (ve ona tecavüz ederse], adam suçludur ama eğer onu kadının evinde alıkoyarsa, bu sefer kadın suçludur ve ölmesi gerekir. Eğer kadının kocası onları iş üstünde yakalarsa, onları öldürmesi suç teşkil etmez. [14] Kutsal Fahişelik ve Dindışı Fahişelik Seks parayla satın alınabilir olduğunda kurallar değişti. Âdetlere göre yürütüldüğü ve saygın kadınlar işin içine sokulmadığı sürece, fahişelik diğer herhangi bir iş gibi yasal bir işti. Bir tavernada veya genelevde (ki ikisi genellikle aynı anlama geliyordu) evli bir kadınla seks yapan Asurlu bir adam, başka bir adamın karısını aldığı için ölümle cezalandırılıyordu. Tabii öncelikle adamın, kadının evli olduğunu bildiğinin kanıtlanması gerekiyordu ki, bu da şartlar düşünüldüğünde oldukça zordu. Eğer adam bekar bir kadınla birlikte olmak için para ödediğini sandığını kanıtlayabilirse, kadın aslında bir aristokratla evli olsa bile, hiç kimse adamın yakasına yapışamazdı. Mısır'da din ve fuhuş yakından bağlantılıydı. Mısır tanrıçası İsis, diğer pek çok tezahürlerinin yanı sıra fahişe olarak da tezahür eder. İlk başta fahişelik dini ortamlardan menedilmişti. Ne var ki, coğrafyacı Strabo'nun MÖ 25'te Mısır'ı ziyareti sırasında âdetler artık değişmişti. Arınmadan sonra bir adamla evlendirilir ama fahişelik zamanından sonra ve evlilikten önce onun onuruna evde bir… yas töreni yapılır. Herodot alışveriş nesnesi olmuş bir kızı yazmıştır Firavun Khufu'nun (veya Cheops, MÖ 2589–2566) kızı. Ne var ki, kızın hayatı hiç de şatafatlı değildi. Babasının ölüm anıtının parasını ödemek için çalışmak zorunda kalmıştı [Khufu] parasız kaldığında kızını belli bir maaş karşılığında çalışması için geneleve gönderdi. Maaşının ne kadar olduğunu bana söylemediler. Kız bunu sahiden yaptı, ayrıca kendi isteğiyle fazla mesai de yaptı babasının ölümünden sonra geriye onu hatırlatacak bir şey bırakmaya niyet ettiği için müşterilerinin her birinden bir taş istedi ve bu taşlar (hikayeye göre) büyük piramidin önünde duran üç piramidin ortasındaki piramidi oluşturmaktadır ve yaklaşık kırk beş metre karedir. Bu da çok taş ve çok müşteri demek. Herodot'un naklettiği bir başka hikaye de Trakyalı fahişe Rhodipus hakkında. Rhodipus Mısır'da çok çalışmasıyla ün ve -bir kısmını Delphi'deki tapınaklara bağışladığı- servet kazanmış bir güzeldi. Seks ticareti, evlenmemiş kadınların başarılı olduğu az sayıdaki işten biriydi. Mısır'da kadınlar hukuk nazarında erkeklerle neredeyse eşitti, ama sadece teoride. Sadece para gerçek özgürlüğü satın alabiliyordu ve Mısır'da kadınların geçimini sağlamasının fazla yolu yoktu. Erkekler tarafından desteklenmedikleri sürece seçenekleri fahişelik, sahne sanatları ve çoğu zaman da bunların her birinden biraz yapmakla sınırlıydı. Rhodipus mertebesine ulaşmamış fahişe güruhları, genellikle inşaatlarda çalışanların peşine takılıyor veya dinsel mekanlara giden hacıları takip ediyorlardı. Bunu sürdürmek zordu ve zaten acılarla dolu olan hayatlarını daha da zorlaştırıyordu. Hiçbir Mezopotamya uygarlığı fuhuşu damgalamamış ve kısıtlamamıştır. MÖ 1750'de Hammurabi döneminde, Babil şehrinin tapınaklarında ve caddelerinde çok yoğun ticaret (hem erkek hem de kadın ticareti) yapılıyordu. En çok arzu edilen ve en pahalı olanları da tapınak fahişeleriydi. Onların tam olarak nasıl bir dinsel işlev gördükleri belli değil ama görünüşe bakılırsa, hem becerikli haz vericiler hem de müşteri/tapınan ve tapınak tanrıları arasında aracılar olarak çalışıyorlardı. Dindarlığa giden hakiki yolun parayla seks yapan bir kadının bedeninden geçip geçmediği tartışılır olsa da, bunun kazançlı bir ibadet türü olduğu su götürmezdi. Kutsal fahişelerin ücretleri tapınak gelirlerinin önemli bir kısmını oluşturuyordu. Babilliler bütün kadınları belirli bir zaman tapınak fahişesi olarak çalışmaya zorluyorlardı. Herodot'a göre Ülkenin yerlisi olan her kadın, hayatında bir kez de olsa Afrodit tapınağına gidip kendisini yabancı bir adama teslim etmeliydi. Ancak bu görevi yerine getirdikten sonra oradan ayrılmalarına izin veriliyordu. Tapınaktaki manzara, kadınlar ve sürekli girip çıkan müşterilerle curcunalıydı. Zengin sınıflardan kadınlar, ortalıkta dolaşan düzinelerce müşteriyle örtülü arabaların içinde iş pişirirken, diğer kadınlar da yaya olarak ortalıkta arz-ı endam ediyorlardı. Erkeklerin toplanan kadınların arasından geçip seçebilmeleri için özel olarak dar yollar inşa ediliyordu. Kadın bir kez oturduğunda, kucağına bir erkek gümüş bir para atıp yatmak için onu dışarı götürene kadar evine gitmesine izin verilmez, diye devam ediyor Herodot. Çekici olanlar anında ayıklanırken, çirkinler bazen yıllarca tapınakta teşhir olunmaya zorlanıyordu. Kadınlar hizmetlerini sunduktan sonra tekrar yasaklar kapsamına alınıyordu. Babil'in çekici kadınları, kendileri kadar ayartıcı olmayan komşularına eş bulmada da yardımcı oluyorlardı. Yılda bir kez, evlenme yaşına gelmiş bütün kızlar, koca adaylarının karşısında açık arttırmaya çıkarılıyordu. Genellikle, sıkı bir pazarlıktan sonra, ilk olarak iyi ailelerin güzel kızları alınıyordu. Eşinde güzel görünüm aramayan mütevazı erkekler daha az para verip çirkin kızları alırlardı. Bütün güzel kadınlar satıldıktan sonra, mezatçı en çirkin kadının ayağa kalkmasını ister ve ardından onunla evlenmek için en az parayı kimin vermek istediğini sorardı. Böylece kadın asgari parayı veren kişiye satılırdı. Güzellerin satışından gelen parayla çirkin veya biçimsiz kız kardeşlerinin çeyizi hazırlanıyordu . Tapınak fahişelerini satın alma imkanı olmayan erkekler sık sık kalitesiz tavernalara ve şaraphanelere giderdi. Hem fahişeler hem de sahibeleri pasaklı çapulcu tayfası gibi görünürdü. Meyhaneler genellikle kaçak haydutların saklanma yerleriydi ve Hammurabi oraları kontrol edebilmek için taverna merkezli fahişeliğe hiçbir kısıtlama getirmiyordu. Arka odada pazarlanan meyhane fahişeleri ancak vergileri çıkarabiliyordu. Eğer suçtan söz eden müşterilere kulak misafiri olup onları ihbar etmeyi başaramazlarsa, büyük para cezasına çarptırılıyorlardı. Katı kıyafet yasaları, hem fahişeleri aralıksız teşhir edebilme hem de hangi kadınların kiralanmaya müsait olduğunu açıklığa kavuşturma işlevlerini görüyordu. Sümerlerin en eski dönemlerinden beri evli kadınlar peçeliydi. Orta Asur döneminde bu gelenek, peçeyi üst sınıfların ayrıcalığı haline getiren katı bir yasaya dönüştü. Fahişelerin ve kölelerin peçe takmasına izin verilmezdi. Buna karşın bütün kız evlatlar, evli kadınlar, dullar ve mevki sahibi diğer kadınlar toplum içinde örtünürdü. Peçeyle yakalanan fahişelerin başından aşağıya sıcak zift dökülür ve elli kez vurularak dövülürdü. Bu cezalar onların bedenini deforme eder ve elbette fiyatlarını düşürürdü. Bu arada halkın içinde yüzlerini gizleyen köleler, kulaklarından ve elbiselerinden mahrum bırakılırdı. [15] Ahlaktan Önce Eşcinsellik İncil'den önce, seks hukukunun bizim bildiğimiz ahlakla bir ilgisi yoktu ve suçluluk psikolojisi oluşturan seks de yasaklanmamıştı. Asıl mesele mülkiyetin korunmasıydı. Seks mevzuatının temel ilkesi, kadınların evlenip çocuk doğurması veya seks yapılıp bir kenara atılması üzerine kuruluydu. Bir koca keyfine göre gayrimeşru ilişki yaşamakta serbestti, çünkü bunun onun malvarlığı üzerinde bir etkisi yoktu. Öte yandan aynı şeyi eşinin yapması halinde ölümle cezalandırılacağı kesindi. Bu durumda sorulması gereken soru, erkeklerin başka erkeklerle gayrimeşru ilişki yaşama iznine sahip olup olmadıklarıydı. Bu soruya verilecek kısa cevap genellikle bu olanağa sahip olduklarıdır. İbraniler erkekerkeğe cinsel ilişkiyi iğrençliğin daniskası diye yaftalamadan önce, bu konuda neredeyse hiçbir kısıtlama yoktu. Seks konusunda ilk yasalar ne kadar ayrıntılıysa, aynı cinsle ilişkiler de o kadar göz ardı edilmiştir eşcinsel ilişki yaşanmadığı için değil (yaşanıyordu çünkü), onu fiilen kısıtlamanın bir gerekçesi olmadığı için. Anal seks genellikle tabu olarak görülmüyordu ve erkekler arasında cinsel çılgınlıkların evliliğe, dişi fahişeler veya kölelerle oynaşmaktan daha fazla zarar verdiği düşünülmüyordu. Hatta erkek fahişeler Erach'ta ana tanrıça İştar'ın Babil tapınağında çalışıyorlar ve orada erkekliği İştar tarafından kadınlığa çevrilmiş erkekler diye tanınıyorlardı. Asurlular da Babillilerin müsamahalı tavırlarını benimsediler ama bir noktaya kadar. Başka bir adamın kendisiyle sevişmesine izin verdiği yönünde asılsız söylentiler yayan bir adam kırbaçlanıp saçları kesilerek para cezasına çarptırılıyordu. Bu cezalar Asur standartlarına göre hafiftir ve eşcinsel seksin yasadışı olduğu anlamına gelmez sadece başka erkeklerin zevkine hizmet etmeye müsait olarak görülmenin bir erkeğin şanı için kötü olduğunu işaret eder. Daha kötüsü, bir erkeğin kendi sınıfından başka bir erkeğin tecavüzüne uğramasıydı. Bu durumda tecavüzcü tecavüzle cezalandırılıp ardından hadım edilirdi. Yine bu yasaların, eşcinsel ilişkilere binlerce yıllık yasal kayıtsızlıktan genel olarak vazgeçildiğine işaret ettiğini kesinkes söyleyemeyiz. Yasa her şeyden önce sadece aynı sınıftan erkekler arasındaki tecavüzü yasaklıyordu. Bir efendinin erkek kölesine tecavüz etmesi, tıpkı erkek fahişelerle ve rızası olan erkeklerle ilişki kurabilmesi gibi, yasaldı. Öte yandan bütün bunlar birlikte ele alındığında, aynı cinsle seks yapmayı karşı cinsle seks yapmaktan daha aşağı gören zihniyete katkıda bulunuyordu herhalde. İbraniler bu düşünceyi, meşru çocukların doğması için yapılmayan her türlü seksi yasaklayan kurallarda aşırıya kaçtıkları gibi, uç noktalara taşıyacaklardı. [16] Günah İbranilerin Hediyesi Kavgacı İbrani kabileler topluluğu MÖ yaklaşık 1047'den 597'ye kadar, Filistin'deki kıyı şeridi üzerinde istikrarsız bir kontrol sağlayarak kendi dinsel hukuklarına göre yaşadılar. İlk Yahudiler, savaş halinde oldukları başka etnik kabilelerle dolu bir bölgede hayatta kalma ihtiyacına dayanan kendi yasal sistemlerini geliştirdiler ama yasalarının gerçek başarısı, yaptıkları her şeyin üzerine Yahudilik damgası basarak İbranileri ayrıştırmak oldu. Bu duyarlılığın bir unsuru da cinsel edimleri kısıtlamaya özen göstermekti. Yahudiler iş anlaşmalarından tutun da yeme içmeye, hatta seks yapma yöntemlerine kadar tüm hayatlarını kutsal kılma derdindeydiler. Bunu başarmak için geniş bir kurallar ve yasalar silsilesi geliştirdiler. İbrani krallıkları kısa ömürlü oldukları gibi, muazzam antik Pers ve Akdeniz imparatorluklarıyla kıyasladıklarında önemsizdiler. Yahudilik önce Hıristiyanlığı ve ardından İslamı doğurmasaydı, İbrani hukuku Batı tarihinde marjinal bir gelişme olarak kalacaktı. Babil ve eski Mısır yasaları gibi Tevrat da geç dönem akademisyenlerin başlıca ilgi alanı olacaktı. Doğrusu Tanrı gazabının verdiği korku ve utançla birlikte eski Yahudilerin ahlaki kısıtlamaları Batı'nın cinsel tutumları üzerinde diğer bütün fikirlerin toplamından daha fazla etkili olmuştur. Yahudi hukukunun bütünü öylesine geniştir ki, aslında hiç kimse tek başına bilemez. Burada daha ziyade Tanrı'nın Musa'ya kelime kelime dikte ettiği varsayılan kurallar üzerinde duracağım, özellikle de Yahudiliğin seksle ilgili en önemli kurallarının çoğunun yer aldığı Levililer kitabına değineceğim. Tekrarlanıp duran istekler, tehditler ve lanetler karmaşasının çıldırtıcılığıyla Levililer, İbrani yaşamının temellerinden biridir ve Tevrat'ın geri kalanıyla birlikte dindar hayatın vazgeçilmez kılavuzu olarak görülmektedir. Beden, devlet ve kolektif ahlak anlayışı bu kitaptan ne önce ne de sonra böylesine etkin bir şekilde eşitlenip aynı dönemde ele alınmamıştır. Yahudi hukuku, bedenle ruh arasına hiçbir mesafe koymaz. Tan-rı'nın bir uzantısı olarak görülen beden, kutsal bir milletin inşa edilmesinde kullanılacaktı. Günahlarınızdan arınıp kutsal olmalısınız, zira ben de kutsalım, diye buyurur Tanrı ve Levililer kitabında bunun nasıl yapacaklarını İsrail'in çocuklarına söyler. Tanrı'nın buyruklarına uymak, yaşamak demekti verimli olup çoğalmak (Tekvin 1 28). O buyrukları göz ardı etmek ise belli belirsiz tutundukları topraklardan atılacak noktaya varacak kadar Tanrı'nın gazabını çekmek demekti. Bir İbrani'nin bedenen ve ruhen yaptığı her şeyin, yer verilen her düşüncenin, güçlü bir sosyal ve dinsel anlamı vardı. Dolayısıyla seks ve üreme, İbrani hayatının ve hukukunun merkezinde yer alıyordu. Özellikle ağız ve cinsel organlar yoluyla bedene nelerin girip çıkabileceğine dair buyruklar ayrıntılı şekilde dile getiriliyordu. Tanrı onların kirlenmeye yol açtığını buyurduğu için pek çok yiyecek yasaklanmıştır. Ayrıca âdet kanı ve meni gibi bedensel sıvıların çoğu da kirletici olarak görülmektedir ve topluma zarar vermemeleri için dikkatlice kanalize edilmelidir. Cinsel ilişki, üreme buyruğunu yerine getirmek için gerekliydi ama seks eylemini yüceltilen üreme biçiminden bütün milleti riske sokacak bir günaha dönüştürmek zor değildi. Seks, evlilik için vazgeçilmez olduğu gibi siyasi bir eylemdi. Musa şeriatına göre seks yapmak (veya onu reddetmek), hem bir iman beyanıydı hem de İbranilerin düşman komşularının yadsınmasıydı. Tanrı, Levililer kitabında çeşitli cinsel kısıtlamaları beyan ederken, eskiden yaşadıkları Mısır'da yaptıkları gibi [seks] yapmamalarını buyurur ve ve sizi getirdiğim Kenan diyarında yaptıkları gibi de yapmayın. Onların amellerine uymayın, diye emreder. Mısır'da yaygın olan ve ölüm cezasını gerektiren ensest, hayvanlarla ilişki ve Kenan ve Babil'de yaygın olan tapınak fahişeliği de dahil, reddedilecek çok sayıda amel vardır. İbranileri çevrelerindeki kültürlerden daha da ayırmak için Levililer, hem erkek hem de kadınlarla yapılan zinayı yasakladı. Bu yasakların herhangi birini çiğneyen kişi yalnızca Tanrı'nın nazarında ahlaksız olmakla kalmaz, diğer herkesin selametini de tehlikeye atar. [17] Sünnet ve Sıvı Kontrolü Yahudilerin komşularından aldığı âdetlerden biri de sünnetti İbranilerden çok önce, MÖ 3000'den beri Mısırlılar oğullarını ve ergen erkeklerini sünnet ediyorlardı. Mısırlı sünnetçilerin yerine getirdiği bu âdetle, 120 erkeğe kadar varan kalabalık bir grup aynı anda sünnet ediliyordu. Her ne kadar Tekvin 17 911'de İbrahim, erkeğin sünnet edilmesinin Tanrı ile takipçileri arasında bir ahit olduğu yönünde vahiy alsa da, bu âdetin muhtemelen İbranilerin Mısırlıların dayatmasıyla Mısır'dan çıkışıyla kurumsallaştığı söylenmektedir. Tedbir olsun diye İbraniler kendi kölelerinin yanı sıra parayla satın aldıkları bütün köleleri de sünnet ediyorlardı. Sünnet olmamak pis olmak demekti. Daha sonra sünnet geleneği Yakındoğu'ya yayıldı ve Müslümanlar arasında da yaygınlaştı (ancak İslam hukuku sünneti şart koşmadı). Bir oğlanın üreme organının cerrahi operasyondan geçirilmesi imanın güçlü bir beyanıdır ama bu operasyonun oğlanın sonraki erotik deneyimlerini etkileme amacı taşıyıp taşımadığı sorusunun ucu açık kalmaktadır. Ortaçağda yaşamış Yahudi âlim Musa İbn Meymun, sünnetin cinsel arzuyu azalttığını ve bunun da iyi bir şey olduğunu savunur. Bu fikri savunan tek kişi o değildir. 19. yüzyılda sünnet, mastürbasyon yapma dürtüsünü azaltmak için başvurulan çarelerden biriydi. Bazı modern araştırmacılar bu yöntemin cinsel uyarılmayı yok ettiğini ( erotik hasar ) savunurlar. Sünnetin yaygın olduğu pek çok ülkede yetkililer cinsel tepkilerini kışkırtmak için kadınların erkeklere oral seks (Berberilerin uyandırma çağrısı) yapmaya alışmaları gerektiğini belirtirler. 13. yüzyıl Yahudi keşişi Isaac Ben Yedaya ise sünnetin, erkeğin erotik uyarılmasını erken boşalmayı tetikleyecek kadar artırdığını savunur Erkek işini çabucak yerine getirir halde bulur kendini, şeyinin başını sokar sokmaz tohumlarını yayar. Kadınla bir kez yatarsa, tatmin olmuş halde uyur ve gelecek yedi gün ona tekrar ihtiyaç duymaz… Kadınla ilişkiye geçer geçmez orgazma ulaşır. Kadın yattığında da, kalktığında da erkekten zevk almaz... Mahcup ve şaşkın bir halde kocasını arzulamaya devam eder. Ben Yedaya'ya göre bu durum takdire şayandır çünkü sünnet olmamış erkekler kadınlara aşırı zevk verirler ve sonuçta bu durum bir sürü sorun doğurur Kadın da sünnet olmamış adama kur yapar ve büyük bir arzuyla onun göğsüne uzanır, adam da ilişki esnasında boşalmanın önünde bir engel teşkil eden sünnet derisi yüzünden uzun bir süre kadının içine girer. Böylece kadın zevk duyar ve önce kendisi orgazm olur. Sünnet olmamış bir adam kadınla yatıp daha sonra eve dönmeye karar verdiğinde, kadın arsızca adamı kavrar, cinsel organlarına yapışır ve Geri dön, benimle seviş, der. Bunun nedeni onunla girdiği ilişkiden, testislerinin gücünden -adeta demirin gücü gibi- ve rahmine bir ok gibi saplanan boşalmasının enerjisinden -atınkini andıranaldığı hazdır. Yunanlar ve Romalılar, uzun vadeli erotik etkileri ne olursa olsun, itici ve barbarca buldukları için sünnete karşı çıkıyorlardı. Yunanlar penisin sünnet derisini, erdemin ve gücün işareti olarak görüyorlardı doğanın tasarımını değiştirmek, tuhaf mezheplerin acayip fetişizminden başka bir şey değildi. Yunan kralı Antiokus IV Epifanes (MÖ 175–164) sünneti tamamen yasakladı, keza sonraki Roma emirleri de sünneti ölümle cezalandırdı. Cezadan kurtulup pagan kültürlerle kaynaşmak isteyen bazı Yahudiler, sünnet derilerinin yerini doldurmak için kendilerini kestiler ama bu tip uygulamalar tarihi kayıtlarda nadir görülmektedir. [18] Yahudi bir erkek olmak, öncelikle sünnetli olmak demekti her zaman. Sünnet derisi kesilmeyen Yahudiler kirli olarak görülüyordu. Öte yandan sünnet arınmış bir hayatın sadece ilk adımıydı bütün cinsel eylemlerin etrafında kirlilik kol gezdiği için Tanrı'nın huzurunda arınmış olarak kalmak, ilelebet çaba istiyordu. Sözgelimi bir karı koca seks yaptığında meninin aktarımı her iki bireyi de başkalarıyla temas kurmaya elverişsiz kılıyor ve temizlenene kadar dokundukları her şey kirli sayılıyordu. Bazen erkeğin erotik rüyalarına eşlik eden meninin istemsiz akması bile bir faciaydı. Rüyanın görüldüğü yatak artık kirlenmişti, yatak örtüleri ovulup yıkanana kadar kullanılamazdı ve adamın dokunduğu herhangi bir kil kap pis sayılır ve paramparça edilirdi. Bu süreç bir hafta sürer ve ardından uykuda boşalan talihsiz erkek, kendisine yardım edecek bir din adamı bularak kumrularından veya güvercinlerinden birini kurban edererek Tanrı'nın affına sığınırdı. Âdet kanı da bir o kadar zararlıydı. Onunla kurulan herhangi bir temas, yoğun temizlik sürecini başlatır ve kadının arınana kadar toplumdan kesinkes uzaklaştırılmasını gerektirirdi. Bedensel sıvılar yasak seksle kötüye kullanıldığında, tehlike riski çarpıcı bir şekilde artıyordu. Sadece bir ferdin kirlenmesi bile Tanrı'nın bütün Yahudi halkını helak etmesine yol açabilirdi. Tanrı'nın emri oldukça açıktı Kendinizi [seksle] kirletmeyin çünkü siz kirlenmeden önce gelen milletleri ben böyle def ettim. Toprak bile kirlenmişti böylece onu günahından dolayı cezalandırdım, o da üzerinde yaşayanları kustu. Öyleyse, buyruklarıma ve yasalarımıza uyun. Yerlilere ve onların aralarında yaşayan yabancılara bu iğrenç şeylerin hiçbirini yapmayın, çünkü bunların hepsi sizden önce topraklarınızda yaşayan kimseler tarafından yapıldı ve topraklar kirlendi. Eğer siz de toprağı kirletirseniz, toprak sizden önce gelen milletleri kustuğu gibi sizi de kusar. Başka bir deyişle, Benim emirlerimize uyarsanız, yaşarsınız. Uymazsanız, sizi yurdunuzdan atar ve hepinizi öldürürüm. Eğer bir erkekle âdet gören bir kadının yaptığı seks her ikisini de kirletiyorsa, insanlarla hayvanların sıvılarının karışması daha da feci olsa gerekti bu durumda hem suçlu olan insan hem de hayvan öldürülürdü. [19] Ensest de daha sonra herkesi etkileyecek aile içi bir ilişki olduğundan kötüydü. Anneyle oğlu arasında olduğu gibi en yakın ilişkilerde hukuk her iki tarafın da öldürülmesini emrediyordu. Yukarıda söylediklerimizi göz önüne aldığımızda Tevrat'ta geçen bir hikayenin özellikle ironik olduğunu görüyoruz. Söz konusu hikaye, aile içi ilişkiye girmeyi reddeden bir adamın ödediği korkunç bedeli anlatıyor. Tekvin'e göre Er adındaki bir adamın ölümünün ardından Tanrı, Er'in erkek kardeşi Onan'a merhumun dul karısını döllemeyi emretmiş. Onan dul kadınla defalarca yatağa girecek kadar emre itaat etmiş ama her defasında kadının içine boşalmak yerine menisini yere akıtmış . Tanrı bundan memnun kalmamış ve Onan'ı ölümle cezalandırmış. Antik hayatta Tanrı'nın isteği herkesin malumuydu. Eğer bir koca çocuğu olmadan ölürse, kardeşi dul yengesini alıp onunla çocuk sahibi olmak için elinden geleni yapması, pek çok toplumda yaygın bir âdetti ve Onan'ın günahı, erkek kardeşinin dul karısıyla evlenmeye karşı bir isyandı. Söz konusu âdet yıllar içinde yok olmaya yüz tutarken, Onan'ın hikayesi de zamanla unutulmuş olmalı. Fakat Hıristiyan teologlar mastürbasyon, tamamlanmamış birleşme ya da başka bir yolla meniyi israf etmenin yasak olduğunu vurgulamak için bu hikayeye başvurduğunda, söz konusu hikaye yeniden canlandı. Hatta mastürbasyonu ifade etmek için Onanizm tabiri kullanılır oldu. 18. yüzyılda İsviçreli Doktor Samuel-Auguste Tissot, hayli popüler olan mastürbasyon karşıtı hicvine, yengesiyle cinsel ilişkisini tamamlamayı reddetmiş adamdan ilham alarak L'Onanisme adını vermişti. Zinaya karşı bölgesel yasakları sertleştiren Yahudiler, zinayı çok iğrenç suçlar sınıfına sokarak bütün İbranileri öldürülme riskiyle karşı karşıya getirdiler. Diğer Yakındoğu yasaları, boynuzlanmış kocaya karısını ve sevgilisini cezalandırma izni veriyordu karısının sadakatsizliğinden yaralanan kişinin koca olduğunu düşündüğümüzde bu izin mantıklıydı. Bir kadının kocasına ihaneti tüm topluma ihanet olarak değerlendirilerek tüm toplumun konuya dahil edilmesini sağlıyordu ve bu da toplumsal cezayı gerektiriyordu. Zina yapan kadınlar ve erkekler, herkesin yararı için alenen boğularak öldürülüyordu. Evlenmek üzere nişanlanmış bir kızla bir adam cinsel ilişkiye girdiğinde de yasalar olanca sertliğini gösteriyordu. Çift soyuluyor ve halka açık meydanlarda ölene kadar bedenlerine büyük taşlar düşürülüyordu. [20] İbraniler zina yasasının kapsamını genişlettiler ama erkeklerin cinsel özgürlüğü pahasına değil. Evli erkeklerin bu tür ilişkiler kurmasına izin verilmedi ama istedikleri kadar kadınla evlenebilirlerdi. Kral Süleyman'ın yedi yüz resmi karısı olduğu ve cariyeler tutup fahişeleri ziyaret ettiği söylenir. Yahudi bir adamın bir fahişeyle evlenmesi yasaktı ama bu noktada bile yasa oldukça zayıftı. Bir kadının bir kez o işi yaptıktan sonra bütün hayatı boyunca fahişe diye damgalandığı diğer antik toplumlardan farklı olarak, antik Filistin'de bir fahişe en az üç ay kendine çekidüzen verdikten sonra Yahudi bir adamla evlenebiliyordu. Evlilik öncesi cinsel deneyim peşindeki diğer kızlara gelince Yahudi hukuku nispeten hoşgörülüydü. Bekaretin kaybolması, kızı evlilikten sonsuza dek mahrum bırakırdı, ama Tevrat buna basit bir çözüm bulmuştu Cinsel ilişkiye girmiş ama evlenmemiş kadınlar (fahişeler hariç) ve erkekler birbirleriyle evlenmelidirler. Erkeğin ailesi kıza azami başlık parasını (sanki kız bakireymiş gibi) ödemek zorundadır, kızın babası da hem başlık parasını hem de birlikteliği kabullenmekten başka seçeneğe sahip değildir. Evlilik öncesi seks babayı razı olmaya zorlarken, sevgililerin hayatlarının geri kalanını birlikte kararlılıkla geçirmelerini gerekli kılardı Yeni çiftin boşanması yasaklanmıştı. Diğer her yerde olduğu gibi İbranilerde de zinanın kanıtlanması çok zordu bu nedenle Tanrı'dan medet umarlardı. Daha önce gördüğümüz gibi Babil ve Asur erkekleri, kadınlarının sadık olup olmadığını tespit etmek için nehir sınavına başvururlardı. Eğer kadınlar atıldıkları nehirden sağ çıkarlarsa masum olduklarına kanaat getirilirdi, nehir tanrısı hükmünü vermişti. Diğer yandan eğer suçlularsa, mesele zaten her halükarda kapanıyordu. Sonuçta Yahudiler de suçlanan kadınların bedenlerinin içinde akan sıvılara odaklanmışlardı. İbrani hukukunda bilinen tek sınav, Tevrat'ın ihanetle suçlanan kadından acı suyu içmesini istemesiydi. İçeceğe vereceği tepki onun masum mu yoksa suçlu mu olduğunu belirleyecekti. Bir kocayı kıskançlık hissi kapladığında ve karısından şüphelendiğinde sotah'ın (yolunu kaybetmiş kadın) sınavı başlar. Koca, kadını bir adamın karşısına çıkarır. Din adamı da kutsal su, sinagog zemininin tozu ve bir tahılın yakılmış kalıntılarından oluşan bir karışımı kadına sunar. Eğer başka hiçbir erkekle yatmadıysan ve yanlış yola sapıp kirlenmediysen, der kadına, lanet getiren bu acı su sana zarar vermesin. Fakat eğer kadının temiz olmadığı düşünülüyorsa din adamı ona şöyle der O adam kalçanı yıpratıp karnını şişirirken, Tanrı senin halkını lanetlesin ve seni de kınasın. Başka bir deyişle, şayet düşüp kalkmışsan, Tanrı rahmini bedeninden kopararak seni teşhir etsin. Kadın karışımı içer ve sonra… Sonra ne olduğunu bilmiyoruz. Tevrat diyor ki, eğer kadın masumsa, hamile kalır yok eğer suçluysa, rahmini kaybeder. Herhalde daha sonra da diğer zina yapan kadınlar gibi alenen infaz ediliyordu. Açıklanmayan husus ise Tanrı'nın adaletini ne zaman ve nasıl yerine getirdiğiydi. Acı suyun kimyasal içeriğini bilmediğimizden, bu sıvının kadının kalçasını yıpratıp yıpratmadığını veya karnını şişirip şişirmediğini bilmiyoruz. Bu pek muhtemel görünmüyor. Dahası, eğer kadının masumiyeti sonraki bir hamilelikle kanıtlanırsa, bunun anlamı kıskanç kocanın zinayla kirletildiğinden şüphelendiği halde karısıyla seks yaptığı mıydı. Bu kritik noktalarda da kitap sessiz kalıyor. Öte yandan zina suçlamalarının asılsız olduğu kanıtlandığında kocaları korumaya dair çok şey söylüyor. Yakındoğu'da başkalarını gereksiz yere sınavdan geçmeye zorlayan çoğu insan cezalandırılırdı. Oysa erkeklerin zina suçlamalarının mesnetsiz olduğu kanıtlandığında bile onların yanlış bir şey yapmadığı düşünülürdü. Dolayısıyla sırf bir kıskançlık kuruntusuyla bile eşlerine zor zamanlar geçirtmelerine izin verilirdi. [21] Tanrı'nın Önünde Titremek İbranilerde Eşcinsellik En azından teoride, kocaların eşlerine sadık olmasını istemeleri dışında, İbraniler de zinaya komşuları gibi yaklaşıyordu. Öte yandan yaşadıkları yerde eskiden olmayan yeni bir cinsel nefretin tohumlarını kendi yordamlarınca ektiler. Nitekim Tevrat, erkekler arasındaki anal seksi en adi suç sayıyor ve cezasını taşlanarak öldürülmek olarak tayin ediyordu. Bir kadınla yatar gibi erkekle yatmayın zira bu iğrençtir, diye buyurur Levililer. Akan kanlarından kendileri sorumlu olacak. Öte yandan uygarlığın başlangıcından itibaren birlikte olan erkeklerin olduğuna şüphe yoktu. Ama bunu yaparak hayatlarını ilk kez tehlikeye atıyorlardı. Dicle-Fırat havzasının büyük bir kısmında bin yıldan uzun zamandır toplumsal düzeni tesis etmiş olan Hammurabi yasaları, eşcinsellik hakkında bir şey söylemiyordu. Eshunna ve Mısır yasaları da bu konuda sessiz kalmıştı. Hititler baba-oğul ilişkilerini yasaklamıştı, ama bu enseste karşı genel bir kuralın parçasıydı. Asurlular bir adamın kendisini tekrar tekrar başka adamlara sunmasının utanç verici olduğunu düşünüyorlardı ve erkeklerin aynı sosyal sınıftan erkeklere tecavüz etmesini yasaklamışlardı. Buna karşın İbraniler, ayrım ve istisna gözetmiyordu. Nitekim erkekler arasında cinsel ilişki kim aktif kim pasif olursa olsun yasaktı. Yahudi Tanrısı bundan öylesine nefret ediyordu ki, bunu göstermek için Sodom ve Gomora şehirlerini helak etmişti. Bu hikayeden (ve can alıcı noktası hikaye doğru değil) önce, İbranilerin neden böyle bir tutum takındıklarına kısaca bir göz atalım. Daha önce gördüğümüz gibi kadim Yahudiler, manevi dile tercüme ettikleri bir fiziksel savunmasızlık duygusuyla maluldüler. Katı cinsel sınırlar çizen Yahudiler beden siyasetini büyütmeye çalışıyorlardı. Erkeklerle seks yapan erkekler, hemcinslerini, hayvanlarla seks gibi çocuk vermeyen cinsel faaliyetlerde kadınların alıcı rollerine büründürerek sınırları bulanıklaştırıyorlardı. Kocalar ve eşleri daha fazla İbrani dünyaya getirdikleri sürece İbraniler arasında cinsel haz asla yasaklanmamıştır. Buna karşın sırf erotik haz için birleşildiğinde veya gayrimeşru çocukla sonuçlanan cinsel ilişki kurulduğunda (zina ve ensestte olduğu gibi), bir bütün olarak İsrail milleti zayıflıyordu. [22] Tanrı Yahudileri helak etmekle tehdit etmişti Eğer kendilerini içten güçsüz bırakırlarsa, dışarıdan mahva uğratılacaklardı. Bu bağlamda kutsal kitaptaki eşcinsellik karşıtı yasalar aynı zamanda dış politikanın araçlarıydı. Sırf Yahudilerin komşuları erkek erkeğe sekse izin verdiği için bu tarz seks (kutsal kitaplar lezbiyen ilişkileri göz ardı eder) yasaklanmıştı. Nasıl ki, bölgede hayvanlarla seks yaygındı, aynı şekilde hemcinslerle ilişkiye yönelik de yumuşak bir tavır takınılmıştı. Tanrı buyruğuna dayanarak, Yahudi olmayan diğer toplumlarda yapılanları yapmamak Yahudilerin misyonu olduğundan, eşcinsel seks Yahudilerin onları reddederek kendilerini tanımladıkları kerih yabancı uygulamalardan sadece biriydi. [23] Eğer İbranilerin düşmanları eşcinselliğe izin verdiyse, Yahudi hukukunun onu yasaklaması kaçınılmazdı. Levililer kitabının Musa'ya doğrudan inen Tanrı kelamı olduğu sanıldığından, eşcinsel seksten dolayı helak etme tehditleri deyim yerindeyse hakikat olarak kabul ediliyordu. Ama basit bir yasa insanların davranışlarını değiştirmeye çoğu zaman yetmez. Mesele, Tanrı'nın tehdidini yerine getirişine dair dehşetengiz bir örnek vermenin gerekli olduğudur. Gariptir ki, Tevrat böyle örnekler vermez. Anekdotlar, alegoriler ve tekrarlarla dolu bir kitapta eşcinsellik konusu nispeten kuru bir dille ve sadece iki kez dile getirilir. Açığı kapatmak için sonraki dönemlerde gelen bazı âlimler Sodom ve Gomora şehirlerinin helak olması hakkındaki eski Tekvin hikayesini yeniden yorumlarlar. Bu çaba en hafif ifadeyle zorlamadır (çünkü bu şehirlerden ne birinin ne de ötekinin eşcinsel seksin yatağı olduğuna dair bir kanıt yoktur) ama sonunda başarılı olur. Lanetlenmiş bu iki şehrin hikayesi, eşcinsellik karşıtı önyargıyı yaymak için başvurulan en yaygın tarihsel mite dönüşmüştür. İbrahim'im yeğeni Lut, Gomora'yla birlikte Ovanın Şehirleri diye bilinen Sodom şehrinin bir sakiniydi. Şehirlerin sapkınlığıyla ilgili haberler Tanrı'ya ulaşınca, Tanrı yabancı seyyah kılığındaki iki meleğini inceleme yapmaları için şehre göndermiş. Lut, meleklere gece konaklamalarını teklif etmiş ama bu durum şehir ahalisini rahatsız etmiş. Melekler geceleyin bir köşeye çekilmeden önce bir güruh insan Lut'un evinin dışında toplanmışlar. Belki tanıyoruzdur, diye seyyahları görmek istemişler. Lut'un bu isteği geri çevirmesi kalabalığın öfkesini arttırmış. Buraya kadarki hikayenin kilit noktası tanımak sözcüğüdür (özgün İbrani metinde ve'nida'ah diye geçer). Çoğu âlimin savunduğu gibi bu sözcük basitçe tanışık olmak anlamına mı gelmektedir. Yoksa doğrudan seksi mi ima etmektedir. Şehir ahalisi sadece ziyaretçileri görmek mi, yoksa onlara tecavüz mü etmek istemektedir. Bu sorulara cevap vermek imkansız, özellikle Lut'un verdiği karşılığı düşünürsek Hiçbir zaman bir erkekle yatmamış iki kızım var. Onları size getireyim ve onlara istediğinizi yapın. Fakat bu adamlara hiçbir şey yapmayın, çünkü onlar benim çatımın altına sığındılar. Kalabalık Lut'un kızlarının ırzına geçme derdinde değildi, onun misafirlerini tanımak istiyorlardı. Lut'un kapısını kırmak için ileri atıldıklarında melekler hepsini kör etti. Ertesi sabah Lut ailesiyle birlikte orayı terk etti ve Tanrı gökten cehennem ateşi yağdırarak Sodom ve sonsuza dek helak etti. Gomora şehirlerini Sodomlu güruhun suçunun yabancılara misafirperverlik göstermek âdetini çiğnemeleri olduğu yolunda genel bir fikir birliği mevcuttur günümüzde. Lut evine aldığı iki meleği himaye ederek Bronz Devri'nde yaşayan edepli herhangi bir Yakındoğulu ev sahibinin yapacağı şeyi yapmıştır. Kalabalığın, yabancıları azgınca tanıma isteğine (onları bedensel olarak tanıma niyetleri olmasa bile) karşılık, kılık değiştirmiş melekler tarafından kabalıktan çok daha feci bir tepkiyle karşılaşmışlardır. Ama hakikat bunun iyi bir hikaye olmasını engellemediği gibi insanların bu hikayeyi eşcinselliğe dair eğitici bir hikaye haline getirmeleri de uzun zaman almamıştır. Yeniden yorumlanan hikaye çok geçmeden Hıristiyan kilisesi tarafından benimsenir ve daha sonra tarihin en tehlikeli eşcinsellik-karşıtı yasalarının temeli olur. İmparatoru Justinian, Sodom ve Gomora'yı eşcinselleri infaz edişinin sebebi olarak göstermişti. Justinian'ın yasalarından biri şöyle der Bu suçlar yüzünden kıtlık, depremler ve salgın hastalıklar vuku bulmaktadır. Ortaçağa gelindiğinde livata (sodomi) sözcüğü yalnızca erkek erkeğe seksi değil, ayrıca listesi sürekli değişen başka yasak cinsel eylemleri de içeriyordu. Zaman zaman lezbiyen seks tanıma dahil ediliyordu ve elbette yasa koyucular lezbiyenliği de Sodom ve Gomora'nın varsayılan sapkınlığına bağlıyorlardı. Bu şehirlerin kadınları için şehvetin anaları denilir ve erkeklerle tatmin olamadıkları için diğer kadınlara yöneldikleri düşünülürdü. Livata her yerde farklı tanımlanırken, Tanrı'nın bu iki şehre yönelik gazabı, livata yaşayanların olası en acımasız yöntemlerle cezalandırılmasının ispatı olarak düşünülüyordu. 1407'de Venedik'i yöneten Onluk Konsey şöyle diyordu Tanrımızın livata günahından ne kadar tiksindiği herkesin malumudur, zira nihai hükmüyle onların [livatacıların] yaşadığı şehirleri ve içinde bulundukları halkları yıkıp harap etmiştir. Sodom ve Gomora miti, İngiltere'nin en önemli hukuk otoritesi William Blackstone tarafından da benimsendi. Blackstone 18. yüzyılda şöyle bir yorum yapmıştı Doğaya karşı rezilce suç öylesine tiksinç bir ayıp ki, Hıristiyanlar arasında adı anılmamalı ve ölümle cezalandırılmalıdır zira Tanrı cehennem ateşiyle iki şehri helak ederek, tepkisini göstermiştir. Modern Amerikan mahkemeleri de hikayeyi hakikat diye benimsemeye hazırdı. 1966 tarihli bir livata davasına bakan Alabama mahkemesi şunu kaydeder Bu suçun ortaya çıktığı kadim Sodom ve sakinlerinin yaşadığı ilkel dehşeti hatırlamadan bu kayıtta yer alan tiksinç olgular üzerine düşünemeyiz. 1968'de Kuzey Caroline Yüksek Mahkemesi bir adama karşı yöneltilen eşcinsel seks yaptığıyla ilgili suçlamaları değerlendirirken, bu eylemin yaygın olduğu Sodom ve Gomora şehirlerinin cehennem ateşiyle helak edilmesiyle ilgili kutsal kitaptaki ünlü hikaye ye atıfta bulunur. Söz konusu şehirlerin nasıl yıkıldığına dair şüpheler artık gün yüzüne çıkmıştı elbette ama hâlâ livata fiilinin Tanrı'nın gazabının sebebi olduğuna kesinkes inanılıyordu. [24] Seks hukukunun en güçlü hikayelerinin birinde iyi adam olarak yer alan Lut, aslında üçkağıtçı bir karakterdi. Bakire kızlarının ırzına geçilmesini teklif etmesi, kadim standartlara göre bile önceliklerin fena halde yanlış sıralandığını gösteriyordu. Ama şimdi bunların hiçbirinin önemi yok. Zira en azından iki bin yıldan beri Sodom ve Gomora hikayesi yasa koyucuların eşcinsel sekse karşı canavarca bir tavır takınmasını haklılaştırmaya yetmiştir. Yahudi hukuku Hıristiyan ahlakının mihenk taşı olmasaydı, Ova Şehirleri söylencesi eşcinsellik karşıtı küçük bir Yakındoğu diniyle sınırlı kalacaktı. Ama işler böyle yürümedi. Kadim İbranilerin eşcinsellik karşıtı takıntıları nesiller boyunca hoşgörüsüzlüğün temelini oluşturdu. Fakat bu olmadan önce Akdeniz'e hakim olacak birtakım kültürel gelenekler, Batı kültürünü şekillendirmede erken Yahudilik kadar etkili olacaktı. Filistin sularının tam karşısında Yunanlar, Tanrı veya İbrani hukukuyla ilgisi olmayan bir takım faraziyeler doğrultusunda kendilerini organize ediyorlardı. Hiç kimse Yunan sanatının ve kültürünün zirvenin eşiğine ulaştığını reddedemezdi ama çok az Yunan böyle şeylere kafa yoruyordu. Çoğu Yunan günü kurtarma derdindeydi ve pek fazla bilinmeyen Yunan tutkusuyla ilgileniyordu davalar. Yunan hukuku binlerce kişinin katılımıyla halkın ortasında icra ediliyordu. Yunanların en sevdiği şey, iyi bir seks davasıydı. 2. Tanrı Hermes heykelleri, Atina'daki her cadde başında kalkık penisiyle kadının güçsüzlüğüne işaret ediyordu. Köle, herhangi bir kuruntu üzerine satılır ya da işkence görürken, sahibi Philoneos'tan vefa bekleyemeyeceği gibi, Philoneos'un arkadaşının karısı da kocasından sadakat bekleme hakkına sahip değildi. Fahişeler, Beni takip et mesajı veren çivili lastik sandaletleriyle şehrin sokaklarına damgalarını vurmuşlardı. Ve erkekleri onların peşine takılıp doğrudan şehrin zevkhanelerine gitmekten hiçbir şey alıkoyamazdı. Dolayısıyla Philoneos bir kölesini geneleve satmaya karar verdiğinde ya da arkadaşı karısına duyduğu ilgiyi kaybetmeye başladığında, iki kadının erkeklerini ellerinde tutabilmek için başvuracakları fazla yol yoktu. Çaresizdiler. Bir akşam iki erkek, evli adamın evinde birlikte kafaları çekerken adamın karısı, köleyi yanına çağırır. Erkeklerinin ilgisini tekrar üzerlerine çekecek bir iksir bulduğunu fısıldar köle kıza. Tek sorun iksiri onlara nasıl içirecekleridir. Erkekler köleleri veya eşleriyle değil, alışılageldik üzere metres ve fahişelerle ziyafet çekiyorlardı. Evli kadın, köleye iksiri onlara içirmesini önerince köle de kabul etti. Philoneos ve evli adam Atina limanı Piraeus'ta birlikteyken beklenen fırsat doğdu. Philoneos Zeus'a bir adakta bulunacaktı evli adamsa bir deniz yolculuğuna çıkmaya hazırlanıyordu. İki dost oturup güzel bir ziyafet eşliğinde kafaları çekmeye koyuldular. Sonrasında tütsü yakıp semanın desteğini almak için şarabı yere döktüler. Dualar edilirken köle, evli kadının kendisine verdiği aşk iksirini adamların şarabına döktü, aslan payını da efendisinin kadehine boşalttı. İksir kadının umduğu mutlu sonucu vermedi. O gece Philo-neos'u öldü. Evli adamsa sadece birkaç hafta daha yaşayabildi. Bunlar evli adamın oğlunun, üvey annesinin cinayet davasında ileri sürdüğü suçlamalardan bazılarıydı. Zaten davadan Üvey Anneye Karşı diye söz ediliyordu. Genç adam yaşanan kritik olayların hiçbirinde olay mahalinde bulunmamıştı kanıtıysa seks kölesinin kendisine gereğinden daha sert davranıldığı yönündeki acılı itirafından geliyordu. Oğlan, üvey annesini köleyi kandırıp babasını öldürtmekle suçluyor ama köle bunu kabul etmiyordu. Ne var ki, bütün davalar gerçeklerden çok hikayeler hakkındadır ve üvey oğlanın hikayesi ikna edicidir. Üye adedi 2501'i bulan jüri hiçbir olayda evli kadına huzur verecek gibi değildir. Zararsız olduğunu düşündüğü bir maddeyle bile olsa kocasının duygularıyla oynamaya çalışmış olması yeterince kötüdür. Üvey oğlan dava konuşmasını yazması için Lysias adında meşhur bir hatip tuttu. Lysias, Atinalı erkeklerin fahişelik alışkanlıklarını ve kadın düşmanlığını gayet iyi biliyordu. Hem bizzat kendisi sosyete genelevinin ve muhtemelen Atina'daki başka genelevlerin de sadık bir müdavimiydi. Damarlarına basıp jüriyi öfkelendirebilecek bir konuşma metni yazdı. Hiç kimseye zarar verme amacı taşımadığı konusunda herkesin fikir birliğine varmasına rağmen köle öldürüldü. Hak ettiğini buldu, dedi Lysias. Evli kadının akıbetine dair ayrıntılar kayıtlarda yok ama hayatının geri kalanının kısa ve nahoş olduğu su götürmez. Eğer jüri kadının afrodizyaklarla kocasını baştan çıkartma değil de öldürme niyetinde olduğuna kanaat getirmişse, kadın muhtemelen boğularak öldürülmüştür. İdam edilmekten kurtulması durumunda muhtemelen ev hapsi cezası verilerek aileden erkek bir ferdin kontrolüne bırakılacaktı. [25] Oğlanın üvey annesine yönelttiği cinayet suçlaması anlaşılır olsa da kadının niye kocasını kasten öldürmek istemiş olabileceği sorusu cevap beklemektedir. Kocasının işini bitirmesi her şeyden önce onu affetmesini sağlayabilecek tek kişiyi ortadan kaldırması demekti. Kadının eylemleri ancak kocasını kendisine yakınlaştırmaya çalıştığında bir anlam ifade ediyordu. Kadıncağız alışıldık hayatının sonuna yaklaşıyor ve zaten fazla tanımadığı dünyada kocası olmadan çaresiz kalıyordu. Yunanlarda evlenmek kocaya varis vermek demekti, ama zaten kocasıyla evlendiğinde adamın bir oğlu vardı. Kocasının arzusundan mahrum kalan kadın, yerini yeni bir kadının almasından çok daha aciz bir durumdaydı artık. Atina'da saygın bir kadın, Sophokles'in ekilecek toprak dediği, salt sperm alıcısı olarak görülüyordu. Gebe kalmada asıl işi meninin yaptığına inanılıyordu rahim sadece dölleniyordu. Aiskhylos, Eumenides adlı kitabında meseleyi açıkça şöyle ifade ediyordu Anne denilen kişi yavrusunun ebeveyni değil, yeni döllenmiş ceninin bakıcısıdır sadece. erkek [üste çıkan] baba olur. Yunan kültüründe kadınların asıl işlevi fizikseldi. Bu nedenle onları eğitmek ve sosyal hayata karışmalarına izin vermek anlamsızdı. Bunun yerine, etrafı duvarlarla çevrili evlerin havasız iç odalarında, sadece köleler ve aile fertleriyle geçiyordu hayatları. Eşler kocalarının fahişelerle şenlenen sempozyum adındaki ziyafetlerine asla katılamadıkları gibi, günlük hayatta kocalarıyla fazla etkileşime de geçemezlerdi. Yaş ve yetişme açısından kocayla eşi arasındaki farklılıklara, erkeklerin evin dışında seks yapma olanakları eklenince, eşlerin birbirine yabancı kalmaları kaçınılmaz oluyordu. Bunu bilen ilk Atinalı yasa koyuculardan Solon, erkeklerden eşleriyle ayda üç kez ilişkiye girmelerini istiyordu. Böylece kocaların eşleriyle seks yapması yasal bir görev haline geliyordu. Erkekler, çeyizi kayınpederlerine iade ederek eşlerinden basitçe boşanabilirlerdi. Öte yandan kadınların önce bir erkek akrabanın onayını alması, sonra mahkemeye gitmesi -hayatta bunu yapabilecekleri tek fırsat- ve şansını denemesi gerekiyordu. Hayatlarının onca zamanını dört duvar arasında geçirmeye ve az konuşup az düşünmeye zorlandıktan sonra böyle bir seyir izlemek, karanlık bir mağaradan gözü kör eden gün ışığına çıkmaya benzer. Sadece üç kadının boşanmaya kalkıştığını biliyoruz. Bunlar arasında en dikkat çekici olanı, cinsel açıdan azgın ve hafifmeşrep komutan Alkibiades'in karısı Hipparete'di. Özellikle iyi bir ortamdan geldiği için onun feci deneyimi diğer kadınlar için ibretlik bir hikayedir. Zengin bir aileden geliyordu, parlak bir ünü vardı ve kocası tarafından sürekli aşağılanıyordu. Hipparete ile Alkibiades arasındaki birliktelik kötü bir başlangıçtan ucuz sıyrıldı. Hipponikus'un yüzüne yumruk attı. Şehrin geri kalanı şakayı anlamayıp Alkibiades'in ünü zedelenmeye başlayınca, Hipponikus'un yanına gidip kıyafetlerini çıkardı ve kendisini kırbaçlayıp istediği gibi dövmesi için yaşlı adama yalvardı. Hipponikus kabul etmedi ama genç aristokratın cesaretinden etkilendiği için Hipparete ile evlenmesini teklif etti. Alkibiades, on talentlik bir başlık parası karşılığında kızı aldı. Daha sonra ailesi on talent daha ödemek zorunda kaldı. Hipparete sorumluluk sahibi bir eşti ama Alkibiades'in bitmeyen zamparalıklarına, özellikle eve yabancı fahişe getirme alışkanlığına artık katlanamaz olmuştu. Dramatik bir hamle yaparak onu etkileyebileceğini düşünerek erkek kardeşinin yanına kalmaya gitti. Alkibiades bunu pek fark etmedi. Sonunda Hipparete boşanma talebiyle mahkemeye başvurdu. En azından bu yöntemle şansının büyük olduğunu biliyor olmalıydı. Alkibiades karısının ailesine yirmi talent ödemek zorunda kaldı ve böylece aklı başına geldi. Mahkemeler agorada, şehrin tantanalı merkezinde yer alıyordu. Burada yiyecek satıcılarının etrafına sokak kadınları ve hakimler toplaşıyor, Fenikeli tüccarların bağrışları balıkçıların zil sesleriyle yarışıyordu. Alkibiades güçlü, zeki ve huysuz biri olarak tanınıyordu ve bir sözcü olarak -Atina'da buna çok önem verilirdi- hayranlık kazanmıştı. Ne var ki, bu sefer konuşmak için uygun ruh halinde değildi karısından saygısızlık görmüştü ve bir servetin kontrolünü kaybetmek üzereydi agoraya yürüdü, kadını kaptığı gibi evine götürdü. Mutsuz çift, agoranın sınırını işaret eden Hermes heykelinin yanından geçerken, bir barbar gibi karısını peşinden sürükleyen seçkin bir adamın Atina'daki alışılmadık ama yasadışı olmayan bu görüntüsü karşısında kalabalık eğlenmiş olmalı. Alkibiades'i durdurmaya çalışmak bir yana muhtemelen yaptığını onaylamışlardı. 450 yıl sonra vakayı Life of Alkibiades [Alkibiades'in Hayatı] adlı kitabında ele alan Plutarkhos, Atinalıların yasa gereği doğru şeyi yaptıklarına inanıyordu Onun şiddete başvurmasının insanlıkdışı veya yasalara aykırı olarak değerlendirilmediğini açıklamalıyım. Kocasından ayrılmayı isteyen kadın şahsen mahkemeye başvurmalı diyen yasa, aslında kocaya karısıyla buluşup onu geri kazanma imkanı vermek için tasarlanmıştır. Atinalı bir kadının kocasının sadakatsizliğinden şikayet etme hakkı buraya kadardı. Hipparete çok geçmeden Alkibiades'in evinde öldü. Yıllar sonra Alkibiades, bazı rivayetlere göre Türkiye'de, ayarttığı soylu bir kızın ailesi tarafından öldürüldü. [26] Üvey Anneye Karşı vakasında, kadın kocasının şarabına yine kocasının kölesiyle iksir kattırarak evliliğini kurtarmaya çalışmışken, köleyse yasalara göre üzerine vazife olmayan bir yakınlığı korumaya çabalamıştır. Hukuka göre köleler himaye edilmeye değer varlıklar değildi dolayısıyla onlar kendilerini sahiplenen veya kiralayan kimselerin avıydılar. Bütün köleler fahişe değildi, keza bütün fahişeler de köle ama bu iki rol çoğu zaman çakışıyordu. Üvey Anneye Karşı vakasında köle büyük ihtimalle ziyafeti sohbet, müzik ve dansla şenlendirmek için tutulan yüksek tabakadan bir fahişe, bir metresti. Bunların performansları ve seks ücretleri -her ne kadar en arzulanır olanlar için yapılan çekişmelerde ücret sınırları aşılsa dadüzenlenmiş ve vergiye bağlanmıştı. Metreslerin ilgilerinin temeli ticari olmasına rağmen, çoğu müşterisine yakınlaşarak bazen çocuk da yapardı. Fakat köle fahişeler sonuç itibarıyla köleydi ve dolayısıyla savunmasızlardı. Sahiplerinin onları satma, seks için kiralama ve geneleve gönderip unutma hakları vardı. Özel bir konsey, müşterilerin fahişeler üzerindeki bazen karmaşıklaşan çekişmelerini yasal yollarla çözerdi. Kasten Yaralama adındaki çetrefil bir vakada, iki adam ismi bilinmeyen bir köle cariye nedeniyle yumruk yumruğa girmişlerdi. Sorun, mal takası yoluyla ortaya çıkan bir iş anlaşmazlığını çözmek için yapılan bir anlaşmanın ardından doğmuştu. Köle, öküz ve diğer mallarla birlikte verilmiş ama iki adam, köleden her ikisinin de ortaklaşa mı istifade edeceği -davalının iddia ettiği gibi-, yoksa kölenin sadece davacının malı mı olduğu konusunda anlaşmazlığa düşmüşlerdi. Bir akşam oğlanlar ve flüt çalan kızlarla yaptığı içki âlemiyle moral bulan davalı, birkaç arkadaşıyla birlikte davacının evine damlayarak bir çömlek kırığını kaptığı gibi davacıya vurup gözünü kör etti. Adamcağız bunun üzerine dava açıp davalının kendisini öldürmeye çalıştığını iddia etti. Davalı böyle bir şeye niyetlenemeyecek kadar sarhoş olduğunu söyledi ve her halükarda kız kendi payına düştüğü için yaptığının haklı olduğunu savundu. Ayrıca yaşanan her şeye tanık olduğu için meseleyi çözebilecek tek kişinin köle olduğunu söyledi. Hukuk sadece işkenceyle alıkonma durumunda kölenin tanıklığına izin verilebileceğini buyurduğundan, yapılacak en iyi şeyin kadına acı çektirip söyleyeceklerini dinlemek olduğunu da sözlerine ekledi. (Davalı kadını umursamış olabilir ama ona acı çektirmeden önce bir kez daha düşünecek kadar değil.) Atina'daki çoğu davada olduğu gibi kayıtlar tam değil. Davalı sürgün edilirken, davacı kadın üzerindeki kontrolünü kaybetti. Eğer dava, davalı lehinde gelişecek olsaydı, muhtemelen davacı da köleye işkence yapılmasını kabul edecekti. Öte yandan Üvey Anneye Karşı davasındaki köleden farklı olarak, iki adam da hâlâ onu arzuladığı için, hayatı muhtemelen güvendeydi. [27] Atina Seks Hukukunun Baskısı Gerek Üvey Anneye Karşı gerekse Kasten Yaralama davasında suçun değil de suçlamanın nedeni seksti. Bu konuda ne Atina'da ne de eski Yunan'ın başka bir yerinde cinsel davranışları düzenleyen doğrudan bir yasa vardı. Var olan yasalar iki amaca hizmet ediyordu erkek vatandaşların sosyal hayata şerefli katılımını korumak ve babaların mal varlıklarını oğullarına zorluk çekmeden bırakmalarını garantiye almak. Şeref ve miras etkilenmediği sürece cinsellik konusunda bir sorun yoktu. Bir erkeğin şerefi, pohpohlanıp sergilenmesi gereken nazenin bir çiçekti. Küçük dedikoducu Atina'da bunun tam tersi geçerliydi, bir kişinin şanı her zaman sorgulanmaya müsaitti. Çoğu davada verilen karar, sadece eldeki verilere değil, aynı zamanda jürinin davalının bütün geçmişi hakkındaki fikrine de dayanıyordu. Jürinin binlerce üyesinin olabileceği hesaba katılırsa, vatandaşların hatırı sayılır bir kısmı bu soruşturmalara katılıyordu. Atina sağlam bireycilere uygun bir yer değildi. Mevki sahibi bir adam hayatını karısından uzakta alenen yaşardı. Bu bizim tuhaflığımız, diyor Perikles. Siyasetle ilgilenmeyen bir insan özel işlerini önemsiyordur, demiyoruz. Onun hiç işi yoktur, diyoruz. Kadınlara dava açılıp ölüm cezası verilebilirdi ama mahkemede tanıklık yapmalarına izin verilmezdi. Bunun yerine mahkeme dışında tanıklık yaparlar veya onların yerine erkekleri tanıklık yapardı. Dahası, bir adamın etrafında çok
zorundaydı.Newstarsoccer3'ten itibaren oynanabinilen maç motoruna geçildi. Çetin Özaçıkgöz Çetin Özaçıkgöz, (d. 1943, İstanbul, Türkiye), Türk siyasetçi. 1964 yılında İstanbul'da yayımlanan Yeni Çığır Dergisi'nin yazı işleri müdürlüğünü, 1968'de Adalet Partisi Bolu Gençlik Kolları İl başkanı olmuştur. 1969'da Ankara 'ya yerleşti. 1970-1971 yılları arasında Bayındırlık Bakanlığı Halkla münasebetler müdürlüğü, 1971-1974 yılları arasında Adalet Partisi Gençlik Kolları Genel Başkanlığı, 1975-1977 yılları arasında Ulaştırma Bakanlığı Basın ve Parlamento İşleri Müşavirliği, TÜMSAN Genel Başkanlığı yaptı. 1990-1999 arasında Bolu'da avukatlık yaptı. 2000 yılından sonra haftada 2 gün Süleyman Demirel'in evindeki toplantılara katılmıştır. 2 adet kitabı vardır. Şu an DYP Genel Başkanlığı yapmaktadır. Hamza Hamzaoğlu Hamza Hamzaoğlu (d. 15 Ocak 1970, Gümülcine), eski Türk futbolcu ve teknik direktör. Hamza Hamzaoğlu, 1970 yılında Yunanistan’da, Türk nüfusunun fazla olduğu Gümülcine şehrinde doğdu. Hamzaoğlu, Yunanistan - Türkiye gerginliğinin tavan yaptığı yıllarda, 1974 Kıbrıs Harekatı’nın 3 sene sonrasında, bir kış gecesi 7 yaşında ailesiyle beraber Türkiye’ye kaçtı. Meriç nehri üzerinden sandalla Türkiye topraklarına varan aile daha sonra bir traktörün arkasında yola devam etti. Soğuk bir kış gecesinde kendilerine yeni bir vatan bulan ailenin soyadı da kimliği de yoktu. Hamza ise futbolla ilk ciddi yakınlaşmalarını ailenin yaşamak için seçtiği şehir olan İzmir'de gerçekleştirdi. Henüz 14 yaşında bir mahalle takımı kurmuş ve teknik direktörlüğünü yapmıştır. Bu özelliği onun altyapılara girmesini sağlamış, Mahallede top oynarken onu izleyen Cüneyt Ertay Hamza’yı İzmir’in köklü kulüplerinden Altay’a götürmüştür. 4 sene bu kulübün yıldız takımında top oynayan Hamzaoğlu, bu arada bir avukatın yanında çalışıyor, harçlığını çıkartıyordur. Altay’da özel maçların hepsinde yer alan Hamza'nın en büyük sıkıntısı kimliksiz olmasıydı. Lisans çıkartamadığı için resmi maçlara çıkamıyordu. Bu durum profesyonelliğe yaklaştığı dönemde son buldu. Batı Trakya’daki gelenekten dolayı babalarının ismini soyisim olarak alan erkek çocuklardan biri olan Hamza Hamzaoğlu'nun ilk gayriresmi soyismi Ahmet'ti Babası, nüfus müdürünün de tavsiyesiyle babasının adını, ailesine soyadı yapmıştı: Hamzaoğlu. Böylece dedesinin adını taşıyan Hamza da, Hamza Hamzaoğlu adını almıştır. Bu dönemlerde İzmirspor’un antrenörü Halil Bıçakçı'nın dikkatini çeken Hamzaoğlu, İzmirspor takımına transfer olmuştur. Nüfus cüzdanının çıkmasıyla da ilk kez bu takımda profesyonel olmuştur.3. Lig’de yer alan İzmirspor’da daha ilk sezonunda ilk şampiyonluğunu yaşar. Mevkii orta sahadır. Ama takımın sol kanadında oynayan arkadaşı sakatlanınca hocası Hamza’yı oraya monte etmiştir. Burada gösterdiği performansın ardından İzmir’de yapılan ümit millî takım seçmelerine katılır, seçmelerde zamanın ümit millî takım Teknik Direktörü Fatih Terim’in gözünden kaçan Hamzaoğlu, ümit millî takımın kampının İzmir’de olmasının da etkisiyle bir şans daha yakalar. Fatih Terim, takımın son durumunu görmek için İzmirspor ile bir hazırlık maçı ayarlar. İzmirspor’un sol kanadında oynayan Hamza, çok iyi bir performans ortaya koyar. Terim daha maçın başında “Karşı takımın sol kanadında oynayan oyuncuya aklım takıldı.” diyerek Hamza’yı soruşturur. Ve onu bir gün sonra aynı kampa çağırmıştır. Hamzaoğlu'nun aynı Sezon sonu İzmirspor’la olan mukavelesi bitmiştir. Terim’in tavsiyesiyle oyuncuya Galatasaray talip olmuştur. Ancak İzmirspor, Hamza’yı ikna ederek imzayı attırmış ve 100 milyon lira olan bonservisi 800 milyon liraya çıkmıştır. İlerleyen günlerde transfer için Fenerbahçe de devreye girmiş ancak Hamza, Galatasaray'a söz verdiği için gerekirse bir yıl oynamama pahasına bu takıma gidecektir. Galatasaray takımının o zamanki yöneticilerinden Yurdeşen Karahasan’ın çabalarıyla anlaşma sağlanmış ve Hamzaoğlu, 1991’de Galatasaray'ın yolunu tutmuştur. 1991'de tıpkı kendi gibi İzmirspor'da yetişen Mustafa Denizli'nin çalıştırdığı Galatasaray'a Selçuk Yula ve Hakan Şükür gibi isimlerin ardından kendi gibi Bulgaristan göçmeni arkadaşları Şevket Candar ve o sezon önce Fenerbahçe ile idmanlara çıkan ve sözleşme imzalayan daha sonra Galatasaray'a gelen Nesim Özgür ile birlikte imza töreninde kendini resmen Galatasaraylı yapan sözleşmeyi imzalamıştır. 1991-92 sezonu başında Galatasaray'ın kampına katılan Hamzaoğlu, ilk resmi maçına ise 14 Ağustos 1991 Türkiye Spor Yazarları Derneği Kupası maçında Beşiktaş derbisinde çıktı. Hayrettin Demirbaş, İsmail Demiriz, Tugay Kerimoğlu, Iosif Rotariu, Uğur Tütüneker ve Erdal Keser gibi isimlerle Denizli'nin ilk 11'inde yer alan Hamzaoğlu, 90 dakika sol kanat mevkiinde forma giydi. Galatasaray maçı Erdal Keser ve Yusuf Altıntaş'ın golleriyle 3-2 kazanırken, final maçında da 18 Ağustos günü Fenerbahçe ile karşılaşan Sarı-kırmızılı ekip, Hamza'nın da ilk 11 başladığı müsabakada ezeli rakibini Roman Kosecki ve Erdal Keser'in golleriyle 2-1 mağlup etti. Hamzaoğlu böylelikle 2 derbi maçında da gülen tarafta yer alırken ilk kupasını da kaldırmış oldu. Daha sonra ilk Süper Lig karşılaşmasına 31 Ağustos günü Sarıyer karşısında çıkan Hamzaoğlu, ilk Avrupa kupası maçına ise Galatasaray'ın kendi evinde 0-1 mağlup olduğu maçın rövanşında 6 Kasım 1991 günü Baník Ostrava deplasmanında çıktı ve 90 dakika forma giydiği müsabakayı Galatasaray 2-1 kazanırken tur atlayan taraf oldu. O sezon Galatasaray ile UEFA Kupa Galipleri Kupası Çeyrek finaline yükselen Hamzaoğlu, SV Werder Bremen ile oynanan 2 maçta da forma giydi. Galatasaray deplasmanda 2-1 mağlup olurken kendi evindeki maç 0-0 bitince turnuvadan elendi. Hamzaoğlu Galatasaray formasıyla ilk resmi golünü ise 7 Aralık 1991 günü deplasmanda 0-4 biten Bursaspor karşılaşmasında attı. Sezon boyunca 25 lig, 3 Avrupa, 2 Türkiye Kupası maçında forma giydi ve 2 gol attı. O sezon Adana Demirspor'a gol atan Hamzaoğlu bu golü şöyle anlatmıştı :"Adana Demirspor’a bir gol atmıştım. İlk golümdü. Sol bek oynuyordum. 1-0 öndeydik. Sonra benim tarafımdan bir atak yaptılar. Topa müdahale etmek için kaydım ama vuramadım, rakibim kendini yere attı. Penaltıdan gol yedik, 1-1 oldu. Tribünlerden bana bağırmaya başladılar. 21 yaşımdayım, tecrübesizim… Ağlamaya başladım. Maç oynanıyor, ben ağlıyorum. Benim yüzümden kaybetmeyelim diye dua ediyorum. Sonra bir korner oldu. Prekazi kullandı. Ben de arka direğe doğru koştum. Nasıl koştum belli değil. Kafayla güzel bir gol attım. Parmağım altımda kaldı. Arkadaşlarım üstüme çullandı. Sonradan o parmağımdan çok çektim." 1992-93 sezonuna da Galatasaray ile devam eden Hamza Hamzaoğlu, Ağustos 1992'de ise o sezon ilk maçına yine bir derbi maçında Türkiye Spor Yazarları Derneği Kupası'nda Beşiktaş karşısında çıktı. Maça ilk 11'de başlayan Hamza, 90 dakika sahada kalırken Galatasaray'ın golleri Okan Buruk ve Şevket Candar'dan geliyordu. Mustafa Denizli'nin gidişinin ardından Alman teknik adam Karl-Heinz Feldkamp'ın da vazgeçilmezi olan Hamzaoğlu, TSYD Kupası final maçında Fenerbahçe ile karşılaşan takımda İsmail Demiriz, Hakan Şükür, Bülent Korkmaz, Elvir Bolić & Tugay Kerimoğlu gibi isimlerle Tanju Çolak & Aykut Kocaman gibi isimlere karşı ilk 11'de başlarken sol kanatta 90 dakika forma giydi. Bu maçta Galatasaray'ın stoper oyuncusu Falco Götz 2 gol atarak takımını üst üste 2.kez kupaya taşıyordu. Hamza Hamzaoğlu da 90 dk sahada kaldığı mücadelede 2.kupa sevincini yaşıyordu. Bu maçın akabinde ilk Lig maçına Gençlerbirliği karşısında çıkan Hamza, 2. Lig maçı olan Karşıyaka müsabakasında da ağları havalandırıyor ve o sezon kendi adına ilk golünü atıyordu. Galatasaray'ın deplasmanda oynadığı bu maçta Hamza Hamzaoğlu 2-1'lik galibiyette büyük pay sahibi olmuştu. O sezon ilk Avrupa Kupası maçına ise Eylül 92'de Katowice karşısında çıkan Hamzaoğlu, rövanş maçında da forma giydi ve 0-0 ve 2-1 biten maçlar sonucu takımıyla bir üst tura yükseldi. Aralık 1992'de AS Roma ile eşleşen Galatasaray'da "iyi orta açamadığı" gerekçesiyle Tayfun Hut'un arkasında yedek kalan Hamzaoğlu, maçın son 24 dakikasında oyuna girmesine rağmen takımının elenmesine engel olamadı. O sezon Lig'de forma giymeye devam eden Hamza, kendi adına o sezon 2.golünü ise 23 Ocak 1993'te Galatasaray'ın 5-2 galip geldiği Gençlerbirliği müsabakasında kaydetti. Sezon sonuna kadar Lig'de Beşiktaş JK ile kıyasıya bir rekabete giren Galatasaray, son maçta Averaj ile şampiyon olması için farklı kazanmak zorundaydı. Hamza'nın da ilk 11 başladığı MKE Ankaragücü maçını 8-0 gibi farklı skorla kazanan Galatasaray, Süper Lig şampiyonluğunu ilan ederken, Hamza Hamzaoğlu da ilk kez Şampiyonluk sevinci yaşıyordu. O sezon 1993 Türkiye Kupası Finali'nde ise Beşiktaş ile karşılaşan Galatasaray, kendi evinde rakibini 1-0 yenerek ve deplasmanda ise 2-2 berabere kalarak Kupa'nın da şampiyonu oluyordu. O sezon sezona TSYD Kupası ile başlayan Galatasaray, Feldkamp ile Süper Lig ve Türkiye Kupası'nı da kazanarak 3 kupa ile bitirmişti. Hamza Hamzaoğlu ise 26 tanesi lig olmak üzere (24 ilk 11) tam 39 maçta forma giyip 2 gol attı. 1993-94 sezonu öncesi başka kulüplerin de radarına giren Hamza Hamzaoğlu, Galatasaray'da devam etme kararı aldı. Sezona Alman teknik adam Reiner Holmann ile başlayan Galatasaray, ilk maçına Türkiye Spor Yazarları Derneği Kupası'nda Beşiktaş'a karşı çıktı. Son şaöpiyon unvanıyla sahada olan Galatasaray'da Defansı Reinhard Stumpf, Mert Korkmaz ve Bülent Korkmaz oluşturmuş sol taraf ise yine Hamzaoğlu'na emanet edilmişti. Galatasaray maç sonunda 4-1 gibi farklı bir skorla sahadan ayrılırken Hamzaoğlu ise 90 dakika sahada kalıyordu. Bir sonraki maçta Fenerbahçe ile karşılaşan Galatasaray, Kubilay Türkyılmaz ve Hakan Şükür'ün gollerine rağmen bu maçtan da 2-2 beraberlikle ayrılmıştı. Hamzaoğlu maçta yine 90 dk forma giydi. O sezon UEFA Şampiyonlar Ligi'ne yeni statüsüyle ilk katılan Türk takımı olan Galatasaray, eleme turunda Cork City ile karşılaştı ve Hamzaoğlu her iki maçta da 90 dk sahada kaldı. Bir üst turda İngiliz devi Manchester United FC ile karşılaşan Galatasaray, ilk maça Old Trafford'da çıktı ve takımın sol kanadı Hamza Hamzaoğlu'na emanet edildi. İlk 15 dakikada kalesinde 2 gol gören Galatasaray, daha sonra art arda Perer Schmeichel'ın kalesine 3 gol gönderirken Hamza Hamzaoğlu da Eric Cantona, Mark Hughes ve Ryan Giggs'e karşı 90 dakika sahada kaldı. Maç 3-3 tamamlandı ve Galatasaray Türk futbol tarihinin en önemli başarılarından birini elde etti. Rövanşta da kendi sahasında 0-0 berabere kalan Galatasaray, United'ı turnuvanın dışında bıraktı ve gruplara kaldı. Hamzaoğlu her 2 maçta da 90 dakika sahada kaldı. Grupta ise Spartak Moscow, FC Barcelona, Monaco ile eşleşen Galatasaray grubu galibiyet alamadan tamamlarken Hamza Hamzaoğlu 9 maçta görev yaptı ve 841 dakika sahada kaldı. O sezon Süper Lig'de ilk maçına Zeytinburnuspor karşısında çıkan Hamzaoğlu, ilk golünü ise 10 Ekim 1993'te oynanan Trabzonspor deplasmanında henüz 9.dakikada şık bir vuruşla Viktor Grishko'nun koruduğu kaleye attı ve 2-1'lik galibiyetin mimarlarından oldu. Böylelikle Galatasaray-Trabzonspor rekabetinde de gol atma başarısı gösterdi. Daha sonra takımın vazgeçilmezi olan Hamzaoğlu bir sonraki golünü ise 3 Nisan 1994'te oynanan Gaziantepspor maçında attı. Bir sonraki maçına 9 Nisan günü Şampiyonluk yolunda çok kritik bir maç olan Beşiktaş-Galatasaray derbisinde çıkan Hamza, maçın 33.dakikasında takımını öne geçirse de 72.dakikada Metin Uzun skoru 1-1'e getirdi ve Ali Sami Yen Stadyumu'nda oynanan maç 1-1 berabere bitti. Bir de 16 Nisan 1994 günü oynanan Altay maçında ağları havalandıran Hamza, sezon sonunda takımıyla kariyerinde 2. Süper Lig şampiyonluğuna uzanırken 27 tanesi lig olmak üzere 46 maça çıktı ve 4 gol kaydetti. Sezon boyunca sarı kart görmeyen Hamza Hamzaoğlu o sezon "Yılın en centilmen futbolcusu" ödülünü aldı. 1994-95 sezonuna önceki 2 sezonda olduğu gibi yine bir Alman hoca ile başlayan Galatasaray'da Hollman'ın yerine Reinhard Saftig getirildi. Norman Mapeza ve Stevica Kuzmanovski'yi kadrosuna katan Galatasaray'da Hamza Hamzaoğlu ise takımın 2.kaptanlığına getirildi. O sezon TSYD Kupası ilk maçında Fenerbahçe karşısında 90 dakika sahada kalan Hamza, takımının 4-3 yenilmesine engel olmasa da 2.maçta Beşiktaş'ı 4-2 yenen kadro ile 40 dakika sahada kaldı. O sezon da UEFA Şampiyonlar Ligi'ne katılan Galatasaray, Avenir ile eşleşti ve deplasmanda 1-5 kazanılan maçta Hamza Hamzaoğlu 90 dk sahada kaldı. Grup aşamasında FC Barcelona, Göteborg ve bir önceki sezon turnuvanın dışında bırakılan Manchester United ile eşleşen Hamzaoğlulu Galatasaray, gruptaki tek galibiyetini Barcelona karşısında 2-1'lik skor ile aldı. Hamza ilk 11 başladığı maçta 60 dakika sahada kaldı. O sezon 7 Avrupa maçına çıkan Hamzaoğlu, 533 dakika sahada kaldı. Süper Lig'de ise ilk golünü 11 Eylül'de Antalyaspor'a atan Hamza Hamzaoğlu, daha sonra Altay ve Gaziantepspor maçlarında da rakip fileleri havalandırdı. O sezon toplam 37 maçta forma giydi ve 3 gol atıp sadece 1 sarı kart gördü. 1994-95 sezonunun ardından Galatasaray SK futbol şube sorumlusu Adnan Polat, Bülent Korkmaz, Okan Buruk ve Arif Erdem gibi isimlerle daha yüksek ücretle sözleşme imzalasa da Hamzaoğlu ile imzalamadı. Hamzaoğlu bunun ardından "Aldığım da zaten birçok arkadaşımın yarı ücretiydi. “Bana sembolik bir artış yapın, bir adım atın yeter” dedim. Yapmadılar. Neden bilmiyorum. Greame Souness da kalmam için çok uğraşmıştı." ifadelerinde bulundu. Bu gelişmelerin üstüne dönemin Fenerbahçe başkanı Ali Şen'den Galatasaray'daki maaşının 2 teklifi önerilse de Hamzaoğlu Ali Şen’e “Teklifiniz için teşekkür ederim ama ben Galatasaraylı Hamza olarak kalmak istiyorum” cevabını verdi. Daha sonra o dönem Saffet Sancaklı, Emre Aşık, Sead Halilagic, Saffet Akyüz, Oğuz Çetin, Aykut Kocaman, Sergen Yalçın gibi isimlerle yeniden oluşuma giden İstanbulspor'dan teklif alan Hamzaoğlu, başkan Cem Uzan'ın teklifini kabul etti ve Temmuz 1995'te kendini İstanbulsporlu yapan sözleşmeye imza attı. Saffet Susiç'in takımında 4 sezon forma giyen Hamza Hamzaoğlu, 1998-99 sezonunda takımıyla 2 maçlık da olsa Rumen temsilcisi FC Argeș Pitești karşısında UEFA Kupası'nda mücadele etti. Ancak deplasmanda 2-0 mağlup olan İstanbulspor, İstanbul'da 4-2 kazansa da deplasman golü kuralıyla elendi. Hamzaoğlu İstanbul'daki maçra 90 dakika sahada kaldı. İstanbulspor kariyerinde 4 sezonda 134 maça çıkan Hamza Hamzaoğlu, 19 gol attı ve 7 sarı kart gördü. 1999 yılında ise Cem Uzan'ın kulübü bırakmasıyla ekonomik krize giren takımdan ayrıldı. 2000 yılında Ceyhun Eriş'in de forma giydiği dönemin popüler takımı Siirt Jetpaspor'a transfer oldu. Orada zor şartlarda müthiş bir mücadeleye imza atarlar. Saha dışı olayları itibarıyla, o kadar çok çirkinlikler yaşar ki, futbolu bile bırakmayı düşünür. Ama her şeyin bittiği anda, yani son dakikada İzmirspor’a karşı inanılmaz bir golle kazanarak Birinci Lig’e çıkarlar. Sonraki sezonda ona göre yönetimin hatalarıyla takım göz göre göre ikinci lige düşer. O da o döneme kadar 37 maça çıkıp 1 gol attığı ve kaptanlığını yaptığı ayrılır. Yurtdışını düşünüyordur. Bu nedenle sezon başında hiçbir kulüple anlaşmaz. 2001-02 sezonunda Avrupa'da takım bulamamasının üzerine Alanyaspor ile anlaşan Hamzaoğlu, buada antrenmanlara çıksa da anlaşamaz ve Eylül ayında sözleşmesini fesheder. Alanyaspor ile sözleşmesini fesheden Hamzaoğlu, akabinde Yozgatspor'a transfer oldu. Hamzaoğlu bu takımda 23 maça çıkıp Kocaelispor ve Çaykur Rizespor maçlarında da gol attı. O sezon Süper Lig'de yer alan ve Rasim Kara yönetiminde olan takımda Yaw Preko, Murat Şahin, Cengizhan Hınçal ve Saliou Diallo ve Galatasaray'dan eski takım arkadaşı Cihat Arslan gibi isimlerle vazgeçilmez oldu ve 20'si ilk 11 olmak üzere 25 maça çıktı. Sezon sonunda ise kaptanı olduğu takımdan ayrıldı. 2002-2003 yılında ise 1. Lig ekibi Konyaspor'a transfer oldu. Bu takımla ilk maçına 25 Ağustos 2002 günü Gümüşhane karşısında çıktı ve 90 dk sahada kaldı. Detlef Müller ve Mustafa Kocabey gibi isimlerle gktma giyen Hamzaoğlu, ilk golünü ise 8 Aralık 2002'de Sakaryaspor'a attı. Takımın en tecrübeli oyuncusu ve kaptanı olan Hamzaoğlu, aynı zamanda Türkiye Kupası'nda takımının Süper Lig ekibi Fenerbahçe'yi 1-0 yenerek elediği maça Yusuf Şimşek, Semih Şentürk, Ümit Özat, Oğuz Dağlaroğlu, Haim Revivo, Samuel Johnson, Abdullah Ercan ve Fatih Akyel gibi isimlere karşı ilk 11 başladı ve 3 Aralık 2002 günü oynanan bu maçta Faruk Temel'in golünün asistini yaptı. O sezon Manisaspor, Akçaabat Sebatspor (2), Ankaraspor, Şekerspor ve Yozgatspor ağlarını havalandırarak skorer kimliğini ortaya koyan Hamzaoğlu, son 2 haftada da Sakaryaspor ve Erzurumspor ağlarını havalandırdı ve takımının en skorer 2 oyuncusundan biri oldu. Sezon sonu Konyaspor'un şampiyon olarak 1. Lig'e çıkmasında 34 maç, 9 gol ve 2917 dakikalık istatistikleriyle pay sahibi oldu. 4 sarı kart gören Hamzaoğlu takımını hiç yalnız bırakmadı. 2003-04 sezonunda takım ile sözleşmesinin uzatılması istense de Hamzaoğlu, Galatasaray'dan eski başkanı Alp Yalman'ın gençlere yol göstermesi, yardımcı olması için yoğun ısrarlarıyla o sezon Galatasaray'ın satın aldığı pilot takımı olan Beylerbeyi'ne transfer oldu. Transfer sonrası "Amacımız Beylerbeyi’ni ikinci lige çıkarmak. Burada tecrübelerimi genç arkadaşlara aktarmaya çalışacağım." ifadelerinde bulunan Hamzaoğlu, takımın en genç oyuncusu ile aynı odada kaldı. İlk maçına 0-4'lük Sapancaspor maçında çıkan Hamza, 90 dk sahada kaldı. İlk golünü ligin 2.haftasında Bakırköyspor'a atan Hamzaoğlu, Mehmet Eren Boyraz ve Ceyhun Müderrisoğlu gibi isimlerle forma giydi. Hamzaoğlu ayrıca kariyerinde gördüğü tek kırmızı kartı da o sezon 4 Nisan 2004 günü oynadığı Bilecikspor maçında gördü. O sezon 3. Ligde 30 maça çıktı, 6 gol kaydetti. Sezonun bitiminde aktif futbolculuk kariyerine veda etti. 10 kez millî takımlara çağrılan Hamza Hamzaoğlu, 4 kez Türkiye U-21, 5 kez Türkiye Olimpik ve 1 kez Türkiye A Millî forması olmak üzere toplam 10 kez millî formayı giymiştir. 23 Temmuz 2013 - 1 Aralık 2015 tarihleri arasında Türkiye millî futbol takımı Teknik Direktörü Fatih Terim'in yardımcılığını yaptı. Hamzaoğlu'nun antrenörlük hayatı 2004-05 sezonunda İstanbulspor’da bir dönem oyuncusu olduğu Saffet Susiç’in çalıştırdığı Konyaspor takımında yardımcı antrenörlükle başladı. Futbol oynarken de antrenörlerinin neler yaptıklarını dikkatle gözlemleyen Hamzaoğlu, Fatih Terim'den ve İstanbulspor’da birlikte çalıştığı Hollandalı Leo Beenhakker’dan etkilendi. Kariyerinde özel bir yeri olan Susiç’in Konyaspor’dan sonra Çaykur Rizespor’da da 2 sezon yardımcılığını yaptı ve 2008’de yine Saffet Susiç ile bu kez Ankaraspor’da çalıştı. 2008-09 sezonunun devre arasında Malatyaspor'un teknik direktörlük teklifini kabul etti. Daha takımını çalıştırmaya başladığı ilk günlerde oyuncuların paralarını alamadıkları gerekçesiyle idmana çıkmama kararıyla karşı karşıya kaldı. Takımındaki birçok iyi oyuncuyu ekonomik sebeplerle kaybeden Hamzaoğlu, devre arası kampına büyük sıkıntılarla başladı. Takımını Kayserispor ile oynayacakları Türkiye Kupası maçına yalnızca 10 lisanslı oyuncuyla hazırlayabildi. Öncesinde 4 genç oyuncuya kendilerine takım bulmaları için izin vermesine karşın şartlar gereği bu oyuncuları geri çağırarak biri kaleci olmak üzere 14 kişilik kadroyla takımı hazırladı. Genç oyuncularla 1. Lig maçlarına çıkan Hamzaoğlu, alınan başarısız sonuçlar nedeniyle yönetim tarafından ligin bitmesine 9 hafta kala görevden alındı. Hamzaoğlu ilk teknik direktörlük kariyerini Malatyaspor'da 12 lig maçında 3 galibiyet, 8 mağlubiyet ve Türkiye Kupası'nda 3 maçta 3 mağlubiyet ile tamamladı. Hamzaoğlu ayrıldıktan sonra Malatyaspor kalan 9 haftada 7 mağlubiyet 2 beraberlik aldı ve ligi son sırada tamamlayarak küme düştü. 2009-10 sezonunun 5. haftasında Eyüpspor’la anlaştı. 2 puanla son sırada aldığı Eyüpspor’u yukarılara taşıdı ve Final grubuna katılma şansını son maçta kaçırdı. Play-Off’ta finale yükselmesine karşın TKİ Tavşanlı Linyitspor’a 2-1 yenilerek takımını 1. Lig’e çıkarma şansını yitirdi. 2010-2011 sezonu başında 1. Lig takımlarından Denizlispor'la 2+1 yıllık sözleşme imzaladı. Denizlispor ile sezonun ilk yarısını lider bitirmesine rağmen ikinci yarıda üst üste aldığı kötü sonuçlar üzerine çokça eleştirilmeye başlandı ve son olarak 29 Ocak 2011 tarihinde Gaziantep Büyükşehir Belediyespor'a kendi sahasında 1-0 yenildi. Bu lig karşılaşmasının ardından yaptığı basın toplantısında istifa etti. Denizlispor’dan ayrıldıktan kısa bir süre sonra ligin bitmesine 10 hafta kala, Mart 2011'de teknik direktör Mehmet Atilla Özcan ile yollarını ayıran Akhisar Belediyespor’dan gelen teklifi kabul etti. Çalıştırmaya başladığı Akhisar, bir maç fazlasıyla düşme hattının üstündeki takımdan 4 puan gerideydi. Mümkün olduğunca sporculara verdikleri sözleri yerine getiren yönetim için takımı ligde tutmak isteyen Hamzaoğlu, lige tutunmayı son haftada başardı. Akhisar’daki ikinci sezonunda Hamzaoğlu, bir önceki sezon düşmekten son anda kurtulan bir takımın sonraki sezona şampiyonluk parolasıyla başlaması hususunda temkinliydi. Ligde kalıcı olma hedefiyle başladığı sezonda taraftarı büyük beklenti içine sokmadan, oyuncuları baskı altına almadan, stres ortamı oluşturmadan sezona başladı. Düşündükleri ve planladıkları her şeyi gerçekleştirerek 2011-12 sezonunda 1. Lig'i şampiyon tamamlayan takımı, tarihinde ilk kez Süper Lig'e yükseldi. Süper Lig’e çıktıkları ilk sezon 1. Lig’de birlikte çalıştığı 13-14 oyuncuyla yola devam etti. Takımda en fazla kazanan oyuncu 300.000 Euro almaktaydı. Süper Lig'deki ilk maçında Eskişehirspor'u deplasmanda 90. dakikada Sertan Vardar'ın golüyle mağlup eden Hamzaoğlu'nun ekibi, Süper Lig'deki ilk sezonunda ilk yarıyı 15 puanla dipte tamamlamasına karşın yönetimin Hamzaoğlu'na güvenmesi ve futbolu tamamen Hamzaoğlu'na emanet etmesiyle Akhisar mucizesinin temelleri atıldı. Yönetim pahalı oyuncu istemeyen Hamzaoğlu'nun tüm isteklerini yerine getirdi. Yönetim, teknik heyet, futbolcular ve taraftarların uyum içinde hareket etmesiyle milyonlarca avro harcayan birçok takımın başarısız olduğu ligde, ligin en düşük bütçeli ve en az transfer yapan takımı olarak devre arasında Bilal Kısa ve 15 maçta 12 gollük katkı yapan ve takımın en sevilen futbolcusu olan Theofanis Gekas transferleriyle hedefini tutturmayı başardı ve ligde kaldı. Ligin son 7 maçında 5 galibiyet, 1 beraberlik alan Hamzaoğlu’nun ekibi, tek mağlubiyetini 90+2 ve 90+4. dakikada gelen gollerle 4-3'lük skorla Antalyaspor’dan aldı. 2013-14 sezonunda takımdan ayrılan Theofanis Gekas yerine kadroya Ibrahima Sonko'nun önerisiyle Oumar Niasse katıldı. Fatih Terim'in Türkiye millî futbol takımında yardımcı antrenörlüğünü de sürdürürken, takımıyla Galatasaray, Fenerbahçe, Beşiktaş ve Trabzonspor'a karşı sadece 2 mağlubiyet aldı ve o sezon 4 büyüklerden en çok puan alan teknik direktör oldu. Takımı Avrupa kupalarını hedeflese de bu hedefinin uzağında kalarak ligi 10. sırada tamamladı. Sezon sonunda hem millî takım yardımcılığı hem Akhisar Belediyespor teknik direktörlüğünü yürütemeyeceği gerekçesiyle istifa etti. 1 Aralık 2014 tarihinde Cesare Prandelli'nin gönderilmesinin ardından Galatasaray teknik direktörlüğüne getirildi. Galatasaray'da hem futbolcu hem teknik adam olarak Süper Lig şampiyonluğu yaşayan ilk isim olan Hamzaoğlu, aynı sezon Türkiye Kupası'nı da kazanarak yine hem futbolcu hem teknik adam olarak kulüp tarihinde çifte şampiyonluk elde eden ilk teknik direktör oldu ve kulüp tarihine geçmeyi başardı. 13 Haziran 2015 tarihinde 3 yıllık sözleşme daha imzaladı. 8 Ağustos 2015 tarihinde Bursaspor ile yapılan Türkiye Süper Kupası maçını kazanarak Galatasaray teknik direktörlüğü görevindeki üçüncü kupasını aldı. 18 Kasım 2015 tarihinde yönetimle ters düşmesi nedeniyle Galatasaray teknik direktörlüğü görevinden alındı. Sarı kırmızılı kulüpten yapılan resmi açıklamada şu satırlara yer verildi: "Galatasaray Futbol Takımı Teknik Direktörü Sayın Hamza Hamzaoğlu’nun sözleşmesi, varılan karşılıklı mutabakat çerçevesinde sona erdirilmiştir. Hocamıza bugüne kadar kulübümüze verdiği hizmetler için teşekkür ediyor, kendisine bundan sonraki kariyerinde başarılar diliyoruz.". Aynı gün Hamza Hamzaoğlu Galatasaray Resmi Web Sitesi aracılığıyla teşekkür etti. daha sonra Hamza Hamzaoğlu karşılıklı mutakabat olmadığını görevinin sona erdirildiğini televizyondan öğrendiğini söyledi. Hamza Hamzaoğlunun gidişinin ardından Galatasaray sert bir düşüş yaşayarak 13.hafta 6. sıraya kadar geriledi. 17 Aralık 2015 tarihinde Süper Lig takımlarından Bursaspor'la anlaştı. Takımıyla çıktığı ilk maçı kaybeden Hamzaoğlu, sonrasında Süper Lig'de ve Türkiye Kupası'nda toplam 8 maç üst üste kazanarak dikkat çekti. Hamzaoğlu'nun bu serisi 10. maçında takımının kupaya havlu atmasına sebep olan mağlubiyetle son buldu. Süper Ligde 13 Ocak 2017 Cuma akşamı oynanan 17.Hafta maçında Bursaspor'un Trabzonspor'a Bursa Büyükşehir Belediye Stadyumu'nda 2-1, hemen sonrasında 17 Ocak 2017 Salı akşamı oynanan Ziraat Türkiye Kupası maçında Bursaspor'un yine kendi sahasında Akhisar Belediyespor'a 4-1 ve 21 Ocak 2017 Cumartesi akşamı süper ligin 18.Haftasında oynanan Bursaspor-Adanaspor maçında Adanaspor'a yine kendi sahasında 1-0 yenilmesinden sonra 23 Ocak 2017 tarihinde Bursaspor'daki görevine son verilmiştir. Bursaspor'dan ayrıldıktan sonra Akhisar Belediyespor teknik direktörlüğü için adı geçen Hamzaoğlu, Mustafa Reşit Akçay'dan boşalan teknik direktörlük görevi için 23 Mart 2017'de Osmanlıspor ile 1,5 yıllık sözleşme imzaladı. Keep the Faith Keep the Faith, 3 Kasım 1992'de Mercury Records tarafından satışa sunulan Amerikalı rock müzik grubu Bon Jovi'nin beşinci stüdyo albümüdür. Grubun 1988 tarihli "New Jersey" albümünden dört sene sonra yayınlanan ve prodüktörlüğünü Bob Rock'ın üstlendiği albüm Kanada'nın Vancouver şehrinde kaydedildi. Keep The Faith, grubun solo projelere ağırlık verdiği ve grup içi ilişkilerinin iyi olmadığı bir dönemin ardından kaydedildiği için bir geri dönüş albümü niteliği taşımaktadır. Hem bu nedenle hem de grubun müziği ve imajındaki değişim nedeni ile "Keep the Faith" albümü grubun kariyerindeki ikinci sayfanın başlangıcı olarak kabul edilir. Albüm kapağı dört sene aradan sonra yeniden bir araya gelen grup üyelerinin birlik beraberliğini simgelemektedir. Keep The Faith, grubun seksenli yıllardaki çalışmalarına nazaran daha olgun bir albüm olarak görülmüştür. Albüm dünya genelinde günümüze dek 10 milyonun üzerinde bir satış gerçekleştirdi. 2006 yılında "Classic Rock" ve "Metal Hammer" dergilerinin hazırladığı "90'ların En İyi 200 Albümü" listesinde yer alan Keep The Faith "Kerrang!" dergisinin hazırladığı "Ölmeden Önce Dinlemeniz Gereken 100 Albüm" listesinde 21. sırada yer almıştır. New Jersey albümü için çıkılan dünya turnesinin ardından grup üyeleri, fiziksel ve ruhsal bir çöküntüye uğramış ve aralarında iletişim kopma noktasına gelmişti. Turne sona erdikten sonra yeni albüm çalışmaları için stüdyoya girmeyip ilk defa ara vermeyi uygun gördüler. Jon Bon Jovi'nin 1990 yılında yayınlanan "Young Guns II" filminin müziklerini içeren "Blaze of Glory" ile büyük başarı yakalamasından sonra grubun dağıldığı söylentileri giderek artmaya başladı. Grubun gitaristi Richie Sambora ise 1991 yılında ilk solo albümü ""Stranger in This Town""'ı yayınlamıştı. Jon Bon Jovi, 1991 yılının Eylül ayında, grubun 8 yıldır menajerliğini yürüten ve başarılarında büyük payı olan Doc McGhee ile yollarını ayırma kararı alarak görevine son verdi. Kariyerine solo olarak devam etmesi ya da Hollywood'a sinema sektörüne girmesi yönündeki baskılara aldırış etmeyerek müzik kariyerine grup ile devam etme kararı aldı. Bon Jovi Manegement'ı kurarak kendi menajerlik sistemini oluşturdu ve daha etkin bir rol üstlendi. Grup üyeleri 1991 yılının Kasım ayında grubun geleceği hakkında konuşmak için bir araya geldi. Aralarındaki sorunları çözdükten sonra grubun geri dönüşü için hazırlıklara başladılar. Grup, 1992 yılının Ocak ayında Kanada'nın Vancouver şehrindeki Little Mountain stüdyolarında yeni albüm için çalışmalara başladı. Albümün prodüktörlüğünü, grubun "Slippery When Wet" ve "New Jersey" albümlerinin de prodüktörlüğünü üstlenmiş olan Bruce Fairbairn'in yapması planlanmıştı. Ancak Bruce Fairbairn o günlerde Aerosmith'in "Get a Grip" albümünün prodüktörlüğü üzerinde çalıştığı için yeni Bon Jovi albümünün prodüktörü olarak Bob Rock isminde karar kılındı. Bob Rock 1989 yılında Motley Crue'nun "Dr. Feelgood" albümü ile 1991 yılında Metallica'nın "Black Album" olarak da bilinen kendi adını taşıyan albümünün prodüktörlüğünü yaparak rock müzik dünyasında büyük bir üne erişmişti. Bob Rock, Bon Jovi'nin "Slippery When Wet" ve "New Jersey" albümlerinde de ses teknisyenliği görevini üstlenmişti. Albümün kaydı, 1992 yılının Ocak ayı ile Ağustos ayı arasında grubun Kanada'nın Vancouver şehrindeki Little Mountain stüdyolarında gerçekleştirdiği 7 aylık bir çalışma sonucu tamamlandı. Jon Bon Jovi ve Richie Sambora, gruptaki değişim nedeni ile Keep The Faith albümünün kayıt sürecinin tüm Bon Jovi albümleri arasında en zor ve sıkıntılı olanı olduğunu belirtmiştir. Richie Sambora Keep The Faith'i bir geçiş albümü olarak gördüğünü belirtirken David Bryan ise şu yorumu yapmıştır; Albümdeki yedi şarkı Jon Bon Jovi tarafından yazılıp bestelenmiştir. Jon Bon Jovi, eşi Dorethea Hurley için yazdığı "Bed Of Roses"'ın yanı sıra, 9 dakika 55 saniye ile Bon Jovi kariyerinin en uzun şarkısı olan "Dry County"'nin de aralarında bulunduğu bu şarkıların çoğunu 1991 yazında hem içinde bulunduğu karanlık dönemden çıkmak hem de yapacağı yeni besteler için ilham kaynağı aramak adına çıktığı ve tüm ABD'yi dolaştığı motosiklet turu esnasında yazmıştır. Jon Bon Jovi, bu gezi ile ilgili ilerleyen yıllarda şu yorumu yapmıştı; Jon Bon Jovi'nin, albüm için yazılan hem ilk hem de son şarkı dediği ve onun motosiklet turu esnasında gezip gördüğü yerlerdeki insanlar ve yaşantılarından ilham alarak yazdığı "Dry County", grubun bir araya gelmesi ve her birinin katkılarından sonra yaklaşık 10 dakikalık bir şarkı haline geldi. "Bed Of Roses"’ı ise Jon Bon Jovi yine 1991 yazında Los Angeles’ta bir otelde kaldığı esnada yazmaya başlamıştır. David Bryan, ilk iki albümün ardından ilk defa bu albümde bir şarkıda söz yazarı ve besteci olarak yer almıştır. "In These Arms", Jon Bon Jovi, Richie Sambora ve David Bryan tarafından yazılmıştır ve albüm için kaydedilen en son şarkıdır. Albümün ismi olarak ilk önce "Revenge" düşünülmüştü fakat hem sözler açısından hem de müzikal açıdan Bon Jovi'nin önceki çalışmalarından oldukça farklı olduğu için ve grubun geçirdiği değişimi en iyi yansıtan şarkılardan biri olduğu için Keep The Faith'te karar kılındı. "Keep the Faith" albümü, 1992 yılının Kasım ayında yayınlandığında grubun geçirmiş olduğu değişim şaşkınlıkla karşılandı. Jon Bon Jovi saçlarını kısaltıp yeni bir görünüm edinmişti. Piyano baladları ve uzun gitar soloları içeren epik tarzda şarkılar ve kişisel şarkı sözleriyle dikkat çeken albüm grup üyelerinin otuzlu yaşlarına gelmiş olmalarının da etkisi ile hem şarkı sözleri, hem de sound olarak o güne kadarki en olgun Bon Jovi albümü idi. Keep The Faith ile Bon Jovi, kariyerinin o güne kadarki en olumlu eleştirilerini aldı. CNN, Jon Bon Jovi'nin saçlarını kestirmesini haberlere taşıdı. "New York Times" albüm için şarkı sözlerinde optimizmin yanı sıra kuşkuculuğunda ön planda olduğundan ve diğer 90'lar grupları ile birlikte Bon Jovi'nin de artık şarkı sözlerinde gerçekler üzerinde durduğundan söz ederken "Bed Of Roses" için Bon Jovi'nin o güne kadarki en güçlü şarkısı yorumunu yaptı. "Los Angeles Times", albümü Bon Jovi'nin Grunge'a karşı cevabı olarak nitelendirdi ve Keep The Faith'i grubun o güne kadarki en fazla pop etkileşimli albümü olarak bulmasına rağmen grubun rock günlerinin hâlâ sona ermediği yorumunda bulundu. "Hard Rock Magazine", New Jersey ile Keep The Faith arasındaki dört senelik süre içerisinde Metallica ile birlikte Thrash Metal'in, Nirvana ile birlikte Grunge'ın yükselişi nedeni ile artık neden Bon Jovi gibi bir gruba ihtiyaç duyulsun sorularının albüm dinlendikten sonra ortadan kalkacağını, "Dry County", "Bed Of Roses", "In These Arms" ve "If I Was Your Mother"'ın Bon Jovi kariyerinin o güne kadarki en iyi şarkıları olduğunu savunmuştur. Allmusic editörü Johnny Loftus ise Bon Jovi'nin Keep The Faith ile soundunu başarılı bir şekilde güncellediğini ve albümü grubun 80'lerdeki soundunun daha ciddi ve olgun bir yorumlaması olarak gördüğünü belirtmiştir. İngiliz, "Q" ve Amerikan "Spin" dergileri de albümle ilgili olumlu eleştiride bulundu. Q dergisi albümü, bir dizi sempatik marşlar serisi olarak nitelendirirken Spin dergisi ise yüksek tempo optimistik bir albüm olarak değerlendirdi. Grup, albümün promosyonu için albüm yayınlanmadan bir ay önce ABD'de küçük kulüp ve barlarda verdikleri konserleri içeren sekiz konserlik bir bar turnesi gerçekleştirdi. Grup bu konserleri hem köklere dönüş olması adına hem de gerçekleştirdikleri son büyük dünya turnesinin üzerinden üç sene geçmiş olduğu için biraz ısınmak adına gerçekleştirdi. Albümün tanıtımı 25 Ekim 1992 tarihinde MTV stüdyolarında gerçekleşen ve MTV ile birlikte ABD'deki 130 radyo tarafından aynı anda yayınlanan bir konser ile yapıldı. Akustik şarkıların da yer aldığı bu MTV Unplugged tarzındaki konser 1993 yılında adında VHS formatında bir video kaset olarak yayınlandı. Albümden, ABD ve Kanada'da dört, Avrupa ve Avustralya'da ise altı single yayınlandı. Albümün ilk single'ı "Keep The Faith" 1992 yılının Ekim ayında yayınlandı. ABD'de Billboard Mainstream Rock Tracks listesinde 1 numaraya yükseldi. İngiltere, İrlanda, İsviçre, ve Kanada single listelerinde ilk beşe Almanya, Avusturya, Hollanda, İsveç ve Avustralya'da ise ilk ona girdi. Albümden 1993 yılı içerisinde dört single daha satışa sunuldu. İkinci single "Bed Of Roses" 1993 yılının Ocak ayında yayınlandı. ABD, Almanya, İsviçre, Hollanda ve Avustralya'da ilk ona giren şarkı Kanada listelerinde iki numaraya kadar yükseldi. Bed Of Roses şarkısının İspanyolca sürümü olan "Cama De Rosas" sadece İspanya, Meksika ve bazı Güney Amerika ülkelerinde yayınlanan cd'lerde yer aldı. 1993 yılının Mayıs ayında yayınlanan üçüncü single "In These Arms", Kanada, İngiltere, İrlanda ve Avustralya'da ilk ona girdi. Dördüncü single "I'll Sleep When I'm Dead" 1993 yılının Ağustos ayında yayımlandı. Şarkı İngiltere ve İrlanda single listelerinde ilk yirmide yer aldı. Albümün beşinci single'ı "I Believe" sadece Avrupa ve Avustralya'da yayınlandı. 1993 yılının Ekim ayında yayımlanan "I Believe"'in single'ı grubun 18 Eylül 1993 tarihinde İngiltere'nin Londra şehrinde verdiği konserden canlı kayıtlar içermektedir. I Believe, İngiltere single listelerinde 11 numaraya kadar yükseldi. Billboard dergisi 1993 yılının sonunda albümün tüm dünyada 8 milyonluk satışa ulaştığını açıkladı. Keep The Faith, 1993 yılının en çok satan albümleri yıl sonu sıralamasında İsviçre'de birinci, Almanya'da ikinci, Avusturya'da üçüncü, Avustralya'da onuncu sırada yer aldı. Kanada'da ise 1993 yılının en çok satan beş albümünden biri olarak Kanada'nın en önemli müzik ödülleri olan Juno Ödülleri'nde yılın en çok satan albümü dalında aday oldu. Albümde yer alan video kliplerle grubun şarkılar ve albüm ile ilgili yorumlarının yer aldığı 1993 yılının sonunda VHS formatında video kaset olarak satışa sunuldu. Grubun albüm için çıktığı turne 1993 yılının Aralık ayında sonra ermesine rağmen grup 1994 yılında da albümün promosyonuna devam etti ve son bir single daha yayımladı. Albümün altıncı ve son single'ı olan "Dry County" de sadece Avrupa, Avustralya ve Japonya'da 1994 yılının Mart ayında yayınlandı ve İngiltere ile İsviçre listelerinde ilk onda yer aldı. Keep The Faith, grubun bir sonraki albümü yayınlanmadan tüm dünyada 9 milyonluk satışa ulaşmıştı. Cross Road Cross Road, Bon Jovi'nin 1994 yılının Ekim ayında Mercury Records tarafından satışa sunulan, grubun en büyük hitlerinin yer aldığı derleme albümüdür. Albümde Bon Jovi'nin en sevilen on üç şarkısının yanı sıra "Always" ve "Someday I'll Be Saturday Night" olmak üzere iki yeni şarkı yer almaktadır. Albümde, Jon Bon Jovi'nin solo albümünden ise 1 şarkı yer almaktadır. Jon Bon Jovi albümde daha fazla şarkı olmasını hatta Richie Sambora'nın da solo çalışmalarından bir şarkı yer almasını ve iki cd den oluşan ikili bir albüm olarak yayımlanmasını istemişti. Fakat en sonunda albümün tek cd halinde ve on üç eski iki yeni şarkı ile grubun on yıllık kariyerini yeni dinleyicilere en iyi biçimde yansıtacağını düşünerek bu şekilde yayımlanmasında karar kılınmıştır. Single olarak yayınlanan "Always", Amerikan müzik listelerinin ilk onunda altı ay boyunca yer alıp birçok ülkede bir numara olarak Bon Jovi'nin kariyerinin en başarılı single'ı olurken Cross Road, İngiltere'de 1994 yılının en çok satan albümü olmayı başardı. Cross Road, grubun bas gitaristi Alec John Such'ın çaldığı son Bon Jovi albümü olma özelliği taşımaktadır. Grup, 1993 yılının Aralık ayında sona eren Keep The Faith albümünün turnesinin hemen ardından yeni albüm için hazırlıklara başlamıştı. Yeni albümün 1994 yılının sonbaharında yayımlanması planlanmıştı fakat Jon Bon Jovi ve Richie Sambora yeni şarkılar yazmaya devam etmek istediği için albümün çıkış tarihi ertelendi. Bu arada "Bon Jovi Manegement"ın verdiği karar doğrultusunda grup bir en iyiler derlemesi yayımlamaya karar verdi. Albümde yer alan iki yeni şarkıdan biri olan Always, 1993 yılında grup Keep The Faith turnesi kapsamında İngiltere'de konser vermek için bulunduğu esnada Jon Bon Jovi tarafından "Romeo Is Bleeding" filmi için yazılmıştı. Fakat Jon Bon Jovi filmi beğenmediği için şarkının filmde kullanılmasından vazgeçilmişti. Unutulmaya yüz tutan şarkı arşivlerde Jon Bon Jovi'nin bir arkadaşı tarafından keşfedildi. Arkadaşı Jon Bon Jovi'ye bu şarkıyı mutlaka albüme kyması gerektiğini söyledikten sonra şarkı yeniden düzenlenip kaydedildi ve Cross Road'ta yer alan iki yeni şarkıdan biri olarak albümdeki yerini aldı. Albümdeki diğer yeni şarkı Someday I'll Be Saturday Night ise Jon Bon Jovi, Richie Sambora ve Desmond Child tarafından grubun yayımlamayı planladıkları yeni albümü için yazılmıştı. Her iki şarkının prodüktörlüğünü, grubun yeni albümlerinin de prodüktörlüğünü üstlenmiş olan Peter Collins üstlenmiştir ve Nashville'de kaydedilmişlerdir. Always ve Someday I'll Be Saturday Night şarkıları, Alec John Such'ın bas gitarda yer aldığı son Bon Jovi şarkılarıdır. Bon Jovi'nin ilk albümünde yer alan Runaway'in kaydında, Richie Sambora, Tico Torres, David Bryan ve Alec John Such yer almamıştı. Grup bu şarkıyı Cross Road albümünde yeniden kaydetmeyi planladı fakat daha sonra bundan vazgeçerek Livin' On A Prayer'ı farklı bir düzenleme ile yeniden kaydettiler. ""Prayer 94"", Cross Road'un sadece ABD ve Kanada'da yayımlanan sürümlerinde yer aldı. Cross Road, 13 Ekim 1994 tarihinde tüm dünyada aynı anda satışa sunuldu. 13 ülkede listelere 1 numaradan giriş yapan Cross Road 25 ülkede ise ilk üçte yer aldı. 5 hafta 1 numarada yer aldığı İngiltere'de 1994 yılının en çok satan albümü olarak belirlendi. Japonya'da gerçekleştirdiği 1 milyon 250 binlik satışla Japonya tarihinin en fazla satan albümlerinden biri olmayı başardı İlk beş haftasında tüm dünyada 5 milyon, 6 ay içinde ise 10 milyon satan Cross Road Bon Jovi kariyerinin en hızlı satan albümüdür. 1995 yılının Nisan ayında Dünya Müzik Ödülleri'nde Bon Jovi'ye yılın en çok satan rock grubu ödülünü kazandıran Cross Road yayımlanışının birinci yılında tüm dünyada 12 milyonluk bir satışa ulaşmıştı. Albümden yayınlanan ilk single "Always", ABD'de Billboard Hot 100 listesinin ilk onunda 6 ay yer aldı ve 1 milyonun üzerinde satış gerçekleştirerek ABD'de RIAA tarafından platin plak ile ödüllendirildi. Tüm dünyada 3 milyonluk satışla grubun kariyerinin en çok satan single'ı olan Always, Kanada, İrlanda ve İsviçre listelerinde 1 numaraya kadar yükselirken İngiltere, Avustralya, İsveç, Hollanda listelerinde 2 numaraya kadar yükseldi ve Almanya, Avusturya ve Finlandiya'da ilk beşte yer aldı. Albümden yayınlanan ikinci single "Someday I'll Be Saturday Night" ise İngiltere, Avustralya, İrlanda ve Finlandiya listelerinde ilk ona girdi. Cross Road'un Billboard dergisi tarafından 2004 yılında tüm dünyada günümüze 18.5 milyonluk satışa ulaştığı açıklandı. Bon Jovi'nin eski albümleri içerisinde satışı en hızlı olarak devam eden Cross Road 2006 yılında sadece ABD'de 324 bin kopya satarak AC/DC'nin Back in Black albümünün ardından yılın en çok satan ikinci katalog albümü oldu. 2005 yılında üç cd'den oluşan "Deluxe Sound & Vision" versyonu yayınlanan albümün birinci diskinde Cross Road'un özgün sürümü ikinci diskte grubun daha önce yayımlamamış olduğu bazı şarkılar üçüncü diskte ise grubun 1995 yılında Londra'nın Wembley Stadında verdiği konserin DVD si olan "Live From London" yer almaktadır. II. Leo (imparator) II. Leo veya Flavius Leo (d. 467- ö. 17 Kasım 474) 18 Ocak 474 ile 17 Kasım 474 arasında Doğu Roma imparatoru (Bizans )imparatoru olarak hüküm sürmüştür. İmparator I. Leo ile Verina'nin kızı olan, Ariadne ile Zeno'nun oğludur. I. Leo öldüğü zaman herkesi şaşırtacak şekilde Bizans İmparatorluk tahtını, damadı olan Zeno'ya değil de, torunu olan ve daha 7 yaşında bulunan II. Leoya bıraktığı anlaşılmıştı. Küçük II. Leo, gerçekten I. Leo'un torunu olarak en yakın erkek akrabası olmaktaydı ama Roma imparatorluk kurallarına göre imparatorluğun en yakın akrabaya geçmesi gerekmemekteydi. Babası olan Zeno ortak imparator olarak tayin edildi ve 18 Ocak 474'te imparatorluk görevine başladı. On ay süren çok kısa bir saltanattan sonra 17 Kasım 474'te birdenbire nedeni bilinmeyen bir hastalıktan öldü. Ölümünden sonra babası Zeno tek başına imparator olmuştur. Zamanında çok yaygın olan söylentilere göre, bu nedeni bilinmeyen ölüm annesi Ariadne tarafından verilen zehirle sağlanmıştır. Özellikle I. Leo'nun karısı ve II. Leo'nun büyükannesi olan Verina, imparator Zeno aleyhinde hazırladığı başarılı saray darbesini organize ederken bu zehirlenme nedenini büyük bir koz olarak kullanmıştır. Dünya Bülteni Dünya Bülteni veya Dünya Bülteni Haber Portalı, 13 Eylül 2005 tarihinde Türkiye'nin 11 dilde yayın yapan ilk ve tek haber portali olarak yayın hayatına başlamış ve internet üzerinden güncel haber kaynağı olarak faaliyet gösteren web sitesidir. Dünya Bülteni Haber Portalı, Türkçe, İngilizce, Arapça, Fransızca, İspanyolca, Arnavutça, Rusça, Azerice, Almanca, Urduca ve Farsça olmak üzere 11 dilde yayın yapmaktadır. Dünya Bülteni Haber Portalı'nın Yazı İşleri Müdürülüğünü Hamit Kardaş ve haber sitesinin İdari İşler Müdürlüğünü Mehmet Hammutoğlu yapmaktadır. Mayıs 2016'ya kadar sitenin Genel Yayın Yönetmenliğinde gazeteci ve yazar olan Akif Emre bulunmaktaydı. Bu tarihten itibaren sitenin Genel Yayın yönetmeni olarak Erhan Erken görev yapmaktadır. Pangani Pangani, Tanzanya'da bir şehirdir. Kent, Tanzanya'nın kuzeydoğu kesiminde, başkent Darüsselam'ın kuzeyinde Hint Okyanusu'nün batı yakasında kurulmuştur. Kent, 2002 sayımlarında göre 8,000'lik bir nüfusa sahiptir. Tarihi 15. yüzyıla kadar dayanan şehir, Zanzibar adasıyla Tanzanya arası arasındaki ulaşımda uzun yıllar önemli bir rol oynamıştır. 1888'de kent, Alman sömürgecilerinin uğrak noktası haline gelmiştir. Uzun süre sömürge limanlarından biri olarak kalan Pangani, en sonunda Tanzanya'nın bağımsızlığını ilan edişiyle bu ülkeye bağlanmıştır. Shinyanga Shinyanga, Tanzanya'da bir şehirdir. Kent, Tanzanya'nın kuzeybatı kesiminde, boş bir arazi üzerine kurulmuştur. Kent, 2002 sayımlarında göre 92,918'lik bir nüfusa sahiptir. Tarihi hakkında eski bilgilere rastlanmayan kent, Shinyanga Bölgesi'nin de başkentidir. Ekvatorun güneyinde yer alan kent, yıl boyunca yağışlıdır. Kemancı Kemancı ("diğer isimleriyle" Köprüaltı, Köprüaltı Kemancı, köprü kemancı, Eski Kemancı), 1986 yılında Galata Köprüsü'nün altında kurulmuş bir rock bar. Kemancı, 1986 yılında bir birahane olarak İlyas Güray tarafından açılmıştır. İlk zamanlarda yerli arabesk türü müzik çalan bir mekan iken zamanla gençlerin isteği üzerine metal ve rock müzik çalmaya başlamıştır. Belirli bir donem sonra İlyas Güray uzun zamandır yanında çalışan Zeki Ateş'i mekana ortak etmiştir. 16 Mayıs 1992'deki yangın nedeniyle köprü altı dönemi kapanmış ve Kemancı Taksim Ali Poyrazoğlu Tiyatrosu'nun üstüne taşınmıştır. Taşınan mekanın ortakları İlyas Güray, Zeki Ateş ve İsmail Yeter olmuştur. Resmi olarak 4 Kasım 1993'de İlyas Güray'ın ortak olmak istememesi dolayasıyla Kemancı'nın iki ortağı Zeki Ateş ve İsmail Yeter finansörler Turgut Odabaş ve Galip Tekin ile birlikte Sıraselviler 69 numaradaki 3 katlı yeni bir binanın inşasına başladılar. İlk olarak en alt kat açıldı. Alt katta çıkan gruplar arasında Volvox (Şebnem Ferah, Özlem Tekin, Gül Ağırca ve Ebru Bank-Eroğlu), Mad Madame (Kaan Tangöze, Yakup Trana, Ari Barokas, Tercan Şener), Indians (Teoman Yakupoğlu, Arbak Refik Dal, Serdar Öztop, Burak Kulaksızoğlu, Türkay Türkmen ), Pentagram, MFÖ, Erkin Koray, Funk Doctors ve Cins mevcuttu. Mekanın gruplarını eski bir müzisyen olan İsmail Yeter seçmekteydi. Teoman ise Bodrum Mavi Bar'da gitar çalarken ortaklardan Turgut Odabaş'ın İsmail Yeter'e tavsiye edilmesi üzerine keşfedilmiştir. Mekanı Metallica, Alphaville, The Cranberries, The Cult, Jimmy Page ve Robert Plant gibi dünyaca tanınan müzisyen ve gruplar ziyaret etmiştir. Daha sonra ise üst Kemancı açılmıştır. Üst Kemancı'da yine dönemin tanınan müzisyenleri çalışmıştır. Düğün salonu ve Mandala Rock Bar olan orta kat en son olarak Kemancı bünyesine Kemancı Kültür Merkezi olarak katılmış olsa da, iki sene içerinde kapatılmış ve 1999'da Milenyum Club olarak hizmete devam etmiştir. 1999 depreminden sonra İstanbul halkının underground mekanlardan çekinmesi dolayısıyla mali krize giren Kemancı, 2006 yılında iflas etmiştir. İşletme kapandıktan sonra geçmiş dönemlerde isim hakkı ortaklar tarafından kendisine verilen ve Kemancı ile ismi özdeşleşen Zeki Ateş, iflas etmiş mekanın 2 bina yanına Kemancı adlı yeni bir işletme açmış, ancak bu denemesi başarısız olmuştur. Ateş, 2013 yılında ölmüştür. Kemancı ismi Tuncay Batıbeki tarafından bulunmuş, logosu ise Galip Tekin tarafından dizayn edilmiştir. Mekanda çalmış ilk DJ Ethem Soylu olmaktadır. Hasta (film) Hasta 2007 ABD yapımı bir belgesel filmdir. Özgün adı Sicko 'dur. Michael Moore'un yazıp yönettiği, aynı zamanda oynayıp yapımcılığını da üstlendiği bu bağımsız film ABD'deki sağlık sistemini eleştirmektedir. (İngilizcede "sick" (hasta) sözcüğünden türetilmiş argo bir sözcük olan ""Sicko"", ""tehlikeli akıl hastası"", ""sapık"" anlamında kullanılmaktadır.) Daha önce de Bowling for Columbine belgeseli ile şiddetin Amerikan kültüründeki etkilerine, Fahrenheit 9/11 belgeseli ile de İkiz Kuleler'e yapılan terörist saldırılara farklı bir bakış açısı getiren Oscar ödüllü yönetmen, eylem adamı Michael Moore bu belgesel filminde de dikkatleri ABD'deki sağlık sisteminin olumsuz yönlerine çekmektedir. ABD'deki sağlık sigorta şirketlerinin acımasızca sigortalıları istismar etmeleri, sadece kâr peşinde koşan ilaç şirketleri, şirketlerden para alan siyasetçilerin şirketlerin çıkarları doğrultusunda kararlar almaları gibi konulara değinen ve bunu yaparken sıklıkla belgeleri ve rakamları ortaya döken Moore ayrıca ABD'deki sağlık sistemini İngiltere, Kanada, Fransa ve Küba'da uygulanan kâr amacına dayanmayan sosyal sağlık sistemleri ile kıyaslar. Dünyada sağlığa en fazla bütçeyi ayırmış bir ülke olan ABD'de ortalama yaşam süresinin bile bu ülkelerden çok daha düşük olduğunu da belgeler. Sigortalı oldukları halde aldıkları (veya alamadıkları) sağlık hizmetlerinden dolayı yüksek ve ödenemez faturalarla yüz yüze gelen ABD vatandaşlarından bazılarını Küba'ya götürerek bedava sağlık hizmeti almalarını sağlar. Sağlık sistemlerini kıyaslarken yine her zamanki hınzırlıklarını yaparak seyirciyi güldürmeyi de ihmal etmez. Zaten filmin tanıtım sloganı da doktorların hastalarına ara sıra sarfettikleri bir sözden alınmıştır; ""Biraz canınız yanabilir!"" Film ilk gösteriminin yapıldığı Cannes Film Festivali'nde çok büyük ilgi gördü ve dakikalarca ayakta alkışlandı. Film "En iyi belgesel film" dalında Akademi Ödülü'ne aday gösterildi. Çeşitli yarışmalarda tam 7 ödül kazandı. 9 milyon dolara mal olan Sicko, belgesel bir film olmasına rağmen 6 ay içinde 35 milyon dolar hasılat yaptı. Roland Emmerich Roland Emmerich (d. 10 Kasım 1955) Alman asıllı yönetmen, senarist ve yapımcı. Yıldız Geçidi, Kurtuluş Günü, Yarından Sonra, 2012 gibi filmleriyle tanınır. Roland Emmerich, 10 Kasım 1955 tarihinde Stuttgart kentinin Baden-Württemberg adlı bölgesinde doğdu. 1971 ve 1981 yılları arasında University of Television and Film Munich okulunda eğitim gördü. The Noah's Ark Principle filmi ile 1984 yılında Berlin Film Festivali'e katıldı. Yapımcı Dean Devlin'in yardımıyla ABD'ye geldi. Emmerich'in Hollywood'daki ilk filmi başrolünde Jean Claude Van-Damme'ın yer aldığı "Universal Soldiers" filmi oldu. Ardından bilimkurgu türündeki Stargate adlı film ile Amerika'daki ilk ciddi başarısını elde etti. 1996 yılında Indepedence Day adlı yüksek bütçeli bilimkurgu filmi ile gişede 900,000,000$'u geçen bir başarı yakaladı. Sonraki filmi Godzilla ise aldığı kötü eleştirilerin yanı sıra gişede de istediği sonucu elde edemedi. 2000 yılında, konusu Amerikan İç Savaşı'nda geçen The Patriot adlı filmi çekti.Daha sonra da özel efektli, macera apokaliptik film Day After Tomorrow'u 2004 yılında çekti. Konusu milattan önceki yıllarda geçen 10,000 BC adlı film 2008 senesinde gösterime girdi. Yönetmenin en iyi filminin Kurtuluş Günü mü 2012 mi olduğu tartışmalıdır. ve 1966 yılı yapımı bilimkurgu filmi Fantastic Voyage'ın yeniden çevrimi var. These Days These Days, Bon Jovi'nin 20 Haziran 1995'te Mercury Records tarafından satışa sunulan altıncı stüdyo albümüdür. Peter Collins, Jon Bon Jovi ve Richie Sambora'nın yapımcılığını üstlendiği albüm, grubun bas gitaristi Alec John Such'ın gruptan ayrılmasından sonra yayınladığı ve bas gitarda Hugh McDonald'ın yer aldığı ilk Bon Jovi albümüdür. These Days, Bon Jovi'nin 1992 yılında yayınlanan bir önceki stüdyo albümü "Keep The Faith" ile geldiği noktayı bir adım daha ileri taşıyan daha olgun bir albüm olarak değerlendirilirken şarkı sözleri açısından grubun en karanlık albümü olarak nitelendirilmiştir. Bon Jovi, bu albümle kariyerinin en olumlu eleştirilerini aldı. Birçok eleştirmene göre These Days, grubun en keskin ve oturmuş albümüydü. These Days, 1995 yılında İngiliz "Q" dergisinin hazırladığı yılın en iyi 50 albümü sıralamasında "Blur" grubunun "The Great Escape" albümünün ardında 2. sırada yer aldı. 2006 yılında ise "Classic Rock" ve "Metal Hammer" dergilerinin hazırladığı "90'ların En İyi 200 Albümü" listesinde yer almıştır. Bon Jovi'nin Keep The Faith albümü için çıktığı dünya turnesi 1993 yılının Aralık ayında sonra erdikten sonra vakit kaybetmeden yeni albüm için beste çalışmalarına başlandı. 1994 yılının Ocak ayında Jon Bon Jovi bir seyahati esnasında "Something To Believe In"'i yazdı. İlerleyen dokuz ay içerisinde Jon Bon Jovi ve Richie Sambora kırk şarkı daha yazdılar. Bu şarkılardan biri olan ""Good Guys Don't Always Wear White"" 1994 yılının Haziran ayında "The Cowboys Way" filminin soundtrack'inde yer aldı. Grup daha sonra bu şarkıyı yeni albüme koymaktan vazgeçti. Grubun yeni albümünün 1994 yılının son baharında yayınlanması planlanmıştı fakat Jon Bon Jovi ve Richie Sambora şarkı yazımı konusunda çok yaratıcı oldukları bir dönem içinde bulunduklarını hissettikleri için yeni şarkılar yazmaya devam etmek istiyorlardı. Bu sebepten dolayı plak şirketinden kendilerine biraz daha zaman tanımalarını istediler. Bu süreyi değerlendirmek adına da iki yeni şarkı ile birlikte grubun en sevilen şarkılarının yer aldığı "Cross Road" albümünün yayımlanmasına karar verildi. Yeni albümün yayınlanış tarihi ise 1995 yazına ertelendi. Yeni albüm için yazılmış ilk şarkı olan "Something To Believe In" albümde tamamen Jon Bon Jovi tarafından yazılmış iki şarkıdan biri idi. Diğeri ise Jon Bon Jovi'nin rol aldığı "Moonlight And Valentino" filmi için yazdığı "It's Hard Letting You Go"'dur. "Hey God" Jon Bon Jovi ve Richie Sambora tarafından New York'ta yazıldı. New York Broadway'deki 57. caddede Jon Bon Jovi pencereden bakarken gördüğü, üzerinde Armani elbisesi olan bir adamın yanında yerde yatan bir evsiz şarkının sözleri için ona ilham kaynağı oldu. Jon Bon Jovi albümle ilgili bir demecinde albümdeki şarkılar içinde yazım aşaması en zor olan şarkının "Something For The Pain" olduğunu belirtmiştir. Jon Bon Jovi, Richie Sambora ve Desmond Child tarafından T-Rex ve 70'lerin rock n roll'undan ilham alınarak yazılan şarkı defalarca yeniden yazılıp kaydedildi. Yine Jon Bon Jovi, Richie Sambora ve Desmond Child tarafından yazılan "This Ain't A Love Song"'ta ise R&B ve soul müziğinden ilham alınmıştı. Jon Bon Jovi ve Richie Sambora tarafından yazılan "These Days" için ise Jon Bon Jovi bir demecinde şu yorumu yapmıştır; "Lie To Me", Jon Bon Jovi'nin California'daki evinde Jon Bon Jovi ve Richie Sambora tarafından yazılmıştır. Jon Bon Jovi'nin albümdeki favori şarkılarından biri olan ve Richie Sambora ile beraber yazdığı "Damned" evli bir kadın ile aşk yaşayan bir adamın hikâyesi anlatmakta. Jon Bon Jovi ve Desmond Child tarafından yazılmış olan "Hearts Breakin Even" Richie Sambora'nın geçmişteki bir ilişkisi hakkındadır. This Ain't A Love Song gibi Hearts Breakin Even'da da R&B ve soul müziği etkileri görülmektedir. "Bitter Wine", ilk olarak orta tempo bir rock şarkısı olarak kaydedilmişti fakat son olarak daha farklı bir düzenleme ile akustik bir ballad olarak kaydedildi ve albümde bu şekilde yer aldı. "Diamond Ring", Jon Bon Jovi, Richie Sambora ve Desmond Child tarafından Bon Jovi'nin 1988 tarihinde yayımlanan "New Jersey" albümü için yazılmış ve kaydedilmiş bir şarkıydı. Fakat grup bu şarkıya albümde yer vermemişti. Daha sonra Keep The Faith yayımlanacağı zaman yeniden bu şarkıyı ele alıp albüme koymayı düşünmüşlerdi fakat şarkının albüme uyum sağlamayacağını düşünüp yine vazgeçmişlerdi. Jon Bon Jovi ve Richie Sambora son olarak şarkıyı yeniden elden geçirip ilave sözler ile birlikte kaydettikten sonra şarkıyı yeni albüme koymaya karar verdiler. These Days, Richie Sambora'nın hem müzikal açıdan hem de şarkı sözü yazımında etkisinin en fazla görüldüğü Bon Jovi albümüdür. Albümdeki on dört şarkıdan on ikisinde şarkı sözü yazarları arasında yer almıştır ve bu onu bir Bon Jovi albümünde en fazla şarkı sözü yazarı olarak görüldüğü albüm yapmaktadır. Albümde, yazım esnasında Richie Sambora'nın yer almadığı üç şarkı; Jon Bon Jovi tarafından yazılan ""It's Hard Letting You Go"" ile "Something To Believe In" ve Jon Bon Jovi ile Desmond Child tarafından yazılan ""Heartsbreakin Even"" şarkılarıdır. Desmond Child ise sadece ""This Ain't A Love Song"", ""Somethign For The Pain"" ve "Heartsbreakin Even"" şarkılarında yardımcı söz yazarı olarak yer almıştır. Albümdeki diğer bütün şarkılar Jon Bon Jovi ve Richie Sambora tarafından yazılmıştır. Grubun yeni albümünün prodüktörü, Rush, Queensryche ve Alice Cooper'ın albümlerinde prodüktörlük görevini üstlenmiş olan Petter Collins idi. Petter Collins'in yanı sıra ilk defa bir Bon Jovi albümünde Jon Bon Jovi ve Richie Sambora da prodüktörlük görevini üstlendi. Albümü ise Nashville'de kaydetmeye karar vermişlerdi fakat Nashville'de uzun süre kalamadılar. Bir aylık kayıt sürecinin ardından kaydedilen iki yeni şarkı olan Always ve Someday I'll Be Saturday Night'a grubun Ekim ayı içerisinde yayımlanan Cross Road albümünde yer verildi. Always ve Someday I'll Be Saturday Night ile birlikte albümü büyük bir ticari başarı yakalarken tam bu esnada grubun bas gitaristi Alec John Such, hem canlı performanslardaki hem de grubun yeni albümünün stüdyo kayıtlarındaki yetersizliği gerekçesi ile gruptan çıkarıldı. Alec John Such'ın yerine resmi olarak gruba yeni bir üye alınmadı fakat yeni albümün stüdyo kaydı için bas gitarı daha önce Alice Cooper, Michael Bolton ve Cher gibi sanatçılarla çalışmış hem de 1982'de "Runaway"'in kaydında yer almış olan Hugh McDonald'ın çalması kararlaştırıldı. Bon Jovi, 1994 yılının Aralık ayını ABD'yi kapsayan yeni yıl konserleri verdikleri küçük bir turne ile geçirmeye devam etti. Bu konserler esnasında yeni albümlerinde yer alacak olan iki şarkıya da yer verdiler. Bunlar "Something For The Pain" ve "This Ain't A Love Song" idi. Albümün kaydı için stüdyo çalışmaları 1995 yılının Nisan ayına kadar devam etti. Grup albümün kaydı için Jon Bon Jovi'nin New Jersey'deki ev stüdyosu Sanctuary I, New York'taki Woodstock ve Los Angeles'taki üç farklı stüdyoda (One On One Stüdyoları, Ocean Way ve A&M Stüdyoları) çalıştılar. Cross Road albümünün promosyonu nedeniyle grup sabit bir yerde duramıyordu ve Richie Sambora'nın o günlerde yeni evli olduğu eşi Heather Locklear'ın televizyon kariyeri onları Los Angeles'ta tutmaya mecbur ediyordu. Bu sebeplerden dolayı albümün kaydı birden fazla stüdyoda gerçekleştirildi. Şarkılardaki tüm ritim gitarlar Los Angeles'ta, tüm klavyeler ise New Jersey'de kaydedildi. Jon Bon Jovi'nin vokal kayıtlarının büyük bir bölümü New Jersey'de kaydedildi. Çok az bir kısmı ise Nashville'de kaydedildi çünkü grup burada sadece on gün kaldı. Nashville kayıtlarının hepsinin Jon Bon Jovi tarafından silinmesi üzerine Diamond Ring ve It's Hard Letting You Go Los Angeles'ta tekrar kaydedildi. Bütün kayıtlar New York'taki Woodstock stüdyosunda tamamlandı. Jon Bon Jovi ve Richie Sambora albüm için yazdıkları ve kaydettikleri 40 şarkıdan 14 tanesine albümde yer vermeye karar verdiler. Yeni albümün adı olarak ilk önce ""Strip"" düşünülmüştü. Fakat daha sonra Jon Bon Jovi ve Richie Sambora tarafından yazılmış bir şarkı olan ""These Days"" albümün temasını daha iyi yansıtacağı düşünülerek onda karar kılındı. Albüm kapağında ve kitapçığında yer alan resimler Meksika'da Mark Seliger tarafından çekilmiştir. Jon Bon Jovi, Richie Sambora, David Bryan ve Tico Torres'in hep birlikte albüm kapağında yer aldığı ilk Bon Jovi albüm kapağıdır. These Days, 12 Haziran'da Japonya'da, 19 Haziran'da Avrupa'da 27 Haziran 1995'te ise tüm dünyada satışa sunuldu. These Days, henüz 1 haftadır 1 numarada olan Michael Jackson'ın History albümünü 1 numaradan indirerek İngiltere albüm listelerine 1 numaradan giriş yaptı ve 4 hafta 1 numaradaki yerini korudu. Albümden yayınlanan beş single'dan This Ain't A Love Song, Something For The Pain, Lie To Me ve These Days olmak üzere dördü İngiltere single listelerinde ilk ona girdi. Hey God ise ilk yirmide yer aldı. Billboard'un Avrupa genelinde haftalık en çok satan albümleri belirlediği Top 100 listesinde 7 hafta boyunca 1 numarada yer alan albümün IFPI tarafından Avrupa genelinde 3 milyonluk bir satış gerçekleştirdiği belirlenmiştir. Avustralya'da da 2 hafta boyunca 1 numarada yer alan These Days bu başarıyı birçok ülkede gösterdi. Japonya'da, albüm listelere ilk haftasında 379 bin satarak Japonya tarihinin o güne kadarki en yüksek ilk hafta satışını gerçekleştirip 1 numaradan giriş yapmıştır. Bu rekor 2010 yılında ilk haftasında 413 bin satan Japon bir grup tarafından geçilse de These Days, hala Japonya tarihinde Japon olmayan bir artiste ait en yüksek ilk hafta satışını gerçekleştirmiş albüm unvanını elinde tutmaktadır. Japonya'da toplamda gerçekleştirdiği 1 milyonluk satışla beş kez platin plak ile ödüllendirilen albüm, Japonya tarihinin, en fazla satan albümlerinden biridir. These Days, ABD'de her ne kadar Billboard 200'de ilk ona girip 1 milyonun üzerinde bir satış gerçekleştirerek RIAA tarafından platin plak ile ödüllendirilse de dünyanın geri kalanı özellikle Avrupa ve Asya'da yaptığı etkiyi ABD'de gerçekleştiremedi. Albümden yayınlanan single'lar başta İngiltere olmak üzere birçok Avrupa ülkesi ve Avustralya'da ilk ona girerken albümden ABD'de yalnızca bir hit çıktı. ""This Ain't A Love Song"" Billboard Hot 100'de ilk yirmiye girdi. These Days, yayımlandığı dönemde grubun kariyerinin o güne kadarki en olumlu eleştirilerini almıştır. Özelikle yılın en çok beklenen albümü olarak nitelendirildiği İngiltere medyasının albüme gösterdiği reaksyon oldukça büyük olmuştur. İngiliz, "Q" dergisi, Cross Road ve Always'in Bon Jovi'nin Grunge grupları karşısında hayatta kaldığını onayladığını, These Days'in ise Michael Jackson'ı bir numaradan indirerek bu durumu pekiştirdiğini yazarak albüm için "Bon Jovi'nin müzikal kariyerinin en iyi 1 saati" yorumunu yapmıştır. Hey God, Lie To Me ve Something To Believe In şarkılarının albümün zirve noktaları olduğunu belirtmiştir. "Allmusic" editörlerinden Stephen Thomas Erlewine ise, yıllar geçtikçe Bon Jovi'nin müzikal açıdan güçlendiğini, sadece şarkılar açısından değil grubun enstrumanlarında da geliştiğini ve bu yüzden de Bon Jovi'nin 90'ların ortasında hâlâ kariyerini sürdürebilmesinin sürpriz olmadığını yazmıştır. These Days, İngiliz 'Q' dergisinin hazırladığı 1995 yılının en iyi albümleri sıralamasında Blur grubunun "The Great Escape" albümünün ardından ikinci sırada yer almıştır. Grup, İngiliz Hard Rock/Heavy Metal dergisi "Kerrang!"ın 1995 yılının sonunda gerçekleştirdiği ankette okuyucular tarafından en iyi albüm ve en kötü albüm de dahil olmak üzere aday olduğu bütün kategorilerde toplam 7 ödüle layık görüldü. These Days, 2006 yılında Classic Rock ve Metal Hammer dergilerinin hazırladığı 90'ların En İyi 200 Albümü listesinde yer almıştır. Bon Jovi'nin Keep The Faith albümü ile başlayan olgunlaşma süreci "These Days" ile devam etmekteydi. Nefesliler ,yaylılar, yardımcı klavyeli çalgılarla yoğunlastirdıkları müzikleri ve daha önceki Bon Jovi albümlerinde olmadığı kadar blues etkilerinin görülmesi ile These Days alışılmış Bon Jovi çigisinin dışına çıkmalarınıda sağlamıştı. These Days albümü şarkı sözlerinin etkisi ile en karanlık Bon Jovi albümü olarak grup tarihindeki yerini almıştır. Jon Bon Jovi, albümün şarkı sözlerinin karanlık ve karamsar olmasına rağmen albümü yaptıkları dönemde grup olarak kötü bir ruh hali içerisinde bulunmadıklarını belirtirken, Tico Torres ise ilerleyen yıllarda verdiği bir demeçte şu yorumu yapmıştı; İki cd'den oluşan "These Days Special Edition" ise 1996 yılının Haziran ayında grubun Avrupa turunu desteklemek adına sadece Avrupa'da yayımlanmıştır. İlk cd 14 şarkıdan oluşan albümün orijinal sürümüdür. İkinci cd ise daha önce yayımlanmamış 8 şarkıyı içermektedir. Bunlardan Fields Of Fire grubun Keep The Faith albümü için yaptığı, Lets Make It Baby ise New Jersey albümü için yaptığı fakat albüme koymadıkları şarkılardandır. Willie Nelson şarkısı Crazy Tico Torres, Rolling Stones şarkısı Tumblin Dice David Bryan, Ron Miller şarkısı Heaven Help Us All ise Richie Sambora tarafından seslendirilmiş canlı kayıtlardır. I Don't Like Mondays grubun 25 Haziran 1995 tarihinde Londra'da Wembley Stadyumu'nda Bob Geldolf ile birlikte seslendirdiği Bomtown Rats şarkısının canlı versiyonudur. Diğer şarkılardan I Thank You Sam & Dave, Mr. Robinson ise Simon & Garfunkel şarkılarının canlı kayıtlarıdır. Hasta (anlam ayrımı) "Latincede": "SanskritÃ§e": "Ä°spanyolcada": Destination Anywhere Destination Anywhere, Jon Bon Jovi'nin 17 Haziran 1997'de Mercury Records tarafından yayımlanan ikinci solo albümüdür. Albümün yapımcılığını "Eurythmics" grubundan "Dave Stewart" ile birlikte, Stephen Lironi ve Jon Bon Jovi'nin üstlenmiştir. Albümle aynı anda hazırlanan Jon Bon Jovi, Demi Moore, Whoopi Goldberg ve Kevin Bacon'ın başrolü paylaştığı Destination Anywhere adındaki kısa metrajlı film albümden şarkılar içermektedir. Film 1997 yılının Haziran ayında ilk olarak MTV'de ve VH1'da yayınlanmıştır. Albüm "Classic Rock" ve "Metal Hammer" dergilerinin 2006 yılında ortaklaşa hazırladığı 90'ların en iyi 200 albümü sıralamasında yer almıştır. "Destination Anywhere" Jon Bon Jovi'nin rol aldığı "Leading Man" filminin setinde ve grubun 1996 yazında gerçekleşen Avrupa turu esnasında Şubat 1996 - Ağustos 1996 arasında yazdığı şarkılardan oluşmaktadır. Albümdeki on üç şarkıdan onu Jon Bon Jovi tarafından yazılmıştır. "Queen Of New Orleans" ve "Midnight In Chealsea", Jon Bon Jovi ve Dave Steawrd tarafından yazılırken Ugly ise Jon Bon Jovi ve Eric Bazilian tarafından yazılmıştır. Jon Bon Jovi, "August 7, 4:15" şarkısını ise menajeri Paul Korzilius'un cinayete kurban giden kızı Katherine için yazmştır. Şarkıdaki tarih, cinayetin gerçekleştiği günü ve saati sembolize etmektedir. Albümün kaydı için, New Jersey, New York, Florida, Philadelphia ve Kaliforniya'da beş farklı stüdyoda çalışılmıştır. Albümün prodüksyonu Bon Jovi albümleri ile kıyaslandığında oldukça farklıdır. Elektronik davullar, değişik gitar tonları, bayan vokaller ve Jon Bon Jovi'nin çoğu şarkıda kendisinin geçmiş yıllardaki vokalleri ile kıyaslandığında daha farklı tarzda söylemesi albüme Bon Jovi albümlerinden daha farklı bir hava katmıştır. "Eurythmics" grubunun gitaristi "Dave Steaward" albümde gitar çalmış ve Queen Of New Orleans, Midnight In Chealsea ve August 7, 4:15 şarkılarında prodüktörlük görevini üstlenmiştir. Albümdeki diğer şarkıların prodüktörlüğünü Stephen Lironi ve Jon Bon Jovi üstlenmiştir. Sadece Ugly şarkısının prodüktörlüğünü Desmond Child üstlenmiştir. "Staring At Your Window With A Suitcase In My Hand" şarkısında Bon Jovi grubundan David Bryan piyano ve akordiyon çalmıştır. Albümdeki bas gitarları ise yine Bon Jovi albümlerinde çalan Hugh McDonald çalmıştır. Keny Aranoff'un davulda yer aldığı albümde elektro ve austik gitarlar, Jon Bon Jovi, Bobie Bandiera, Stephen Lironi ve Dave Steaward tarafından çalınmıştır. Sadece Ugly şarkısında elektro gitarda Eric Bazilian yer almıştır. Jon Bon Jovi, ilk solo albümü olan Blaze Of Glory'de filmi ve filmin karakteri Billy The Kid'i yaşatmak zorundaydım fakat Destination Anywhere albümünde gerçekten hislerimi yansıttım diyerek bu albümü ilk solo albümü olarak gördüğünü belirtmiştir. Albüm Jon Bon Jovi, Demi Moore ve Whoopi Goldberg rol aldığı yine "Destination Aywhere" adındaki kısa metrajlı bir film ile desteklenmiştir. Film 11 Nisan 2005'te albümden yayınlanmış 4 video klibide içerecek şekilde DVD olarak yayınlanmıştır. Şans Kapıyı Çalınca Şans Kapıyı Çalınca, (orijinal adı: Happy Family Plan), Japonya kökenli bir yarışma programı. Show TV'de yayınlanan, yapımcılığını Med Yapım'ın, yönetmenliğini Uğur Aksay'ın üstlendiği program, Seray Sever ve Kayra Şenocak'ın sunumuyla gerçekleşmiştir. 2020 yılında ise yarışma atv'ye transfer olmuş, yapımcılığını ise NTC Medya üstlenmiştir, sunucusu ise Ferit Aktuğ olmuştur. Program 28 Temmuz 2020 Salı akşamı tekrardan yayın hayatına başlamıştır. Her hafta aile reislerine verilen oyunun bir hafta boyunca çalışılması sonucu stüdyoda gerçekleşen ve "kader anı" olarak adlandırılan final bölümü ile yarışmacı ailelerin büyük ödüller kazandığı bir yarışma programıdır. Yarışmacıların tüm aile bireyleri ile birlikte aile reisini yarışmaya hazırlamaları ve bu hazırlıkların amatör kamerayla her anının görüntülenmesi ve final öncesi ekrana getirilmesi formatın öne çıkan özellikleri arasında yer almıştır. Formatın yeni versiyonu Şans Kapıdan Bakınca, Kanal 7 televizyonunda Süheyl Uygur'un sunumuyla yayınlanmıştır. Heinrich Brüning Heinrich Brüning (26 Kasım 1885, Münster, Almanya - 30 Mart 1970, Norwich, Vermont, ABD), Adolf Hitler'in iktidara gelişinden kısa süre önce, Mart 1930 - Mayıs 1932 arasında Şansölye ve Dışişleri Bakanı olan Alman politikacı. Ülkenin ekonomik sorunlarını çözmeyi başaramamış, Reichstag'ı (Parlamento) görmezlikten gelerek ve ülkeyi başkanlık kararnameleri ile yöneterek nasyonal sosyalist yönetime doğru gidişi hızlandırmıştır. Katolik olan Brüning, muvazzaf subay olarak katıldığı I. Dünya Savaşı'ndan sonra Hristiyan sendikalarında yöneticilik yaptı.1924'ten sonra Katolik Merkez Partisi'nin Reichstag'daki grubunda yer aldı, Reichstag'da ekonomi ve maliye uzmanı olarak tanındı. 1929'da partinin önderi konumuna geldi. Sosyal Demokrat Hermann Müller'in koalisyon hükûmeti düşünce, Brüning 28 Mart 1930'da Reichstag'da çoğunluğa dayanmayan, daha tutucu bir kabine oluşturdu. Ağır bir ekonomik çöküntünün gerekli kıldığı doğrultuda, vergilerin artırılması, kamu harcamalarının azaltılması, yabancı tarım ürünlerine yüksek güümrük duvarları uygulanması, ücretler ve işsizlik sigortası ödentilerinde kesinti yapılması ve Versailles Antlaşması (1919) ile Almanya'ya yüklenen savaş borçlarının ödenmesi yönünde bir politika izledi. 16 Temmuz 1930'da tasarılarının büyük bölümü Reichstag'dan geri dönünce Brüning, anayasanın 48. maddesine dayanarak ülkeyi olağanüstü başkanlık kararnameleri ile yönetmeye başladı. Bu davranışı ile, Weimar Cumhuriyeti'nin kuruluşundan beri yürütmenin sorumluluğu ilkesi ilk kez çiğnenmiş oluyordu. Brüning, Eylül 1930'da yenilenen seçimlerden sonra komünist ve daha önemlisi Nazi ağırlığının önemli ölçüde arttığı Reichstag'ı da feshetti. Bu sağa kayışı pekiştirmek için daha milliyetçi bir dış politika izlemeye başladı. Ekim 1931'de şansölyeliğin yanı sıra dışişleri bakanlığını da üzerine aldı. 1932 ilkbaharında Cumhurbaşkanı Paul von Hindenburg'un yeniden seçilmesini sağladı. Bu sırada, başkanın ölümünden sonra bir meşruti monarşi kurulmasını tasarlamış olmalıydı. Ama bu tasarılarından hiçbir sonuç çıkmadı. 30 Mayıs 1932'de Hindenburg'un çevresindekilerin entrikaları sonucunda istifa etmek zorunda kaldı. Tasfiye edilmesinin öncelikli nedeni, Elbe Nehrinin doğusunda iflas eden bazı büyük toprak mülklerini dağıtma tasarısıydı. Kendisi de doğulu bir toprak sahibi olan Hindenburg bu planı bir tür Bolşeviklik sayarak Brüning'i istifaya zorladı. Brüning bundan sonra bir daha siyasete dönmedi. Heinrich Brüning'in tutuklanmak üzere olduğu ihbar edilince 1934 yılında Almanya'dan kaçtı. 1939 yılında Harvard Üniversitesi'nde siyaset bilimi profesörü oldu. Hitler'in savaş planları ve daha sonra Sovyetlerin genişlemesi konusu hakkında Amerikan halkını uyardı. II. Dünya Savaşı bittikten sonra, 1951'de Almanya'ya geri döndü. Batı Almanya'da Köln'e yerleşti. 1953 yılında emekli olana kadar Köln Üniversitesi'nde ders verdi. Konrad Adenauer'in siyasete duyduğu rahatsızlığı arasında 1955 yılında ABD'ye döndü. Heinrich Brüning'in anılarının son derece tartışmalı içeriği nedeniyle 1970'te ölümünden sonrasına kadar yayınlanmadı. Anılarının Parçaları tarihsel kayıtlarına dayanarak değil, güvenilmez olduğu düşünülür. ABD'nin Vermont, Norwich kentinde 30 Mart 1970'te öldü ve memleketi Münster'de gömüldü. Son Konuşma Randy Pausch tarafından 2008 yılında pankreas kanseri olduğunu ve fazla bir ömrü kalmadığını öğrendikten sonra yazılmıştır. Carnegie Mellon Üniversitesi'nde verdiği bir seminerin metin kaydı da denebilir. Kitabın içeriğini anlamanın en iyi yolu yazılış amacına bakmaktır. Yazılış amacını Rand Pausch şu şekilde açıklamıştır; ""...Çocuklarımın bana dair hiçbir anısı olmayacağının farkındayım. Bir ressam olsaydım, onlar için resim yapardım. Bir müzisyen olsaydım, onlar için şarkı bestelerdim. Ama ben konuşmacıyım. Ben de konuştum. Çocuklarım için konuştum. Yaşamın güzelliğini ve her ne kadar benim için az kalmış olsa da, yaşamı ne kadar takdir ettiğimi anlattım. Dürüstlük, doğruluk, minnet ve el üstünde tuttuğum diğer değerler hakkında konuştum."" Kitabın içeriği belirli ana başlıklardan oluşmaktadır. Bunlar; Yazar bu başlıklar altında kendi çocukluğundan başlayarak bugünkü haline gelişini anlatarak kişisel bir eğitim vermektedir. Kitabın yazımında ayrıca Jeffrey Zaslow da yardımcı olmuştur. Türkiye'deki satışlarında Son Konuşma DVD'si kitapla birlikte verilmektedir. DVD içeriğinde kitabın konusu olan Son Konuşma'nın video çekimi altyazı ile birlikte bulunmaktadır. Kitabın Web Sayfası "Son Konuşma" ve Yazarın Hayata Bakışını Özetleyen Bir Makale (Türkçe) Kitap Hakkında Farklı Bir Görüş 2008-09 TÃ¼rkiye Bayanlar Voleybol Ligi Aroma Bayanlar Voleybol Ligi 2008-09 sezonu, Sultanlar Ligi'nin 25. sezonudur. Altı şehirden (İstanbul, Ankara, İzmir, Diyarbakır, Konya ve Bursa) 12 takımın katıldığı lig, deplasmanlı normal lig + Play-Off grubu usulüne göre oynandı. Play-Off serisinde Eczacıbaşı Zentiva takımını 3-1 yenen Fenerbahçe Acıbadem ligin şampiyonu olurken, ligde iki kere hükmen mağlubiyet aldığı için ligden ihraç edilen Dicle Üniversitesi ve ligi 11. sırada tamamlayan Gazi Üniversitesi ligden düşmüştür. 1. ETAP : Bir önceki sezon bayanlar ligini düşmeden tamamlamış olan takımlar ile bir alt ligden lige yeni çıkan toplam 12 takım 2 devreli lig usulüne göre karşılaşır. PLAY-OFF ETABI: 1. Etap müsabakaları sonunda ilk 8 sırayı alan takımlar PLAY-OFF etabını oynamaya hak kazanır. PLAY-OFF müsabakalarında takımlar (8-1), (5-4), (7-2), (6-3) şeklinde eşleşerek eleme usulüne göre karşılaşırlar, elenen takım 1. Etap’taki (normal lig etabındaki) yerine döner, PLAY-OFF sonucunda sadece şampiyon belirlenir. Takımlar 1. turda içeride ve
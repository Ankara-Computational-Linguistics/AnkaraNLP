fotoğraflardan biri ise ellerinde meşaleler, bayraklar eşliğinde dumanlar içinde yürüyen bir kalabalığın fotoğrafıydı. İnsanların adanmışlıklarını bir yol uğruna yapabileceklerini tarafsız bir şekilde belgeliyor. Sınır tanımayan bir adanmışlık. Yolun sonunda ne olduğunu önemsemeden sonu olup olmadığını bilmeden ilerliyorlar. Gözleri kara, başları dik, kendinden emin. Her birimiz hayat denen bu yolda ya bir başımıza ya da yol arkadaşlarımızla bir bilinmezliğe doğru yürüyoruz. Yeri geliyor yollar ayrılıyor yeri geliyor geri birleşiyor, bazen bir daha kesişmemek üzere ayırıyor insanları. Başka yollar ile çakışıyor. Kimi zaman devasa bir engel çıkıyor karşına çıkmaz gibi geliyor. Bu yolda bir yere varmak için değil yolculuğun kendisi için katediyoruz. Yanımızda taşıdığımız bohçamız o kadar ağırlaşıyor ki, bütün bu serüven boyunca bazı şeyleri geride bırakmaz, vedalaşmak zorunda kalıyoruz. Kimi zaman her ne kadar iç parçalayıcı bile olsa daha güzel anılara ve insanlara yer açıyor. O boşlukları doldurmak bu yolda bize güç ve umut vermiş oluyor bir bakıma. Ahmet Kaan Bayazıt Ata 1 H.Kübra Ata Turk 101-025 Blog Yazısı Ali Turan Görgü 25 Kasım 2014 DEVRİMİN ÖYKÜSÜ Bir film üzerinden devrim kavramını tam anlamıyla idrak etmek yeterli değil belki ama memnun olunmayan düzene karşı gösterilen haklı başkaldırıyı filmde hissetmek, devrim olgusunu biraz olsun anlamamıza yardımcı oluyor. Açlık Oyunları ismiyle ülkemizde vizyona giren kitaptan uyarlama film serisi, yukarıda bahsettiğim devrim algısını çokça hissettiriyor. Esasında üç kitap olan Açlık Oyunları’nın dört film halinde seyirci karşısına çıkması planlanmış fakat şu ana kadar üç film çıkmıştır ve ben bu filmlerden bahsetmek istiyorum. Genel hatları ile serinin kıyamet sonrasında kurulmuş bir merkez ve on iki mıntıkadan oluşan bir düzenden bahsettiğini söyleyebiliriz. Halk, gelişmiş ve refah içinde yaşayan merkez tarafından (filmde merkez, capitol olarak adlandırılıyor) yönetiliyor ve her yıl ‘Açlık Oyunları’ adında on iki mıntıkanın her birinden seçilen bir kız ve erkeğin tek kişi kalana kadar savaştığı, birbirlerini öldürdüğü bir televizyon programı düzenleniyor. Serinin ilk filminin son sahnesinde, Katniss Everdeen adındaki başkarakter, düzeni bozacak ve merkezdekiler için tehdit oluşturacak bir harekette bulunuyor ve asıl olaylar zinciri başlıyor. İlk filmi izlerken film izlemenin verdiği eğlencenin yanı sıra toplumsal olarak verilmek istenen birçok mesaj olduğunu fark ettim. İnsanlar, onlara ne düşündürülmesi isteniyorsa onu düşünüyor ve yapmaları gereken şey söylendiğinde ikiletmeden yapıyorlar. Her yerde onları gözetleyen insanlar ve kameralar var. Tıpkı günümüzdeki gibi teknoloji, yararlı olmanın yanı sıra, insanları kontrol etmek için bir araç olarak kullanılıyor. Merkez tarafından hoş görülmeyen bir şey olursa herkes tarafından görülebilecek ekranlar sayesinde istedikleri zaman gereken mesajı vermekten çekinmeyen yöneticileri görebiliyoruz. Ata 2 Kendilerini yöneten insanlara karşı eleştiri yapmaktan korkuyorlar. Düzen tarafından bir korku toplumu oluşturulduğunu görüyoruz. Filme uyarlanan kitabı okumadım fakat filmden gördüğüm kadarıyla aslında günümüzde bile sistemin aslında bizden sorgulamadan baş eğerek yapmamızı istediği birçok şeyin olduğunu fark ettim. Biz henüz bir devrim yapamadık, serinin ilk filmindeki insanlar gibiyiz ama umarım serinin diğer filmlerindekiler gibi olaylar ile karşı karşıya gelmeyiz. Filmde gösterilen mevcut düzen aslında şimdinin kapitalist düzenine tekabül ediyor. Bir büyüğümden duyduğum kadarıyla bu düzenin içinde parası olmayandan vergi olarak kanını emerler, tıpkı merkezin on iki mıntıkaya yaptığı gibi. Hem fiziksel hem de psikolojik olarak sonuna kadar sömürülen insanların ortaya çıkardıkları ürünleri, açgözlü doymak bilmez merkezin, nankörlüğünde ötesine geçerek hunharca tüketmekten hiç de hoşnutsuzluk duymadığını görebiliyoruz. Otoritesini ve sahip oldukları sınırsız parayı kaybetmekten korkan merkezin, her yıl düzenlenen bu ‘Açlık Oyunları’nı, haraç olarak aldıkları gençleri ölümüne savaştırmalarını, mıntıkalara gücünü göstermek için düzenlediğini anlayabiliyoruz. Bunu birde dev ekranlardan halka izletmeleri, yine merkezin otoritesini kaybetmek istemediğine yorabiliriz. Açlık Oyunları’ndan her sene bir galip çıkıyor fakat başrol oyuncumuz Katniss Everdeen, diğer galiplerin aksine kendi mıntıkasından olan ve geçmişte ona yardım etmiş olan Peeta Mellark’ı öldürüp yoluna devam edemiyor. O seneki oyunun iki galibi çıkıyor ve bu mıntıkalarda bir umut uyandırıyor, aynı zamanda da merkez tarafından hoş görülmüyor çünkü Katniss farklı bir bakış açısıyla yaşadığını, diğer insanlar gibi boyun eğip düzene göre hareket etmediğini böylelikle vurgulamış oluyor. Serinin ikinci filminde merkezin, Katniss’e ve mıntıkalarda merkezin otoritesine karşı uyandırdığı umuda yönelik önlemler aldığını görüyoruz. O güne kadar olan galipleri tekrar bir oyuna sokmak bu önlemden bir tanesi. Ama Katniss çoktan o ateşi başlatmıştı ve tekrarlanan galipler oyunu, otoriteyi yıkmak isteyen Ata 3 insanlarca yapılmak istenen devrimin bir başlangıcıydı. İkinci filmde insanların kendi güçlerinin farkındalığına erdiklerini, adaletin var olduğunu hatırladıklarını ve bu adaleti sağlamak için içlerinde bir umut ışığı belirdiğini görüyoruz. Üçüncü filmde ise devrimin sürecini izliyoruz ekran karşısında. Hayatta hiçbir şeyin kolay olmadığı gibi devrim yapmak da kolay değil. Hele ki ellerinde para ve askeri gücü bulunduran ama yanlış yapan insanlara karşı onların istemediği bir hareket yapmak hiç kolay değil. Ama önemli olan evlerimizde oturup bir şeylere razı olmak değil, Katniss gibi içimizdeki özgür olma ruhunu hiçbir zaman öldürmemektir. Özgürlüğümüzün kısıtlandığı noktada, merkeze başımız eğik hizmet etmekten öteye geçemeyeceğimizi bu filmde bir kez daha anlamış oldum. Hüseyin Taha Kaya En İyi Tabut Hangi Ağaçtan Yapılır? Meşe, kestane, çam, ceviz, kavak, palamut ve daha niceleri... Her sabah yurttan çıkıp dersimin olduğu binaya gidene kadar bile onlarcasını görüyorum. Onlara bakmak beni tekrardan dünyaya bağlıyor. Özellikle bahar aylarında çiçek açmış hâllerine veya yapraklarının tomurcuklanmaya başladığına şahit olmak benim için aslında yeni yılın başlangıcı oluyor. Herhâlde her yıl kendini tekrarlayan bu mucizevi olay sadece beni etkilemiyor ki bir ceviz ağacının Nazım Hikmet Ran’a ya da Boğaz’ın süsü erguvanların birçok şaire ilham kaynağı olup, çeşit çeşit ağaçların şiirlerde kendilerine yer bulduğunu görüyorum. Ancak klişeleşmiş olsa da şunu diyebilirim ki her güzel şeyin bir sonu vardır. Ne zaman ki yaz bitiyor ve sonbahar geliyor yapraklar ile birlikte benim de hayat enerjim soluyor sararıyor. Benim ve ağaçların yeniden doğumu olan ilkbahar yerini sonbaharın mükerrer ölümüne bırakıyor. Ölüm sonbahar ile birlikte beni ve ağaçları ziyarete geliyor. Yukarıda da belirttiğim gibi her ilkbahar sabahı bir neşe ve yeniden doğmanın enerjisi ile sonbaharı hiç düşünmeden işlerimi yapıyorum. Kuşlar, dışarıda dolaşan insanların neşeli kahkahalarına eşlik edip birlikte koro hâlinde cıvıldarken kelebekler de bir günlük ömürlerinin sona ereceğini düşünmeden etrafta kayıtsızca uçuşuyorlar. Diğer insanlar gibi ben de kışı atlatmanın neşesi ile dünyaya daha bir sevgi ile bakıyorum, güneşin sıcak ışınları donmuş ümitlerimi çözüyor ve yenileri filizleniyor. Ancak ben de kelebekler gibi her an beni bekleyen ölümü unutup baharın tadını sonuna kadar çıkarmaya çalışıyorum. Güzel bir söz vardır: “Her ölüm ani ölümdür.”. Haklı bir söz gibi geliyor bana çünkü ölümün vakti bilinmediği için onunla her karşılaşmam elbette ani olacaktır. Bazen dara düşüp, sıkıntılar ile karşılaştığım vakitlerde bu dünyadan usandığım ve ölümün artık benim için en iyi sonuç olduğu fikrine tamamen teslim olurdum. Aslında öyle olduğunu zannederdim. O zamanlar derdim ki: “Evet, şu an ölüm bana kollarını açsa ben de ona koşarak sarılırım.”. Ama bu geçici karamsar hâller hariç dünya sevgisinin bende yer ettiğini kabullenirdim. Daha sonra fark ettim ki o karamsar hâllerde dahi bu dünyaya sıkı sıkıya bağlıymışım. Realist ressam Jean-François Millet’e ait Death and Woodcutter isimli bu tablo aslında onun önde gelen eserlerinden değil. Genel olarak resim bakmayı sevdiğim, denk gelince incelemekten zevk aldığım ancak takip etmediğim ve hâkim olmadığım bir sanat dalıdır aslında. Bu resim de hâliyle tesadüfen karşıma çıktı. Bu resmi ilk gördüğümde beni tutan şey ölümün beyaz kıyafeti oldu. Hâlbuki bu zamana kadar izlediğim filmlerde, çizgi filmlerde veya okuduğum kitaplarda ölüm hep siyah ile tanıtıldı bana. Bu ilk merak duygusu ile ölümün kıyafetini incelerken asıl vurucu yerin daha gelmediğini fark etmemiştim. Gözümü ölümün üzerinden kaldırıp genel hatlarıyla resmi incelemeye başladığımda bir şey beni gerçekten rahatsız etti. Ölümün yakaladığı oduncunun elinde tuttuğu ince odun parçalarına sımsıkı sarılışı benim için sarsıcı olmuştu. Ressam, oduncunun yüzünü belli belirsiz resmetmiş. Bu sayede oduncu aslında herhangi bir insanı temsil etmiş oluyordu bence. O yüzden ben kendimi oduncu olarak gördüm ve benim için sarsıcı olan kısmı da bu olmuştu. Her adımım ve nefesimde ölümün elini daha çok omzumda hissetmem gerektiğini fark ettim. Ama ben bunun farkında olmadan cansiparane bir şekilde bu dünyaya tutunuyorum. Hayatımı, ölümü unutarak bahardaki kelebek misali yaşıyorum. Bu dünyaya çok bağlanmış bir hâlde yaşıyorum. Resimdeki oduncu misali, ölüm bana ulaştığı anda elimdekilere sımsıkı tutunacak kadar bağlıyım bu dünyaya. Bu resim bana bir şeyi daha gösterdi, hayatımı nasıl yaşarsam ölüm anında bana onlar eşlik edecek. Hayatımı ne yaparak sarf edersem, ömür gibi kıymetli bir hediyeyi nerede tüketirsem o bana eşlik edecek ölüm ile yapacağım seyahatte. Bir oduncu ömrünü ağaçlar ve odun parçaları dışında nerede sarf etmiş olabilir ki? İşte ölümle yapılacak yolculukta ona kestiği kuru dal parçaları eşlik ediyor ve biz onu öyle görüyoruz. Ben de ömrümü nerede ne ile harcarsam sanki ölümle orada ve o işle meşgulken yakalanacağımı hissettim. Yanımda bana azık olacak şey ömrümü harcadığım şeyler olacak. “En iyi tabut hangi ağaçtan yapılır?” sorusunun cevabını aslında ben de bilmiyorum. Ancak her insanın kendi tabutunu ölüm anına kadar kendi elleriyle istediği şekilde yaptığına inanıyorum. Yoldan geçerken gülümsediğim bir çınar belki de bu selamıma karşılık, bana tabut olarak eşlik edecek. Benim için de en iyi tabut selam verdiğim o çınardan olacak belki. Kaynakça Millet, Jean-François. Death and Woodcutter. 1859. Yağlı boya. The State Hermitage Müzesi. Saint Petersburg. SADECE YILDIZLAR IŞIK SAÇMAZ Bazı insanlar bulundukları her ortamda bir yıldız misali parlarlar. En ücra köşelerden bile kolaylıkla fark edilebilirler çünkü onları fark etmemek asla mümkün değildir. Bu insanlardan bazıları milletlerin kaderini değiştirmiş adını tarihin tozlu sayfalarına yazdırmış önemli figür ve liderlerken; bazıları ise o ışıltılarıyla az sayıda olsa da yine de yadsınamayacak bir şekilde insanın hayatını değiştirmiştir. Belki de bizim hayatımızın dümenini bile yüz seksen derece döndürmüş bir kişi karşımıza çıkmıştır. Bu insanları diğerlerinden ayıran nedir peki? Daha da merak edilen soru ise “Böyle birisiyle tanıştığım da onu nasıl tanırım” galiba. Fikrimce o âdeta kutsanmış özel insanları ışıltılarıyla kolaylıkla fark edebiliriz. Eğer bana daha bariz bir işaret lazım diye haykırıyorsanız sonraki satırlarımı bir kez daha dikkatlice okuyun. Hayatımızda büyük farklılıklar yaratacak bu özel insanları bulmak istiyorsanız işte size kolay yol: Teker teker onları arayın. Evet, doğru duydunuz. Kolay yolu ise asıl şimdi söylüyorum. Listede ilk bakmanız gereken kişiler otoritelerin nefret kustuğu insanlar olmalı. Bu otoriteler kimdir diye merak ediyorsanız onun cevabı daha da kolay; ister bir ülke başkanı olsun isterse de belediye başkanı hatta apartman yöneticisi dahi bir otorite olabilir. Çikolata filminde de altı çizildiği gibi otoritelerin bu etrafına umut ve farklılık saçan insanları sevmemelerinin başlıca sebebi şüphesiz değişiklikten hoşlanmamalarıdır çünkü bir düzeni temsil eden bu insanlar için en önemli olgu sabitliktir “ Seni uyarmalıyım: Bizimle arkadaş oluyorsun fakat diğer herkesle de düşman”(Çikolata,2000). Durağanlık ne kadar fazlaysa, onlar diğer insanları o kadar kolay kontrol edebilirler. Ne zaman ki tam tersi gerçekleşir, yani düzen değişir ve insanlar başlarına buyruk yaşamaya başlar, artık onlar için halkı ya da diğer insanları kontrol etmek o kadar zorlaşır. Bu durumda da otoriteler açısından seçilmesi gereken en kolay yol bu değişimin kaynağının yok edilmesi ve her şeyin eski hâline bir an önce geri dönmesi. Düzene aykırı insanlar her zaman hedef tahtasının tam ortasında kendilerine yer edinmiştir. Buna tarih de ön sıradan tanıklık etmiştir. Her zaman düzene karşı olmak iyidir demiyorum ama eğer aksaklıkları fark edip bunu değiştirmek uğruna büyük fedakârlıklar yapmaya gönülden razı insanlarsa bunu yapanlar, onları sonuna kadar takip etmekte açıkçası bir sakınca görmüyorum. Tabii ki önemli olan nokta bunu bir bilinç çerçevesinde yapabilmek. Bu bilinçliliğe ulaşabilmek için de ilk olarak bizim bu yanlışları kendi gözlerimizle fark etmemiz gerekli. Bu aksaklıkları başkalarını yönlendirmesiyle görmenin durumu içselleştirmekte yeteri kadar etkili olamayacağı bir sorun. Bunun yanı sıra o kişilerin kötü kullanımlarına maşa olmak da mümkün ne de olsa kendi çıkarları için insanların yapamayacağı bir şey yok. Bu sebeple ilk olarak işe çevremizde olanlara duyarlı olmakla başlamalıyız. Bunu ilk başta yapmak zor olabilir ne de olsa başımızı öteki yana çevirmek çok daha kolay ama bir yerden başlamak lazım. Öncelikle eleştirel bakış açısı kazanmak gerekli fikrimce. Bu da sonradan öğrenilecek bir şey değil maalesef. İlkokul sıralarından başlanmalı bu bakış açısına sahip olmak için çalışmalara. En önemlisi de sorgulamak. Soru sormaktan çekinmemeli kimse. Bunu da herkese aşılamamız gerekli. Belki bu farkındalık seviyesine tıpkı o özel insanlar gibi ulaşabilmek için kırk fırın ekmek yememiz gerekir ama sonucun buna değeceğine eminim. Sonuç olarak bilinçli her birey etrafında olan bitene biraz da olsa hakimdir. Çevresinde olan bitene hakim olan bir insan bile çevresine ışık saçmaya başlar ve aksaklıkları fark etmeye ve bunları düzeltmek için çaba sarf etmeye çalışır. DENİZ ERGÜN İsmail Yavuzselim Taşçı Başarısızlığı Kabullenin Her insan kendi sınırını bilecek. Neyi yapabileceğini neyi yapamayacağını iyice düşünüp ona göre hareket edecek. Üstesinden gelemeyeceği işlere kalkışmayacak, her zaman yaptığı ve yapabileceğinden emin olduğu işlerle uğraşacak. Böylece başarısız olmayacak ve hiçbir şey kazanmayacak. Ne kadar da güzel bir durum değil mi? Başarısız olmamak uğruna yerinde saymayı kabullenmek… Bu tarz bir yaşayışın güzellikleri var, kabul ediyorum. Başarısız olduğunuz için üzülmüyorsunuz mesela. Bisiklet süremiyor oluyorsunuz ama buna değer tabii ki. Annesinin karnından bisiklet sürmeyi bilerek çıkan bir insan var mıdır acaba? Veya bisiklete biner binmez hiç yalpalamadan sürmeyi başaran var mıdır? Bence yoktur. Herkes annesinin karnından daha emeklemeyi bile bilmeden çıkar. Peki, nasıl öğrenilir bisiklet sürmek? Çocuk büyüyüp, belli bir yaşa gelince ya ona kendi bisikleti alınır ya da başkalarından sürmek için izin aldığı bir bisikleti alır ve üzerine çıkar. En önemli hamlelerden birini yaptı, fark ettiniz mi? Deyim yerindeyse tam bir kırılma noktası burası. Üzerine çıktı, yani bilmediği bir şeyi yapma cesaretini gösterdi. Başarısız olma ihtimalini kabul etti. Peki, sonra neler olur? Çocuk pedalları çevirmeye başlar. Bisiklet hareket geçer. Büyük olasılıkla daha birkaç metre gitmeden bisiklet dengesini kaybeder, yalpalamaya başlar ve devrilir. Çocuğun eli ve dizleri soyulur, birazcık ağlar. Susunca tekrar dener. Başka bir kırılma noktası daha… Bir keresinde başarısız olmasına rağmen pes etmiyor. Çünkü daha başarısız olmanın ne kadar kötü bir şey olduğunu öğrenmedi. Daha başarısızlıktan korkması gerektiğini bilmiyor. Denemeye devam ediyor ve en sonunda, düşe kalka da olsa bisiklet sürmeyi öğreniyor. Önce biraz acemi oluyor tabii. Fakat her hatası onu ustalığı daha da yaklaştırıyor. Aynen Herman Melville’nin dediği gibi “Bir yerde bir hata yapmayan bir kişi asla usta olamaz. Başarısızlık, gerçek ustalığın denenmesidir.” Başarısızlığın önemini anlatan güzel bir söz bu ama bence başarısızlık sadece ustalığın değil, her başarının ilk adımıdır ve insanoğlunun her başarısının altında da başarısızlıklar yatar. Geçmişten günümüze bunun hiç değişmediğini düşünüyorum. Bunu değiştiren ise insanın kendisidir. İnsanlar en büyük başarılarına, başarısızlıklarını kabul ettikleri zaman ulaşırlar bence. Konuşmak ve yürümek… Bir düşünsenize ne kadar zor tüm bu kelimeleri aklımızda tutmak, her birinin ayrı ayrı anlamlarını bilmek, nerede ve ne şekilde kullanmamız gerektiğini bilmek. Bu kadar zor olan bir şeyi daha doğru düzgün hiçbir şeyi anlayamadığımız yaşlarda öğreniyoruz. Kelimeleri yanlış telaffuz ediyoruz, cümle kuramıyoruz, belki binlerce kez hata yapıyoruz. Peki, yürümeye ne demeli? Şu an bu kadar normal gelen bir davranışı bebekken kaç kez düşerek öğrendiniz? Tüm bu başarısızlıkların sonucunda ne elde ettik? Başarıyı elde ettik. Konuştuk, yürüdük, hatta koşturduk. Bunlar ezelden beri bu şekilde olan şeyler, doğanın işleyişi bu şekilde diyebilirsiniz. Peki, kabul ediyorum ve size yeni bir soru soruyorum. Ünlü mucitlerin keşfettikleri şeyleri, kaç kez başarısız olduktan sonra keşfettiklerini biliyor musunuz? Thomas Edison ampulü ilk deneyişinde bulmadı. İlk deneyişi bırakın internette okuduklarıma göre iki bininci deneyişinde bile bulmadı ama o ne yaptı? Pes etmedi ve en sonunda başardı. Tamam, başarısızlıkların başarıyı getirdiğini anladık. Peki, nasıl oluyor da başarısız olmak başarıyı beraberinde getiriyor? Bu soruya cevap verebilmek için önce başarısızlığı anlamalıyız bence. Bence başarısız olurken aslında kendi gücümüzün sınırlarını zorluyoruz ve sınırlarımız o işi yapmaya yetmediği için başarısız oluyoruz. Bunun başarıyla ne alakası var diyebilirsiniz? Bu soruya Vladimir Nabokov’un bir sözüyle karşılık vermek istiyorum. “Zorlanan her sınır, kendisini aşan bir şeylerin de habercisidir.”(Nabokov). Bence burada bahsedilen, kendisi aşan şeyler insanlardır. İnsanlar sınırlarını zorladıkça onları aşar. Bu da başarısızlıkla birlikte başarıyı getirir. Ne zaman ki insan sınırlarını kabul eder, onları zorlamaz ve başarısız olmaktan korkar, işte asıl o zaman en büyük başarısızlığını yaşar. Kaynakça: Melville, Herman. “Herman Melville.”, wikiquote.org. y.y. 29 Ekim 2015. Web. 21.10.2016. Nabokov, Vladimir. “Motivasyon ve Gelişime Dair Özlü Sözler.”, Özdeyiş.net. y.y. t.y. Web. 21.10.2016 ŞÜKRÜ KIRMAN DAMIZLIK KADINLAR Özgürlük nedir sizce? Kimseye sormadan istediğini yapmak mı, istediğini giyip, istediğin şeye inanmak, istediğin insanı sevmek mi? Peki bütün bu hakların elinizden alındığı bir dünyada özgürlükten bahsedilebilir mi? Her insan, her canlı özgürlüğü hak etmiyor mu sizce? Sizce kadın da erkek de eşit mi birbirine? Tüm insanların aynı özgürlük hakkına sahip olabileceği bir dünya mümkün olabilir mi acaba? Hiç düşündünüz mü veya hissettiniz mi bütün bu özgürlüğümüzün yavaş yavaş elimizden alındığını özellikle de kadınların. Ben kendi ülkemde görüyorum ki din ve toplumsal değerler kullanılarak kadınların hakları ve özgürlükleri yavaş yavaş onların elinden alınıyor. Biraz okuduğumda ise bu durumun sadece Türkiye de olmadığını görüyorum. Dünyanın dört bir yanında buna gelişmiş ülkeler de dahil olmak üzere; kadınlar aşağılanıyor, dışlanıyor, küçük görülüyor ve bu yollarla bir nevi onların özgürlükleri ellerinden alınıyor. Damızlık kadın; bir kadın için ne kadar da aşağılayıcı bir sıfat değil mi! İnsanın duyduğunda tüylerini diken diken eden bir yaklaşım. Oysa çok uzak bir gelecek gibi görünmüyor kadınlarımız için. Geçenlerde karşılaştığım ve adı beni çok etkileyen bir romandan sonra düşünmeye başladım tüm bunları; Margaret Atwood’un Damızlık Kızın Öyküsü adlı romandan sonra. Oysa bu romanı okuyana kadar birçok şeyin farkında bile değildim, giderek çağdaş bir toplum olduğumuzu, kadın erkek eşitliğinin nispeten sağlandığı bir dünyaya doğru ilerlediğimizi düşünüyordum. Romanda anlatılan bu distopyaya hiç de uzak olmadığımızı fark ettim bir bir geçerken romanın sayfalarını ve yaşadığım o inanılmaz mide bulandırıcı duygularla birlikte. Düşünün ki bir sabah uyanıyorsunuz ve yeni bir yasa çıkmış, bu yasa kadınların tüm haklarını ellerinden alan, onların çalışmasına bile yasak getiren bir yasa. Artık kadınlar mal ve mülk sahibi olamayacak, hatta bir isimleri bile olamayacak, sadece ve sadece çocuk doğurmak için kullanılan birer eşya olarak yaşamlarına devam edecekler, adeta bir hayvan gibi. Peki, kim yapabilir böyle bir caniliği, kim göz yumabilir bu duruma… Erkekler mi? Evet bence de bu duruma yol açan büyük çoğunluk erkekler, hatta bu romanı okurken bir erkek olmaktan utandım birçok kez. “Zaten hiçbir şey bir anda değişmez. İçinde olduğun kazan yavaş yavaş ısınırken farkında olmadan haşlanarak ölürsün.” diyor romandaki başkarakter Offred (Fred’inki), sanki günümüzde yavaş yavaş bize empoze edilenlerin, kadınları buna benzer durumlar altına ittiğini vurgularcasına. Lakin kadınlarımızın da artık uyanması gerektiğini ve içinde bulundukları suyu kaynatmak için altına odun atan erkekleri durdurmak adına başkaldırmaları gerektiğini düşünüyorum. Günümüzde kadınların özgürlükleri ve hakları yavaş yavaş algı oyunlarıyla öyle güzel ellerinden alınıyor ama kimse bunun farkına varmıyor nerdeyse. Ve bütün bunlar olurken kadınlarımızın öz belikleri adeta lime lime parçalanıyor ve bazılarının güç oyununa alet ediliyor. Bütün bunlar düşünüldüğünde geleceğimizde bunlardan çok da farklı şeylerle karşılaşmayacağımızı düşündürüyor bu roman bana. “Bunun size garip geldiğinin farkındayım. Ama ‘sıradan’ sizin için geçmişte kaldı. Bunlar şuan size sıradan gelmiyor olabilir. Ama bir süre sonra gelmeye başlayacak. Bu sizin için sıradan olacak.” Aynı romanın, diziye uyarlanmış halinden aldığım bu alıntı, her şeye çok çabuk alıştığımız ve kabullendiğimiz gerçekliğini çok net anlatıyor. Bizim için çok hayvani gelen; kadınların birer hayvan gibi, damızlık olarak kullanılma fikrinin bile zamanla bizim için sıradan olacağı… Zaten günümüzde böyle değil mi, kadınlar birçok haktan mahrum fakat birileri tarafından verilen yeni haklarla özgürlüğüne kavuştuğu düşündürülmüyor mu, zaten erkekler bu haklara çoktan sahipken. Yani günümüz kadınları çoktan bu haksız adaleti sıradan olarak görüp kabullenmiş durumda. Bu romanın birçok insana bunları düşündürmesini ve bu düzene, bu adaletsizliğe bir son vermek için içlerinde bir şeyler uyandırmasını umuyorum. Yararlanılan Kaynaklar Atwood, Margaret. Damızlık Kızın Öyküsü. İstanbul: Doğan Kitap, 2017. AHMET ABDULLAH AVCI İSTEKLERİN İSTİLASI Şimdi gözlerinizi kapatın ve hayatınız boyunca sahip olmak istediğiniz şeyleri düşünün. Çocukluğunuzdan başlayabilirsiniz mesela. Mahalledeki çocuklardan görüp çok istediğiniz, gece uykularınıza giren o çok vitesli bisiklet. Ya da ortaokulda oynamanın hayalini kurduğunuz oyunlara layık süper bir bilgisayar. Düşünsenize, zamanında bunlara sahip olsanız ne kadar da mutlu olurdunuz değil mi? Hadi biraz daha ilerilere gidelim. Üniversite hayatınızda gördüğünüz süper model arabalar mesela. Yanınızdan geçtiğinde iç geçirdiklerinizden. Bunun gibi birçok hayalimizi sıralamaya devam edebiliriz ve emin olun ki ölene kadar da ardı arkası kesilmeyecektir. Hepsine öylece sahip olma düşüncesi ne kadar da hoş geliyor insana değil mi? Hayali bile hakikaten çok güzel. Ancak kendisi gerçekte nasıldır acaba? Küçükken, ben de böyle hayallerle dolu hayatımda yaşarken, haberlerde veya gazetelerde zengin insanların intihar haberlerini görünce çok şaşırırdım. İstedikleri her şeye sahip olabilirken neden bu duruma düştüklerine akıl sır erdiremezdim. Ancak yaşım ilerledikçe bazı şeylerin farkına varmaya başladım. Önemli olan sadece istediklerimize sahip olmak mı? Bizi mutlu eden gerçekten bu mu? Yoksa hayallerimize giden yolda sarf ettiğimiz emeğin karşılığı mı bizi tatmin eden? Duruma bu açıdan baktığım zaman her şeyin hayallerimdeki kadar tozpembe olmadığını anladım. Aslında her şeyin değerini ve önemini biz belirliyoruz. Hedeflediğimiz ya da sahip olmak istediğimiz şeye ulaştığımızda uğrunda yitirdiklerimiz kadar mutlu oluyor ve kıymetini biliyoruz. Mesela bir araba aldığınızı düşünün. Ancak bunu ilk seferinde babanızın aldığını, ikinci seferde ise nice yollardan geçip kazandığınız ilk maaşınızla aldığınızı hayal edin. Aradaki farkı hissedebiliyor musunuz? Kendi emeğinizle aldığınız arabaya bindiğiniz zaman çok daha fazla keyif alacağınızı garanti ederim. Çünkü o araba için çok emek vermişsinizdir. Öylece sizin olmamıştır. Size bir şeylerin karşılığını aldığınızı hissettirir ve mutlu eder. Ancak diğer durumda hissettikleriniz daha zayıf ve kısa süreli olacaktır. Bunun gibi kolaylıklar sürekli tekerrür ettiği vakit, istediklerinize ulaşmak zamanla sizin için pek de bir şey ifade etmemeye başlar. Hiçbir şey sizi çok mutlu etmez ve hayattan giderek daha da az lezzet almaya başlarsınız. Bana göre, Olağanüstü Bir Gece isimli kitap, daha geniş bir kapsamda, bu durum için çok güzel bir örnek teşkil ediyor. Kitaptaki başkahramanın yaşadığı buhranlar, bize bu gibi her istediğine kolaylıkla ulaşan insanların hiç de AHMET ABDULLAH AVCI göründükleri kadar mutlu olmadıklarını net bir biçimde gösteriyor. Çünkü hiç biri hayattan zannedildiği kadar zevk alamıyorlar. Belki bizim hayallerimizi yaşıyorlar ancak durumun aslı çok farklı bence. İstedikleri her şeyin anında gerçekleşmesi, sınırsız lüks içinde yaşamanın onları memnun etmediğini düşünüyorum bir yerden sonra. Hayat renksizleşmeye başlıyor ve bir raddeden sonra anlamını yitiriyor. Ve ne yazık ki sonu hepimizin malumu, gazetelerin üçüncü sayfası. Bu durumun en büyük suçlusunun ise, insanın tabiatından kaynaklanan doyumsuzluğu olduğu kanaatindeyim. Sahip oldukça daha fazlasını istiyor insan bence. Tam en çok istediğine kavuştuğunu sanırken, bir kurt daha düşüyor insanın içine. Hele bir de kolay gerçekleşiyorsa dilekleri, durum iyice çığırından çıkıyor. Daha sonraları ise bu istekler bir girdaba dönüşüyor ve insanı da içine çekmeye başlıyor. Ancak bana göre, ne zaman ki insan istediklerini kendine bir hedef gibi gösterir ve onlar için çabalar, işte o vakit kendine ve isteklerine karşı galip gelir. Hayatın ve sahip olduklarının daha çok farkına varır. Onlarla mutlu olmayı öğrenir. Şu bir gerçek ki, ister çabalayarak ya da sadece hayal kurarak olsun, hepimiz hayatta isteklerimiz ve hedeflerimiz uğruna yaşıyoruz. Bizi motive eden ve hayata bağlayan arzularımız olmasa nasıl yaşayabilirdik ki? Ancak insan, sadece isteklerine ulaşmanın gerçek mutluluk olduğu yanılgısına düşmemeli. Şunu bilmeli ki, asıl lezzet emeğinin karşılığını almakta. Yoksa ne önemi var ki elimizdekileri çoğaltmanın, içimizdeki canavarı besleyip büyütmekten başka. KAYNAKÇA Zweig, Stefan. Olağanüstü Bir Gece. Çev. İlknur İgan. İstanbul: Türkiye İş Bankası Yayınları, 2015. AHMET ABDULLAH AVCI KADIN OLMANIN ŞİİR HÂLİ İnsan dünyaya gönderilmeden önce yaratılış aşamasından geçti, Tanrı Adem’i çamurdan şekillendirip ona ruhundan üfledi. Adem’in insanlığını tamamlamak için ona en büyük imtihanını sundu daha sonra Tanrı: Sol kaburgasından “kadını” yarattı. Yılan kadınla sınadı Adem’i, Tanrı kadına yönelik koydu yasaklarını; kadın Adem’in en zayıf yanı, en solu, en içi, en şeytanı oldu. Kadın “karanlık bir ayet” oldu. Dünya üzerindeki dinlerin büyük bir kısmında kadın, erkek için bir imtihan unsuru olmuş, baştan günahlı soydan şeytan kabul edilmiştir. Kadına en değer veren dinler bile erkeklerine “Min şerrin-nisa” (Beni kadının şerrinden koru!) dedirtmiştir. Kadın her daim baskılanmış, cinsiyet ayrımcılığına uğrayarak öğütülmüştür. Şeriatla yönetilen, kadının zevk ve nesil sürdürme aracından başka bir şey olarak görülmediği bir toplumdan, edebiyatın en kadınsı kadınının çıkması ironik karşılanabilir. Fakat o kadın, kadınsılığı özümsemiş, yaralarının aşktan olduğunu haykırmaktan, kadınlığını savunmaktan çekinmemiştir. “arsızlıkla damgalanan boş kinayelere gülen bendim kendi varlığımın sesi olayım istedim, yazık ki ‘kadın’dım” Füruğ’dur bu, Füruğ. İsmi gibi duru ismi gibi ahenkli şiirlerini anadili olan Farsça’da yazmıştır. Bu misk kokan, geniz yakan şiirleri bizimle ilk olarak Onat Kutlar ve Celal Hosrovşahi buluşturmuş olsa da, Türkçe yazsa böyle yazardı diyebileceğimiz çevirileri Haşim Hüsrevşahi yapmıştır. Hüsrevşahi, bir dönem Türkiye’de yaşamış İranlı bir doktor. Füruğ’nun o baharat çarşıları, tozlu sokaklar ve “karanlık susku dolu zula”lar kokan şiir diline en çok yaklaşan çeviridir zannımca onunki. Daha sonradan basılan, Can Yayınlarından çıkan sayın Makbule Aras’ın çevirileri, onun tutkulu anlatımına göre çok yalın ve sönük kalmış diye düşünmekteyim. Füruğ’nun şiirlerinde gözüme en çok çarpan unsurlardan biri “din”. İçinde bulunduğu kültür ve toplumun da etkisiyle şiirlerinde “ayet, peygamber, evliya” imgeleri çokça yer alıyor. Erendiz Atasü de 1999’da Cumhuriyet Kitap’ta Haşim Hüsrevşahi çevirisinin basımı üzerine yazdığı yazıda bundan bahseder: “Füruğ’nun şiirinde köken aldığı ülkenin ve kültürün izleri belirgindir: “tüm varlığım benim, karanlık bir ayettir.” (s.146) “Yeryüzü ayetleri” (s.114) “arınmanın yeni ayetlerinin peygamberidir.” (s.158) “ve ben öyle doluyum ki sesimin üzerinde namaz kılıyorlar” (s.157) vb.” i Ben bu noktada Didem Madak’a atıfta bulunmaktan yanayım. Benzer coğrafyaların benzer kadınları olmalarının etkisiyle, din ve mistisizm unsurlarının onun şiirinde de bolca yer aldığını görürüz: “Ben işte miraç gecelerinde/Bir peygamberin kanatlarında teselli aradım,”; “Allah’la samimi oldum geçen üç yıl boyunca” ii vb... Pekala din etkisi şiirlerine ne katmış veya ne eksiltmiştir? Din ve mistik ögelerle örülü bu şiir dili, ona daha gizemli daha efsunlu bir hava katmıştır. Dinin kullanımı bazı kesimlerde ön yargıyla karşılaşmış olsa da, ben dinin şiire yansımasını kültürün ve dönemin zihniyetinin yansımasından bir farkı olmadığını düşünüyorum. Aksine dinin içinde ezilmiş kadının dini kullanarak bir söylem oluşturması, bunu tüm yasakları da diline dolayarak yapması onun şiirini daha çekici kılıyor. Füruğ, kadının sindirildiği bir toplumda, aşkı arayan, “soğuk mevsimin eşiğinde yalnız bir kadındır”. Füruğ’nun imge dünyasında çiçekler, kuşlar, periler, okuldan dönen çocuklar, kurma bebekler vardır. Bu yönüyle yine Didem Madak’ı andıran bir üsluptan söz edebiliriz. Füruğ’nun “ellerimi bahçeye dikiyorum, /yeşereceğim, biliyorum, biliyorum, biliyorum /ve kırlangıçlar mürekkepli parmaklarımın çukurunda /yumurtlayacaklardır.. “ dizeleriyle; Didem Madak’ın “Anlatarak bitiriyorum hayatımı/Bilmiyorum başka nasıl bitirilir bir hayat/Bir çiçek çizdim bu akşam avucuma/İsmini her şey koydum”iii dizeleri arasında yadsınamaz bir duyum benzerliği var. Lakin Didem Madak’ın çokomel kağıtları ve öpüşen guramiler arasında gidip gelen şiiri, Füruğ’nun yoğun ve tutkulu cinsel imgeleriyle karşılaştığında, iki güzel şairin şiirlerindeki bu “çocukluğun” farkını anlarız: Didem Madak, kadınsılığından kaçar ve çocukluğuna sığınır, Füruğ ise kadınsılığının üstüne gider ve onu bir çocuk hayali gibi masumlaştırırak okuyucusunun yüzüne çarpar. Sanki, Didem Madak kadınlığından bahsedince utanır, canı sıkılır, hemencecik örtbas etmeye çalışır kaleminden çıkıveren o cinsiyeti: “Saçlarımı çözerdim, taze elmalar gibi soyardım bedenimi/ Bahar, simit, salatalık, midye kokardı her yan/ Dünya artık bir daha hiç/ Bir okul çıkışı gibi kokmayacak mı?”iv. Ama Füruğ’da bu kaçışı görmezsiniz, Füruğ size adeta “Bakın, bakın kadınım ama masumum!” diye bağırır. Belki de bu karakter farklılığı Madak’ın yumuşak iklimli bir Akdeniz kadını, Füruğ’nunsa Doğu’nun baharat çarşılarını solumuş bir kadın olmasındandır. Didem Madak bir röportajında şöyle diyor: “Hayatımla ve bir kadın oluşumla ilgili çözemediğim bazı meselelerim var. Bütün bunlar yokmuş gibi davranıp kitabi şiirler yazamam. Şiirlerim ütüsüz ve buruşuk gezdirdiğim ruhumun diyeti bence. Bu yüzden hepsi benden parçalarla dolu. Bu yüzden biraz ‘kadınsı’, durup dururken bağıran şiirler.”v Onun ikizi addettiğim Füruğ’da da bu sıkıntıların izlerini görürüz. O da durup kitabî şiirler yazmak yerine, oturup aykırı senaryolar yazmış, aykırı birliktelikler kurmuş ve kadınsılığını bağıran şiirler yazmıştır. Daha Dante gibi ömrünün ortasına gelmeden ölmüş, babasına yazdığı bir mektupta kendini en saf haliyle bırakmıştır: “Ben kendimi bildiğim andan beri benim başkaldırım ve isyanım bu aptalca görünüş ile başlamıştır. Ben büyük olmak istiyordum ve istiyorum. Ben bir gün doğup ve bir gün bu dünyadan çekip giden ve arkalarında bu geliş ve gidişlerinden herhangi bir iz bırakmayan yüz binlerce insan gibi yaşayamam.” Füruğ, Virginia Woolf gibi, Sylvia Plath gibi her neslin, her toplumun “kadını”dır ve kadınsılığa bir övgüdür. Bir birey olarak sıradışılığın timsalidir. Füruğ, yaşadığı onca acıya rağmen, belki de idolüm diyebileceğim en güzel kadın, en kadın şair ve tüm varlığıyla bir şiirdir. Ve Füruğ için, Füruğ’dan: “Kuş ölür, sen uçuşu hatırla!” Sidal Gökalp 21501333 i Atasü, Erendiz. “Dişil şiir: Füruğ Ferruhzad şiirlerinin yeni bir çevirisi: Ve Yaralarım Aşktandır”. Cumhuriyet Kitap sayı: 513 (1999), s.11 ii Madak, Didem. Ah’lar Ağacı İstanbul: Metis Yayıncılık, 2012 iii (Madak, Ah'lar Ağacı, 2012) iv (Madak, Grapon Kağıtları, 2012) v (Madak, Didem Madak'la Söyleşi, 2002) CEREN KILIK Aynı İnsan Olur Muydum? Bazı zamanlarda aile kavramının ne demek olduğu üzerine çok fazla düşünüyorum. Ailesini çok seven ve onlara çok düşkün olan biri için bunları düşünmek ve sorgulamak zor bir şey aslına bakarsanız. Bir yandan onlar olmasa bugün olduğum insan olamazdım diye düşünmek istiyorum, bir yandan da bu hayat benim hayatım olduğu için eğer böyle bir insan olmam gerekiyorsa bir şekilde olduğum kişiye dönüşürdüm diye düşünüyorum. Düşündükçe çıkamıyorum işin içinden, aile kavramının ne demek olduğunu anlamaya çalışıyorum. Acaba ben doğduktan sonra ailem beni başka birine verse ve başka birileri tarafından büyütülsem de bugün olduğum insan mı olurdum? Başka birisi beni doğursa ve bu ailem beni büyütse yine bugün olduğum insan mı olurdum? Veya Başka biri beni doğursa ve bambaşka bir aile de beni büyütse? Ağustosböceğinin Sekizinci Günü adlı kitabı okuduğumda çocuğu olmadığı için bir çocuğu kaçıran ve onu büyüten bir kadının büyüttüğü çocuğun da tıpkı bu kadın gibi bir hayat yaşadığını okuduğumda bunları düşünmeye başladım. İnsanın yaşadıklarının üzerinde ailesinin de etkisinin olduğunu anlatan bu kitabı okuduğumda insanın olduğu kişi olmasının nasıl gerçekleştiği üzerine daha da fazla düşünmeye başladım. Ben de ailemin benim üzerimde etkim olduğuna inanmak istiyorum ancak bu etkinin doğumundan mı yoksa yetiştirilmeden mi kaynaklandığını merak ediyorum. Acaba ailem gibi düşünmem ve onlarınki gibi bir hayat yaşamam benim hayatımı bu şekilde yaşamam gerektiğinden mi? Ben tek bir aileye sahip olduğum için bu soruların cevabını vermek benim için çok daha kolay oluyor, beni doğuran da büyüten de aynı aile ne de olsa. Ben eğer onlar gibi yaşıyorsam onları çocuğu olduğum için gerçekleşiyor bu. Oysa iki aileye sahip insanlar için bunun cevabını vermek daha zor, ama sanırım kitapta da okuduğum üzere insanı insan yapan şeyler onun genleri değil de yetiştirilme biçimi. Bir insan nasıl yetiştirilirse, büyürken aklına hangi fikirler ve düşünceler sokulursa o hale dönüşüyor. Bir insan ağaç gibi sanırım, köküne ne kadar çok su dökerseniz o kadar çabuk büyür. Köküne ne kadar vitamin koyulursa, ona ne kadar iyi bakılırsa o kadar çabuk büyür ve olması gerektiği gibi bir ağaç olur. Eğer bu ağaca az bakılırsa, ona verilmesi gereken su ve vitaminler, mineraller verilmezse bu demek değildir ki artık o ağaç olması gerektiği hali alamaz. O ağaç yine aynı ağaçtır, yine büyüyecek ve aynı ağaç olacaktır, sadece yolda diğer bitkilerin köklerinden su ve vitamin çekmeyi öğrenmesi gerekecektir. Sahip olması gereken bilgileri ailesi vermeyen ve kendi öğrenmesi gereken insanlar da böyle sanırım, sonunda yine aynı insana dönüşüyoruz bence ailemiz olsa da olmasa da, bize bir şeyler öğretse de öğretmese de. Kitapta da belirtildiği gibi öğrenilmesi gerekenler sadece kan bağı yoluyla mı öğrenilir ve gerçekleştirilirdi? Hayır, gelişebilmek için o kan bağına gerek yoktu. İnsanın yazgısı zaten belli oluyor doğduğu zaman, onu büyüten ailesi de doğuran ailesi de ona bir yere kadar yardımcı olabiliyor bunu anlaması ve doğru bir şekilde yaşaması konusunda. Bir insan olması gerektiği hale bir şekilde geliyor ve yaşaması gerektiği hayatı bir şekilde yaşıyor. Ailesi onun olacağı insan haline gelmesinde yardımcı olabiliyorsa ne şanslı birisi, olmuyorsa da önünde sonunda su akıp yolunu buluyor sanırım bir şekilde. Kaynakça Kakuta, Mitsuyo. Ağustosböceğinin Sekizinci Günü. Doğan Kitap, 2017. TATMİNİM AMA MUTLU MUYUM? Etrafımıza baktığımızda ne görüyoruz? Çeşit çeşit insanlar büyük, küçük, uzun, kısa. Kimisinin gözleri ışıldıyor, kimisi ise yorgun ve dalgın bakışlar atıyor etrafa. Bu farklılığın sebebi ise bana göre mutluluk. Peki mutluluk için neye ihtiyacımız var sizce? Daha çok para, daha çok sevgi, daha çok tatil… Belki de hiçbiri. Belki de hepsi. Mutluluk ölçütü insandan insana değişen bir faktör ama benim de deneyimlerime göre insanlar mutluğun anahtarını tatmin hissetmekte saklı olduğunu düşünüyor. Hiç fark ettiniz mi doğduğumuz andan itibaren tatmin hissetmeye programlanıyoruz. Peki bu programlanma bizi ne şekilde etkiliyor, bizi ne çeşit çelişkilerde bırakıp kararlarımızı nasıl etkiliyor ve belki de bizim gözümüzü nasıl kör ediyor. Bebekken içtiğimiz sütten tutun, ergenliğimizde istediğimiz yeni moda pantolonlara ve hatta yaşlandığımızda oturmak istediğimiz o bahçeli eve kadar her şey bizim tatmin olmamıza hizmet ediyor gibi ve biz bu tatmin olacağımız şeylerle mutlu olacağımız kanısına varmış durumdayız. Tahmin edebileceğiniz üzere ise hepsi materyal şeyler. Peki mutluluğun gerçek ölçütü sadece materyal şeylerle tatmin olmak mı? Haruki Murakami’nin Fırın Saldırısı adlı eserini okuduktan sonra insanı tatmin edebilecek ve ardından mutluluğu getirebilecek şeylerin sadece cisimlerden ibaret olmadığını anlıyor insan en azından benim açımdan bu kitap bunu anlatmayı başardı. Daha önce de söylediğim gibi bence biz insanlar bir bakıma tatmin olmak için yaşıyoruz ki bunun karşılığında mutlu olabilelim ama birçoğumuzun düştüğü yanılgı da bu. Mutlu olmak için her zaman tatmin olmamız gerekiyor mu? Bence tatmin olmak mutlu olmanın yanında çok daha soyut kalan bir kavram. Bence insanlar tatmin olmak için çaba gösterme eğilimindedirler çünkü tatmin olma duygusu kendini soyut şeylerle besleyebilir fakat mutluluk tatminden farklıdır. Bir insanın mutlu olmak için sadece istemesi yeterlidir. Bazen bir çiçeği koklayınca içinden çıkan uğur böceğidir mutluluk bazen çok sıcakladığınız evinizden çıkınca esen rüzgardır. Benim içinse mutluluk en basit tanımıyla bir köpeğin gelip kendini sevdirmek istemesi olarak da betimlenebilir. Bu gibi durumlarda bir tatmin söz konusu değildir bana göre ne de olsa bir böcek veya ferahlama hissi insana maddi yönden bir şey katamaz ve belki manevi yönden de bir şey katmıyor olabilir ama sadece bir tebessüm belirttirir insanın yüzünde. Tatmin olmakla mutluluğu karıştıran insanlar için bence ilk önce içlerindeki maddi-manevi şeylerle insanın ruhunu besleyen şeyler arasındaki farkı anlamaya çalışmalı. Maddi-manevi şeyler – para, güç, aşk- insanın üzerinde çalışarak ve didinerek elde edebileceği şeyler bana göre ama mutluluğu insan çalışarak elde edemeyebilir. Bunun en bariz örneği de çok parası olan insanların genelde yaşadığı ruhsal çöküntü olabilir ya da hayatının aşkıyla tanışmış insanların bir türlü mutlu olamaması. Bence asıl sorun insanların gerçekten mutlu olmak istememesi, hayattaki bir takım soyut ya da somut şeylerin bir getirisinin olacağına inanıp buna bel bağlaması. Hayatın seçimlerden ibaret olduğu klişe lafı eminim ki birçok kez duymuşsunuzdur. Klişe ama doğru bir söz olduğunu düşünüyorum ben bu lafın ama küçük bir değişiklikle. Bence hayat tek bir seçimden ibaret olabilir o da mutlu olmayı seçmek. Şimdi diyeceksiniz ki Afrikada açlık varken, dünyanın her yerinde insanlar savaşıp ölüyorken bu insanlar mutluluğu seçince mutlu olabilecekler mi? Ne yalan söyleyeyim cevabı bilmiyorum çünkü bu konuda empati yapabilmem şu an için pek mümkün görünmüyor yapsam dahi burada söylediklerim hiçbirinize gerçekçi gelmeyecek ve hatta yalan dolandan ibaret olduğunu söyleyeceksiniz. Nedenini bilmiyorum ama içimden gelen cevap mutluluğu seçen bir insanın mutlu olabileceği yönünde ve hatta dünyada bu kadar umutsuzluk ve mutluluğa karşı şey varken bu söze de inanmak istiyorum diyebilirim çünkü çoğu zaman elimizden insanları mutlu etmek için hiçbir şey gelmiyor. Ama belki de bu düşünce bizimde mutluluğa bakış açımızın oldukça materyalist olduğundan kaynaklanıyordur. Bir insan aç olabilir ne tekim okuduğum kitapta da aç insanlar vardı ama yine de mutlu olmayı başarabildiler çünkü onları mutlu olmaya yönlendiren, mutluluğun sadece bir somon ekmekten ibaret olmadığını gösteren bir insanla kesişti yolları. Bence bütün insanların ihtiyacı olan şey de bu. Onları mutluluğun bir seçim olduğuna ikna edecek yol arkadaşlarının, yol göstericilerinin olması. Bütün bu söylediklerimin ardından inanmak istediğim şey şu ki umarım bende bir gün mutluğun sadece cisimlerden ibaret olmadığı, mutluğu seçmenin ve istememenin insana yeterli gelebileceği bir bakış açısına sahip olabilirim. Ama bu cümleyi yazarken bile fark ediyorum ki hâla birtakım şeylerin yeterli gelip gelmeyeceği konusunda çelişmekteyim. Kolay olmayacağı doğru, klişe ama istemek başarmanın yarısıdır. Murakami, Haruki. Fırın Saldırısı. İstanbul: Doğan Kitap, 2017 MERT KAYA ÖNGELENİKİLEM ve DİN Öyle ya da böyle, hepimiz hayatımızda en az bir kere de olsa kalmışızdır ikilemde, Şafak’ın ‘’Havva’nın Üç Kızı’’ kitabı beni ikilemde bırakmasa da, eskiden din hakkında arafta kaldığım günlerimi hatırlattı bana. Özellikle de kitabın (aslında 3 ana karakter varmış gibi ama bence değil) ana kahramanı olan Peri beni bayağı bayağı yaşadığı olaylarla geçmişe götürdü.Bana göre günümüzde, ikilem denildiğinde ilk akla gelen şey din, ama ne yazık ki bazı insanlar din konusunda ikilemde kalacak kadar bilgiye sahip bile değil, insanlar ikilemde kalmaya bile korkmuş durumda; sırf din hakkında şüphe duymamak için kendini yeni bilgiler öğrenmeye, din hakkında farklı bakış açıları edinmeye kapatan insanlar var. Bunların en büyük sorumluları da aileler ve toplum, küçüklüğünde hem annesi hem babası dindar olan çocuklar yaşadıkları baskılar yüzünden, kendilerini başka dünyalara açamıyor, kendi yollarını çizmeyi bırakın; ailelerinin onlara çizdiği yoldan yürüyorlar. Bunun sonucunda ise ortaya özgüvensiz, kendi ﬁkri olmayan bireyler çıkıyor. Peri’nin annesinin bağnaz oluşu bana geçmişimde bir arkadaşımın annesi tarafından zorla o dönemin ‘dindar’ (!) dershanelerine yollanmasını hatırlattı, arkadaşımın anlattığına göre; o dershanelerin asıl amacı onları ikilemde bırakmamakmış, onları zorla dine inandırmaya çalışıp aksini düşünen olursa da onunla ayrıca ilgileniyorlarmış, dershane ortamında ise inancı olmayanların dışlanıyormuş. Bu gibi insanlara göre din hakkında ikilemde kalmak çok yanlış bir şey, ama bana göre herkes din hakkında bir ikileme düşmeli ve o ikilemin içinden kendileri okuyarak, düşünerek, çabalayarak çıkmalı aksi halde başkasının ﬁkirleriyle hayatlarını devam ettirirler. Kitaptaki Peri karakteri kadar keşke herkes şanslı olabilse, çünkü çok şükür ki anne babanın ikisi de bağnaz değil, bu sayede anne ve babası kendi aralarında tartışırken o kendi yolunu çizmeye vakit bulabiliyor; ama garip olan şu ki karakterimiz siyaset alanında da ikilemde kalıyor. Benim ﬁkrime göre bizi şey güçlü yapan mücadelelerimizdir bu yüzden de mücadelelerin kazananı olmak çok ama çok önemli.Benim de ergenlik dönemimde Peri gibi din hakkında ikilemim olmuştu, sürekli inanıp inanmamak arasında gidip geliyordum, ancak böyle durumlarda güçlü ve meraklı kalmayı hep başarmışımdır, hiçbir zaman geri adım atmam eğer konu gerçekleri öğrenmek, kendime bir şeyler katmaksa bazen her ne kadar sorgulamak diğer insanlar gözünde yanlış ve farklı görülse de, ben kesintisiz okuyarak ve araştırarak bu ikilemi yenmeye çalıştım; nitekim Peri de kaçmıyor bu ikilemde hatta ve hatta Oxford Üniversitesi’ndeki bir profesörden ‘TANRI’ adında bir ders almaya kadar ilerliyor çabaları. Dilerdim ki ülkemizdeki herkes Peri kadar açık olsaydı din konusunda, korkak olmayıp üstüne gitseydi inanacaksa bile neden inandığı bilseydi. Maalesef ki ülkedeki ergenlerin bir çoğunun din bilgisi küçükken ezberletilen surelerden öteye gidememekte, inananların bir kısmı neden inandığı sorulduğunda cevap veremiyor, inanmayanların bir kısmı da bu işi havalı olduğu için yapıyor. Bu işin bu noktada olmasının en büyük sebebi ülkemizde dini seçemememiz, din bize doğduğumuz anda bir etiket gibi yapıştırılıyor, bu bence çok ama çok büyük bir hata; soruyorum size henüz yeni doğmuş bir bebeğin İslam hakkında bilgisi ne olabilir de nüfus cüzdanına İslam yazıyoruz?. Benim ﬁkrime göre; her insan kendi ikilemlerini yaşamalı ve bunun sonucunda eğer karar verebiliyorsa dinini seçmeli, din seçebilecek bilinçte olmayan insanların ise (örn. Zihinsel Engelliler) din konusunda muaf tutulmalı.Şafak, Elif. Havva’nın Üç Kızı. Doğan Kitap, 2017.Ündeşer "1Mehmet Berk Ündeşer 21302345 Ödev-4 TURK 102-067 Tuğba Kara Bilinç Akışı Şelalesi Ford Madox Ford’un eseri İyi Asker, gerçekten okuması zor ve zaman alan bir eser. Her ne kadar roman çok uzun olmasada kitabı anlamak için sessiz bir yerde dikkatiniz dağılmadan okumanız gerekiyor. En küçük dikkat dağınıklığı kitabı anlama ihtimalinizi neredeyse imkansız kılıyor. Bana göre Ford Madox Ford’un İyi Asker’ini okumak iskambil kağıtlarından kale yapmaya benziyor. İskambil kağıtlarının her birini üst üste ve yan yana koyarken çok büyük bir dikkat ile koymalısınız aynı zamanda nefesinizi de kontrol etmelisiniz yoksa bütün kaleniz yaklaşık bir saniye içinde yerle bir olur. İşte bu romanı okumaktan aynen böyle. Romanın başında yazılmış olan ilk cümle kitabın nasıl gideceğini çok güzel bir şekilde anlatıyor. Yani yazar diyor ki, ilk cümleyi beğenmediyseniz geri kalanını okumanıza gerek yok. Kitabın ilk cümlesi, anlatıcı yani John Dowell’ın cümlesi ve bu cümlede bize bu roman John Dowell’ın duyduğu en üzücü hikaye olduğunu anlatıyor ve gerçekten bir bakıma öyle. İyi Asker’de olay akışı aynı bir ırmağın akışı gibi yani düzensiz. Olaylar dinleyici yani biz ve John Dowell’ın arasında geçen konuşma içinde yer alıyor. John Dowell sanki bize eski anılarını anlatıyor ve onlar hakkında aynı zamanda yorum yapıyor. Geçmiş ve şimdiki zaman arasında kesin bir geçiş olmamakla beraber bu olay zamanı geçişleri sıra sıra da yazılmamış. Bu nedenle anlaması ve olaylar arası bağlantı yapması gerçekten zor bir eser. Ündeşer "2Olaylar arası bağlantı kopuklukları bir yana, John Dowell’ın güven sorunu da kitabı ilginç ve anlaşılması güç kılan başka bir etken. John Dowell’ın ani psikolojik ruh hali değişimleri onu inanılması güç bir anlatıcı olduğunu gösterdi bana. Kitabın bir bölümünde çok sevdiği ve yerlere ve göklere sığdıramadığı Leonora ve Edward, bir başka bölümde John Dowell için bir nefret kaynağı olabiliyor. John Dowell’ın görgü tanıklığı yaptığı o kadar olaydan sonra(aldatma veya yalan söylemek gibi) kırgınlığı ve ani ruh hali değişimleri bence mantıklı. Ben kitabı bitirdikten sonra şu şekilde düşündüm, dünya üzerinde milyarlarca insan olmasına rağmen bütün insanlar birbirinden farklı çünkü yaşam şekilleri ufak farklılıklar gösterse bile başka yaşamlardan farklı. Bazı insanların aileleri farklı, bazı insanların aileleri hiç yok. Bazı insanlar şehirlerde, bazı insanlar köyler ve farklı ülkelerde yaşıyor ve herkesin hayatını farklı kılacak küçükte olsa mutlaka bir farklılık var. Ve bu farklılık bizi birbirimizden farklı kılıyor ve her birimizi milyarlar arasında sadece bir yapan bir özellik haline geliyor. Bu farklılıklar ise bize farklı bakış açıları kazandırıyor. Bana sorarsanız Ford Madox Ford’un bize anlatmaya çalıştığı ana fikir kesinlikle bunun aynısı. Roman içinde John Dowell farklı bir hayat yaşıyor. Roman içinde yer alan farklı karakterler de aynı zamanda farklı hayatlar yaşıyorlar ve dolayısıyla farklı bakış açıları oluyor. John Dowell’a göre Edward veya Leonora suçlu yada kötü insanlar olabilirler ancak okuyucuya göre olmayada bilirler. Farklı insanların farklı bakış açıları ile bu esere yaklaşmaları kitabın asıl etkisinin aslında farklılık olduğunu belirtiyor. Belki John Dowell kötü olan psikolojisi yüzünden bize yalan da söylüyor olabilir. Acaba John Dowell güvenilebilir mi? Acaba aslında John Dowell’mı hikayenin kötü karakteri? Bunun gibi sorular kitabı okurken ve en sonunda bitirdiğiniz zaman aklınızdan hiç çıkmıyor çünkü aynı gerçek hayatta olduğu gibi hiç bir olayın yada söylenenin kendimiz görmedikçe gerçek olduğuna inanamayız. Yada bu belki sadece benim bakış açımdır. Belki ben de yalan söylüyorumdur veya söylediğim hakkında en küçük bir fikrim yoktur. Ündeşer "3Bir kitap bence okuyana bunun gibi sorular sordurabiliyor ise o kitap gerçekten en iyi 100 eser içinde olmaya hak kazanmıştır. UYUMSUZ Uyumsuz, Neil Burger'ın yönetmenlik koltuğunda oturduğu “Açlık Oyunları”, “Alacakaranlık” tarzı kitap uyarlaması bir film, Veronica Roth'un yazdığı kitabın uyarlaması. Film izlemeyi kitap okumaya tercih eden biri olarak kitabı okumadım ve filmde kitap ne kadar iyi aktarılmış bilmiyorum. Film içerik olarak Suzanne Collins'in “Açlık Oyunları” eserine çok benziyor. Oyuncu seçiminde dahi karakterlerin birbirleriyle benzer yönleri fazla. Genel olarak bakarsak “Açlık Oyunları”ndan esinlenmiş diyebilirim. Film, bir savaş sonrası duvarla çevrilmiş bir şehirde geçiyor. Bu şehirde yaşayan herkes beş farklı kesimden birinin üyesi ,16 yaşına gelen herkes bir teste giriyor ve bu kendilerinin hangi kesime uygun olduğunu gösteren bir test. Test sonucuna herkes kendine uygun gördüğü yeri seçiyor. Zeki olan ve bilgiye değer verenlere "Bilgeler" denmiş. Toprağı ekenlere "Barışçıl" denmiş. Dürüstlüğe ve disipline değer verenlere "Adiller" denmiş, bu grup toplumun hukuki işlerine bakıyor. Cesur olanlara "Korkusuzlar" denmiş, bu grup güvenlik işlerine bakıyor. Kendilerini yardım etmeye adamışların olduğu son grup ise “Fedakârlar”. Bu gruba güvenildiği için devleti yönetme yetkisi onlarda. Tüm bu grupların dışında olan varlığını kimsenin takmadığı uyumsuzlar ise her yerde yaşayabilen sokaklarda görülen insanlar tarafından pek görülmek istenmeyen insanlardan oluşuyor. Neil Burger'ın “Sihirbaz” ve “Limit Yok” adlı iki filmi daha izledim. Bu filmler de bana güzel gelmişti ama yeni filmi “Uyumsuz”u aralarında en başarılısı buldum. Başrol Shailene Woodley'i Jennifer Lawrance ile kıyasladığımda biraz taklitçi gibi gözükmesine rağmen bu filmde rolünü çok iyi oynamış diyebilirim.Ama Jennifer Lawrance bu tarzda bir kişilik olarak “Açlık Oyunları”ndan aklımda yer ettiğinden onun kadar iyi diyemiyorum. Kate Winslet gibi diğer ünlü oyuncuların da olması filmi başarılı yapan bir etken.Kısacası orijinal diyemesem de filmi izlerken sıkıldığımı hatırlamıyorum. Aksiyon sahneleri özellikle başarılı olmuş. Kullanılan müziklerle bu sahneler daha da güzelleşmiş ve izlenmesi gereken bir aksiyon filmi olmuş. Başrolümüz Beatrice Prior ismini herkese Tris olarak tanıtıyor ve öyle devam ediyor. Tris 16 yaşında girdiği testte uyumsuz olduğunu öğrendikten sonra kimseye bir şey söylemeden Korkusuz olmayı seçiyor. Burada filme aşk da katılıyor. Tris’in “Korkusuzlar”da tanıştığı Four ile geçen aşkı anlatılıyor. İşin ilginç yanı Four’un da bir uyumsuz olması. Bunu da filmin sonlarında öğreniyoruz.Bir süre sonra Bilgeler Fedakârlara güvenmemeye başlıyorlar ve yönetimin kendilerinde olması gerektiğini düşünüyorlar. Hazırladıkları ilaç ile “Korkusuzlar”ı kendilerinin köleleri yapıp Fedakârları toplumdan kaldırmayı yani tüm Fedakârları katletmeye çalışıyorlar. Çoğu Korkusuz onların köleleri olup dediklerini yapıyorlar ancak “Uyumsuzlar” kimseye boyun eğmeyenler olduğundan ilaç onlara etki göstermiyor ve çiftimiz bu olayı durdurmak için kendilerini belli etmeden uğraşıyorlar. 139 dakika süren filmi uzun gözükmesine rağmen, sıkılmadan keyif alarak izledim. İnsanların neden gruplaştığı da bir merak konusu. Verilmek istenilen mesajlar geri planda kalmış gibi bunu da aksiyonun hiç bitmemesine bağlıyorum. Bu aksiyon sahneleri sayesinde de izleyici olarak yüksek rakamlara ulaşmış. Aksiyonun bitmemesi iyi ama bu filmdeki olay örgüsünü tahmin edilebilir yapmış diyebilirim. İzlerken şimdi kesin böyle olur dediğimde öyle olan yerler oldu. Bu çoğu filmde olan bir şey ama demek istediğim beklentiyi çok yüksek tutmamak lazım. Aksiyon, macera filmi severler için kesinlikle tavsiye ederim, devam filmini sabırsızlıkla bekliyorum. Kaynaklar: <http://content8.flixster.com/movie/11/17/89/11178910_800.jpg> <http://www.fangirlmag.com/wp-content/uploads/2014/07/how-the-new-divergent-stars-salary-stacks-up-against-jennifer-lawrences-hunger-games-payday.jpg> Erkin Karataş Özgürlük Yolunda "Özgürlük için gökyüzünü satın almanıza gerek yok. Ruhunuzu satmayın yeter." Nelson Mandela Kendimizi ne kadar özgür hissediyoruz? Günümüzde pek çok insan bu tanımda hemfikirdir. Ne var ki, bundan iki yüz yıl önce özgürlük kelimesi bazı ırkların lügatında dahi yoktu. Günümüzde bazı insanlar, köleler hakkında "Kölelik sisteminin kuruluşunda bütün kölelerin bir araya gelip efendilerine kazan kaldırmaları gerekiyordu; kim yıllar boyu hizmetçilik yapmak ister ki?" gibi düşüncesiz yorumlarda bulunuyor. 'Yarı aydınların' bu yorumu saçmalıktan öteye gidemez çünkü bir insanı, anlamını bilmediği bir kavram uğruna ölümüne savaşmasını bekleyemezsiniz. Fakat, yüz kölenin arasında özgürlük şarabından tadmış biri varsa, tek başına diğer 99 köleyi etkileyerek onların 'yaşam' tanımı değiştirebilir. Özgürlük, ütopik bir kavram olmaktan çıkıp bir umut ışığına ardından da hayatlarını adayabilecek bir amaca dönüştüğü zaman insanları durduramazsınız. Yüzyıllar boyunca süregelen 'özgürlük' kelimesinin tanımı değişmiş olsa da özgürlüğe ulaşma yolundaki azim değişmemiştir. 1841 yılında bir siyahinin özgürlüğüne kavuşmak için sahip olduğu azim ile günümüzde kadın hakları savunuculuğunu yapanların azminin aynı olduğunu düşünüyorum. Çektikleri çile ve sıkıntı bakımından ikisini asla karşılaştıramam fakat sahip oldukları umut gibi benzer yönlerini sıralayabilirim. Köleliğin getirmiş olduğu prangalar o kadar kısıtlayıcı boyutlara ulaşmıştı ki insanlar düşüncelerinde dahi özgür değillerdi. Savunmasız insanlara bu çileyi çektirip, onların özgürlüğünü kısıtlayanlar ise gözü doyumsuz olanlardır. Kendi menfaatleri için başkalarının hayatlarını köreltenlerdir. Üzülerek söylemek istiyorum ki benim de hayatımda bu tipte insanlar yer aldı. Başkalarının özgürlüklerini yok sayarak kendilerini yüceltmeye çalışanlar, herkesin hayatında bir noktada var olmuştur zaten. Bu zalim düşünce yapısına sahip insanlarla karşılaştıkça empati kurmaya çalışıyorum, kendilerini haklı buldukları nedenlere ulaşmak için. Tek bir sebep bulamamakla birlikte masumları zincire vuranların haklı sebeplerini aradığım için kendimden nefret ediyorum. Bu noktada durup kendimi Solomon Northup'ın yerine koymak istiyorum. Özgür bir bireyken, sözünü ettiğim menfaatçi insanların oyunu ile sahip olduğum her şeyin, en önemlisi de ailemin, elimden alınması... Tarifi güç bir acı olduğu aşikar. Üstüne bir de yetmezmiş gibi köle olarak çalıştırılmak bir insana yapılabilecek en büyük kötülük olduğu kanaatindeyim. Bütün haklardan yoksun halde, bir köle olarak bırakın 12 yılı, birkaç ay bile yaşayamam. O kadar büyük bir psikolojik bir baskının altından kalkmak her babayiğidin harcı değildir. Şahsen, o ağırlıkta bir baskının ve psikolojik yükün altında bulunmak sinir sistemimdeki her bir nöronu parçalayacağını düşünüyorum. Eşya muamelesi görüp, kenardan kenara atılıp kişilik kaybına uğramaya dayanamam bile. Kölelik döneminde yaşanan olaylar insanlığın ne kadar dibe batabileceğini gösteriyor. Her ne kadar sosyal çevrem tarafından duygulara karşı dirençli bir insan olarak sayılsam da masum insanlara karşı gösterilen acımasız muamele içimi sızlatmakta. Sanırım günümüzün evrensel insan haklarına, köleliğin yasaklandığı için teşekkür etmem gerekli. Özgürlük yolunda atılacak adımlar her insanın kaldırabileceği ağırlıkta değildir. Özgürlüğe giden yol yorucu ve uzun olabilir, o kadar uzun olabilir ki yıllar dahi sürebilir, fakat önemli olan bu yolda umudumuzu ve azmimizi asla kaybetmememizdir. Kulağa her ne kadar klişe laf olarak gelse de cebimde beş kuruş para olmasa bile, karnım açlıktan zil çalıyor olsa bile ilk derdim özgürlüğüm olacaktır. Nitekim, bir insanı insan yapan tek şeyin özgür haraket etmesi olduğunu düşünüyorum. "Özgürlüğün geldiği gün O gün ölmek yasak" -Cemal Süreya Kaynakça: Northup, Solomon. 12 Yıllık Esaret. Trans. Aykut Sığın. N.p.: Maya Kitap, 2015. Print. İdil Naz Arda 21401220 KAYBOLAN HAYATLAR… Çoğu kişinin düşündüğünün aksine, toplumumuzdaki insanları, topluma uyum sağlayanlar ve yabancılaşanlar olarak etiketlemek doğru değildir. Tam tersine, her insanın hayatında topluma zıt düştüğü, kendini topluma ait hissetmediği veya topluma ayak uyduramadığı anlar vardır. Bu uyumsuzlukların sebepleri kişiden kişiye farklılık göstermekte, kimi bu sebepler dinlenmeksizin toplumdan itilmekte, kimi de adeta bir makineymişçesine, yaşamanın o eşsiz tadına varmadan hayatını sürdürmektedir. Ancak her iki türlü de birey, ya kendine ya da topluma yabancılaşmaya mahkûmdur. Çünkü toplum, basmakalıp normların esareti altındadır ve bunun dışına çıkanlar, reddedilişle karşı karşıyadır… Zaman içerisinde toplumdan soyutlanan, dışlanan ve daha önce hiç söz hakkı tanınmamış insanlara kendini ifade etme şansının sunulduğu ve hikâyelerinin konu alındığı “Korkuyu Beklerken” adlı öykü kitabını okurken düşündüklerimdi bunlar. Ama biliyorum ki, bu kitabı okuyanların her hikâyede kendinden veya geçmişinden bir parça bulması işten bile değildir. Hangimiz bir an bile olsun yakışıp yakışmadığına bakmaksızın beyaz bir manto giymek istemedik? Hangimiz denizin derinliklerine karışmayı istemedik ki sonunu düşünmeksizin? Hangimiz tavan arasında hatıralarımızı unutulmaya mahkûm etmedik? Hangimiz karanlıkta arkamıza bakmadan yürümeyi istemedik? Bu kitabı okurken korkuyu yaratanın da bekleyenin de ben olduğumu fark ettim; çünkü hikâye kahramanlarından birinde kendimi bulup, topluma yabancılaşabileceğimin korkusu sardı dört bir yanımı. 1 İdil Naz Arda 21401220 Benim de bir hikâyem var anlatmaktan korktuğum, kelimelerin arkasına sığındığım… Küçükken yalnız bir çocuktum. Babamın süregelen tayinleri sebebiyle çoğu kez okul değiştirdim arkadaşlarımın aksine. Her gittiğim okulda “yeni çocuk” olmak güzel gelmişti kulağıma ama zaman, bana öyle olmadığını gösterdi. Maalesef, hiçbir arkadaş grubumun nitelikleri bir diğeriyle özdeşleşmiyordu. Önceki okulda alıştığım davranışlar başka bir okulda “farklı” olarak değerlendirilebiliyordu. O yaştaki çocukların insan doğasından gelen zalimlikleri, farklı olanı dışlamayı ve onun duygularını düşünmeden hareket etmeyi gerektiriyordu. Bu yüzden arkadaş ortamlarına uyum sağlayamadım ve hep dışlanan çocuk oldum. Beyaz mantolu adamda kendimi buldum. Ancak benim aksime o, bulunduğu topluma ayak uydurmaya çabalamak yerine, kendi bildiği gibi yaşama cesaretini gösterdi. Bu hikâyeyi okumak bana çocukluğumda cesaret edemediğim adımları hatırlatır bu yüzden. Yıllar geçti, yeni bir eve taşındık. Bu evin kocaman bir tavan arası vardı. Evimizde fazlaca eşya olmadığı için tavan arasına konulması gereken pek fazla eşya yoktu. Bu boşluğun ne ile giderileceği ise büyük bir muammaydı. Hayalperest bir çocuk olduğum için fazlasıyla hareketliydim ve yeni evimizdeki odam, hayal kurarak oynadığım oyunlar için fazla küçüktü. Ben de tavan arasındaki o kocaman boşlukta oynardım oyunlarımı. Hiç arkadaşım olmadığı için ve artık orası benim oyun yerim olduğu için saatlerce çıkmazdım oradan. Fakat tavan arasının bir çocuğun oyun yeri değil, unutulan eşyaların barınma yeri olduğunu anlamam çok uzun sürmedi. Daha sonra anladım ki ben de yalnızlıkla geçen çocukluğumu o tavan arasında bırakmıştım. Onu tıpkı “Unutulan” hikâyesinde sevgilisini unutan ana karakter gibi toz tutmaya bırakmış ve bir daha da geri dönüp aramamıştım. Bir kitabı okurken ilk defa iliklerimde dolaşan soğuk kanı, nabzımın atışını ve korkuyu hissettim. Karakterlerde kendimi bulmaktan haz etmedim. “Ben de mi toplumdan dışlanmaya, yalnız yaşamaya mahkûmum?“, “Ben de mi onlardan biriyim?” gibi soruları kafamdan atamadım… Bu korkum her ne kadar beni topluma tutunmak için çabalamaya itse de topluma tutunmak için çabalamanın, topluma tutunamadığını kabul etmek olduğunu keşfettim daha sonradan. Aslında topluma ayak uydurmaya çalışmak, sürünün gerisinde kalmış ve sürüye yetişmeye çalışan bir koyun gibi korkakça bir eylemdi. Asıl cesaret kendi farklılığını ortaya koyup, insanların hakkında ne düşündüğünü önemsemeden içinden geldiği gibi yaşamaktı. Fakat ben bu cesareti hiçbir zaman bulamadım içimde. Ve sonunda sürüden ayrılıp özgürlüğüne koşacak bir koyun olmadığımın, bana hiç yakışmayan beyaz bir paltoyla ortalıkta gezemeyeceğimin farkına vardım… 2 İdil Naz Arda 21401220 KAYNAKÇA Atay, Oğuz. Korkuyu Beklerken. İstanbul; İletişim Yayınları, 2012. Baskı. MLA Handbook for Writers of Research Papers. 7th ed. New York: The Modern Language Association of America, 2009. Print. 3 Didem ÜYETÜRK GELİN BUGÜN DÜNYAYI KURTARACAĞIM Birinin sizin yanınıza yakışabilecek tek kişi olduğunu hiç düşündünüz mü? O olmazsa olmaz dediniz mi mesela? Hiç birini gördüğünüzde onun dışında kalan her yer siyah beyaz oldu mu? Birine gerçekten bağlandınız mı yani? Birden fazla evet cevabınız varsa sorularıma bir yerlerde bir hata yaptınız, artık hiçbir şey eskisi gibi olmayacak. Bağlanma problemi olduğunu iddia eden seviyesiz insanlardan biri de olabilirdiniz. Kusura bakmasınlar ama seviyesizler, birinin kalbine zorla girip sonra ben burada kalamıyorum demek pek dengeli bir hareket değil. Onlar sadece birini görebilmeyi, birini düşünebilmeyi, sadece ama sadece biriyle mutlu olabileceğine inanmanın ne demek olduğunu keşfetmemiş olan insanlar, onlar bilemezler. Başka biriyle olma düşüncesini aklından geçirenler var aramızda, ben varım, Gamze Güller var ve belki de siz varsınız. En Çok Onu Sevdim ile bağlanamama değil ama bağlanma probleminden bahseden bir yazar Gamze Güller. Bana kalırsa bağlanamamak diye bir şey yok, bağlanma problemi diye bir şey var. Bağlanma problemi benim için şöyle tanımlanıyor; sadece birini düşleyebilmek, her şeyi ve herkesi o kişiye göre düşünmek ve yönlendirmek, başka biriyle mutlu olabileceğine inanmamak ve her o kişiyi hatırlatacak bir anlam yüklemek. Gerçek problem budur, birilerini sevmeye üşenmek bir problem değil, en fazla bir tür saçmalık olarak tanımlanabilir benim sözlüğümde. Gamze Güller iyi biliyor, her objede aynı insanı görmeyi, bir evi sadece birisi içinde olduğunda yuva olarak görmeyi çok iyi biliyor. Ben de biliyorum maalesef, yazdıkları burnumu sızlatıyor, kalbimin içinde sızlayan bir damar beni rahatsız ediyor Güller konuştukça. Bağlanma problemi diye bir şey uyduran ve bunu insanlara kabul ettiren insanlar neyin kafasını yaşıyor? En Çok Onu Sevdim demenin ne kadar zor kabullenilen ve hiç üstesinden gelinemeyen bir his olduğunu bilmeyen insanlar onlar, uydurduklarını dinlememenizi tavsiye ederim. Bence zamanımızın sorunu bağlanamamak değil, o ne öyle kablosuz ağ bağlantısı gibi. Zamanımızın sorunu bağlanmak olarak tanımlanmalı. Neyse ki, ben tanımladım, hadi yine iyiyiz. Yine dünyayı kurtarıyorum, şanslı gününde herkes. Ne diyordum, bağlanmak asıl problem olan, hayatınızdaki her şeyi birine bağladığınızda ki sonu mutlaka yalnızlıkla bitiyor, bir daha aynı kişi olabilmeniz mümkün değil, başa dönmek, olmamış saymak diye bir şey yok. Bir daha aynı kişi olamamak ne demek biliyor musunuz? Gamze Güller biliyor, maalesef o da benden. Bahsetmek istediğim şeyi abartmıyorum. Bir çaydanlığa bile bakıp, sadece o kişiyle çay içmeyi düşünmekten bahsediyorum, tekrar aynı kişi olamamak, eskisi gibi düşünememek işte bu kadar ağır bir şey ya da ben çayı çok sevdiğimden abartıyorumdur, gelmeyin üstüme. Benim bağlanma problemim var ve Gamze Güller’in de aynı problemi yaşıyor olması maalesef içimi rahatlatmıyor. Zaten başkalarının mutsuzluklarıyla mutlu olmak, hiçbir zaman tarzım olan bir şey olmadı. Demem o ki, birini sevmeye üşünen insanların yarattığı uyduruk problemleri kıstas olarak almayın. Öyle problemler sadece kablosuz internet için var oldu, insanlık için değil. Benim dünyamda, öyle problemlere yer yok, birini sevememek problem değil, birini haddinden fazla sevmek problem. Şu satıra geldiyseniz, ne kadar samimi ve ne kadar eskisi gibi olamamanın acısını ciğerlerimde duyduğumu anlamışsınızdır. Siz duymayın ama siz mutsuz olursanız, sizin mutsuzluğunuz beni mutlu etmez. Hiçbir şeyi haddinden fazla yaşamayın, bir şekilde yalnızlık var yolun sonunda. Sonra yalnız başına çay içmek var ya da ben çay içmeyi çok sevdiğimden saçmalıyorumdur. Ayca Şahin 21503902 ÜÇ HARF, TEK KELİME "Aşık olduğu kadının güzellik kattığı bu yerlerin bir parçasını da yanında götürmek arzusuyla, ellerini kaldırdı ve umutsuzca bir parça havayı avucunun içinde hapsetmeye çalıştı. Yaşların dolduğu gözlerinin önünden her şey çok hızlı geçip gidiyor; artık yaşamanın en güzel, en heyecan dolu döneminin sonsuza dek yitirdiğini hissediyordu."(Frances Scott Key Fitzgerald, 193) “Aşk” 3 harf, tek kelime ama bütün insanların hayatında büyük öneme sahip bir duygu. Herkes hayatında en az bir kez aşık olmuştur ya da olmak ister çünkü aşık olan insanlar yaşadıkları duygulardan , hislerden o kadar güzel bahsederler ki ister istemez anlatılan kişi de yaşamak ister. Ayrıca filmlerde, dizilerde ve kitaplarda aşklar o kadar güzel, o kadar mucizevi anlatılır ki insanın aşık olası gelir. Yanlış gösteriyorlar insanlara aşkı diyemem çünkü gerçekten hayatta güzel aşklar var zorluklarına rağmen ancak güzel aşklar olduğu gibi hüzünlü aşklar da var bu hayatta, sonu mutlu değil hüzünlü biten. Great Gatsby’ de olduğu gibi. Güzel ve tutkulu bir aşk ama sonu hüzünlü. Açıkçası filmi birden fazla izledim çünkü beni çok etkiledi ve izlediğim her zaman aynı duyguları tekrar tekrar yaşadım. Filmi izlerken ne kadar duygulansam da üzülsem de film bittikten sona geriye tek bir duygu kalıyordu bende o da Daisy’e olan kızgınlığım. Hâlâ dahi düşündüğümde “Nasıl yapabilir bunu?” diyorum kendi kendime. Onu öyle delicesine seven, yıllarca onu beklemiş ve her şeyi onun için yapmış Gatsby’i kendisi de severken, Gatsby onun kocası yüzünden hayata gözlerine yumunca nasıl kocasıyla birlikte hiçbir şey olmamış gibi kaçar gider. İşte bunu hiçbir şekilde mantığım almıyor. Bu tabii ki bir öykü, gerçek hayatla ilgili olan bir olay değil. Ancak senaryo o kadar güzel ki ve de filmde oyuncular o kadar gerçekçi ki bende bıraktığı etki de gerçek hayatta yaşanan bir olayın bırakabilceği gibi bir etki oldu ama zaten gerçek hayatta yaşansa da kimse Daisy gibi acımasız olamazdı bence. Ben ne kendim böyle tutkulu bir aşk yaşadım ne de kendi arkadaş çevremde gördüm. Bu durumun biraz da modernleşmiş dünyayla da alakası var bence çünkü modern çağın bizleri daha materyalist yaptığını düşünüyorum ve bu tarz güzel, romanlara konu olan aşklar genellikle geçmişte yaşanan aşklar oluyor maalesef. Maalesef diyorum çünkü ben de böyle bir aşk yaşamak isterdim ama sonu mutlu bitsin isterdim tabii ki. Zaten filmde Daisyle Gatsby’nin birbirlerine olan aşklarından daha çok Gatsby’nin Daisye’e olan tutkulu aşkından etkilendim, aslında Gatsby’nin aşkı biraz saplantı boyutunda diyebilirim. Yine de bu aşkı görüp de etkilenmeyecek biri yoktur ona da eminim açıkçası. İşte bu yüzden bu güzel aşka karşılık Daisy’nin onun ölümünde kaçması beni bu kadar sinirlendirdi. Her ne kadar bu tarz bir şey yaşamasam da kendimi Daisy yerine koyunca asla böyle bir şey yapmazdım diyebiliyorum çünkü bu acımasızlık, kalpsizlik. Bunları düşününce de çelişkiye düşüyorum açıkçası çünkü eğer bu aşksa Daisy’nin yaptığı aşık bir insanın yapmaması gereken bir davranış ama bize gösterilen, anlatılan aşklarda böyle acımasızlıklar yok. O zaman diyorum ki kendime Daisyle Gatsby’nin aşkı gerçek bir aşk değil, ortada sadece Gatsby’nin yaşadığı tek kişilik, platonik bir aşk var. İşte bu da daha üzücü bir durum ama neyse ki gerçek hayatta olan “gerçek” aşklarda böyle acımasızlıklar yok. Mesela annem ve babam birbirlerine aşık olup evlenmişler ve de evlenmek için ailelerinin karşı çıkmalarına göğüs gerip, zorlukları aşıp evlenmişler. Zorlukları görünce vazgeçmemişler, üstüne gitmişler evlenince bile zorluk yaşayacaklarını bildikleri halde. Şu an baktığımda onlara gerçek iki aşık görüyorum çünkü hep birlikte olmuşlar iyi günde de kötü günde de, hiçbir zaman birbirlerini bırakmamışlar. Onlara bakıp gerçek aşkı görmek de beni mutlu ediyor, çünkü her ne kadar eskiye oranla az olsa da hâlâ bir yerlerde gerçek aşkı yaşayan insanların olduğunu biliyorum ve bu bana kendim için de umut veriyor. KAYNAKÇA Fitzgerald, Frances Scott Key. Muhteşem Gatsby. Çev. Can Yücel. İstanbul: Bilge Kültür Sanat Evi. 2004. Baskı. Yaren Yeşilkılıç-21802077 TURK 101-55 / Melike Batgiray TOPLUM VE ERKEK Hayatta kimilerimiz yaşamı boyunca hep pişmanlık içinde olmuştur. Kendilerine dayatılan kalıpların içine girerek, istedikleri hayatı yaşayamamışlardır. Bu yüzden hayattan hiçbir zaman tam anlamıyla zevk alamamışlardır. Bir süre sonra da kendilerine elleriyle duvarlar örmüş, hayatlarının her evresinde iyi kötü bütün duyguları tadıp olgunlaşmak yerine ördükleri duvarlar arasında sıkışmak zorunda kalmışlardır. Geçen hafta okuduğum kitabın yazarı Ahmet Altan, Yabani Manolyalar kitabında geçmişindeki o asi gençle barışıyor. Kendisiyle olan bütün hesaplaşmalarını bitirip, hayatının her evresindeki benliklerini olduğu gibi kabul ediyor. Fakat kitabı okuduktan sonra çoğu erkeğin hayatının her evresindeki benlikleriyle tam olarak barışamadıkları fikrine kapıldım. Kendileriyle oldukları bu savaşın sebebini düşündüğümde ise toplumun onları yetiştiriş tarzı olduğunu anladım. Bir kadın olarak bu denemeleri okurken, yaratış olarak duygusuz ve umursamaz sandığım erkeklerin içlerinde ne kadar kırılgan ve sarıp sarmalanmaya ihtiyaçları olan varlıklar olduğunu anladım. Toplumdaki erkeklerin yetiştiriliş tarzı yüzünden kendilerini kapalı bir kutu haline getirmişlerdir. “Erkekler ağlamaz”, ”Erkekler çok gülmez”, “Erkekler birbiriyle sarılmaz” gibi ne kadar ruhu besleyen eylem varsa hepsi toplum tarafında yasaklanmıştı. Sevdiği kadın tarafından ihanete uğradığında bile kendilerini dış dünyaya hiçbir şey olmamış gibi göstermelilerdi çünkü toplum onlardan bunu istiyordu. Hayatları boyunca çevrelerindeki hiçbir erkeği ağlarken görmemişlerdi bu yüzden onlarda bu duygularını kimseye açamazlardı. Toplumun onlara dayattığı erkek kalıbının içine girmeye çalışırken, kimisi aşk hayatında karşısındaki insana kendisini açıkça ifade edemediği için, kimisi de sosyal hayatında “bir erkeğe yakışır” biçimde hareket etmek için duygularını gizlemiştir. Bu yüzdende hayatlarının her evresinde bir önceki yaşamlarını özlemişlerdir çünkü aslında o evreleri tam olarak tamamlayamamışlardır. Geçmişe baktıklarında hep bir pişmanlık ve özlem içinde olmuşlardır. Çocukluklarında bebekliğini, gençliklerinde çocukluğunu, yaşlılıklarında da gençliğini özlemişlerdir. Aslında geçmişe duyulan bu aşırı özlem, başarısız ve engellenmiş bir hayatı tanımlamıştır. Bu sebepten dolayı kendilerini oldukları gibi kabullenmek hangi yaşlarında olursa olsun mutlaka yüzleşmeleri gereken bir şeydir. Kendilerini olması gerektiği gibi değil de oldukları gibi kabul ederlerse, yaşadıkları her andan zevk alabilirler. Ülkemizdeki erkeklerin neden kendilerini bulamadıklarını etraflıca düşündüğümde doğduğumuz yerin kaderimizi belirlediğini anladım. Büyüdüğümüz toplum bizim yaşamımızı, kimle arkadaş olacağımızı, çalışacağımız işi hatta evleneceğimiz insanı bile belirliyor. Bu tabuya dikkatlice incelediğimizde bu erkek kalıbının sadece erkekleri değil biz kadınları da bir o kadar etkilediğini görüyoruz. Neden mi? Büyürken bir erkeği ağlarken hiç görmediğimiz için yanımızda bir erkek ağlayınca ona ister istemez daha değişik bakıyoruz. Babamızı hiç doyasıya kahkaha atarken hatırlamadığımız için de nerede duygularını açıkça belirten bir erkek gördüğümüzde bu kadarı da çok fazla diyerek oradan kaçıyoruz çünkü bize de dayatılan erkeklere dayatılanının aynısı bir erkeğin duygularını açıkça ifade etmelerinden onlar kadar biz de korkuyoruz. Her iki taraf da kendi içinde biriktirdiği duyguları konuşup çözmek yerine, kilitli sandıklara koyup denize atıyor. Bu yüzden toplumda erkeklere karşı olan dayatmalar sadece erkekleri değil biz kadınların da hayatını bir o kadar etkiliyor. Bu dayatmalardan kurtulmak için kadın ve erkeklerin el ele verip birbirlerinin yanında olması gerekiyor. Düşüncelerimi toparlamaya gelirsek her toplumun kendine göre kuralları, dayatmaları olduğunu düşünüyorum. Türkiye’deki en büyük dayatmalardan biri de erkekleri sokmak istedikleri kalıplardır. Ne yazık ki
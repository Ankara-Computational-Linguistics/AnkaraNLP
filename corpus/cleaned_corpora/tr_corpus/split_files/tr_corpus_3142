veriyorlar ve bunu kendileri de seçmiyorlar. Doğuştan bu mücadeleyi vermek zorunda kalıyorlar. Bunları aklımızdan çıkartmayıp zorluklar karşısında güçlü bir şekilde durmalıyız. İsteklerimizden ve hayallerimizden asla vazgeçmemeliyiz ve onların peşinden gitmeliyiz. Yağmur AYDOĞAN21601880BİR FİLMDEN BİR İNSANABu yazımda sizlere insanın hayalleri, gerçekleri ve toplumun bu hayaller ve gerçekler üzerindeki etkilerinden bahsetmek istiyorum. Bu konuyla ilgili bana farkındalık sağlayan materyellerden biri ise Hayallerin Peşinde (Revolutionary Road) isimli ﬁlm. Bana kalırsa son yıllardaki psikolojik dram türünün en iyi örneklerinden biri olan ﬁlmin aslında öyle çok da komplike bir konusu yok. İkinci Dünya Savaşı sonrası Amerika’da yaşayan bir aile, bir kadının hayali ve aile içi çatışmalar... Çok sade, çok gerçek ve çok derin... Ve ﬁlm, biraz sert bir şekilde de olsa, bizleri ana karakterler April (Kate Winslet) ve Frank (Leonarda DiCaprio)’in çatışmaları üzerinden bu zamana kadar bir şekilde gerçekleşmemiş hayallerimizi sakladığımız yerlere götürüyor ve bu zamana kadar o hayallerin önüne geçen her şeyle, kendimizle bile, yüzleşiyoruz bir nevi. Paris olması önemli değil, yeter ki bir yer olsun. diyor ﬁlmde April. Bir çaresizlik üzerine kurulan bir hayal daha güzel ve aynı zamanda daha gerçek anlatılamazdı bence. Çünkü hayatımızın bir döneminde, veya her zaman, kaçıp gitmek istediğimiz olmuştur mutlaka. Bütün sorunları, insanları, sorumlulukları, sahtelikleri ve sıradanlıkları arkamızda bırakıp gitmek... Bir hayal olarak başlıyor bu önce ve zamanla bir tutku hatta bir takıntı haline geliyor. Kimileri başarabilirken kaçıp gitmeyi, kimileri ise bir adım uzağa bile gidemiyor ve tatlı-acı bir hayal olarak kalıyor insanın içinde o arzu ‘eğer gidebilseydim ne olurdu?’ sorusuyla birlikte ve o soruyla boğuşurken kimi zaman, mesela uyumadan önce veya banyo yaparken ya da; kahve içerken, müzik dinlerken...bir şekilde insan farketmeden de olsa yüzleşiyor kendisiyle fakat o hayalin içimizde yarattığı boşluğun sebep olduğu umutsuzluğu kendimize itiraf edebilmek insanın canını yakmakla beraber cesaret de istiyor; Pek çok insan boşluğun farkındadır; ama umutsuzluğu görmek cesaret ister, repliğinde de söylendiği gibi. Bütün bunlardan yola çıkarak ulaştığım bir diğer nokta da: toplum baskısının hayallerimiz üzerindeki etkileri. Aslında çoğu insanın hayalleri toplum baskısına göre şekillenmiyor mu? İyi bir kariyer, iyi bir ev veya araba, evlenmek, çocuk sahibi olmak... Peki aslında bütün bunlar mı gerçekten hayattan istediklerimiz yoksa toplum bize bu şekilde dayattığı için mi böyle şekilleniyor hayallerimiz? Ve daha büyük, hatta kimilerine göre ütopik, hayallerimize ne oluyor? Neden en büyük ve aslında bizi en çok mutlu edecek olan hayallerimizi toplumun dayatmalarından dolayı hayal sandığımız gelecek planları için erteliyoruz? Çünkü aslında neredeyse çoğumuz bir şekilde sevilmek, takdir edilmek istiyoruz toplum tarafından, orada bir yer edinebilmek istiyoruz ve tüm bunlara sırt çeviren bu dayatmaları veya kalıplaşmış ‘hayalleri’ inkar eden kişilere ne yapıyoruz? Dışlıyoruz çoğu zaman. Kabul etmediğimizden ya da yanlış geldiğinden değil de; belki de onlarda kendi gerçek hayallerimizi görüp bunu gördükçe aslında hayatı ne kadar kaçırdığımızı anladığımız için. Değinmek istediğim son ve benim için gerçekten önemli olan bir nokta var ki o da şu: hiçbir şey göründüğü gibi değildir. Mesela dışarıdan bakıldığında mükemmel çift kavramının sözlükteki karşılığı gibi görünen bir çok çiftin aslında içlerinde yaşadıkları sorunlar o kadar büyük ki... Örneğin; April’in hayallerinin ve hayal kırıklıklarının Frank’in hırsları ve gerçeklikleriyle olan çatışması, dışardan bakıldığında mükemmel görünen bu çifti en sonunda April’ın intiharına kadar sürüklüyor. Bu noktada kimileri sırf bir hayal uğruna insan çocuklarını ve eşini düşünmeden intihar eder mi diye düşünebilir, yani bu onlara oldukça büyük bir bencillik gibi gelebilir, ki aslında dışardan bakıldığında gerçekten de öyle. Ne yani kadın Paris’e gitmek istemiş ama gidememiş ve bunun üzerine intihar mı etmiş ? Hem de eşi ve iki tane çocuğunu arkada bırakarak... Ne bencil ve hasta ruhlu bir kadın. Evet, dışardan bakıldığında aynen öyle görünüyor fakat April aslında çok güçlü bir kadın çünkü hayallerinin peşini hiç bırakmadı her ne kadar hayalleri defalarca paramparça olmuş olsa bile ve onun intiharı bir bencillik değil; mutsuz olduğu ve bu yüzden etrafındakileri de mutsuz ettiği bir hayattan kaçış bence. Kaçımız bunu göze alabilirdik? Yani size kaçımız intihar edebilir diye sormuyorum. Kaçımız içimizdeki boşluğun farkındalığıyla birlikte o umutsuzluğu da fark ettiğimizde, korkmadan o umutsuzluğun üzerine gidip kendi çıkışımızı yaratabilirdik? Daha önce de söylediğim gibi bu ﬁlm benim en sevdiğim ﬁlmler arasında ve herkese de gönül rahatlığı ile tavsiye edebilirim, ki zaten sırf oyunculuklar için bile izlenmesi gereken bir ﬁlm bence. İnsanın hayallerine sıkı sıkı sarılması gerektiğini ve başkalarını mutlu etmek isterken aslında kendimizi nasılda ikinci plana attığımızı zaman içinde fark ediyoruz ama bazen çok geç olabiliyor ve bu ﬁlm bana bunu fark etmemde çok yardımcı oldu. Umarım yazımdan keyif almışsınızdır ve umarım hayallerinize daha sıkı sarılırsınız. KAYNAKÇA MENDES Sam, Hayallerin Peşinde (Revolutionary Road), DreamWorks, ABD, 2008. Danış,1 Berk İzgi Danış 21401597 TURK101-20 Başak Berna Cordan 22.12.2014 İLİŞKİNİN GÜCÜ Luc Besson’un yazıp yönettiği Leon: The Professional bir kiralık katil olan Leon’un kapı komşusu Mathilda’yı ailesinin mafya tarafından katledilmesi üzerine yanına alması ve birlikte yaşamaya başlayan ikilinin ilişkisini konu alıyor. Ailesinin kaybıyla nefret ve intikam arzusuyla dolan Mathilda, Leon’u kendisine bir örnek, bir yaşam arkadaşı, hatta bir baba gibi hayatının merkezine yerleştirir. Kendisini izole etmiş, hayattan kopmuş, robot gibi duygusuz bir şekilde iş ve ev arasında yaşamını götüren Leon, hayatında her zaman o kadar gergin ve tetikte olmak zorunda olmuştur ki, uykusunu bile sandalye de oturarak almaktadır, Mathilda kendisine yatakta yatmasını söylediğinde bir türlü rahat olamaz ne yapacağını bilemez bile. Gelelim beni derinlerden etkileyip düşünmeye iten konuya. Kendisini bu kadar izole etmiş kimsesiz Leon tek arkadaşı kendisi gibi tek takılan bir saksı bitkisine gözü gibi bakmaktadır, her sabah işe giderken yanına alır ve dönüşte hemen pencere önüne koyar. Mathilda’ nın hayatına girmesiyle biraz da olsa insan ilişkilerinin içine girmek zorunda kalan Leon’ un hayatında köklü değişiklikler boy göstermeye başlamıştır. Danış,2 Mathilda bir gün Leon’un bitkisine bakıp bitkiyi neden bir bahçeye gömmediğini sorar, böylece bitkinin diğer bitkilerle birlikte yaşamına devam edebileceğini, hatta kök salabileceğini belirtir. Bu noktada bence Mathilda bende bıraktığı gibi Leon’da da bir etki bıraktı ve buna benzer bir durumun kendisi için söz konusu olduğuna dair düşünmeye itti. Kendisi de aynı bu bitki gibi yalnız toplumdan uzak hayatına devam edebilmekten çok uzaklarda yaşamını sürdürmektedir. İnsanoğlu hayatını bu kadar izole, insan ilişkilerinden, hatta insanlardan bu kadar uzak yaşayabilir mi? Bu derecede bireysellik başarılabilir mi? İnsanın birey olması çok önemli bir unsur olsa da fazlası ruhu çok zorlayabilir. Çünkü insan ruhu ilişkilerden, duygulardan, birlikte olmaktan hatta en basitinden bir gülümsemeden güç alır. Sadece bu da değil, birlikte yaşamak her zaman için daha kolaydır ve yalnızlık bir süreden sonra zorlukları yanında getirir. Leon da, içeriğiyle bu yalnızlık duygusuyla dayanışmanın gücünü karşı karşıya getirterek, toplumsal düzenlere kadar uzayan bir düşünce fırtınası başlatabilen bir film. Hayatımızdan örnekler vermek gerekirse, farz edin ki bütün hayatınızı tek başına yaşıyorsunuz, sabah tek başınıza evde uyanıyorsunuz, tek başınıza olduğunuz yollardan geçerek, tek çalışan(cid:0)olduğunuz, hatta kendinizin(cid:0)çalışanı olduğunuz iş yerinde boş odalara gidip bütün gün orada oturup Danış,3 çalışarak sonra aynı şekilde eve dönerek günleri tekrarlıyorsunuz. Bütün hayatınız da değil hatta, yalnızca iki gününüzü böyle geçirdiğinizi hayal edin şimdi. Sıkılmak denen bir kelime var, sıkıntı durumunu belirten, bir de buna bağlı türetilmiş olan bir söz öbeği, “ruhum sıkıldı”. Bu söz öbeğini, hayal ettiğimiz yalnız günlerle bağdaştırmak pek de zor olmaz herhalde. Bunun nedeni de yalnızlığın ruhumuza olan etkisi olsa gerek. Tamamıyla sıkıntı. Mesela şimdi aynı güne en azından birkaç eklenti yapalım; bir ev arkadaşı, yollara birkaç insan ve bir de işyerinde odanızı paylaştığınız bir insan. Bir de böyle düşünün şimdi ruh halinizi, yalnızca birkaç kişi eklediğimiz günümüzü. Yolda karşılaşacağınız bir insandan alacağınız gülümseme, iş arkadaşınızla bir sohbet ve ev arkadaşınızla ortak bir kahvaltı, nasıl da mutlu eder, ruhunu doyurur insanın. Günümüz dünyasında artık popülasyonlar artmış ve toplumlar hemen hemen dünyanın her tarafına yayıldığı için ilkel çağlardan farklı olarak bahsettiğim yalnız günler pek bir uzakta olsa da karakterimiz Leon kendi ilkel dünyasını kurmuş, minimuma indirdiği insan ilişkileri ile ruhunu körelmiş bir organ gibi yok saymakta. Mathilda bu düzenini değiştiren bir etken olmuştu ve gün geçtikçe daha da iyiye giderken, ilişkilerle işini karıştırmasının neden olduğu bir olayla dünyaya veda etmesi, çok duygusal ve bir o kadar da anlamlı bir andı filmde. Ve filmin sonunda Mathilda, Leon’ un modern dünyaya ve insan ilişkilerine girişinin son aşamasını, bitkisini bahçeye gömerek gerçekleştirdi. Benimle birlikte salonda diğer izleyenleri de etkisinde bıraktığını gözlemlediğim bu an bir fotoğraf gibi zihnime kazındı. Bu ana kadar bahsetmekte olduğum temayı başarılı şekilde işleyen yönetmen Luc Besson’a da teşekkür etmek lazım, zihinlere kazınan o tek Danış,4 bir an, tek bir sahne ile bütün bu beyin fırtınasının akıllarda kalmasını sağladığı için. Emir Ali Senger21902984Eti Yenmez Derisi Giyilmez(Oldbebuoi, 2003)Burdan milyarlarca kilometre ötede, bizden çok daha zeki bir yaşam formu var mı dersiniz? Bunun kesin bir cevabı yok, ama birisi o kadar uzaktan gezegenimizi izlese ve insanoğlunun bir panoromasını çıkarsa oluşacak tabloyu yüksek bir doğruluk payıyla tahmin etmek mümkün. Biraz açgözlülük, biraz haset, biraz hırs ve bol miktarda merak; biraz etin, 206 tane kemiğin içine eklenip yoğrulmuş. Alın size doğrusuyla yanlışıyla bir insan.“Merak kediyi öldürür.” derler. İnsanı ise öldürmekten daha fena yapar. Aslında çok da hakkını yememek lazım bu öğrenme açlığımızın; sonuçta insanı mağaradan gökdelene çıkaran, seyahatlerimizi karadan havaya taşıyan, kendimizi tanımamızı sağlayan her şeyin anasıdır merak. Gelgelelim insanın mağarada tek başına yaşamaması gibi, merak da yalnız değildir kalbimizde. Mağaradaki diğer insanın iyiliği için bastırmamız gereken bazı duygular da vardır orda. Çünkü mevzubahis bu duyguların, karşımızdakinde daha güçlü olup olmadığını bilemeyiz asla. Elindeki ekmeği almak için birinin kolunu kırmaya hazırlandığımız sırada o kimsenin ekmeği için bizi öldürüp öldürmeyeceğinden emin olamayız. En nihayetinde insanoğlunu besleyen başkasından kaptığı ekmek değil, ekmeği alırken çıkan kaostur. Onun asıl açlığı kendi midesine girecek olana karşı değil, karşısındakinin midesine girecek olanadır.Velhasıl insanın başkasından daha varlıklı olma hırsı, her şeyi elde etme açlığı dengeyi bozsa da, bütünüyle dengeyi az da olsa sağlayan şey sözü geçen duyguların bende, sizde, hayatımız boyunca yanımızdan geçip giden herkeste, ama herkeste olduğu gerçeğidir.İşte bu duyguların, birini doğrudan, birini de dolaylı olarak doğurduğu iki evladı vardır: Kin ve intikam aşkı. Gözünü kan bürümüş bir insanın hafızası çok kuvvetlidir çünkü onu bu denli nefretle ayakta tutan, vazgeçtiği takdirde kimliğini kaybedeceği kinidir. Ve yine kaybedecek hiçbir şeyi kalmayan insan, intikamını düşmanından değil, insanlıktan almaya çalışandır. Bu şartlar altındainsanın güvende olduğu tek yer, başka iki ayaklının olmadığı, nefes alan hiçbir yaratığın hissedar olmaya gücünün yetmediği yalnızlığıdır. Dört duvar, bir tavan, bir de tabanın altında, safî yalnızlık. Çünkü orda insanın açgözlülüğü de tek başınadır. Kimse duvardan tuğlayı kıskanmaz. Dünya üzerinde var olmak için başkasının varlığına ihtiyaç duyan en tehlikeli duygular açgözlülük, hırs ve hasettir. Açgözlülük istetir, hırs harekete geçirir, haset ise başarısızlığın mahsulüdür. Bu yüzdendir ki ermek isteyen her mürit, günlerce ayağa bile kalkamadığı bir çilehanenin içinde yaşar dergaha girmeden. Bu süreçte gönülleri rekabet edecek kimseyi bulamaz, açgözlülük, hırs ve haset, yavaşça terk eder yuvayı. Bununla beraber insanın yalnızlığı da sona erer. İşte, insanın aşktan sonra üzerine en çok şiir yazdığı yalnızlıktan şikayet etmesi ve hayatı boyunca kendisinden atamadığı duyguların da kendisini yalnızlığa sürüklenmesi; zincirleme bir şekilde gelişen ama son halkanın ilk halkaya bağlandığı, böylece başının ve sonunun kaybolduğu, içinden çıkmanın imkansız hale geldiği kısır bir döngüden ibarettir.Oldebuoi’da kendimizi bir köşesine konmuş sivrisinek gibi hissettiğimiz odada asılı bir tablovardı, şöyle yazıyordu üstünde:“Gül ve tüm dünya senle gülsün,ağla ve yalnız ağla.” (Oldebuoi, 2003)İşte, sahip olduğumuz tek şeyin gözyaşlarımız olduğunu ve onları da kimsenin kıskanmadığını fark ettiğimiz o an bazı şeyleri kaybederiz. Kaybetmenin kazanç olduğu türden şeylerdir bunlar. Koca hikaye öğrenme açlığımız yüzünden başladı. Hepimiz ruhumuzu doyurana kadar açgözlülüğümüzün bizi hapsettiği odamızda yaşarız. Dilimizi çiğ çiğ yeriz ve gözyaşlarımızı içeriz yine dilimiz kurumasın diye. Ta ki ihtiraslarımız bizden umudu kesene kadar. Önünde sonunda kurşun kalemlerimiz duvarlarımızda bir delik açmayı başardığı zaman ölüm bile bir kayıp olmaktançıkar. Çünkü ruhun aksine, ihtiraslarımız zaman ve mekanla sınırlıdır.Kaynakça:Park, Chan-wook. Oldebuoi. 2003. CJ Entertainment. Film.03.02.2016 GÜVEN ONA Dünya üzerinde çeşit çeşit eğitim-öğretim teknikleri ve bu tekniklerin daha etkili sonuçlar verebilmesi için gerekli bazı yardımcı faktörler bulunmaktadır. Bu teknikler bazen iyi ve başarılı sonuçlara yol açan kişileri daha da başarılı kılmak için kullanılabilirken bazen de hiç umut olmayan kişilerin alanlarında en başarılılar arasına girebilmeleri için kullanılabilir. Şimdiye kadar yazdıklarım sizlere pek bir anlam ifade etmiyor olabilir ama sabredin. Vereceğim örneklerle ne demek istediğimi çok güzel anlayacaksınız. Bu yazımda ben hiç umut ışığı göstermeyen kişilerin aslında doğru tekniklerle eğitildiklerinde en başarılılar arasına girebileceklerinden bahsedeceğim. “Böyle değişik bir konuyu nereden buldun?” diyebilirsiniz. Hemen cevap vereyim. Spartacus... Başarının aslında o kadar uzakta olmadığını ve başarıyı yakalamak için ihtiyacınız olan şeyin sadece doğru teknik ve önemli bir itici güç olduğunu işte bu dizi sayesinde anladım. Düşünün ki bir gladyatörsünüz ve o kadar da kötü değilsiniz arenada. Fakat iş arenanın en iyisini yenmeye gelince ne kadar iyi olursanız olun tek başınıza başarılı olamayabilirsiniz. Ve tekrar düşünün ki arenanın en iyisini yenmek için yanınıza bir başka gladyatörü veriyorlar ve beraber aynı hedefe saldırmanızı istiyorlar. Buraya kadar her şey çok güzel ama henüz bilmediğiniz bir şey var. Beraber, aynı safta savaşacağınız kişi sizin en büyük rakibiniz. İş böyle olunca ikiniz de birbirinizden daha atik ve aktif olmak için çabalayacaksınız. Amacınız en başta diğerini gölgede bırakarak arenanın en iyisini yenmek olacak ancak siz bunları denerken farkında olmadan en büyük rakibinizle iş birliği içine girmiş olacaksınız çünkü birlik olmadan başaramayacağınız bir görev verildi size. İşte görüp görebileceğiniz en farklı ve etkili eğitim tekniklerinden birisidir bu. En büyük rakiple beraber en zor görevlerden birisini aşmanız. Diziden aldığım bu örneği saçma bulabilirsiniz. Hatta gerçek hayatta nerde karşımıza çıkacak bu eğitim tekniği diyebilirsiniz ama bence acele etmeyin o kadar. Çünkü inanmayacaksınız ama bu teknik ile eğitildim zamanında. Fakat o zaman aslında ne denli etkili bir teknik ile başarıya itildiğimi fark etmemiştim. Lise yıllarımın sonuna doğru, yani ben 11. sınıfın sonuna geldiğimde basketbolda gerçekten iyiydim. Okul takımındaydım ama her iyi kişinin karşına çıkan bir başka iyi daha vardır hayatta. Aramız şuan iyi kendisiyle ama geçmişte en büyük rakibimdi ve sık sık sorun yaşardık kendisiyle. Bu rekabet ve ezeli düşmanlığın farkındaydı basketbol koçumuz. Koç Spartacus’ü izlemiş olacak ki aynı tekniği kullanarak bizim birbirimize bağlanmamızı ve işbirliği içinde çalışmamızı sağladı. Bir gün beni yanına çağırdı ve okul çıkışı salona gelmemi söyledi. Salona geldiğimde karşımda en büyük rakibimi bulmuştum ve hem şaşırmıştım hem de heyecanlanmıştım. Bu karmaşık duyguların sebebi ise karşımızda duran profesyonel basketbolculardı. Yerel ligde oynayan en iyi iki 03.02.2016 oyuncuyu karşımıza çıkarmıştı koçumuz ve ikimizin takım oyununa sadık kalarak, birbirimizle atışmadan, beraberce, hatta tabiri caizse tek vücut halinde savaşmamızı, sahaya tüm terimizi akıtmamızı söylemişti. Beklediği gibi olmazsak takımdan atılacağımızı söylediği anda işin ciddiyetinin farkına varmıştık. Maça başladığımızda hem ben hem de ezeli rakibim bencilce oynuyorduk ve profesyoneller karşısında hiçbir şey yapamıyorduk. Koçun siniri arttıkça biz de bilinçlenmeye başladık ve tek vücut gibi mücadele ettik. Evet, maçı tabi ki kazanamadık ama o akşam anladık ki birbirimize saygı duyarak, el birliğiyle yapamayacağımız bir şey yokmuş. O gün bu gündür koçun bu tekniğini farklı görür ama her konuda işe yaramayacağını düşünürdüm. Fakat Spartacus dizisinde de aynı örneği görünce anladım ki başarı için insanın aklına gelmeyecek çeşit çeşit etkili yöntemler bulunmaktaymış. Her eğitmen farklı yöntemler kullanarak eğitmekle yükümlü olduğu kişileri başarıya ulaştırmayı amaçlar. Çok pratik yaptırmak, doğru teorik eğitimi vermek, başarısızlık sonucunda çeşitli yaptırımlarla tehdit etmek bu yöntemlerden birkaçıdır. Konu iki inatçı keçiyi bir araya getirerek en büyük başarıyı elde etmeye geldiğinde yazımda bahsettiğim teknik öne çıkmakta. Hiç umut ışığı göstermeyen, birlikte olduklarında başarılı olacaklarına inanılmayanlar bile doğru ve etkili bir eğitimle başarıyı yakalayabilir. ABDURRAHİM ALINAY Yol açık, yola çık! Küçüklüğümden beri gezmeyi çok sevmişimdir. Ailemin de bu sevgimi paylaşması çocukluğumun yollarda geçmesine sebep oldu. Yolculuğa çıkma nedenlerini insanlara sorduklarında çoğunlukla yeni insanlar, yeni diller, yeni kültürler görmeyi veya daha basitinden rahatlamak için gezdiklerini söylediklerine şahit oldum. Bana sorulduğunda ise biraz Mesneviden ders almışçasına ‘’yola çıkmamın nedeni yolun kendisi başka hiçbir şey değil’’ gibi insana biraz klişe gelebilecek bir cevap veriyorum. İnsanlara ne kadar klişe gelirse gelsin, benim için yola çıkmak yolun bilinmezliği ve sonunda göreceğim yerin hayalidir. Sadece yolculukla sınırlı kalmayıp hayatım boyunca peşinden koştuğum her şeyi bu felsefe ile elde etmek isterim. Eğer başarabilirsem tabi… Ben her ne kadar Coelho’nun ‘’Simyacı’’ romanında bulunan Endülüslü bir çoban olmasam bile, üstüne üstlük rüyamda bir simyacı tarafından Mısır piramitlerinde gömülü olan bir hazine olduğunu öğrenmesem de bu benim piramitleri görme isteğim olduğunu değiştirmez. Hayatın sıradanlığını geride bırakıp Mısır’ın mistik havasını hissetmenin yanında binlerce kişinin emek ve alın teri ile inşa ettiği yüce yapıtları kendi gözlerim ile görmek benim için Santiago’nun hazinesi ile eşdeğer bir durumda. Eğer ben oranın uzaklığından korkarsam, Mısır’ın karışıklığı beni caydırırsa ne yol boyunca karşılaşabileceğim onca şeyi tatma, hissetme ve yaşama şansını kaybetmiş olurum. Ayrıca yolun sonunda hiçbir şekilde piramitlerin suni fotoğrafları ve videolarından hissedilen o yalancı hissi üzerimden atamam. Piramitleri kendi gözlerimle görmenin, çölün sıcağını tenimde hissetmenin, çölün iyot kokulu kumlarını koklamanın ve yolun sonuna varmanın mutluluğunu heba etme lüksüm yok. Ancak hayatta her şey her zaman istediğimiz gibi olmaz. Yola çıkmamızı engelleyecek durumlardan çok kendimizden korkmalıyız. Çevremizdeki insanlar ve durumlar bizi yoldan döndürmek için asla yeterli değildir. Ölümcül vuruşu yapan her zaman kişinin kendisidir. Savaş mülteci reisi yola çıkmaya cesaret edememesini ‘’… sadece aynı düşü iki kez gördüğüm için çölü geçecek kadar budala değilim ben’’(Coelho,182) diye dile getirir. Ben de bazen bir rüya için çölü geçmeyecek kadar budala olmadığımı düşünme gafletine düşerim, inkâr edecek değilim. Ancak, asla çölü geçmekten vazgeçmem ya da geçmeyi ertelemem. Mücadeleyi, yolculuğu ertelemek, aynı mücadeleden vazgeçmek gibidir. Bu günün işini yarına bırakma demişler, ben de diyorum ki bu günün yolunu asla yarına bırakma, yarın hiç gelmeyebilir. Sözlük anlamına uygun olan yolculuktan bu kadar bahsettikten sonra, biraz da ‘’hayat yolculuğuna’’ değinmek gerektiğini düşünüyorum. Piramitlerin dibinde bulunan hazinenin hayali ile aşılmaz çöller geçmek, emek vermek, acı çekmek hayatın çileli iniş ve çıkışlarının bir yansıması gibi düşünmek kolay. Asıl zor olan şey ‘’Kişisel Menkıbe’’ ne olduğunu açıklamaya çalışmak. Dinler kader, kısmet gibi kelimeler kullanırken, Coelho yola ve mistisizme güvenerek menkıbeyi kullanıyor bir başka değişle kişisel hikâye. Ben de benzer şekilde herkesin bir Gılgamış destanı olduğuna inanıyorum. Bu şekilde düşünüldüğünde önceden söz ettiğim asla vazgeçmeme öğüdüm biraz daha anlam kazanıyor. Hiçbir destan kahramanın sıkılıp, korkup vazgeçmesi ile bitmez. İnsanın hayatının da bu şekilde bitmemesi gerektiğine inanıyorum. Peki, bizi yola çıkartacak, rüyamızda bize bir hikâye vaat edecek bir simyacıya ihtiyacımız var mı? Simyacı’dan kastınızın kim olduğuna bağlı. Kimileri için simyacı, sevdikleri, gönüllerini verdikleri ve o simyacılar için her şeyi yapmaya göze almış romantik sevgililer olabilir. Kimisi için ölüm döşeğinde verilen bir vasiyet veya alınan bir söz simyacı konumunda bulunabilir. Bazı inşalara göre simyacı verdiğim örneklerde gibi bir kişi veya bir gaye olabilir. Bence bu simyacı bizi yoldan caydırabilecek kişi ile aynı; insanın kendisi. Siz ister aşk ister bir söz ister meraktan veya yaşanabileceklerin heyecanından yola çıkın her durumda size hazineyi vaat eden, yol boyunca size rehberlik yapan yine kendinizdir başka kimse değildir. Ancak yol boyunca aklınızdan çıkmayacak, her şeyi yaptığınız kişi veya şeyin Santiago’nun Fatima’sı olduğunu söylemekte yanlış olmaz. Hayattaki en büyük isteğimin yoldan asla kopmamak olduğunu söylersem yadırganmam sanırım. Simyacımı, Fatima’mı, çingeneyi, kralı ve hırsızı yol boyunca asla kaybetmemeyi, hayatımı kocaman bir yolculuk, motivasyonumu hazinenin kendisi, gerçek amacımı ise piramitleri görmek olduğunu asla unutmadan yollarda son nefesimi vermek istiyorum. Aynı simyacının çobanın neden ona gerçeği söylemediğini sorduğunda cevapladığı gibi; ‘’Sana bunu söyleseydim, piramitleri göremeyecektin. Piramitler çok güzel, öyle değil mi sence?’’(Coelho,186). Kaynakça: Coelho, Paulo. Simyacı. İstanbul: Can Sanat Yayınları,2014. Berk Saltuk Yılmaz Kâğıt ve Mürekkep ​ ​(Bir Akşam Eğlencesi) Elimde tuttuğum bu fotoğrafa bakarken benim için zaman kavramı kayboluyor sanki. Anneannemin meşhur terası, samimi bir sofra, arkamızda manzarası şimdikine hiç benzemeyen canım İzmir’im ve annesinin kucağında kameraya bile bakmayan küçük bir çocuk… Bu fotoğrafın çekildiğinin farkında bile değilmişim fakat nedense bu fotoğraf benim için fazlasıyla kıymetli ve ona her baktığımda büyük bir özlem duyuyorum. Ne çok detay var şu basit görünümlü fotoğrafta bana geçmişi çağrıştıran. Kısacık saçlarıyla ertesi gün askere gidecek babam var bir kere! Kendisini keşke daha çok tanıyabilseydim dediğim dedem de bu fotoğrafta olmasa bile hâlâ hayatta. Şu hâlimle bu karenin içine girmeyi, boş sandalyelerden birini çekip ​bu akşam eğlencesine katılmayı ve çok sevdiğim İzmir’i bir de bu tanımadığım hâliyle izlemeyi o kadar çok isterdim ki size anlatamam. Aslında, bu her şeyden habersiz hâlime geri dönmeyi daha çok isterdim herhâlde. Bunu dilerdim de hiç mi kötü şeyler yaşamamıştım geçmişte? Elbette yaşamıştım, hem de bir sürü kötü şey! Beni çokça meşgul eden psikolojik rahatsızlıklar, ne zaman yeni bir sınıfta bulunsam yaşadığım kendimi ait hissedememe duygusu, yakamı bırakması çok uzun sürmüş içine kapanıklık ve onca ailevi sorun yaşadım kör olası geçmişte. Tüm bunlar da üzerimde büyük izler bıraktı. Yine de içimde çocukça bir heyecan var geçmişe karşı. Bu öyle bir heyecan ki sanki geçmişin tüm kötü yanlarına bir sünger çekiyor. Küçüklüğüm çocukluk kahramanım ilkokul hocamdan, canım köpeğim Dost’tan, arkadaşlarımla oyunlar oynadığım sokaklardan ve yaz akşamları anneannemin terasında yenilen yemeklerden ibaretmiş gibi geliyor. Sanki en güzel günlerimi fark etmeden harcamışım da annesine çok düşkün bu ufaklığın yerine geçebilsem harcadığım bu günlerin kıymetini bilerek her şeyi bir kez daha yaşayacakmışım. O günlere dönüp bu muhteşem anılar arasında zamanı durduracağım sanki. Koştuğum sokaklarda bir daha koşmak, düşe kalka bisiklet sürmek (Belki bu kez gidonu bırakmaya cesaret bile ederdim!), erken yaşta ölen köpeğimle daha çok vakit geçirmek, kısacası keşke daha çok yapsaydım dediğim her şeyi daha çok yapmak… Ah, bir dönebilsem bu hâlime! İyi kötü yuvarlanıp gidiyorum diye düşünsem de geçmişten bir fotoğraf gelip dağıtıveriyor beni. Keşkeler etrafımı sarıyor, içimde hüzünle karışık bir özlem beliriyor. Elimdeki fotoğrafa dakikalarca bakakalıyorum ve soruyorum kendime “Ölümü hatırlatan ne var bu resimde? Oysa hayattayız hepimiz” (Anday, 51). Zamanın fark ettirmeden geçip gidişine yanıyorum ister istemez. Yaşanan her şeyin birer anı hâline gelişini ve bu anıların kötü taraflarına rağmen çekici oluşlarını hayretle karşılıyorum. Daha dün gibi geliyor yaşadıklarım ama bakıyorum ki üstünden yıllar geçmiş her birinin. Geçmişten her kare ve her anı artık aynı olmayan şeyleri gözüme gözüme sokuyor. Görüyorum ki dedem aramızdan ayrılmış, canım Dost’um artık çok uzaklarda ve bu ufaklık fazlasıyla değişmiş. Yani hiçbir şey aynı kalmıyor ve her yeni gün büsbütün belirsizlikten ibaret fakat fotoğraflar öyle mi? Onlarda her şey aynı ve apaçık! Bu karede zaman tümüyle durmuş ve ben hâlâ annesinin yamacından ayrılmaya cesareti olmayan o çocuğum, babam sonsuza dek kısacık saçlarıyla yanımda, anneannemin terasındaki o büyük masa oturmamız için bekliyor. Bütün bunları ve değişenleri görmekse bana yaşananların tümünün sonlu olduğunu yani ölümü hatırlatıyor. Teras ve masa aynı olsa da orada asla eskisi gibi toplanılmayacağını ve o sokaklarda aynı hevesle bisiklet sürülmeyeceğini fark etmek, en acısı da gidenlerin bir daha geri dönmeyeceğini bilmek her seferinde daha çok canımı yakıyor. Henüz yirmi yaşında bile değilim fakat biliyorum ki hayatımın sonlarına geldiğimde “Ne kadar da hızlı bitti her şey!” diye düşüneceğim ve bu zamanlarımdan bir fotoğraf geçtiğinde elime, ölümü hatırlayacağım yine. Belki o zaman, tıpkı şimdi olduğu gibi, “Ne güzel zamanlarmış!” diyeceğim kendi kendime çünkü gelecek o zaman da belirsiz olacak. Nasıl bugün hayalimde geçmişin kötüsü bile iyi gibiyse yarın da bugünler için aynılarını düşüneceğim ve fotoğraflar yine anılarımın sözcüsü olacak. Baktığımda içim kederle dolsa da bir fotoğraflığına olsa bile zamanı durmuş olarak görmek ve bu sayede özlemeye meyilli olduğum geçmişe bir bakış atabilmek içimi bir nebze rahatlatıyor. Bu fotoğrafa bakıyorum, sanki hayalimde bu masada bir başıma oturuyorum da anılarımı çağırıyorum “Geçip gitmiş günler gelin. Rakı için, sarhoş olun!” (Hikmet, 88) diye. Böylelikle, geçmişten bir karede geçip gitmiş günleri, hayatın iniş çıkış dolu hâlini, biten ve başlayan her şeyi, yanımdayken değerlerini belki de yeteri kadar bilemediğim sevdiklerimi görüyorum. En sonunda bu durum, sonsuza dek bu hayatın bir parçası olmadığıma dair bir farkındalık aşılıyor bana. Özlesem de bir daha yaşayamayacaklarım ve pişmanlıklarım gelecekteki yolumu aydınlatıyor. Görüyorsunuz ya, bir kâğıda işlenmiş mürekkep ne kadar da anlamlı olabiliyor bazen! Kaynakça Bir Akşam Eğlencesi, İzmir. Yazarın kendi çektiği fotoğraf. 11 Ağustos 2003. Anday, Melih Cevdet. Bütün Şiirleri - Sözcükler. İstanbul: Everest Yayınları, 2019. ​ ​1. Baskı Hikmet, Nâzım. Henüz Vakit Varken Gülüm. İstanbul: Yapı Kredi Yayınları, 2019. ​ ​42. Baskı Ezgi Hamuryen 21102330 TURK102-21 Gönenç TUZCU Hamuryen 1 SERBEST 1: UÇURTMA AVCISIUÇURTMALARI RÜZGÂRA DOSTLUKLARI ENGELLERE KARŞI KOYDU ABD işbirliğiyle , Marc Forster tarafından 2007 yılında sinema dünyasına sunulmuş olan Uçurtma Avcısı, kitabında yakaladığı başarıya film olarak da ulaşmıştır. Edebi başarısının yanı sıra sinema dünyasında da unutulmazlar arasına adını yazdıran filmler arasında olmuştur. Fikrimce film boyunca çocuk yaşlarda başlayan ve ileriki yaşlara kadar uzanan bir arkadaşlığı ve bu arkadaşlığın sadakati vurgulandı. Aynı zamanda tarihi olayları, psikolojik durumları ve cinsiyet ilişkilerine dair mesajları da izleyiciye sunan bilgilendirici bir film olmuştu. Doğum esnasında annesinin ölümüne sebep olduğunu düşünen ve babası tarafından sevgi ve sadakatten yoksun bırakılan Emir filmin başrolündeki karakterdir.Bir diğer karakter de gözlemlediğim kadarıyla onu her zaman koruyan ve ona sadakati öğreten Hasan. Bence her ne kadar bu iki çocuğun hayatları farklı olsa da kaderleri ve Hamuryen 2 dostlukları Kabil’de birleşiyor. Bana göre annesi olmadığı için babasına çok fazla ihtiyaç duymuş lakin karışlığında çocukluğunda sevgisiz bırakılan bir çocuktu Emir. Sanırım bu yüzdende Hasanın dostluğu aradığı sevgi olduğu için ondan hiç ayrılamıyordu. Hasanın arkadaşına bu denli sadık olması bugünün arkadaşlıklarını kıskandırır cinstendi. Hatta o kadar sadık olunmasına gerektiğine inanıyordu ki kaderlerini değiştiren o günde bile sözünü tutmak için cinsel istismara ve şiddete maruz kalmıştı. İzlerken insana büyümekte olan iki küçücük çocuğun yaşadıkları ve şahit oldukları olayların gelecekte ne kadar derin yaralar bırakacağını tahmin etmek çok da zor olmadı benim için. Filmin asıl kırılma noktası olan ihanetin gözler önüne sunulduğu o sahnende arkadaşına olan sadakatinden ötürü küçük yaşında cinsel istismara uğramış olan Hasan öbür tarafta tamamen ailevi nedenleri yüzünden bilmeden sadakati öğrenenmiş ve dostluğuna ihanet etmiş olan Emir. Daha acısı zedelenen tertemiz bir dostluğu gördüm. Filmin başında da söylendiği gibi “yalan söylediğin zaman birinin gerçeğe ulaşma hakkını çalmış olursun” ve bu yüzden bence de yalan söylemek gerçekten de bu dünyada kötülüklerin en başı. Öyle olmasa Emirin saat konusundaki yalanı yüzünden dostlukları şehirlere ayrılmazdı bence. Bana göre Emirin her sahnede Hasana uzak kalmak istemesi aynı zamanda o unutamadığı görüntüden ve pişmanlığından kaçmak istemesi olarak yorumlanabilirdi. Sovyet işgali döneminin gerektirdikleri yüzünden Emir ve babası yaşadıkları toprakları ve anıları terk edip Amerika’ya gitmiş olsalar da Emir bir gün Kabil döndüğünde ne dostlukları bıraktığı yerdeydi ne de o kebap kokulu caddeler. Bırakıp gittiğimiz hangi şey döndüğümüzde eskisi gibi kalırdı ki… Onların çocukluklarının geçtiği o sokaklarda artık kan ve çığlık sesleri hakimdi. Emir zamanında göz yumduğu ihanetin vicdan azabından kurtulmak için Hasan’ın oğlu Sohrab’ı o hayata mahkûm etmemiş ona Amerika’da yuvasını ve kalbini açmıştı. Filmin son sahnelerinde Emir’in Sohrab’ı ve temiz dostluklarını o vahşet dolu Kabil’den kurtardığı için vicdanının daha rahat olduğunu söylemek mümkündür. Film boyunca Hasan ve Emir’den ziyade çocuklukları olmayan iki çocuğun her şeye rağmen tertemiz büyümelerine ve arkadaşlıklarına sahip çıkmalarına şahitlik ettim. Hangi yaşta olunursa olunsun yapılan her hatanın mutlaka bir telafisi olduğu filmden çıkarılması gereken bir dersti bana göre. Emir çocukluğunda arkadaşlığına yaptığı Hamuryen 3 ihaneti Sohrab’a sevgisini vererek telafi etti. Filmin bir diğer acı dolu tarafı ise kuşkusuz Afganistan’da çocuk olabilmek ve insan kalabilmek. Filmin her sahnesi adeta acı doluydu; Ailesine bakabilmek için bacağını satan insanlar mı yoksa küçük yaşta yetimhaneden alınıp cinsel istismara maruz kalan çocuklar mı? Hasan Sohrab’ın yaşadıklarına göz yumamadığı için onu oradan kurtarabildi bu durum gerçekten çok da uzak bir sahne değil hâlen dünyanın birçok yerine çocuklukları olmayan çocuklar var. Kim bilir belki de Dünyadaki kötülüklere göz yumulmadığı vakit bütün sevgiler ve çocuklar kurtulabilir. Kaynak: http://www.fullfilmhdizle.com/ucurtma-avcisi-2007-turkce-dublaj-hd-izle.html ÖLÜM OLMASAYDI Burak Hayati Muslu Ölüm... Bu dünyadaki değişmez gerçeklerden biri. Belki de en çok merak edileni. Evet, en çok merak edileni dedim çünkü kim merak etmez ki ölümü? Ölüm hakkında hiç düşünmeyen bir insan var mıdır bu dünyada? Bence yoktur. Her insan hayatında mutlaka ölümü düşünmüştür. Ayrıca her insanın da ölüm hakkında farklı fikirleri vardır. Kimileri ölümü yeni bir dünyaya açılan bir kapı olarak görürken kimileri de kara bir son olarak algılar. Ama bu, ölümün bir gerçek olduğunu değiştirmiyor. Peki, bu gerçek artık işlevini yitirecek ve ölüm artık tarihe karışacak desem tepkiniz ne olurdu? Küçükken ölümün olmadığı bir dünya hayal ederdim. Sevdiklerimizden hiç ayrılmadığımız, hep mutlu kaldığımız bir dünya… O zamanlar çok güzel gelirdi bana bu hayal ama insan büyüyünce farkına varıyormuş bazı şeylerin. Ölümsüzlüğün o kadar güzel olmaması gibi. Biraz ayrıntılı düşününce anlamıştım bunu. Ölümün olmaması demek sonsuza kadar bu dünyada kalmak demekti. Peki, sonsuza kadar bu dünyada kalmak güzel bir şey miydi? Çoğu zaman insanların içinde bulunmaktan sıkıldığı hatta bazen ölüp de kurtulmak istediği bu dünyada sonsuza kadar kalmak bir ıstırap değil miydi insana? Hasta insanları düşündüm sonra, yatalak olanları ve ayrıca sakat kalanları. Daha sonra da yaşlı nineleri ve dedeleri hayal ettim; beli bükük olanları, yürümekte bile zorlananları. Sonsuza kadar böyle çaresiz bir şekilde kalmak onlara acıdan başka ne verebilirdi ki? İşte böyle, ölümsüzlüğün arzu edilmemesi gereken bir şey olduğunu anlamıştım. Ve bir gün Ölüm Bir Varmış Bir Yokmuş kitabına denk geldim. İyi ki de denk gelmişim çünkü bu kitap benim düşündüğüm bu şeylerden çok daha fazlasını anlatıyordu. Şu zamana kadar hep ölümsüzlüğün insana getireceği acıyı, ıstırabı düşünmüştüm ama kaçırdığım bir nokta vardı. İnsan sadece bireysel bir varlık değildi. Toplum denen bir gerçek vardı ve ben ölümsüzlüğün toplum üzerindeki yansımasının ne olabileceğini hiç düşünmemiştim. Sahi ne olurdu acaba topluma? Şu anki durumundan daha kötü olabilir miydi? Haksızlığa karşı suskun kalacak kadar düşük olabilir miydi toplum? Kendi çıkarları uğruna başkalarını kullananlar olur muydu öyle bir dünyada da? Olabilirmiş, hem de daha kötüsü. Yakınının ölmesi için elinden geleni yapan insanlardan tutun da kendi vatandaşından kurtulmaya çalışan ve bunun için yasadışı gruplarla anlaşma yapan devletlere kadar. Bunlar Ölüm Bir Varmış Bir Yokmuş kitabının yazarı Jose Saramago’nun verdiği örnekler sadece. Kim bilir daha ne çirkinlikler, ne kötülükler baş gösterir ölümün terk ettiği bir dünyada. Birbirleriyle çekişirlerken duygusuzlaşır belki de insanlar ve kırılacak kalpleri de kalmaz. Duygu kalmayınca ahlak kalır mı? Ve en sonunda, en kötüsü de insanlığını unutur insan ve bir canavardan farkı kalmaz. Ölüm bu hayattaki en önemli hakikatlerden biri bence. Değişmeyen bir hakikat... Böyle dedim çünkü ileride bunun değişeceğini yani ölüme bir çare bulunacağını düşünmüyorum. Ölüm, hayatın atıp kurtulamadığımız bir parçası. Eninde sonunda bu parçayla yüzleşecek her insan. Peki, gerçekten de bazı insanların düşündüğü gibi kötü bir şey mi ölüm? Bana göre o kadar da değil. Ölümsüzlükle karşılaştırdığımda bunu çok rahat söyleyebiliyorum çünkü ölümün olmadığı bir dünyada düzen diye bir şeyin de olmayacağını ve kargaşanın hüküm süreceğini düşünüyorum. Ve en önemlisi de insanların insanlığını unutacağı gerçeği. İnsanı değerli kılan da zaten insanlığı değil midir? Öyleyse insan insanlığını kaybedince ölümsüzlüğün ne değeri kalır ki? Kaynakça Saramago, Jose. Ölüm Bir Varmış Bir Yokmuş. İstanbul: Kırmızı Kedi Yayınları, 2013. Derya Zülal Uğurlu 21602520 Gerçeklerden Kaçarken Ben Kendimize neden yalan söyleriz? Yalan söyleyecek insan mı kalmadı da kendimizi de bu işin içine katmaya başladık? Kabul edemediğimiz o şey ya da şeyler nelerden ibaret? Bu kadar mı korkuyoruz gerçeklerden? Belki de evet. İç sesimizle anlaşamadığımız bir konuda, sırf onu ikna etmek için yalan söylüyor olabiliriz. Gerçeklerin öldürücü(!) etkisiyle karşılaşmamak için de olabilir. Uğraşlarımızın, yalnızca yüzleşme gününü ertelediğinden haberimiz var mı? Olmalı. Bu, alışkanlığa dönüşmemeli. Sırf düşüncelerimiz, davranışlarımızı etkileyebiliyor diye olmayan bir şeyi varmış gibi; olanı da yokmuş gibi saymamalıyız. Çünkü neden? Her türlü yalancının mumu, yatsıya kadar yanar da ondan. İnsanın kendisine yalan söylemesiyle ilgili biraz tarama yaptığımda, Feslinger'in ileri sürdüğü bir kuramla karşılaştım. Bilişsel Çelişki Kuramı, bir diğer adı Bilişsel Uyumsuzluk Teorisi. Adından da anlaşılacağı üzere bir çelişki var, bir uyumsuzluk. Bu kurama göre Feslinger, insanların kendi yargılarına aykırı olan gerçekleri sırf kendilerini rahatlatmak için veyahut da kabul etmek istemedikleri için yok saymalarından bahsediyor. Bu durumun farkında olmadan yapıldığını öne sürse de, ne yazık ki ben böyle düşünmüyorum. Kaldırılmaktan, kaldırıldığımızı fark etmediğimiz sürece hoşlanmamız gibi, kendimize söylediğimiz yalanların bilinçsizce olduğuyla avutuyoruz kendimizi. Bu da kandırmanın bir çeşididir. İnsan, başkalarını kandırmanın sonuçlarının farkındadır. Riski göze alır ve muhtemelen kazancı kaybından daha fazla olduğu için buna yönelir. Peki, kendini kandırmanın bir bedeli var mıdır? Varsa, buna değer mi? Değmez. Bizzat söylüyorum, değmiyor. Ben de sağlam(!) temelli bahanelerle harmanladığım daha kabul edilebilir alternatif bir gerçeklik yarattım kendimce. Olanlara inanmak istemiyorum. Yüzleşmek istemiyorum. Ulaşamayacağım yüksek rafların en ücra köşelerine itiyorum. Bunu, farkında olarak yapıyorum. Çünkü bu gerçeği kabullenmek, bana geçmişteki bazı şeylerin gerçekliğini, saflığını ve önemini sorgulatacak. Kabul edersem, güzelliği dudak ısırtacak anılarım domino taşları gibi teker teker yerle bir olacak. Bizler, son derece karmaşık ve anlaşılması zor varlıklarız. Kaybımızın daha fazla olduğunu bile bile, anlık rahatlamalar için yapmadığımız şey yok. Sonuç olarak şunu söyleyebilirim ki, insan, zor anlarda kendisini daha rahat hissetmek ya da anlık huzur elde etmek için bazen yanlış olduğunu bilerek de böyle davranabilir. Stefan Zweig'in Olağanüstü Bir Gece romanındaki Baron Fredrich'in ayağının dibine düşen at yarışı kuponunu kendine ait olmadığını bilerek alması ve bu kupondan kazandığı parayı, kapıldığı suçluluk hissine rağmen sahibine iade etmemesi buna çok iyi bir örnek olacaktır. O paraya ihtiyacı yoktu; lakin sıkıcı hayatından sıyrılmak ve insanların odağı olmak için böyle bir işe kalkıştı, yaptığının kötü bir şey olduğunu bile bile. Ödenecek bedeller konusu cidden çetrefilli. Özellikle böyle bir konuda bir bedel olmaması düşünülemez. Kendimizi kandırmanın en kötü tarafı, depar atarak kaçtığımız gerçeklerin eninde sonunda bizi yakalaması ve hiç umulmadık bir anda omzumuza usulca dokunmasıdır. Gerçek, gerçekten berbat olabilir; kabul etmek istemediğimiz kadar acı, kötü, kabul edilemez ya da incitici de olabilir. Ne kadar yok saysak da, bu onu yok etmeye yetmeyecek, yüzleşmediğimiz için aklımızın bilmem kaçta kaçını kaplamaya devam edecek. Sözlerini bir türlü hatırlayamadığımız bir şarkının sürekli kafamızda çalması gibi, yüzleşmediğimiz ve aklımızın ta derinlerine, en ücra köşelerine ittiğimiz gerçekler sonsuza kadar orada kalmayacak ve kendini en uygunsuz anda ortaya çıkarmak için gün sayacak. Bütün bunlar, kendimizi doğru değerlendirmemiz gerektiğini bizlere hatırlatabilir. İnsanın kendisine yalan söylemesi aslında kendisinden kaçışıdır ve ben kendinden daha hızlı koşan birini ne yazık ki tanımıyorum. Amine Berfu KARSLI 21300915 TURK 101-013 Başak Berna CORDAN Ödev (6-2) 08/12/2014 UZUN DİKDÖRTGEN ZARF Hayatım boyunca hep mantıklı ve tamamıyla doğru kararlar aldım. Asla pişman olmadım. Şimdi ise iki apayrı dünyaya açılan iki uzun zarftan birini seçmem gerekiyordu. Çaresizdim ve bunu benden başka kimse bilmiyordu. Üniversiteden mezun olduğumdan beri, aşk için hep geç kaldığımı düşünüyordum. En azından öğrenciyken uğraşacak derslerim vardı. Mezun olduğumda tamamen boşluğa düştüm, en az iki iş teklifi geldiği halde. Daha sonra yurt dışında bir üniversitede doktoramı yaparken, bir yandan da Türkiye’ye döndüğümde birikmiş param olsun diye çeşitli hastanelerde çalıştım. Nihayet ülkeme dönme zamanım geldiğinde tatmin edici bir unvanım ve muayenehane açacak kadar birikmiş param vardı. Kısa sürede muayenehanemi açıp hastalarıma hizmet vermeye başladım. Bu sıralarda liseden arkadaşlarımla sık sık vakit geçirir oldum. Günler geçtikçe onların arkadaşlarıyla da tanışma ve yakınlaşma fırsatı buldum. İçlerinden biri vardı ki her genç kızın hayallerini süsleyecek düzeyde entelektüel, sportif bir cerrahtı. Zaman ilerledikçe aramızdaki ilişki de aynı oranda ilerledi ve tahmin edeceğiniz üzere rüya gibi bir evlenme teklif etti. Cevabım çoktan belliydi bu yüzden çok düşünmeden evet dedim. Müthiş olunması gereken konular listemden muhteşem mantık evliliği şıkkını elemiş oldum böylelikle. Her mantık evliliğinin tıkandığı o noktaya ben o davetiyeyle gelmiş oldum. Yıllardır sevmekten hiç vazgeçmediğim fakat bu konuyu kendimden bile itinayla sakladığım o ilk ve tek aşkımın düğün davetiyesiydi. Seneler sonra bu denli sarsılacağım aklımın ucundan geçmezdi. Hikâyemiz klasik lise aşkı hikâyelerindendi lâkin nedendir bilinmez ben onu hiç unutamadım. Otuzlu yaşlarımın ortasındayım ve arkadaşlarla otururken gördüğüm o davetiye nedeniyle afallamış durumdaydım. Onun ismini gördüğümde aklıma gelen ilk şey, onunla geçirdiğim yıllar boyunca hiç mantığımla hareket etmemem ve bundan oldukça fazla keyif almamdı. Kalp atışlarımı yanımda oturan sevgili meslektaşım duymuş olacak ki gözlerime sakın bir delilik yapma dercesine baktı. O, beni tanırdı, tanımasa bile mesleğinde oldukça iyi olduğu için olası adımlarımı kolaylıkla tahmin edebilirdi. Düğüne kadar geçen süre içsel çatışmalarımla doldu taştı. Bir yanda her zaman ön planda olan, dominant karakterli mantığım, öte yanda yıllardır heyecandan değil de sadece organlarıma kan pompalamak için atan kalbim. Konu farklı olsaydı eğer mantığımı kullanırdım her zamanki gibi. Bu olay apayrıydı ve kesinlikle kalbimi seçmeliydim. O gün gelmişti, nihayet! O evet demeden önce karşısına çıkacak, onu hiç unutmadığımı, kalbimin aradan yıllar geçmesine ve evli olmama rağmen kocama değil de sadece ona çarptığını açıklayacaktım. Cevap olumsuz olabilirdi, buna bağlı olarak hem ondan yana umudumu hem de evliliğimi kaybedebilirdim. Cevap olumlu olursa ne yapacaktım peki? Damatlığı üzerinde, elinde kalem imzayı atacağı saniyede nikâh masasından kalkıp, elimi tutup kendi düğününden mi kaçacaktı? Nasılsa yakında herhangi birinin düğünü olur diye aldığım yeni narçiçeği rengindeki balık elbisemi dolaptan çıkarırken bunları düşünüyordum. Yeter, dedim kendime, bundan sonra düşünmek yasak! Aynaya bakarken o liseli genç kızdan çok daha olgun, çok daha bakımlı olduğumun farkına vardım ve bu beni oldukça memnun etti. Bu güzel tablo uzun sürmedi. Şiddetle midem bulanmaya başladı. Olabildiğince KARSLI 02 hızlı şekilde banyoya koştum. Klozetin yanında dizlerim üzerinde çökmüş dururken aklıma geçen hafta hastaneden istediğim hamilelik testi sonuçları geldi. Kocamdan sonuçları almasını ama bensiz açmamasını istemiştim. Ne kadar da aptalım! Masanın üzerinde buldum sonuçları, dikdörtgen ve uzun bir zarfın içinde. Narince kenarlarında yırtıp açtım. Hamileydim. Olduğum yerde kalakaldım. Nar çiçeği elbisemle salonda otururken o zamana kadar hissetmediğim en güzel sevinci yaşadım. Bulutların üzerindeydim ve bu mutluluğu düğünden damadı çalmam bile bana sağlayamazdı. Damadı çalma düşüncemden kimseye bahsetmedim ve bu düşünceyi tamamen hamilelikteki hormon değişimine bağladım. Bugün kızımı ilk defa kucağıma aldım ve bir kez daha aldığım tüm kararlardan dolayı memnuniyet duydum. Anladım ki o iki uzun dikdörtgen zarf bir testti ve ben bu testi doğru zarfı seçerek başarıyla tamamladım. Deniz ÇAKIR Birinci Tekil Şahıs Aslında günümüzde hepimizin karşılaştığı, ancak kimsenin dönüp de üstünde durmadığı ya da durmak istemediği en önemli konulardan biri yalnızlık. Aslında sadece şimdiyi ilgilendiren bir konu da değil; geçmişi ve geleceği de kapsıyor. Yalnızlara ise “birinci tekil şahıs(lar)” demeyi tercih ediyorum. Bu tür insanları en iyi açıklayan sıfat olduğu görüşündeyim. Gerçekten de insanlar nasıl birinci tekil şahıs konumuna indiriliyor biraz düşünmenizi istiyorum… Birinci tekil şahıs olarak adlandırılmanızın elbette bir sürü sebebi olabilir. Sosyal çevreniz, dinler, teknoloji adeta yalnızlığa davetiye çıkarır cinsten. Sosyal çevreden biraz bahsetmekte yarar var. Elbette bireyler olarak herhangi bir toplumun içinde yaşıyoruz; Ankara, İstanbul, Chelsea, Mumbai, Bangkok vb. Görüldüğü üzere dünyanın neresinde yaşarsanız yaşayın herhangi bir insan topluluğunun içinde bulunmak durumunda kalıyorsunuz. Peki, nasıl birinci tekil şahıs hâline bürünüyoruz? Aslında bu hâlin içine düşmek için sizin pek bir şey yapmanıza gerek kalmıyor. İnsanlar genellikle sizi dış görünüşünüze göre pek güzel yargılayabiliyorlar. Örneğin boyunuz uzunsa sürekli olarak insanların ilgi odağı olurken, kısa biri olduğunuz zaman sizinle adeta cüce gibiymişçesine dalga geçebiliyorlar. Ya da ten renginize göre ırkçı söylemlerle karşılaşabilirsiniz. Bir de bu sosyal olayların dışında kendi kendini toplumun içinden kendini dışlayanlar vardır. Her gün, dışarıda dolaşırken ancak yanlarından geçerken dikkat etmediğimiz onca insan içinde kaybolan insanların da farkında olmakta yarar var. Bu durumu fark etmeme yardımcı olan öğe ise Murat Gülsoy’un Yalnızlar İçin Çok Özel Bir Hizmet adlı romanı. Kimisi toplumdan dışlandığı için yalnız kalırken, pek çok kişi de kendini toplumdan soyutlamak istiyor. Elbette kendinizi toplumdan soyutlamak için insanın aklına ne gibi sebepler geliyor? Belki bu durum aile içi anlaşamamama, evlilik veya romantik bir ilişkinin kötü bir şekilde bitmesi gibi sebepler geliyor benim şimdilik aklıma. Birinci tekil şahıs olmanın elbette sadece sosyal çevreye ve kişinin kendi içinde yaşadığı olayları yorumlama şekliyle alakası yok. Başka bir etmen de toplumu oluşturan yapıtaşlarından biri olan dinler. İnsanlık tarihi boyunca dünya üzerinde birçok din dünya üzerinde bulunmaktadır; İslam, Musevilik, Hıristiyanlık, Budizm ve çok tanrılı dinler bunlara örnektir. Bunların dışında günümüzde artık görülmese de veya olmadığına inandığım dinsel türden insanların ayrımcılığa uğrayıp, birincil tekil şahıs olmaya insanlar geçmiş zamanda itilmiştir. Bunun en büyük örneğini Osmanlı İmparatorluğunda Müslüman olmayanların zaman geçmesiyle elde ettikleri sosyal statülerdir. Elbette ki İmparatorluk içinde inançları ne olursa olsun ayrımcılığa uğramamışlardır ancak gelemeyecekleri veya olamayacakları tek şey Osmanlı padişahıdır. Bu durumda eşitlikten bahsedemesek de bir ayrımcılık olduğu açıktır ve bu durum ilerleyen zamanlarda İmparatorluğa zor dönemler yaşatmıştır. Bir diğer neden ise elbette çok iyi bildiğimiz “teknoloji”. Aslında hayatımızı kolaylaştırmak için geliştirilen telefon, tablet ve diz-üstü bilgisayarlar, biz farkında olmasak da, bizleri birer birinci tekil şahıs olmaya iten nedenler arasında. Özellikle son on yıl içerisinde, telefonların akıllı hâle gelmesi ile yaşanan durum ise hiç iç açıcı değil. Sosyal medya kullanmadığım zamanlarda, arkadaşlarımla buluşmaya gittiğimde elinde telefon olmayan tek kişi olarak onların yanında bulunuyordum. Eminim ki bu duruma herkes dikkat etmiştir veya en az bu durum bir kere başlarına gelmiştir. Veya durumu özetlemek gerekirse bu günlerde insanlar şarjları bittiğinde karşısındaki şahısın varlığını fark ediyorlar bir başka deyişle. Demem o dur ki gün geçtikçe hepimiz birbirimizden ayrılıyoruz ve birer birinci tekil şahıs hâline bürünüyoruz. Bunu tetikleyen birçok etmen saydım; sosyal çevremiz, kişinin kendine veya insanlara olan güvenlerini yitirmeye sebep olan olaylar, dinler ve teknoloji. Aslında bakıldığında o kadar da belli olmasa da birinci tekil şahısların sayısı gün geçtikçe artıyor ve bizler farkında değiliz… Yazımı ünlü bir replikle bitirmeyi uygun gördüm; “Bu kadar insan yalnızken neden bu kadar insan yalnız?”1 -KAYNAKÇA: Yalnızlar İçin Çok Özel Bir Hizmet / Murat Gülsoy( Can Yayınları 2016 ) 1 Tolga ÖRNEK, “ Kaybedenler Kulübü”. (25 Mart 2011) DOĞA ANA’NIN BENCİL ÇOCUKLARI Yaptığım her hareketin aslında bencilce olduğunu anladığımda yaşadığım acı ve farkındalığın oluşturduğu varoluşsal tiksinti, takvimimden yapraklar koptukça hayatımı daha da zorlaştırıyor. Eskiden etrafımdaki insanlara ​diğerkâm bir tutumla yaklaştığımı düşünürdüm. Oysaki yaptığım her şeyin altında bencil bir sebep yatıyordu, ben sadece bunun farkına varamayan bir meczuptum. Bu sebep kimi zaman içsel tatmindi, kimi zaman dostluğumu devam ettirme isteğiydi, kimi zaman ise başkalarının yüzündeki gülümsemenin iç dünyamda oluşturduğu gökkuşağıydı. Bu farkındalığa vardıktan hemen sonra kendimden adeta nefret etmeye başladım. Ben iyilik peşinde koşma rolünü oynamayı bile beceremeyen aciz bir tiyatro oyuncusu muydum, yoksa kendimi benliğime söylediğim yalanlarla kandıran bir sahtekâr mıydım? Fakat dönüp çevreme ve dünya denen büyük tiyatro sahnesine baktığımda herkesin bu rolü oynadığını fark ettim. Reklamını yapmak için bağışlar yapan “hayırseverler”, çıkar ilişkisine dayanan dostluklar, iyilik yaparken tek amacı toprağa gömülüp sonsuzluğa kavuştuğunda ödül elde etmek olan insanlar… Ucunda herhangi bir çıkarımız olan herhangi bir hareket özgeci bir davranış olabilir mi? Çıkar yığınlarının birleşerek oluşturduğu bir bütün olan insanın torbası da aslında bencillikten örülmüştür. Yüzyıllar boyunca soyumuzun tükenmeden yedi milyar bireyden oluşan bir topluluğa dönüşebilmemizi sağlayan temel sebep de gelişmemiş teknolojide hayat süren atalarımızın sadece kendini düşünerek hareket edip soylarını devam ettirebilmeleri olmuştur belki de. Madalyonun öbür yüzüne baktığımızda ise, antik çağlardaki yoksunluklarımızın şekillendirmiş olduğu bireysel bencillik olgusunun bize günümüzde de fayda sağlamaya devam edecek bir davranış biçimi olup olmadığının tartışmaya açık bir konu olduğunu görürüz. Artık dünyadaki kaynakların neredeyse hepsine ulaşabilme fırsatına sahip olan fakat genleri de bencillikle kavrulmuş olan insanın genlerinden eskisi gibi faydalanamadığı aşikar. Ceplerini daha çok doldurmak isteyen fabrika sahipleri, iş adamları, politikacılar artık insanlığımızın kanser hücresi gibiler; metastaz yaparak dünyanın her bir ucuna yayılıyorlar. Güç, zenginlik gibi sebeplerle bitki, hayvan ve insanların canına kast edebilecek kadar alçalabilen insanlar yüzünden ise Dünya gün geçtikçe daha da yalnızlaşıyor, canlı türleri birer birer gezegenimize “Elveda” diyor. Bu yalnızlık ise üzerinde yaşadığımız bu mavi gezegeni, geriye kalan tüm sakinleriyle birlikte bir uçurumun kenarına sürüklüyor. Bu gerçek, pembe hayallerde yaşayıp çevresindeki olaylara gözlerini kapamaya alışkın olan insanları rahatsız ediyor fakat kim içinde yaşadığı karanlıktan gözlerini kapatarak kaçabilir ki? Bencillik insanlığa tüm kötülüklerin yolunu açabilmesine rağmen zaman zaman güzel şeylerin yaşanmasına sebep olabiliyor. Şöhretini arttırmak isteyen yüz tane zengin iş adamı bile aslında Afrika’daki açlığı ve sefaleti bitirebilir, oradaki insanları daha sonra iş sahalarında kullanmak için onlara üniversite eğitimi verip bölgenin refah seviyesini de arttırabilir. Aynı şekilde sadece sonsuzluğun ötesindeki hayatına yatırım yapmak için veya iç huzurunu sağlamak için iyilik yapan bir insan da içinde yaşadığımız bu devasa topluluğa birçok fayda sağlayabilir, yeter ki bencillik dürtüsünün doygunluğunu sağlayabilsin. Uzun lafın kısası, doğru yönlendirilmiş bir bencillik akımı, insanlığı çarpmak yerine insanlığı şarj edip üstünde yaşadığımız gezegenin ömrünü artırabilir. Bencillik denen çift taraflı kılıcı kullanmada ustalaşırsak insanlığın üzerine bir gölge gibi çökmüş olan, gezegenimizi içten içe yiyen ve kötü niyetli insanlar yüzünden oluşan tümörü kesip atabiliriz. Sahip olduğu güzelliklerin değerini, bu güzellikler yok olmadan fark edemeyen insanlık, genlerine adeta nakış gibi işlenmiş olan bencillik olgusunu yüzyıllar boyunca kendi çıkarı için kullandı ve kullanmaya devam edecek gibi görünüyor. Her hareketi direkt ya da dolaylı olarak bencillik üzerine kurulu olan insan denen varlığın günümüzde doğa üzerinde kurabildiği hakimiyet ise galaksimizin biricik mavi yeşil gezegeninin kaderinin pek de aydınlık olmadığının en bariz göstergelerinden birisi olarak karşımıza çıkıyor. Bu yüzden, doğru yönlendirilmiş bir bencillik anlayışı üzerine kurulmuş bir toplum yaratmayı başarabilirsek doğayla barışmayı başarabiliriz. Aksi takdirde “Doğa Ana” er ya da geç çocuklarını cezalandırmayı bilecektir. EZGİ YASDUR TURK 102-­‐26 TONLAMA MAVİ... Gökyüzünün sonsuzluğu, denizlerin enginliği, ufukların sınırsızlığıdır mavi... Derinliğin, belirsizliğin, kayboluşun rengidir. Kimi zaman bir kitabın rengidir; kimi zaman bir kuşun tüyleri kimi zaman yalnız denizlerin derinliği... Bazense bir devrimcinin gözleri... Parlaklığına, canlılığına, derinliğine kapılırsın da ne başını bilebilirsin ne de sonunu sezebilirsin... Yine de alamazsın gözlerini gözlerinden... Her tarih, başka yalnız kadınlarla, başka aç çocuklarla aynı acıları, aynı umutları yazar. Amaçları farklı da olsa savaşları hep aynıdır; kimi düzeni korumak için; kimi ise düzeni baştan yaratmak için... Aynı inançla, aynı kararlılıkla, tek yürekte savaş... Bir hayatta kalma mücadelesi; devrimcisiyle, mavisiyle, iktidarıyla, kurşunuyla, tüm renkleriyle benim hikâyem... Bir başkaldırı... Bir haykırış... Her haykırış, başka gözlerle, başka sözlerle aynı nefreti, aynı cesareti anlatır. Amaçları farklı da olsa başlangıçları hep aynıdır; kimi sesini duyurmak için, kimi sesleri susturmak için... Aynı gürlükte, aynı acıyla, tek nefeste haykırış... Bir varoluş mücadelesi; tizleriyle, pesleriyle, heceleriyle, tüm renkleriyle... Benim hikâyem... BEN... Ben bazen yalnızların ev sahibi olurum... Hiçbir yere sığamayan, bir yere sığınamayan, kimseyle yapamayanların... Hep bir ağızdan söylemeyen, birliğe gelmeyenlerin... Çatlak seslerin, kirli renklerin, puslu gözlerin... Sırayı bozanların, tadı kaçıranların, düzene uymayanların ev sahibi... Mücadeleyi tek başına yürütenlerin hikâyesi... Ben bazen kuvveti birlikte arayanların yerleşkesi olurum. Güçlüye, gücünü gösterenlerin... Sabırla güçlenenlerin, güce isyan edenlerin... Gücünü fikirleriyle büyütenlerin, sabırla bekleyenlerin hikayesi... Bir tohumdan bir fidanı yaratanların, fidandan ormana koşanların... Düzeni birlikte kuranların, sesleri birlikte susturanların yerleşkesi... Mücadeleyi omuz omuza yürütenlerin hikâyesi.. Ben, fikrini dayatanların değil, fikir üretenlerin renkleri uydurma çabasında saklıyım. Seçeneği sunanlara inat seçenek yaratanların, cevaplara inat soru soranların, kilitlere inat açılanların yol alma çabasında... Her rengi barındırıp; hiçbirine benzemeyenlerin... Denizlerin, enginlerin, ufukların, sonsuzların hikâyesinde... Ben, sonu göze alanların, cesareti imza yapanların hikayesiyim. Adımı fısıldayanların değil, bağıranların; gözlerini kaçıranların değil, derinlere bakanların... Korku nedir bilmeyenlerin, usanmayanların, titremeyenlerin yüreklerindeyim. Çoğunluğun değil, azınlığın hikâyesiyim... ATEŞ... Kırmızı, turuncu, sarı titrek bir kıvılcım... Her şeyin başlangıcı bir küçük kıvılcım; maviden ne kadar da uzak oysa... Kim inanır sarı, titrek, küçük kıvılcımın sonsuz maviye uzanacağına? Sarı, küçük, titrek kıvılcım fısıltıyla ilerliyor kulaktan kulağa... Yayılıyor yalnızlardan birliklere... Büyüyor... Sarı, küçük, titrek kıvılcım sessizce ilerliyor sokaklarda... Odalarda, evlerde sessizce ilerliyor... Yayılıyor tüm şehre; büyüyor. EZGİ YASDUR TURK102-­‐26 Sarı, küçük titrek kıvılcım turuncuyu geçiyor; sırada ne var? Koyulaşıyor, yoğunlaşıyor; daha ağır, isli, sıcak... Bir o kadar da parlak, canlı, ürkütücü... Artık koyu kırmızı; kan kırmızı... Artık yay gergin, kan kırmızı kıvılcım okun ucunda... Hedefte kapitalizm, sömürü, açlık, baskılar var. Tek bir harekete bakar. Cesaretin, hırsın tek bir hareketine... Devrimcinin tek hareketine... Yay artık daha gergin; ok fırlamaya hazır. Hedef belli... Nişan al! Kan kırmızı kıvılcım artık hedefte... Sarı, küçük, titrek kıvılcım artık düştüğü yeri yakan, kavuran dev bir ateş o hedefte... Kapitalizmin, sömürünün, baskıların yerinde duman tütüyor, yeller esiyor... YOLLAR... Yollar sarıdan maviye, kırmızıdan maviye, duman karasından maviye... Ama hep maviye... Yollar bir haykırış, bir başkaldırı... Yollar bir devirden diğerine, geleceğe... Yollar açlıktan varlığa... Yollar ki özgürlüğe, birliğe, huzura uzandı. Yollar ki ateşlerden geçti, tarihleri yazdı, isyana ulaştı. Tüm yollar oyunları geçti, gerçeklere uzandı; sonunda zafer vardı! Yollar bana zaferi, gözleri engin devrimciyi getirdi... Artık kazananı da belli kaybedeni de; oyun bitti! Oyun, benimle bitti. Ben? Devrim... Zamanın Ötesine Tutunan İmge Öyle bir şey düşünün ki herkes sahip olsun buna. Tüm insanların içinde saklı olan bir şey. Rüyalara benzeyen, zihnimizin köşelerinde dolaşan imgeler. Yeterince açık anlatabildim mi? Geldi mi aklınıza bahsettiğim bu varlık? Hani bazılarımız küçüklüğümüzden itibaren günlük tutarız. O gün neler yaptığımızı ve yaşadığımızı yazarız onlara. Bazen bize güzel ve coşku dolu gelen, asla unutmak istemeyeceğimiz vakitleri fotoğraflarla ölümsüzleştirmeye çalışırız. Ayrıca bu varlıkların oluşumları çeşit çeşit olaylarla gerçekleşir. İyi veya kötü olurlar, acıyla bütünleştirdiğimiz veya kıvanç ile dolup taşan. Her renkten duyguyu barındıran, ruhumuzun farklı kapılarının ardında bekleyen, tekrar tekrar oynayan, kişiye özel kısa filmler. Anılar… Ben hatırlayamıyorum anıların varlığıyla ne zaman tanıştığımı, tanıştığımda kaç yaşında olduğumu, ilk anımın ne olduğunu. Bildiğim ve emin olduğum şey ise ne kadar güçlü oldukları. Bir anı sayesinde içimde bir işe başlamak için beni yüreklendiren kıvılcımlar görürüm, eskiden başardığım bir eylemin azmini hissederim yüreğimde ve o kıvılcımı büyütür, büyütür ve aleve dönüştürürüm. Veyahut olur olmadık bir zamanda anımsadığım, ruhumun derinliklerine gömüp de kapısını sımsıkı bir mühürle kilitlediğim bir olayı anımsarım, huzurumla birlikte yitip giden şeyleri hatırlatan bir görüntü de olabilir bu, kaybettiğim insanları gözlerimin önüne getiren bir yaşantı da. Dokunduğum, gördüğüm, kokladığım ve işittiklerimde yaşar anılarım istesem de istemesem de. Birden geliverirler gözlerimin önüne. Öyle durup izlerim onları. Tıpkı bir rüya görüyormuşum gibi saliseler sürer belki, ama benim için o saliseler saatlere, günlere hatta aylara bedel olabilecek kadar değerli, yıkıcılıkları karın boşluğuma sert bir yumruk yemişçesine nefesimi kesecek kadar gerçekçi de olabilir. Akla gelebilecek her türlü imge ve varlığın anılarımı uyandıracak kudrete sahip olduğuna inanırım. Mesela bir arabanın içinde ilerlerken izlediğim bulutlar. Sanki tepelerine çıkmışım gibi, yumuşak, pamuk şekere benzeyen dokularına kendimi bırakıp binbir şekle bürünen hatıralarımı canlandırmalarını izlerim. Bir müziğin kulağıma çalınan melodisinin hüznü ile, yoğun bir kederin tıpkı kalbime yayılan bir zehir gibi beni karamsarlığa sürüklediğini iliklerime kadar hissederim. Okuduğum bir romandaki tasvir, uzun zamandır içime çekmek istediğim, unutamadığım eşsiz bir kokuyu getirir bana, içime çekerim doyana kadar. İşte Masumiyet Müzesi’nde gördüğüm bu çalışma ile, atılan yemlere hızla gelen kuşlar ya da bir parça ekmeğe hunharca saldıran bir balık sürüsü misali anılar akın etmişti zihnime. Bir çerçeveyi doldurmaya çalışan küçük piksellerin muazzam bir tablo yaratması gibiydi aynı. İlginç bir şekilde aklıma ünlü Mona Lisa tablosunu getirdi direkt, içinden bir sürü anlam çıkan. Kimi insanlar Mona Lisa’nın çehresinin yarısının gülümsediğini, yarısının üzüntü içinde olduğunu söyler. Bu imayı bazı insanlar görebildiğini, bazıları ise göremediğini belirtir. Ben de bu ortamı her şeyiyle bu şekilde betimledim. Ben resmi yapıp belki de gerçekten bu insanların iddia ettiği biçimde farklı iki duyguyu anımsatmaya çalışan Picasso, anılarımı benim gözümden yaşamayan kimseler de güzel, sade ama herhangi bir duygu dışavurumu göremeyen insanlar. Dışarıdan görünebilseydi keşke içimde çıldıran hatıralar. En azından sıklıkla değişen ruh hâlime bir açıklama olabilirdi. Benim gibi, farklı renk ve yazı tiplerindeki cümleleri okur, loş ışığa dalar ve birkaç izmaritin üzerinde kalan ruj izlerini seyrederlerdi. O an hepsi farklı bir zaman diliminde yaşayan, farklı bir ruh hâlinde olan bir Eylül’ü bana çağırdığı gibi başka kimselere de çağırırdı buradaki farklı objeler ve renkler. Belki de iyi veya kötü, anılar, hiçbir sözcük, fotoğraf veya resimle betimlenemeyecek kadar eşsizdir. Kişilere ait, belleklerinde saklı kalmaları gerekiyordur. Hem zaten paylaşılabilir olsalar özel olamazlar ki, sönüp giderler. Tıpkı aslında bulutların yumuşak, pamuk şeker gibi ve hayalsi tarafları olmayan, basit, su damlacıklarından oluşan bir yapı olduklarını söyleyecek kadar sığ bir insan gibi. İçimde biriken bu kısa filmler, kasvet dolu görüntüler bana kim olduğumu ve ilerlediğim yolu gösteriyor. Sürekli şimdi nasıl bir birey olduğumu, ruhumda iz bırakan geçmişimle büyüdüğümü kulaklarıma fısıldayan küçük bir peri gibi. Yani, Eylül ismini sadece bir sonbahar ayı olmaktan çıkarıp “benleştirdiğimi’’ bana düşündürtecek denli kudretli. Kaynakça Masumiyet Müzesi Görünümü, İstanbul. Yazarın kendi çektiği fotoğraf. 13 Ekim 2018. Eylül Adıgüzel 21903305 Duygu Ergürtuna KABULLEN VE SAVAŞ Sürekli sorulur ; "Issız bir adaya düşseniz yanınıza ne alırsınız?" diye. Derin derin düşünülür ve çekingen bir mmm sesinin ardından annem diyeninden tutun cep telefonum diyenine kadar akla hayale durgunluk veren binlerce cevap alınır. Peki gerçekten de önemi var mıdır yanımızda ne olduğunun? Yoksa aklın yansıması vurduktan sonra mı anlamlı hale gelmeye başlar nesneler? Ve yüreğinin derinlerinden sızan bir parça umut olmasa bu kadar çabalar mı insan hayatta kalmak için? Bazen bir adet Wilson top ve bir adet buz pateni bile size yaşamak için gereken koşulları sağlayabilir. Neyi nasıl kullanacağınızı gösteren bir adet aklınız ve o aklı kullanmanızı sağlayacak hayat enerjiniz, yani sizi bu dünyaya bağlayan birkaç gram umudunuz varsa kurtuldunuz demektir. Hiç beklemediği bir anda, içinde bulunduğu uçak gibi hayatı da darmadağın olan Chuchk'ın hikayesi bu. Tahmin ettiğiniz üzere, ıssız bir adada mahsur kalıyor. Yanındaysa sanki kaderin göz kırpışı gibi bir kargo paketi. Bu paket ki, rotası küçük bir çocuğun elleriyken, koca adamın başucu olmuş, yırtılmayı bekliyor. Hem de çok daha kutsal bir misyonu var artık; en azından top için böyle. Oradan oraya atılmak yerine, köşesine kurulup yarenlik yapacak Chuck'a. Hem ona surat da çizdi, iyi bir adam o. Buz pateni için bir yorum yapamayacağım; her türlü kesme, kırma, parçalama işinden o sorumlu çünkü. N'apalım o da bu kadar güçlü, keskin olmasaydı. Değil mi ama? Chuck ise kıyıya vuran dalgaların bir eseri adeta. Dalgalar vurdukça düşen, yeniden kalkan, düşen, yeniden kalkan… İnsanoğlu nasıl da adapte oluyor her şeye. Şehir beyefendisinden mağara adamına bile dönüşebilirsiniz, şartlar gerektiriyorsa. Kendi dişinizi kendiniz çekebilir, kertenkelelerle yatağınızı paylaşabilir, ellerinizle balık avlayıp çiğ olarak yiyebilirsiniz. Ucunda yaşamak var. Ben de bu aşktan istiyorum dedim izlerken. Öyle ki biteceğini bile bile kullandı fenerini Chuck, aşkından ona kalan, küçücük bir fotoğraf parçasını aydınlatabilmek için. Unutmamak için yüzünü. Döndüğünde nelerle karşılaşacağını bilmiyordu, umursamıyordu, koşulsuz seviyordu çünkü. Sırf onu tekrar görebilmek için bile değerdi çektikleri. Tam dört sene boyunca baktı o fotoğrafa Chuck. Baktı, baktı. Çünkü biliyordu canlısını da görebileceğini, inanıyordu. Sanırım söylememe gerek yok filmin sonunu. Bu kadar kararlı, âşık ve mücadeleci bir adamın önünde ne durabilir ki? Ne zaman kaçıp gitmek, her şeyi arkamda bırakmak istesem bu filmi; Yeni Hayat'ı ve bu adamı hatırlarım. Benim kaçmak istediğim yerden, benim şuanda bulunduğum yere gelebilmek için gösterdiği dirayeti hatırlarım. Ayaklarımın geri geri gitmesine yeter bu da. Her birimiz kendi küçük adacıklarımızda kendi hayat mücadelemizi veriyoruz aslında. Nereye kaçacağız ki? Mağaralarımızı güzelleştirmekten, balık tutmayı öğrenmekten başka çaremiz yok. Dalgaları da durduracak değiliz. Öyleyse neden dalgalarla dans etmeyi öğrenmiyoruz? Arkamıza onun kuvvetini alarak, umutlarımıza yelken açmıyoruz. Henüz tanışmadığımız hayat arkadaşımıza, yeni ofisimizin güzel manzarasına ya da henüz doğmamış çocuğumuzun kokusuna tutunmuyoruz? Sabah yataktan şükrederek değil de küfrederek kalkıp, sürünerek gittiğimiz işimizden, okulumuzdan zevk almayı bekliyoruz. Sevmeden sevilmeyi, vermeden almayı, yorulmadan dinlenmeyi bekliyoruz. Budayıp duruyoruz adamızdaki ağaçları, susturuyoruz kuşları, kirletiyoruz gürül gürül akan derelerimizi. Kendi cehennemimizi yaratıp, birilerinin bizi kurtarmasını bekliyoruz. Daha çok bekleriz. Uyanabildiğimiz her gün, akşam eve adımımızı attığımızda aldığımız yemeğin kokusu ve hatta içtiğimiz suyun her bir damlasının yenilediği hücrelerimiz yetmez mi şükretmek için? Kazandığımız, kazanacağımız zaferlerin düşüncesi bile itmez mi mücadelenin ortasına insanı? Söylüyorum size; hayatın kendisi yaşamak için değer. GÜNEY 1 KARDELEN GÜNEY 21200420 29.06.15 TURK-101 ALİ TURAN GÖRGÜ DEĞERLERİN ÇATIŞMASI Bizi biz yapan değerlerler nelerdir? Bir milletin benliğini koruyan özellikler nelerdir? Cevapları çok basit öyle değil mi? Adalet, hak, hukuk, töre, gelenek görenek, inanç, onur, şeref, saygı. Bu değerler bir bütün olabilmenin en temel unsurlarıdır. O zaman bir bütünü oluşturabilmek ve koruyabilmek için yaşayan Doğu’nun insanlarına cahil denilirken modernleşmek uğruna temel değerlerimizi unutmaya başlayan Batı’nın insanlarına neden kültürlü veya ileri düzey sıfatlarını kullanıyoruz? Doğuda geçen, yaşanan hikayeleri bir araya getiren Ferit Edgü anlamasını bilen için nasıl güzel anlatmış cahil dediğimiz kesimin saflığını, temizliğini “Doğu Öyküleri” adlı kitabında. Biraz törelere bağlılık biraz saflıklarından dolayı yaşadıkları korkaklık, cesaret eksikliği ve bunun getirdiği sonuç olarak gerçekleri görememe biraz töre ve ata dediğimiz oluşumlarının koca yürekli insanlarda yarattıkları hayal kırıklıkları serpiştirilmiş bu kitaba kalemi güçlü olan Ferit Edgü tarafından. İnsanı içine çeken, insanların bakış açılarını değiştiren öyküler var bu kitapta. Ama beni derinden etkileyen öykü “İbramın oğlu İbramın Öyküsü” oldu. Sizi siz yapan, kişiliğinizin oturmasında en çok etkisi olan baba denilen insanın, size yol gösteren, hayatta neler uğruna yaşanmalı sorusunun cevabını size aşılayan babanızın günü gelince sizi en çok yaralayan kişi olacağına inanır mısınız ya da yaşayanlar inanır mıydı? Yaşansaydı bu sizde neleri değiştirirdi? Size ne öğretirdi? Geçmişimizde yaşamış o güzel insanların bize kattığı bir söz vardır: ‘’Her ağacın kurdu kendi özünden, her insanın yarası kendi bedeninden olur,’’ diye. İşte İbramın oğlu İbramın öyküsünün en güzel özetidir bu cümle. Geldiği yaşına kadar izlediği, gördüğü, dinlediği babası İbramın hayatını elinden alıyor. Yattığı koğuş ya da yaşadığı hapis hayatı değildi onu zedeleyen. Babasının sahip olduklarını elinden almasının da katkısı var elbette ama onu asıl yaralayan şey babasının onu üzecek derecede kötü şeyler yapmış olmasını önceden biliyor olması, ilk duyduğunda söylenenlere garip bir şekilde inanmasıydı. Ne acı öyle değil mi canınızdan, kanınızdan birinin size sanki karşısındaki düşmanıymış gibi davranması. Burada, bu hikayede belki hepimizin aklına gelen ilk şey bu hayatta kimseye güvenmememiz gerektiğidir. GÜNEY 2 Oysa sizce değinilmesi gereken farklı bir nokta yok mu bu öyküde? İdeallerinin peşinden koşmak cümlesindeki ideal tam olarak nedir? Sadece iyi bir mesleğe sahip olmak ya da iyi bir eğitim görmek mi idealler arasındadır? Bence İbramın yaptığı şey babasının öğrettiği doğruları, babasına güvenmemesine rağmen, korumaya, sürdürmeğe hatta belki ebediyete taşıma isteğiydi. Diğer bir deyişle ideallerinin peşinden koşmasıydı, bir hayali, hedefi olan herkesin yapabileceği şeylerden birini yapmıştı sadece. İşte asıl sorum burada doğdu. Neden bu temel değerleri korumak uğruna hayatlarını feda eden insanlara cahil denilirken, kendilerini Avrupa’ya yakınlaştırmak uğruna bizi biz yapan değerleri yıkan insanlara modern deniliyor? Bu kitaptan sonra bu dengedeki adaletsizliği sorgulamaya başladım. Bizler para için ün için lüks için kısaca üst sınıf denilen her şey için insani duygularımızı kaybederken, birbirimize düşerken Doğuda yaşayan o güzel, koca yürekli, saf ve temiz insanlar, bu insani duyguları korumak için kendi canlarından vazgeçiyorlar bu değerler uğruna bir bütün olmaya çabalıyorlar. Eğer bir seçme sansınız olsaydı Doğu ve Batı diye bahsedilen bu iki farklı kutuptan hangisinde anılmayı tercih ederdiniz? İnanın bu güzel kitaptan sonra ben Doğu’yu seçerdim. O saflıkla, o temizlikle büyümek, benden sonraki nesillerinde orda büyümesini isterdim. Bu kitap bana sadece Doğu’yu anlatmadı, aynı zamanda benim şehrimde ne uğruna yaşanıldığını anlamamı sağladı. Bizler hep daha fazlası için zamanla insanlığımızı kaybederken, onlar korudukları bu değerlerle daha çok insanlar. Bizler onlar sayesinde ayaktayız ve onlar sayesinde değerlerimiz unutulmayacak. Çünkü böyle güzel yazarlar sayesinde oraya dair birkaç şey okuduğumuzda aramızdaki farkı bir kez daha görüp bir kez daha insanlık duyguları nelermiş onları hatırlayacağız. Sadece İbramın hikayesi olmadı bana bunları düşündüren. Kitapta her insandan öğrendiğim duyguların harmanlanması sonucu bu düşüncem. Bu sebeplerden dolayı onlara cahil diye hitap etmemiz bizim en derin ve aşılayamayacak cahilliğimiz. 16. Yüzyıl Estetiğinin Romanı Üzerine Karalamalar “İstanbul dediğin unutkanlıklar şehri.” Unutkanlık, en vefasız tarafı büyük insanlığın; belki de yaşamın devamlılığını sağlayan en etkili ilaç. Hürriyetsiz yaşayamayan büyük insanlık, unutmayı da bir nevi hürriyet bellemiş. Koskoca İstanbul’un, 72 milletin anılarının gizlendiği muhteşem şehrin adı bile unutkanlıkla anılıyorsa eğer, belli ki dünyanın her köşesinde hüküm sürmekte bu çelişkili his. Fakat sadece bir maddeye sirayet edememiş bu tarifsiz duygu Şehr-i İstanbul’da, taşlara, Sinan’ın sırlı taşlarına… Elif Şafak’ın bu kitabına başlarken, “Eksik Bir Şey” vardı bende, tıpkı şarkıda olduğu gibi, öyle hissediyordum. Ne zaman kendimi eksik hissetsem yeni bir kitaba başlarım. Beni ancak bir kitabın tamamlayabileceğini düşünürüm. Eksikliğini yaşadığım şeyin ne olduğunu ancak kitabın sonuna doğru fark edebildim, kitabı bitirmeye yakın doldum, taştım o duyguyla, uzun zamandır unuttuğum, eksikliğini bir kitaptan başka hiçbir yerde bulamadığım o his: Estetik. Bu roman öncelikle estetiğin romanı, yeni bir işe başlarken, heyecandan, aceleden hep unutulan ama yazarın unutmadığı estetiğin. İşte Elif Şafak hiçbir romanında unutmadığı estetiği, bu romanın her sayfasına biraz serpiştirmiş. Kâh Hint’ten Osmanlı’ya armağan bembeyaz bir filin haşasında hissedilen kâh karşılıksız bir aşkın sahibi filbaz Cihan’ın, maşuku güzeller güzeli Mihrimah’ın gözlerinde bulduğu estetik, en çok da Sinan’ın taşlardan yaptığı harikaların estetiği… Başkahraman Cihan haklıydı hayatını üçe bölmekte: Ustamdan Evvel, Ustam ve Ustamdan Sonra. Ustasından önceki hayatı bir arayıştı sadece. Herkesin böyle dönemler geçirmez mi hakikatte? Bir arayış içinde olduğu ya da bir arayışın içinde kaybolduğu ama bir yerlere tutunamadığı, mütemadiyen sürüklendiği... Elif Şafak’ın romanına yaptığı klasik bir girişten sonra, hemen Cihan’ın hayatına dönmesi de bundandı. Cihan ki beşerdi aslında, herkesten bir parçaydı. “Ustasından Önceki” arayışı, “Usta”sını buluşu ama onunla yetinemeyişi, “Ustasından Sonra” da onu hep özleyişi… İnsan da böyle değil miydi? Hep bir arayış içindeydi, sonra aradığını buldum zannederdi, bulamazsa özlerdi; bulurdu, değerini bilmez kaybederdi, ama sonu hep bir özlemdi. 12 yaşında tanışmıştı Cihan İstanbul’la. “Her adımda kendini inkâr eden, her mahallede mizaç değiştiren, aynı anda hem nikbin hem bedbin olabilen…” o meşhur şehir ile. “Hep daha fazlasını arzular, tatmin olmazdı…” bu şehir ki, Cihan onun efsununa kapıldığında, şehrin en çok bu huyundan sirayet edecekti her bir zerresine. Neyse ki yalnız değildi, yol arkadaşı, fil de olsa, Çota’sı vardı yanında. Karaya ilk ayak bastığında, Saray’a ilk girişinde, savaşlarda, Sinan’ın eserlerinin yapımında, yolculuklarda, üzüntülerinde, sevincinde, korkularında, şüphelerinde kısacası her an onun yanındaydı bedeni büyük, ismi “Küçük” yoldaşı “Çota”. “Hayatımızın bir haritası varsa şayet, yollarda değil yol ayrımlarında çizilmekte.” demiş yazar. Cihan da filbazlıktan mimar çıraklığına, sonra da kalfalığa böyle geçmişti, ustasına böyle bir yol ayrımında kavuşmuştu. Bir gün Prut Irmağı’nın kenarında Sinan nam bir yabancının elinde köprü yapımında buldu kendini ki bu buluşma onun kaderi olacaktı. O, verdiği bir kararla Usta’sını değil, kendini bulmuştu aslında. Kendini bulmasında ustasının payı kadar yüreğinde filizlenen karşılıksız bir aşkın da payı vardı. Sultan Süleyman’ın biricik kızı, güzeller güzeli Mihrimah’a tutkundu filbaz-çırak Cihan. Topkapı Sarayı’nda Çota’sı ile kaldığı günlerde, Mihrimah önceleri fili görmeye uğrardı yanlarına. Sonrasında ise fil biraz da bahane olmuştu, aralarındaki nazenin aşkın dallanıp budaklanması için yapılır olmuştu bu anlık görüşmeler. Mihrimah, Rüstem Paşa ile evlenecekti bu aşkı yüreğinde saklayarak, Cihan’a ise yüz yaşına kadar yetecekti bu aşkın hayali. Cihan aslında biraz da ismiyle müsemmaydı, cihandan bir katreydi, Sinan’ın dört önemli çırağından birisiydi. Üç hükümdar devri sürmüştü, Sinan’ın ölümüne şahitti, diğer çıraklardan Nikola’nın hüzünlü ölümünü, Yusuf’un dönüşü olmayan gidişini, Davud’un da büyük ihanetini görmüştü gözleri. Her insanın yaşayabileceği türden şeyleri yaşamıştı, ama bunları her insan gibi yaşamamıştı Cihan. Ölümlere çok yakındı, ölümlerden de dönmüştü çok kez;
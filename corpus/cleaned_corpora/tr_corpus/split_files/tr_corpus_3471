içsel huzursuzluk,suçluluk duygularıyla birlikte ilişkilerinin yarım kaldığını düşündüğü kişiyle iletişim kurar.Eğer karşısındaki kişide aynı şekilde düşünüyorsa ilişkilerini kurtarırlar ve aralarındaki bağ gerçekse bir daha bu derecede bir olay yaşamazlar.Çünkü birbirlerinin yokluğunun ne olduğunu daha önce öğrenmişlerdir.Keşke bütün yarım kalmış hikayelerin sonu böyle mutlu bitse maalesef birbirine çok değer verip de hikayesi yarım kalan o kadar çok insan var ki.Bizi en çok etkileyen filmler ve kitapların hikayeleri de bunlar değil midir?Birbirini gerçekten seven,fedakarlık yapan insanlar yaşanılan olaylar yüzünden gururlarına yenik düşüp farklı yollara giderler.En çok ta bu tarz hikayeler burkar yüreğimizi çünkü o insanlar birbirlerini hak ediyor ve birlikte olmaları gerekiyordur. Hikayenin sonunda adam kadının evli olduğunu öğrendiğinde rahatladığını belirtmiştir çünkü artık kafasındaki soru işaretleri cevabını bulmuştur.Artık bilir ki geri dönüşü yoktur ve bu kötü bir şey olsa da en azından artık bir şeyler netleşmiştir.Belirsizlik hayattaki en kötü şeylerden biridir.Ne yapacağınızı bilemezsiniz boş umutlara kapılıp kendinizi iyiye hazırladığınızda kötü bir sonuçla karşılaştığınızda yaşayacağınız yıkım daha kötü olur.O yüzden bir şey istemediğiniz gibi olsa da bunu bilmeniz daha sağlıklıdır çünkü ona göre kendinizi ayarlarsınız ve hayatınıza devam edersiniz.Belki de yolunuza devam ettiğinizde kaybettiklerinizden daha güzel şeyler kazanırsınız.Bu yüzden hikayenin sonunda adamın rahatladığını söyleyerek gülerek ağlaması bana mantıklı gelmişti.Artık hayatındaki yarım kalmışlığı ile ilgili bir soru işareti kalmamıştır çünkü bitmiştir.Ve bence bir şeyin net olması her zaman daha iyidir. BERNA ANAR GRACE’ İN EN BÜYÜK ROLÜ: MONAKO Odasının loş ışığı eşliğinde yudumlamakta olduğu şarabının sonuna gelmişti ki yapmayı son anda hatırlamışcasına bardakların olduğu dolabın önünde buluverdi kendisini.Sadece özel misafirleri için sakladığı kristal kadehlerden bir tanesini çıkarıp doldurduktan sonra koyuverdi kendisininkinin yanına.Neticede son birkaç yıldır en önemli konuğu yalnızlığı değil miydi? O halde en özel kadehini yalnızlığına çıkarması kadar doğal bir davranış olamazdı. Yaktı bir sigara.Dumanın havadaki şarabi yalnızlığıyla olan dansı pek hoşuna gidiyordu. O da dans etmeliydi pekala, Monako Prensesi olduktan sonra özel davetler dışında hiç dans etmemişti ki. En sevdiği Life is a big role plağını pikaba yerleştirmesiyle bambaşka bir dünyanın kapısı aralanmıştı sanki.Kırmızı pabuçlu ayakları, kibarlığına yakışmayan bir başıboşlulukla hareket ediyordu artık. “Daha hızlı çok daha hızlı! Bu gece senin gecen sevgili yalnızlığım Monako!” demesiyle kendisini yerde bulması bir oldu Grace’ in. Gözlerinden iki damla yaş süzüldü. Umutsuz bekleyişinin mecburiyetlerine hapsoluşuna ağlıyordu. “Grace Kelly 15. Oscar’ ın sahibi” başlıklı haber beliriverdi gözünün önünde. Ardından bir başka haber izledi ötekini “Peri masalı gerçek oluyor: Grace Kelly tüm kariyerini geride bırakrak Monaco Prensi Rainer’ la evleniyor.” Aldığı tüm kararlar, geride bıraktıkları, kaybettikleri ve kazandıkları film şeridi gibi oynamaya başlamıştı belleğinde. Sesindeki yorgunluk mu daha baskın yoksa pişmanlık mı bilinmez bir şekilde koca bir ah çekti ve ekledi: “Hangisiyim ben Grace Kelly mi yoksa Prenses Grace mi?” Cevabı kendisi de bilmiyordu. Tek gerçeği, geceleri sarılıp uyuduğu soğuk yatağıydı. Yabancıydı kendisine. Sıkışıp kalmıştı Prenses ile Kelly arasında. O yüzden ne kalabiliyordu ne de gidebiliyordu. Tüm bu düşünceler içerisinde uyuyakaldı Grace.. Pencere pervazından içeri sızan kış güneşinin yüzüne çarpmasıyla uyanıverdi Grace.. Başı, önceki gecenin ruhani ağırlığından çatlıyordu. Yavaşça doğruldu olduğu yerden. Sabahın ilk ışıklarıydı. Cam kenarına gidip uzun uzun izledi güneşin kucaklamış olduğu Monako’yu. Grace, Monako’ nun ne kadar duru ve sıcak olduğunu daha önce hiç farketmemişti. O an tıpkı kendisine benziyordu bu küçük ülke. “Tam da Hollywood’ tan gelen teklifin karar aşamasında ne de güzel oldu bunu farketmem!” diye sitemle söylendi kendi kendine. Bir süre önce eski yapımcısı Hitchcock’ tan perdeye geri dönmesi için teklif almıştı, Grace. Son birkaç haftadır yalnızlığını daha derinden sahiplenmesinin asıl sebebi de buydu. Üstelik kocası Rainer, devlet işleriyle öylesine meşguldi ki büyük bir aşkla başlamış olan evliliği de eski seyrinde ilerlemiyordu. Bu duruma karşın Grace istese de kızamıyordu ona. Neticede Fransa’ nın Monako üzerindeki baskısı ve vergiye bağlama isteği ülkeyi adeta savaşın eşiğine getirmişti. Böyle bir durumda ne diyebilirdi ki Rainer’ a. Üstelik özlem ve umut dolu bavuluyla Hollywood’a doğru bir türlü yola koyulamamasının ardındaki gizli sebeplerden biri, kendisinin de Monako için endişelenmesi değil miydi? Biliyordu ki çekip gittiği takdirde dünya basınında büyük bir yankı uyanacaktı ve Monako daha da kan kaybedecekti. “ Düşüncelerimin gündüzü gecelerinden daha da flu olmaya başladı.” diye söylenirken beklenmeyen misafir, beklenmedik kapı çalışı ile şaşırttı Kelly’ i. Kapının ardındaki Monako papazı Derek idi. Yaşanılan tüm gerçekliğe anı anına şahitlik eden ve belki de Grace’ in Monako’ daki tek arkadaşı olan Derek’ in ziyaret için sabahın ilk saatlerini seçmesinin elbette sebebi olmalıydı. “ Günaydın Derek. İçeri gel.” dedi Grace. Papaz lafı hiç uzatmadan, “Sen harika bir oyuncusun Grace. Unutma, senin bu hayattaki en önemli rolün Monako Prensesi olmak.” diyerek ortadan kayboldu. Gelen gerçekten Derek miydi yoksa o an, Grace’ in hayaliyle mi hayat bulmuştu bilinmemekle birlikte Grace, gün geceye dönmeden kararını vermişti. Ve o karar, Monako halkı arasında yıllar sonra bile kahraman olarak anılmasına sebep olacaktı. Hayat Bazen hayatı ve hayatın getirdiklerini kabul etmek zordur. Gerçekler ve beklentiler her zaman örtüșmeyebilir. Bu durum, hayata karșı bakış açınıza bağlı. Kurduğunuz hayaller, bütün çabalarınız ve imkanlarınız… Hepsi birdenbire yok olup gidebilir. Dibe vurmuş gibi hissedersiniz. Nefes alamazsınız, ruhunuz daralır, cesaretiniz kırılır. Hayalleriniz, tutkularınız, heyecanlarınız, coșkularınız kaybolup gider. Oysaki hayal kurarken nasıl da heyecanlanırız. Hedeflerimiz için ne kadar da çabalarız, neleri göze alırız. Engellere rağmen, etrafımızdaki karanlığa rağmen… Ya kendinizi hayallerinize adayıp yürüyeceksiniz, ya da hayal kırıklığı yaşayıp dibe vuracaksınız. Günlük hayatta da etrafımızda birçok insan var. Bazıları kalbimizin derinliklerine hitap eder, bazıları ise içimizdeki karanlığı dışa çıkarır. Önemli olan, bizim kime izin vereceğimiz. Kimi kale alıp içimizdekilere dokunmaya müsade edeceğimizdir. Zaten ilk önce kendimizi seversek; geçmiș ile yașamayı ve hesaplașmayı, gelecekten de korkmayı bırakabiliriz. Açıp kapattığımız kapılardan ibarettir hayatımız. Önemli olan içimizdeki duygu. Eğer “içimiz” seviyorsa, istiyorsa, gülümsüyorsa; engeller önemli değildir. Yaptığımız şeylerden mutluluk duyuyorsak, her şeye ve herkese rağmen doğru yoldayız demektir… Hayallerin yıkılması, çoğu insan için maalesef tamamen kişisel bir durum olarak algılanır. Günümüzde, yozlaşmış ilişkiler içerisinde, kimse kimsenin kararmış dünyasıyla ilgilenmez! Menfaat ilişkiler içerisindeyiz! Etrafındaki kişiler çok azdır “dünyan” karardığında, çünkü bu tamamen senin sorunun. Madalyonun diğer tarafı ise, karanlık bir dünyanın içine senin girmen… Hiçbir șey, hiçbir zaman göründüğü gibi değildir. Dışarıdan her şey kolay ve sorunsuz gibi görünse dahi. Karanlığı gerçek anlamda yaşayanlar için, aydınlık velinimettir. Elektriksiz bir ortamda büyüdünüz, aydınlık için hayal kurarsınız. Gün gelir, bu hayal gerçekleşebilir ama bunun tersini düşünebilir misiniz? Büyük bir şehirde doğdunuz ve tüm imkanlara sahipsiniz, değerini bilmediğiniz olanaklar bile önünüzde. Tüm bunları bırakıp gitmek? Tamam, idealistlikler ve davalar uğruna harcanmıș hayatlar ile beraber gençliğin verdiği aşırı özgüven ve ben yaparımlar… Ama gerçekler farklıdır. Hiçbir zaman unutmamalıyız ki, sahip olduklarımız başkaları için sadece birer hayaldir. Hayallerimiz yıkıldığında, şartlar insanı sonuna kadar yıprattığında, karanlığa gömülüp isyan edildiğinde unutulmamalıdır ki; asıl güç içimizde! Biz istersek, hayat verebiliriz karanlığa. Gökyüzünü mendil gibi yırtıp renkleri yaratabiliriz. Bir insanı değiştirmekle beraber, onun hayatını anlamlandırabilir ya da onun hayatına renk katabiliriz. Nasıl mı? İyilikle, yardımseverlikle, eğitimle ya da küçük bir gülümseme ile. İnsanın içine işleyen bir söz veya bakışla, inanın ki beklenmedik başarılar elde edilebilir. Önemli olan, samimi duygu ve bu duyguyu karşındakine hissettirebilmek, asla iyilikten pes etmemektir. Hayat bir lütuftur, yaşamaya değer. İnsanlar, ne şartlarda yaşarsa yaşasın, bazı temel ihtiyaçları vardır. Birilerini sevmek gibi, bir șeyler yapmak (üretmek) gibi ve belki de en önemlisi; inandığı bir şeyler olması… Bunları başarabilirsek, mutlu olabiliriz. Nerede yaşarsak yașayalım, ne ile karşılaşırsak karşılaşalım, değer… Kendi hayatlarımız ile ilgili yaptığımız en büyük hatalardan birisi de, kendimizi tanıyamamaktır. Kendi özümüzün, gücümüzün ve becerilerimizin farkına varamamaktır. Hiç kimse mükemmel değildir sonuçta. Fakat, ayaklarımızı yere sağlam basmak ile birlikte, nereden geldiğimizi unutmamalıyız. Hayata kocaman bir eksi ile başlayıp bugün sahip olduklarımız, koca bir artıdır. Yaşadığımız hayatın ne kadar kırılgan, artıları ve eksilerinin ne denli çabuk değişebildiğini unutmamalıyız. Bu yüzden, nasıl bir durumda olursak olalım; şan, şöhret, para ya da zifir karanlık olması önemli değil. Bu hayata faydalı olmak, yaşama ve geleceğe katkıda bulunmak ya da dünyaya bir iz bırakmak; işte bunlar bizim görevimizdir. Bu konudaki esas nokta, kendimizi nasıl ve ne için kullandığımızdır. Karanlıklardan kurtulup tez aydınlıklara… Ferhat Mutlu 21600806 Havva Eda Armagan 21302122 Türk - 101- 53 TOPLUMDAKİ GÜZELLİK ALGISININ ZAVALLI KURBANI: CYRANO DE BERGERAC (Cyrano Roxane'a aşkını itiraf etmeye çalışırken Roxane'ın Christian'a duyduğu aştan bahsettiği sahne) “ Bu karanlık, bayağı ve yalancı dünyadan uzakta temiz kalpler için bir ülke var. Bu acı, şiddetli ve dolambaçlı dünyadan uzakta mutlu aşıklar için bir ülke. ” der filmimizin şair ruhlu kahramanı Cyrano de Bergerac. Söz konusu satırların anlamını ilk bakışta çıkarabilmek elbette zordur. Üzerinde yoğunlaşıp, satır aralarında çokça kez dolaşmanız gerekir. Neden diye sorarsanız eğer size cevap olarak sadece büyük usta Cyrano yine ustalığını konuşturmuş derim. Bu karakterdeki bir insanla aynı dili konuşmak herkesin harcı değildir gerçekten. Çünkü Cyrano olmak, yaşanan tüm olumsuzlara karşı tek başına savaş verip yine de ayakta kalabilme gücünü kendine bulabilmektir. Çünkü Cyrano olmak, sizi sadece dış görünüşünüze bakarak yargılayan insanların olduğu “karanlık ve bayağı” bir dünyada yaşarken saf ve temiz aşkını hayal kırıklıkları olmadan yaşatabileceği bir ülke düşlemektir. Siyah ve beyazın böylesine iç içe olduğu bir dünyada kahramanımız haliyle gelgitler yaşar birçok kez. Aşkın tuzağından bir türlü kurtulmayan Cyrano bir yandan da acının, ümitsizliğin ve çaresizliğin içinde savrulup durur. Film boyunca karakterimizin içinde fırtınalar koparan bu çelişkili duygular sert kabuğunun altındaki “duygu yüklü insan” olan Cyrano’yu ortaya çıkarır. Dünya edebiyatının vazgeçilmez yapı taşlarından biri olarak görülen ve neo-romantik oyundan uyarlanmış olan bu efsanevi film, eşsiz kurgusu sayesinde kısa sürede gönüllerde taht kurmuş, yediden yetmişe herkese hitap etmeyi başarmıştır. Michael Gordon yönetmenliğinde çekilen filmin ana karakterine Gerard Depardieu hayat vermiş, oyununu ise dilimize ünlü çevirmen Sabri Esat Siyavuşgil kazandırmıştır. Filmimizin çekiciliğinin asıl sebebi, destansı ve şiirsel üslubun birleşerek kahramanlık olgusuna alışılmışın dışında bir hava katmasıdır. Ana karakterimiz Cyrano, yedi düvele nam salmış, adı geçtiğinde dahi herkesin hazır ol pozisyonuna geçmesine sebebiyet verebilecek yaptırım gücüne sahip, keskin duruşlu bir silahşör olarak bilinir. Gelgelelim o sert görünüşünün altında aslında haddinden fazla hassas, duygusal, özellikle söz konusu kuzini Roxane olduğunda mantığını bir kenara bırakıp kalbinin sesini dinleyerek hareket eden bir kimlikle çıkar karşımıza. Başlarda bir silahşörün hikâyesi gibi görünen bu yapım, ilerleyen sahnelerde Cyrano’nun ağzından dökülen aşk şiirleriyle birlikte ruhumuzun derinliklerinde saklı kalmış hislerimizi ortaya çıkararak bize sıradan olmadığını kanıtlar. İnsanın ruhunu okşayan bu şiirleri duyduğumuz andan itibaren, filmin ilerleyen sahnelerinin hafızamızdan silinmeyecek derecede bir etki bırakacağını sezinleriz. Bu sezgimizin en güçlü savlarından birisi, hüznün gerçek mizahla tam anlamıyla harmanlanmış olmasıdır. Ağlamaya yeltendiğimiz her acıklı sahnede dahi, kahramanımız öyle can alıcı bir söz dizisiyle kendisini gösterir ki bir anda yüzümüzde anlamlı bir gülümseme beliriverir. (Filmin başlangıcında Cyrano'nun balat okuduğu sahne) Her ne kadar kahramanımız kimseden sözünü esirgemeyen, kendine son derece güvenen biri gibi gözükse de söz konusu sevdiği kadın olduğunda Cyrano, aşkı uğruna savaşmayı bile göze alamayacak kadar zayıf bir karaktere dönüşür. Bu güvensizliğinin sebebi filmde de çokça vurgulandığı gibi burnunun büyüklüğüdür. Neden başka bir organ değil de burun büyüklüğüydü karakterimizi kendini toplumdan soyutlamaya iten? Yüzyıllardır süregelen toplumun “güzellik” algısına uymadığı için mi “çirkin ” addedilmişti? Benim teorim de aslında bunu tam anlamıyla destekler nitelikte. Dış dünyanın farkına varmaya başladığımız andan itibaren bize keskin hatlarla dayatılan kavramlar hayata bakışımızı etkiler. Bu kavramlardan birisi de estetik ve güzellik algısıdır. Günlük hayatta da sıkça karşılaşabileceğimiz gibi bu tanıma uymayan her canlı ve cansız varlık, çirkin ya da kötü olarak etiketlenmeye mahkûmdur. Aslında kimsenin farkında olmadan esiri olduğu bu bilinç, bizi karşımızdakini sınıflandırmaya zorlar. Buna bir çeşit ön yargı da diyebiliriz. Cyrano’yu aşkı uğruna mücadele etmekten alıkoyan sebep, bu algının ona kendini çirkin hissettirmesinden başka bir şey değildir. Bu yüzden başka bir erkeğin sevdiği kadını kendi sözleriyle etkilemesine izin verir. (Cyrano'nun hayatını özetlediğini düşündüğüm resim) Bu satırları yazarken beynime birbirinden farklı düşünceler üşüşmeye başladı. Belki de yıllardır içten içe kendime sorduğum fakat cevabını almaya korktuğum sorular, zihnimin kapılarını zorlayıp bağımsız olmaya çalışıyorlardı. O denli dolup taşmışlardı ki bu zamana kadar sürdürdüğüm sessizliğimi korumakta güçlük çekiyordum artık. Elimde sadece bir toplu iğne olsa dahi ön yargılardan oluşan bu koca tüneli kazıp Cyrano gibilerin öz benliklerini bulmalarına yardım etmek istiyordum. Ve şu soruyu sordum kendime defalarca: İnsanoğlunun değer verdiği tek şeyin fiziksel görünüş olmadığı bir dünyada, Cyrano her şeyden çok sevdiği Roxane’a aşkını itiraf edecek gücü bulabilir miydi kendinde? Dış görünüşünden dolayı kaybettiği öz güvenine ve muhtaç olduğu kadın sevgisine farklı bir dünyada düşünceleri ve fikirleri sayesinde ulaşabilir miydi? Niçin bu filmi seçtiğime gelirsek sebep olarak Cyrano’yu kendi karakterimle özdeşleştirdiğimi gösterebilirim. Sarsılmaz dürüstlüğü, menfaat için karakterini kaybetmemesi, herkes aynı yoldan yürürken onun tek başına da olsa farklı bir yoldan gitmesi, kaybedeceğini bile bile cesurca korkularıyla yüzleşmesi… Bunlar bana göre asla kaybedilmemesi gereken, takdire şayan özelliklerdir. Ne var ki dışlanmasının bir nedeni de onun bu çatal dilidir. Çünkü hepimizin de farkında olduğu gibi insanoğlu gerçeklerden çok duymak istediğini söyleyeni sever, bu kendini kandırmak pahasına olsa bile. Nihayetinde bu yapımın bendeki yeri kelimelerle ifade edilemeyecek kadar başkadır. Ama yine de en sade şekliyle ifade etmem gerekirse hayattaki en önemli erdemin her zaman için karakterimize sadık kalmak olduğunu ve ne olursa olsun ondan ödün vermememiz gerektiğini yeniden hatırlattı bana. Ruhumun derinliklerinde gömülü olanı geri verdin bana Cyrano, teşekkürler… Kendimi yeniden bulmama sebep oldun sen Cyrano, teşekkürler… İnsanların kendini toplumda özgürce ifade edebilecekleri, hiçbir şey için sonuna kadar savaşmadan mağlubiyeti kabul etmeyecekleri, birbirlerini dış görünüşleriyle değil de insanlıklarıyla yargılayacakları, fikren insanlardan ayrıldıkları halde seçtikleri yoldan giderek “ben de varım” diyebilecekleri bir dünya düşlüyorum hepimiz için… (Cyrano de Bergerac filminin iki farklı afişi) Berk Bilgin 21602689 TURK101-9 BİR BAŞKADIR BENİM ŞEHRİM Yahya Kemal Beyatlı demiş: “Ankara’nın en güzel yanı İstanbul’a dönüşü.” İki metropol. Biri Türkiye’nin siyasi başkenti, diğeri ekonomik başkenti. Meclis, parti genel merkezleri gibi kuruluşlar Ankara’da; bankalar, finans merkezleri, borsa İstanbul’da bulunur. Hatta İstanbul ekonomi konusunda Türkiye’nin o kadar merkezindedir ki borsa bile “İstanbul Menkul Kıymetler Borsası” olarak adlandırılır. Bir insanın İstanbul’a âşık olması çok kolaydır. İhtişamı tarihinden gelir. Hz. Muhammed bile buyurmuştur: “Konstantiniye muhakkak fethedilecektir. Onu fetheden emir ne güzel emirdir, onu fetheden ordu ne güzel ordudur.” Ankara için bu sözleri duymak mümkün mü? Sanmıyorum. Belki de tarih kitaplarının kuytu köşelerinde, söyleyenin bile haberi olmadığı sözler bulabiliriz. Fiziksel, doğasal olarak bakalım bir İstanbul’a. Koskocaman bir boğaz, ihtişamlı kaleler, camiler, hanlar… Canınız sıkılır Bebek’e gidersiniz bir kahve içersiniz. Bir Kadıköy-Beşiktaş vapuru ile boğazın güzel sularını seyredersiniz. Ayasofya’dan çıkıp Sultan Ahmet’e. Gece dışarı mı çıkmak istediniz? Galatasaray Adası’nda boğazla kadeh tokuşturabilirsiniz. Nevizade’de neşenize neşe katıp sonra Beyoğlu’nda gezebilirsiniz. İstanbul’un kokusu bile ciğerlerinize bayram havası verecek düzeydedir. Peki ya Ankara? Gelelim şehrim Ankara’ya. Şunu söylemeliyim ki hayatım boyunca Ankaralı olmakla gurur duydum ve bu hep böyle devam edecek. O yüzden bu karşılaştırmada Ankara’nın, Ankara’mın tarafında olacağımı söylemek isterim. Ankara hakkında bir sürü klişe vardır. Mesela “Gri Şehir Ankara” gibi. Kesinlikle doğru yapılan bir tespit. Ama “Niye gri oğlum bu şehir?” diye sorarsanız bana size başlarım anlatmaya. Ankara sıkıcı olduğundan mı gridir? Belki. Ama bence Ankara ne siyahı, ne de beyazı üzemediğinden gridir. Ankara insanına kötü davranamaz çünkü Ankara’yı gerçekten içten seven insan bulunamaz, nadirdir. Ankara’da okuyan her öğrencinin hayali İstanbul’da okumaktır. Şahsen benim değil ama, istatistikler, kendi dostlarım, oraya, İstanbul’a gidenler bunu gösteriyor. Gri Şehir… İstanbul’a gitseniz sağınıza, solunuza bakmaktan boynunuz tutulur. Her yer tarih. Peki Ankara? Restore edilmemiş hanlar, değişik değişik kapılar, içi dışı harap bir kale. Nereye bakacak arkadaş bu Ankaralılar? Bir Anıtkabir’imiz var, ona da asla laf söyletmem. Bin kez bak, milyon kez bak hâlâ aynı ihtişamı, gururu yaşatır insanın içinde, sıkılamazsın. Bir Atakule’miz vardı sonunda yenileniyor ve tahmin edin ne oluyor? Bir alışveriş merkezi. Bir belediyenin amblemindeki sembolik binanın bir alışveriş merkezi olması bence bir şehrin ne kadar değişik bir yer olduğunu gösterecek seviyededir. Tekrar soruyorum: “Nereye bakacak bu Ankaralılar?”. Sağda solda bakacak yer sayısı bir elin parmaklarını geçemeyen bir başkent mi? Hem de Avrupa’yı Asya’ya bağlayan yol üstünde. Maalesef. Pek dolu değildir Ankara gerek doğa açısından, gerekse de turistik. Değişik dedim Ankara’ya. İyi anlamda değişik olduğunu düşünüyorum. Sıkıcı şehrin ilçe isimlerine bakın. Solfasol, sanırsın müzikal başkenti oysa gecekondu ağırlıklı bir semt; Gazino, ismi gibi eğlence vadeden bir yer değil, tek numarası Vehbi Koç’un evi burada; daha niceleri: Örnek, Aşağı Eğlence, Asfalt… Benim en beğendiğim ise Sanatoryum, sanırsın ki eski Roma kentlerinden kalma esintiler, Bizans’ın antik şehirlerinden biri. Aslında olan terkedilmiş bir hastanenin bulunduğu yer. Fantastiklik burda bitmiyor benim için. Dünyanın her yerinde aynı Berk Bilgin 21602689 TURK101-9 anlama sahip kelimeler Ankara’da anlamını yitiriyor tamamen başka anlamlar kazanıyor. En büyük anlam kayması: “Sanayi”. TDK bu kelimeyi “ Ham maddeleri işlemek, enerji kaynaklarını yaratmak için kullanılan yöntemlerin ve araçların bütünü, endüstri” olarak tanımlar. Ankara Sözlüğü’nde bu kelime “araba modifikasyonu, yedek parça alım satımı ve tamiri yapılan yer” olarak geçer. Hiçbir ekonomistin açıklayamayacağı bir sistemi vardır. Bir il düşünün herkes aynı işi yapıyor, yaklaşık on bin iş yeri. Hepsinin uğraşı tek. Dışardan bakıldığında ustalar hakkında bir fikir öne sürersin, maddi durumu yetersiz diye. Ancak içlerine girip bir iki muhabbet edince diyorsun ki “Ne hayatlar var arkadaş?”. Bir de on bin iş yeri varsa, on bininin durumu da bu. Herkesin müşterisi belli. İşte buna şaşkın şaşkın bakıyor ekonomistler. Bu durumu bir de Ankara’ya okumaya gelen birine anlattığınızı düşünün. İnanmayacaktır. Sonuç olarak, ben Ankara’ya âşığım. Bu muzipliğine, kendine haslığına âşığım. Fantastikliğine, griliğine âşığım. Ve de en önemlisi insanına âşığım. İstanbul halt yemiş Ankara’nın yanında. Ben ne yapayım yapısal açıdan dolu bir şehri insanı boş oldukça. Ankara’m… Sen çok yaşa be! Kaybeden Ergenler Adını okuduğum anda kendimden bir şeyler bulabileceğimi düşündüğüm ama okuyunca aslında herkesin kendini bulabileceği kitabın adının “ Erken Kaybedenler ” yerine “ Kaybeden Ergenler ” olması daha uygun olabilirdi, çünkü genellikle çok belirgin olmasa da çaresizlik ve yalnızlık temaları öykülere yedirilmiş. Aslında ergenlik döneminde her erkeğin hissedebileceklerini ve yaşamış olabilecekleri trajikomik anılarını öykü örnekleriyle anlatan bir Emrah Serbes kitabı. Bunların arasında aşk yaşadığını sanıp, o yaşadığı aşkı çok büyütmek; erkeklik vurgusu ve ezilmekten korkmak, kendini büyük bir adam sanıp büyüdüğünü kanıtlamaya çalışmak gibi temaları bulabiliriz. Her öyküde bir kız vurgusu kullanılıp mutlaka o kızla çocuğun bir şekilde ilişkisi kurulmuş. On, on beş yaş arasında olup yirmili yaşlardaki kızlara teklifte bulunanlar çoğunlukta. “ Anneannemin Son Ölümü ” adlı öyküde : “ Yasemin‟e evlenme teklif ettim, bu kadar flört dönemini yeterli görmüştüm ( … ) ve şu gerçeği çok iyi idrak etmiştim ki kaç yaşında olursa olsun her kızın hayalidir evlenmek. ” ( Erken Kaybedenler, 18 ) şeklinde verilen en belirgin örnek diğer öykülerde de kendini özne değişikliğiyle belli ediyor. Bu aşkın çok büyütülerek yaşandığı “ Korhan Ağbi‟nin Kardeşi ” adlı öyküde ” „ Esra‟yı delicesine seviyor olabilirim ‟ dedim. „ Galiba ona sırılsıklam aşığım. ‟ “ ( Erken Kaybedenler, 42 ) sözleriyle örneklendiriliyor. Ergenliğinde eminim her erkek kendinden büyük bir kıza ilgi duyup aralarında bir ilişki olabileceğini düşünmüştür. Çünkü ergenlik dönemi diye adlandırdığımız evre çocukluk dönemi ve yetişkinlik arasındaki geçiş süreci olmakla beraber kişinin bu döneminde cinsiyet özelliklerini kazanmasıyla tutum ve davranışlarında çocukluktan çıkıp yetişkin tutumlarına yaklaştığı görülür. Kendilerini bir yetişkin gibi varsaymaları ve kendilerinden yaşça büyüklerle iletişim kurma istekleri aslında erişkinlik dönemine hazırlık evresidir. Bu saf duyguların yanında cinsel anlamda ilgi duyuşlardan da bahsediliyor. Geçirdikleri sürecin sebebi olarak cinsiyetle ilgili olan hormonlarındaki artış onları bu konuyla ilgilenmelerine neden oluyor.“ Korhan Ağbi’nin Kardeşi ” adlı öyküde “ Keşke memelerini ellemeseymiş, ama hatun çok fettanmış onu baştan çıkarmış. ” ( Erken Kaybedenler, 56 ) satırlarıyla karşımıza çıkıyor. Ergenlik dönemindeki kişilerde özellikle erkekler de kendilerini topluma kabul ettirme, bir gruba ait olma, kendilerini ispatlama gibi kavramlar gelişir. Ülkemizdeki ataerkil toplumun getirisi olan bu erkeklik vurgusu, onları ezilmekten korkmaya, gerçek anlamda erkek gibi erkek olabilme kaygılarına ve aldıkları erkek modelini taklit etmelerine sebep olur. Erkeklik vurgusu öykülerin ana temalarındandır. Delikanlılık denen kavramın çok ciddiye alındığı ve erkek vurgusunun çok yapıldığı bu dönem de öykülerde farklı örneklerle yerini bulmuş. “ Zannettiğin Gibi Değil ” adlı öyküde “ „ Fark etmez. Canın gitmek istiyorsa git. Ama sakın hesabı ödeyip beni küçük düşürmeye kalkma. Ben eski model bir adamım, bu tip şeylere önem veririm. ” ( Erken Kaybedenler, 27 ) gibi adam vurgusu, hesabı kadına ödetip ezilmekten korkmak temalarını taşıyan birçok örnek bulunabilir. Gerçek erkek diye tanımlanan bir şeyin varlığının da aynı öyküde “ Sana gerçek bir erkek lazım! ” şeklinde belirtildiğini görebiliyoruz. Aynı öykünün sonlarına doğruysa erkek vurgusunu “ „ Otur da erkek erkeğe konuşalım ‟ (…) erkek erkeğe rakı içeceğiz. ” ( Erken Kaybedenler, 33 ) şeklinde bir nevi gerçek erkek tanımının ataerkil toplumun sunduğu erkek profili olarak görüyoruz. Neredeyse her öyküde kullanılan sigara vurgusuna da dikkat etmemek elde değil. Kendini büyük bir adam sanma ergenlikte aslında her ergenin yaptığı son derce sıradan durumu sıra dışı hale getirerek matah bir şey sanar gibi eyleme dökmeleri sıkça görülen bir şey olmalı. “ Denizin Çağrısı ” adlı öyküde “ Yeni kuşaklara alışmakla alakalı bir şey olsa gerek bu. ” ( Erken Kaybedenler, 65 ) derken kendisini büyük görmenin yanında diğerlerini de küçük görüyor. Aynı öyküde yaşıtlarını “ ufaklık ” ve “ yeni kuşak ” ( Erken Kaybedenler, 69 ) olarak tanımladığını da görüyoruz. “ Üst Kattaki Terörist ” isimli hikâyede ise kendinden on yaş büyük birine “ Gülmeyi bırak, bir sefer de adam gibi cevap ver, iki dakika delikanlı ol, rengini belli et. ” ( Erken Kaybedenler, 94 ) diye hitap edilişe şahit oluyoruz. Ergenlik dönemindeki çocukların hal ve tutumlarını, düşündüklerini anlatmak için daha çok büyüyünce komik gelen yanlarıyla başarılı bir şekilde ele alan bir kitap. Eğlenerek okuyabileceğinize garanti verebilirim. Özellikle erkekler. KAYNAKÇA: Serbes, Emrah ( 2009 ). Erken Kaybedenler. İstanbul: İletişim Yayınları Irmak Türköz Çıkışa Tek Yol: Umut Hatıralarınızı, arkadaşlarınızı, ailenizi, hatta isminizi bile kaybettiğinizi düşünün. Geriye sizden kalan ne olur ki? Kendimi o durumda hayal bile etmek istemiyorum. Hiç tanımadığım insanlarla birlikte sonu olmayan labirentte sıkışıp kalmak fikri ise daha da korkunç. “Labirent : Ölümcül Kaçış” bunları yaşayan Thomas ile başlıyor. Thomas’ın yalnızlığını her satır ve kelimede yaşamak beni başta o kadar karamsar hissettirdi ki az kalsın kitabı okumaktan vazgeçecektim. Muhtelemen beni okumaya devam ettiren yazarın betimlemeleri gerçekçi bir şekilde yapmasıyla romanın beni içine almış olmasıydı. Saatlerce, günlerce durmadan okuyabildim. Her satırda labirentin duvarları arasında, Kayran’da hissettim kendimi… Üç yıldır kimsenin bir çıkış bulamadığı devasa bir labirentin ortasındaki küçük bir köy… Tek çıkış yolu umudunuzu kesmemek. Labirent, umutsuzluk dolu bir hapishane sanki… Hapishaneden tek farkı ise oraya bir suçunuz olmadan hapsedilmeniz. Ne suçu vardı genç yaşta ölen Kayranlıların? Ölümcül bir hastalığa ilaç hazırlayabilmek için nasıl olur da birine sormadan onu ölümcül bir teste sokarsınız? Biraz düşününce, bu sayfalardaki olaylar o kadar da gerçekten uzak değil. Bana kalırsa, bizden önceki nesillerin bize bıraktığı dünyada yaşamak büyük bir haksızlık. Neden dünyayı kaos ve sona sürüklemiş nesillerin yükünü çocuklar taşımak zorunda? Romandaki insanların bencilliği onları o kadar kör etmiş ki, tek önemsedikleri kendi hayatları. Gözlerini onlardan sonraki nesillere bıraktıkları küresel ısınma, doğal felâketlere kapatmışlar. Neden kimse tarihin başlangıcından beri insanlığın bu zalim doğasını umursamıyor? Kimse bu bencilliği değiştirmek için çabalamıyor, ama bencilliklerinin sonuçlarından kaçmak için herkes her türlü fedakârlığa hazır. Bence yazarın anlattığı dünya normal dünyamızın biraz abartılmış hâli. Doğanın yok oluşu karşısında insanlara ne kadar umursamaz davrandığını gösteriyor âdeta. Beni en çok korkutan ise bunda benim de payım olacağı. Zaten hepimiz susarak katkıda bulunmuyor muyuz? Torunlarımıza ve geleceğimize daha güzel bir dünya bırakmak için çabalamıyoruz, tek umursadığımız kendimiz, ama bunu yaparken kendimizin en büyük düşmanı hâline geldiğimizi fark etmiyoruz. Tek odağımız o anı nasıl yaşadığımız. Yarın ne olacağını bilmiyoruz. Belki de bir gün kendimizi kitabın sayfalarındaki gibi her gün bir başka doğal afetin yaşandığı bir dünyada bulacağız. Güneş, derimizi öyle bir yakacak ki, bir damla su için her türlü fedakârlıkta bulunabileceğiz; gece, o kadar soğuk olacak ki sevdiklerimizi kaybetmemizin soğukluğu bile Irmak Türköz yanında bir hiç olarak kalacak. Bir anda gökten inmeye başlayan yıldırımlar ise sadece size ‘neden hâlâ hayattayım?’ sorusunu sorduracak. Ben böyle bir dünya istemiyorum. Böyle bir dünyaya neden olacak insanlarla yaşamak istemiyorum. Eğer ben orda, Kayran’da olsaydım, kime güvenebilirdim ? Beni oraya koyan insanların amacına mı yoksa bana umutla bakan çocuklara mı? Belki de o çocuklar Kayran’dan hiç çıkmamalıydılar… Thomas neden bunu yaptın? Dışarda seni neyin beklediğine dair hiç bir fikrin yok… Tek bildiğin şey özgür olmak istediğin, sence seni bir labirente koyan insanların olduğu bir dünyada artık özgürlük kalmış mıdır? Eğer hafızan silinmemiş olsaydı bunların hepsini hatırlardın… Sana bırakılan yaşanılmaz dünyayı ve bırakanların her şeyi yüklediği gencecik çocukları. Eğer James Dashner biraz olsun bile okuyucularına ne türlü bir geleceğin beklediğini anlatabildiyse, ne mutlu bana. Ben de Thomas gibi umudumu kesmeden insanların değişebileceğine inanıyorum. Belki de hâlâ her şey için çok geç değildir, hâlâ çocuklarımıza bırakabileceğimiz iyi bir gelecek vardır. Umuyorum ki, Labirent’in okuyucuları yazarın umudundan bir nebze olsun ilham alırlar ve geleceğimizi değiştirmek için çaba harcarlar. Sencer Kağan ŞENOL 21401779 TURK101-52 10 Kasım Anıtkabir Ziyareti “Türkler, Asya’nın Kızılderilileridir ve akıbetleri de onlar gibi olacaktır” küstahlığını gösteren George Curzon’a haddini bildiren ve 1774’ten beri yenilen, savaştan bıkan bir millete kim olduğunu hatırlatan ulu önder, bilge başbuğ, büyük devrimci Atatürk yine bir 10 Kasım günü yurdun her köşesinde, milletinin o saf ve temiz kalbinde anıldı. “Mankurtlaşmış” bazı tarihçi bozuntularının tüm provokasyonlarına aldırış etmeden Türk’ün nefes alıp verdiği her noktada anılan Atatürk’ü, yönetim kurulunda bulunduğum Bilkent Milliyetçi Düşünce Toğluluğu’unun düzenlediği etkinlikle, topluluk dışından katılan arkadaşlarımızla birlikte biz de Anıtkabir’de andık. I. Dünya Savaşı’nda cepheden cepheye koşan Mehmetçik duruma alışkındı aslında. Evvelden Trablusgarp’ı, Balkan’ı görmüştü ama hiçbiri onu Cihan Harbi kadar yormamıştı. Filistin’de asit kuyularında kalleşliği, Romanya’da bilinmezliği, çöllerde kavurucu sıcaklığı, Sarıkamış’ta da dondurucu soğuğu tattı Mehmetler. Anaların kınalayıp cepheye gönderdiği yavruların vücutları bilmem hangi milletin kurşunuyla delik deşik oldu. Öl denildiği için toprağa düşmedi Mehmet. Şerefiyle yaşamıştı bugüne kadar, bundan sonra da öyle devam edecekti ama ona gözü pek, civanmert, çelik iradeli bir önder lazımdı. Teknikte ileri olsa da en azından Türkiye coğrafyasında savaş sanatının stratejik boyutunda aynı başarıyı gösteremeyen Almanlara güvenemezdi. Savaş öncesinde bırkatıkları sarı bıyıklarla cümle alemin dalga konsu olmuşlardı, gülünç görütülerinin dışında Falkenheim da, Limon von Sanders de harpteki kabiliyetsizliklerini zaten sergilemişlerdi. İstanbul’da da durumlar pek iç açıcı değil tabii. Padişah efendimiz namlunun gölgesinde yaşıyor, adına Damat Ferit denen zatsa kendi refahından gayrı bir şey düşünümüyor. Kimsenin hesaba katmadığı bir gerçek İstanbul’da ayrılıyor, “Geldikleri gibi giderler.” diyerek. Çanakkale’nin unutulmaz komutanı, 1 Sencer Kağan ŞENOL 21401779 TURK101-52 Suriye Cephesi’nin lideri, Muş’un ve Bitlis’in Fatihi, Selanikli Mustafa. Görevi basit, Mondros’un uygulandığından emin olmak. Ordular teslim olacak, silahlar toplanacak, millet halka dönüştürülecek, 1040’tan beri coğrafyanın tartışılmaz hakimi olan bir ulus hapsedilecek. Mustafa garibim beceriksiz. Milleti uyuşturacağı, kolsuz kanatsız bırakacağı yerde, onurlu yaşam ülküsü aşılıyor, milli direnişi başlatıyor. Tam da bu yüzdendir ki 09:05’te Kadir Mısıroğlu onu kenefte andı. İnsan hayatta yalancı ve riyakar olmamalıdır. Bu sahtekarın yüz kere dünyaya gelse bir kere yapmaya gücünün ve yüreğinin yetmeyeceği kahramanlığı göstermişti Gazi. Trablusgarp’ta ve Libya’da gerilla direnişinin kilit isimlerinden biridir Atatürk. Gönüllü subaylarımız gittikten kısa bir süre sonra Arap kabilelerinin desteğini arkalarına alarak İtalyan emperyalizmine karşı direnmişlerdir. Atatürk de burada ordu komutanlığına kadar yükselmiştir. Kaderin cilvesine bakınız ki Misak-ı Milli sınırlarındaki direniş de küçük gruplar halindeki özgürlük savaşçılarıyla başlatılmıştır. İkna kabiliyetini ve düzenli ordulara karşı uygulanabilecek yeni startejileri de bu savaşı sayesinde geliştirmiştir. 1040’ta temeli atılan bu devlet de düzenli ama fazlasıyla ağır Bizans Orduları’na karşı böyle savaşmıştı. Tuğrul ve Çağrı Beyler milletlerini açlıktan öldürmemek için Anadolu ve Gürcistan bölgesndeki yerleşim yerlerini yağmalamış ve Başkent Horasan’a dönmüşlerdir. Sonrasında Bizans’a karşı yapılan savaşlarda da Tulpar’a binen yiğitler hakimiyetlerini kanlarını akıta akıta kabul ettirmiş ve obayı yurt yapmışlardır. Fıtratında hür yaşamak olan bu milleti iyi analiz eden Atatürk, Amasya’da işgalcileri bayağı rahatsız edecek bildiriler yayımladığı için İstanbul Hükümeti tutuklamayla ödüllendiriyor onu. Bu şartlar altında ne olursa olsun Erzurum’a gitmekte kararlı Mustafa. Doğuyu Ermeni zaten yakıp yıkmış, Rus işgali görmüş üstüne aşiretler de yavaş yavaş homurdanmaya başlamış. Boşvermek olmaz tabii ki. Misak-ı Milli öyle ya da böyle 2 Sencer Kağan ŞENOL 21401779 TURK101-52 sağlanacak. Mustafa hala tutuklama kararıyla aranan bir isyancı. 9. Ordu müfettişliğinde azledilen Mustafa Paşa, Erzurum’a geldiğinde biraz tedirgindir ama tüm telaşı “Ben ve kolordum emrinizdeyim Paşam!” diyerek selam duran Kazım Karabekir’i görünce geçer. Az bir olay değil Kut-ül Amare Fatihi, çelik kadar sert, kartal kadar atik olan Mirliva Kazım Paşa selam duruyor size. Bu adanmışlık sözde kalmıyor tabii ki, nihayetinde sözünün eri Kazım Paşa. Başarıyla sonuçlanan Erzurum Kongresi’nden sonra sıra geliyor Sivas’a. Ali Galip, Mustafa’nın tutuklanması için kuvvetleri seferber ediyor. Hüsranla sonuçlanan bu girişim Kazım ve İlyas Paşalar’ın değerli katkılarıyla büyümeden başı eziliyor ve İngiliz kontrolünde bağımsız bir Kürdistan fikri de rafa kalkıyor. Sivas Kongresi’nden sonra ver elini Ankara, Millet Meclisi. Sonrası bilinen hikaye. Başarılar, fedakarlıklar, çile, kan, göz yaşı, ter, emek, birlik ve 188 yıl sonra gerçekleşen ilk taarruz ve bunun başarıyla sonuçlanması. Atatürk bu ülkeyi tek başına kurtarmadı, zira dünya üzerinde böyle bir kahraman yok ve böyle bir tezi öne süren de yok (Kadir Mısıroğlu ve onunla aynı desteksiz ve cahil görüşü savunanlara ithafen). O bir millete önderlik yaptı, omuz omuza, sırt sırta askeriyle savaştı. Önce düşmanı ve onun yardakçılarını yendi, sonra da cehalete terk edilen, geri plana itilen Türk yurdunu bayındır etti. “Konferanstan bir neticeye varacağız. Ama biz memnun ayrılmayacağız. Hiçbir işte bizi memnun etmiyorsunuz. Hiçbir dediğimizi, makul olduğuna, haklı olduğuna bakmaksızın kabul etmiyorsunuz. Hepsini reddediyorsunuz. En nihayet şu kanaate vardık ki, ne reddederseniz hepsini cebimize atıyoruz. Memleketiniz haraptır. İmar etmeyecek misiniz? Bunun için paraya ihtiyacınız olacaktır. Parayı nereden bulacaksınız? Para bugün dünyada bir bende var bir de bu yanımdakinde. (ABD gözlemcisi Richard Washburn Child) Unutmayın, ne reddederseniz hepsi cebimdedir. Nereden para bulacaksınız, Fransızlardan mı? Para kimsede yok. Ancak biz verebiliriz. Memnun olmazsak kimden 3 Sencer Kağan ŞENOL 21401779 TURK101-52 alacaksınız? Harap bir memleketi nasıl kurtaracaksınız? İhtiyaç sebebiyle yarın para istemek için karşımıza gelip diz çöktüğünüz zaman, bugün reddettiklerinizi cebimizden birer birer çıkartıp size göstereceğiz!” diyen George Curzon’a tokat niteliğindeki sanayi atılımlarıyla cevap vermiştir. Türk’ün asla diz çökmeyeceğini, başı dik ve onurlu bir yaşam süreceğini bir kez daha göstermiştir. Bugün zor zamanlar geçiren ülkemde her şeyin selamete ermesini diliyor ve “Ne mutlu Türk’üm diyene!” nidalarıyla inletiyorum etrafımı. Anıtkabir’i normal bir zamanda ziyaret edince üç aşağı beş yukarı aynı duyguları taşırsınız, ancak bugün “Memleket dahilindeki ve haricindeki düşmanlar” egemenliğimize, geçmişimize, ortak yaşama arzumuza ve irademize göz dikmişken; vefasızlık, hainlik ve küstahlık düşünce özgürlüğü olmuşken (hele bir de milleti hedef alarak sarf edilen saldırgan sözler) bu kadar duygu yüklü olmamak elde değildir. Nutuk’u, Ötüken’de dikili Orhun Abideleri’nin Anadolu’nun bağrından çıkmış hali olarak yorumlayan Ümit Özdağ’a katılmamak elde değildir. Gün hatalarımızdan ders çıkarıp Kuvay-i Milliye ruhuyla birbirimize sarılma ve tüm kirli oyunları boşa çıkarmamız gereken günüdür. Bugün bizler için 11 Kasım 1938 olmalı ve tüm kırgınlıkları unutup Atatürk’e, Fatih’e, Timur’a, Alparslan’a, Tuğrul ve Çağrı Beyler’e, Bumin Kağan’a, Temuçin’e, Metehan’a, Attila’ya yakışır bir evlat olmalıyız. Türk’ün atası ve lideri çoktur ve çoğalmaya devam edecektir ancak devlet göreneklerine göre “Başbuğ” lakabı alabilmenin iki şartını (sıfırdan bir devlet kurmak veya işgal edilen, yıkılma noktasına gelen bir ülkeyi kurtarmak, diriltmek) sağlayabilen kişilerin sayısı azdır. Bu bilinçle yetiştirdiğimiz sınırlı Başbuğlarımızdan Atatürk’ü bir kez daha rahmet ve minnetle anıyorum. Ruhun şad olsun büyük önder... 4 Sencer Kağan ŞENOL 21401779 TURK101-52 Kaynakça: Atsız, Hüseyin Nihal. Türk Tarihinde Meseleler. İstanbul: Ötüken Yayınları, 2014. Özdağ, Ümit. Türk Sorunu. İstanbul: Kripto Yayınları, 2014. Özdağ, Ümit. 21. Yüzyıl Türkiye Enstitüsü. Ed. Ümit Özdağ. Türkiye ve Türk Dünyasında Birlik Vakfı, 10 Kasım. 2014. Web. 11 Nov. 2014. <http://www.21yyte.org/tr/arastirma/is-gelistirme-ve-stratejik-yonetim-arastirmalari-merkezi/2014/11/10/7848/mustafa-kemal-ataturk-ve-aleykumselam-rahmetle-aniyoruz>. http://tr.wikiquote.org/wiki/George_Curzon 5 Berk Erkeksoy 21301044 İnsanın Yalın Hali Özdemir Asaf süslü üslubuyla yalnızlığa can vermiştir. Kısa dizelerle ve kendine özgü söyleyişi ile yalnızlığı çok iyi tasvir etmiştir. Yalnızlık hiç bu kadar karmaşık olmamıştı kimse bilmezdi yalnızlığın bu kadar karmaşık olduğunu. Özdemir Asaf biz yalnızlığın bu kadar kolay bir şey olmadığını aktarmıştır.Yalnızlık dendiğinde akla ilk gelen şairlerimizden biridir Özdemir Asaf. Özdemir Asaf bu kitabıyla bütün yalnızlara, yalnızlığa mahkum edilenlere sesleniyor. Yalnızlık insanın en acı gerçeğidir.bu acı gerçeği kabullenmek herkes adına zordur ‘kabullendim’ diyenler de yalan söyler. Aslında en vahimi kabullenmek değildir alışmaktır. Aslında her yer çok kalabalıktır; kent meydanları, duraklar… Ama yalnızsındır bilirsin. Etrafında seni bekleyen senin için endişelenen birilerini olmadığını bilmek vahimdir. Yalnızlığı en iyi betimleyen şairlerden biridir Özdemir Asaf. Bu kitapta yalnız olmayan tek şey Özdemir Asaf’ın üslubudur. Aslında yalnızlığı saklıyor şair;yani “yalnızlık kolay bir duygu değildir ki ortada olsun” demektedir. Yalnızlık açık olsa yalnızlık olmazdı ki. Diğer kelimelerden soyutlanması da bu yüzdendir; kelimelerin yüz karasıdır yalnızlık! “Yalnızlık, yaşamda bir an, Hep yeniden başlayan.. Dışından anlaşılmaz. Ya da kocaman bir yalan, Kovdukça kovalayan.. Paylaşılmaz. Bir düşün'de beni sana ayıran Yalnızlık paylaşılmaz Paylaşılsa yalnızlık olmaz.” Yalnızlık hastalık gibidir, yoktur baytarda çaresi. Bu illete yakalanan için hayat çile olmuştur. Yalın insan en tehlikeli insandır. Biz hepimiz birileri için yaşar ya da çabalarız. Yalın insan için dünya üzerindeki tek insan kendisidir Tanrıdan bile ümidini kesmiştir.”Yalnızlık Allah’a mahsustur” ona bu söz kadar hiçbir şey anlamsız gelmemiştir; kendi yalnızlığı bile daha mantıklıdır. İntihardır yalın insana göre çaresi yalnızlığın; fakat bilir ki yine yalnız kalacaktır. Yalın insan sevgiye muhtaçtır aslında Özdemir Asaf bunu bilmektedir ve kitabına biraz da sevgi serpmiştir; aslında Özdemir Asaf da yalnızlıktan nefret etmektedir bu yüzden kitabında yalnızlığı yalnız bırakmak istememiştir. “Her seven Sevilenin boy aynasıdır. Sevmek Sevilenin o aynaya bakmasıdır.” Birine bağlanmak kadar doğal bir duygu yoktur. Ancak bu bağlanmak bağımlılık olamamalıdır; çünkü insan kendini soyutlar. Dünyası sadece bağlandığı kişi olur. Tabi bu kimilerine göre doğal kimilerine göre hastalık. Kalbi bağlandığı kişiye aittir seven kişinin. O sıralar insanın bulunma halini yaşar insan. Fakat gün geçtikçe insanın yalın haline döner. Kendini toplumdan soyutlar; toplum da onu kendisinden soyutlar. O zaman insan sevmemeli midir? “Işıksız bir gölgedir yalnızlık Arar bütünlemeye bir başka yalnızlık; Yazık ki taa kendine dek İner dağından dağından, Bulamaz bir ses, gel deyen, çağıran… Gözlerine yönelmiş bir ışık. Gölgesinde kendisi, Gölgesinde ışıksızlık. Gölge vermeyen bir ışık Yalnızlığını süründürüken sonsuza dek, Arar kendini bütünlesin diye Bir gölge, sessiz,yumuşak,uyuyan. Arar tek başına, elleri yüzüne uzanık bir anlam, Kendisini gölgeleyecek.” Yalnızlık insanın gölgesi gibidir ne kadar kaçsa da kurtulamaz. Gündüz yalın insan kendini yalnız hissetmez; fakat ne zaman karanlık çöker gerçek ortaya çıkar. Her ne kadar sokak lambasının altına gelse de yalnızdan kaçmak için yalnızlık ile her zaman karşı karşıyadır. Ne zaman lambasının altına gelse yalnızlığı her zaman karşısına dikilir kurtulamaz ondan . Yalnızlık başa beladır. Ona göre “Yalnızlık Allah’a mahsus değildir” yalnızlık ona mahsustur. “Derin bir uyku.. Düşümde Düşündüm ister-istemez. Aklıma takıldı Yalnızlığın adı. Tam o sırada Bir sinek Beni uyandırdı. Gerçek bir sinek. Yalnızlığın adı Düşümde kaldı” Ölümdür yalnızlığın gerçek adı. Yalın insan kurtuldum der tabi ona göre gerçi kim bilir artık onun yalnız olup olmadığını ki burada kim fark etmişti ki onun yalnız olduğunu. Belki de kurtulmuştur. Cenazesi kalabalıktır yalın insanın acaba bu kalabalık yaşarken bir gün bile yanında olmuşlar mıdır ki? En aldatıcı sorudur “nasıl bilirdiniz?”. “İyi bilirdik” ise en büyük yalandır. İnsanlar cenazede farklı maskeler takınır. Yalın insan en şanslısıdır ki bu maskeleri görmemektedir. Yalnızlık bir hastalıktır ve çaresi baytarlarda değildir. Yalnızlığın tek çaresi insanın kendisidir. Kendisiyle çözmesi gerekir. “Yalnızlık paylaşılmaz, paylaşılsa yalnızlık olmaz.” KÖSE 1 HAZAL KÖSE 21302574 SECTION:001 TÜRKÇE DERSİ BAŞAK BERNA CORDAN 09.07.2015 KELİMELERE SIĞMAZ AŞK Birbirlerini seven, birbirlerine âşık iki insanın, Abidin Dino ve Güzin Dino arasında geçen mektuplarından oluşan Sensiz Her Şey Renksiz adlı eser, isminin dikkatimi çekmesi nedeniyle merak edip okuduğum ve beni çok etkileyen bir kitap. Bir mektupta Abidin Dino’nun Güzin Dino’ya ‘’ Can, sensiz her şey renksiz.’’(12) diyerek yaptığı aşk seslenişi kitaba adını vermiş. Her satırı aşkla yazılmış bu mektuplar adeta beni alıp başka diyarlara götürdü. Öyle duygusal bir anıma denk geldi ki kitabı okurken daha da çok etkilendim ve aşk denen duygunun gücünü bir kez daha anladım. Kitabı okumayı bitirdikten sonra ise derin düşüncelere daldım ve aklıma Sait Faik’ in o ünlü sözü geldi: ‘’ Bir insanı sevmekle başlar her şey.’’ Eski zamanlarda mektuplaşma vardı. Bir mektup atılırdı ve sonra cevabının gelmesi günlerce beklenirdi. Seven insanlar beklerdi, sabrederdi, heyecanını hiç yitirmeden merak ederdi. Cevap gelince ise o mektubu ellerine bir alışları vardı ki, gerçekten anlatılmaz yaşanır dediklerindendi. O duyguyu onları izlerken bile anlayabilirdik. Onlar heyecanları gözlerinden okunan, sevgileri satırlara sığmayan çiftlerdi. Ne güzeldi aşkları, birbirlerine bakışları, yüzlerindeki samimiyetleri… Onlar utangaçtı, gözlerini kaçırırlardı, yanakları kızarırdı, adeta dilleri tutulurdu da konuşamazlardı. Bu hâlleri sevimliydi, ilişkileri sıcacıktı. Peki, şimdiki ilişkiler de böyle mi? Bu kadar samimiler mi? Sevgileri kelimelere sığmasa da en güzel betimlemeleri sevdikleri için seçip mektupların içerisine serpiştiren sevenler gitti de o sevdalar bir mesaj ve telefonun tuş takımıyla basitleşmedi mi sizce de? Önceden, mektubun gelme süresi sabırları ölçerdi ama onu beklemek bile çok güzeldi, heyecan vericiydi. Şimdi öyle değil ki. Artık bir mesaj birkaç dakika bile gecikse sinirlenen, sabredemeyen nesil var. Sevginin anlamı ve gerçekliği ise tartışılır bir kavram oldu. Bu kitaptaki mektuplarda o kadar derin duygularla karşılaştım ki bazı şeyleri sorgulamadan edemedim. Bu sorulardan en önemlisi ise elbette şuydu; sevgi nedir? Sevgi emektir, sesini duyunca bile kalp atışlarına hâkim olamamaktır, yazdıklarını tekrar tekrar okumak ve her defasında aynı ölçüde mutlu olmaktır. Her gece uyumadan en son düşündüğün ve her sabah uyandığında ilk aklına gelendir. O mutlu olsun diye fedakârlıklar yapmak, bazı şeylere göz yumabilmek, moralimiz bozukken bile bazen sadece o üzülmesin diye gülümsemektir. Sevince onun gülümsemesi enerji kaynağın, onun varlığı ise hayatına renk katmana sebep oluverir. Bir çocuğun elindeki oyuncak gibidir sevdiğin, elinden alınınca üzülürsün, boşlukta hissedersin, KÖSE 2 ağlarsın. Tek farkı ise çocuğun eline yeni bir oyuncak verince durum düzelir ancak sen kimseyi sevdiğinin yerine koyamazsın. Sevgini verdiğin değer ölçer. Adını duyunca bile heyecanlanırsın, sana göre her yüzde onun siması vardır. O uyurken, yemek yerken, gülerken onu izlemek sana keyif verir. O denli keyif alırsın ki bu işten, o film izler bir köşede, sen ise onu izlersin diğer köşede. Öyle boş boş değil, gözlerinin içine, en derinlere dalacaksın. Hem de öyle bir kaybolacaksın ki gözlerinde o konuşurken, onun ağzından çıkanları kaçıracaksın bir an. Ne kadar süredir yanında olduğun değil, ne kadar süredir onu görmediğin belirler özlemini. Çok sürmez, hemen özlersin. Doyamaz ki insan sevdiğine. Kokusunu içine çeke çeke öpersin, gönlünü ayrı tenini ayrı bir seversin. Eğer bunlar olmuyorsa mı? O hâlde sevgiden, aşktan bahsedemezsin. Sevgiliye yâr da denir, yâr ise uçurum demektir. Hem seni en çok heyecanlandırabilen hem de en çok üzebilecek olandır. Ne zaman ne olacağı belli olmayan bu hayatta, kaybetmeden sevdiğinin değerini bilmek gerekir. Aşk, herkesin tatması gereken bir duygudur ve bu barındırdığı gücünü hep koruyacaktır. Berat Geylan 21503589 Modern Çağın Esareti Paranın modern insan için bir araç olmaktan çıkıp bir amaç haline gelmesinin üstünden epey bi zaman geçti. Yüzyıllar önce, Lidyalıların bulduğu ve ticarette takas usulünü bir nevi sona erdiren bu araç günümüzde gücün simgesi haline geldi. Spordan sanata bilimden siyasete paranın dokunmadığı hemen hemen hiçbir alan kalmadığı gibi bu alanlarda söz hakkına sahip insanlar icraatlarından çok kazançları ve yaşadıkları olağan üstü hayatlarla göz önündeler. Söz gelimi, Amerika Birleşik Devletleri'nin 45. devlet başkanı seçilen Donald Trump'ın neredeyse hiçbir siyaset tecrübesi olmadan girdiği başkanlık seçimini milyarlarca dolarlık servetinin verdiği güç ile kazanması, sıradan bir Amerikalı vatandaşın çok çalışıp başarı sağlayarak bu makama gelmesinin değil paranın nelere kadir olduğunun apaçık bir göstergesidir. Örnek aldığımız başarı hikayelerinin yerini, rol model aldığımız kişilerin ihtişamlı hayatları süslüyor fakat perdenin öbür yüzü; savaşlar, açlıklar, fakirlik ne yazık ki herhangi bir moda ikonunun başından geçen sıradan bir olay kadar gündemimizi meşgul edemiyor, gazete manşetlerini süslemiyor. Fakirlik, insanın sadece sosyal hayatını değil; konakladığı mekanlardan tükettiği yiyecek içeceğe, zamanını geçirdiği kafe ve restoranlardan giyinip kuşandığı kıyafetlere kadar her şeyini radikal bir biçimde değiştirme gücüne sahiptir. İslam sahabesi Ebu Zerr "Geceyi aç geçirip de kılıcına davranmayanın aklından şüphe ederim." demiştir fakat dünyada hala milyonlarca insan, gece uyumaya çalıştığında bir dilim kuru ekmeğin dahi eksikliğini hissederek ertesi günün telaşına düşüyor. Peki bu düzen, gece aç yatıp da kılıcına davranamayanların mı yoksa onları gece aç yatmaya mahkum edenlerin sebep olduğu bir düzen midir sorusu, sadece benim değil Robert Walser’ın da Haydut adlı romanında ele aldığı bir soru. Verilen yanlış kararlarla birlikte gelen, pişmanlıkla malul bir hayıflanma vuku bulsa da insanın hayatta kalma güdüsü ağır basıyor ve beş para etmez işlerde, en ağır koşullarda çalışmaya çalışmak gibi zorlu bir süreç içerisine giriyor. Gerçek dünyanın acımasız yüzü bu olsa gerek; hayatta kalabilmek ve yaşamını sürdürebilmek için, daha fazla para kazanıp daha fazla para harcayabilmek için bedenen ve zihnen saatlerini harcayan bir insanın gün sonunda yorgun ve bitkin düşmesi sonucu kılıcına davranması, hatta ve hatta bu düşünce olgunluğuna sahip olabilmesi dahi söz konusu olamıyor. “Gerçekten acınması gereken kişi, baştan beri eşeğe binen ve yoksulluğun karşısına boş, aciz bir zihinle çıkan kişidir” diyen George Orwell, gerçeği bir tokat gibi yüzümüze çarpıyor (1). Sefalet de tıpkı karanlık gibidir. Nasıl kör bir adamın havsalasında doğanın bin bir türlü rengi, ışığın yokluğunun oluşturduğu koca bir karanlık olarak ortaya çıkıyorsa doğduğu günden itibaren sefil bir hayat sürmeye mecbur kalan insanların dünyasındaki ışık da herhangi bir düşünsel süreç içerisine girmelerine fırsat verilmeden yaşamlarının sonuna kadar bir daha yanmamak üzere söndürülüyor. Çağımız insanının ısrarla yüzünü dönmeye çalıştığı bu dünya, köleliğin başka bir biçimde vücut bulmuş hali olarak hala karşımıza çıkmaya devam ediyor. Bu düzene baş kaldıran insanlar huzur dolu bir yaşam sürdürmekten yoksundurlar çünkü onlar toplumun geri kalanının düşüncelerine göre ait oldukları zümreye karşı sorumluluklarını yerine getirmeyen, fiziksel ve zihinsel dünyasını düzene sokmayı başaramayan insanlardır. Yazar Robert Walser da aynı korkulara sahip olacak ki kendini bir şeyler üretmeye mecbur hissetmiş ve genel geçer cümleler kurarak kitabını bitirmeye uğraşmıştır çünkü o da tıpkı sefil bir hayat süren insanlar gibi günün sonunda yastığa başını koyduğunda gelecek günlerin telaşına kapılmıştır (2). Kısacası Haydut, modern çağın köleliğine baş kaldıran bir karakter olarak karşımıza çıkmıştır. KAYNAKÇA  (1)Orwell, George. Paris ve Londra'da Beş Parasız. N.p.: n.p., n.d. Web.  (2)Walser, Robert. Haydut. N.p.: n.p., n.d. Web. Biz Büyüdük ve Kirlendi Dünya Önce su vardı sonra hayat… İnsanoğlu ilk olarak üzerinde yaşadığı gezegeni kendi çıkarları için nasıl kullanabileceğini ve sonra var olan kaynakları nasıl sömürebileceğini öğrendi. Varoluşundan itibaren tüketmek en büyük misyonu oldu. Yaşadığı gezegene saygısızca davranması yetmiyormuş gibi kendi türünü ve onun ilk halkası çocukları sömürdü ve bu sömürüye devam ediyor. Hepimiz bir zamanlar çocuktuk. Sahip olduğumuz masumiyet ve hayal gücü en büyük silahımızdı. Kötülük sadece yetişkin dünyasından geliyordu. İçimizdeki saflık, iyi niyet ve dünya üzerinde yaşadığımız birkaç yıl bizi kirletmeye yetmiyordu. Kirlenenler en çok çocuklardan nefret ettiler. Doğa ananın mucizesiyle değil, paradan yeşermiş elleri ve zihinleri ile masum çocuk bedenlerini ağır işlerde çalıştırmaktan, pis bedenlere satmaktan, kendi iktidar emelleri için daha minicikken beyinlerini yıkamaktan, psikolojik ve cinsel olarak istismar etmekten asla vazgeçmediler. Çünkü bu yozlaşmış düzende yalnız kalmak istemiyorlardı ve en iyi bildikleri şey küçükten yetiştirmekti. Bütün büyümüşler kirli değildi tabii ki iyiler de vardı. Onlar da farkındaydılar gelecekleri kirletiliyordu ama onlar sadece “çocuklar bizim geleceğimizdir” dediler sayıları hiçbir zaman kötüler kadar çok olmadı. Bu sırada bunu çoktan fark eden kirlenmişler bütün zalimlikleriyle “geleceği” şekillendiriyorlardı. Gündüzün geceye dönmesiyle karanlığın düştüğü sokaklardaki evlerin ışıkları gibi çocukların gözlerindeki parıltı da bir bir sönüyordu. Gözlerdeki o parıltıyı hepimizin biliyor olması gerekli. Sözcüklere dökemesek bile tasvirlerini biliriz. Belki bir şarkının sözlerinde, bir resimde fırça darbeleriyle, bir öyküde sözcüklerle ve belki de beyaz perde de bir yönetmenin kamerasından nasıl yansıyorsa öyle görürüz. Bu nedenle size Stephen King’ ten bahsedeceğim. Masumiyetin ve hayal gücünün korunması gerektiğini ve bunun kirli ellere geçerse neler olabileceğini bilen ve kalemiyle buna sıklıkla değinen bir yazardır. Stephen King, altı kitaplık Kara Kule Serisinin beyaz perdeye uyarlanmış hali olan “Kara Kule” filminin başlangıcındaki “Evrenin merkezinde bizi karanlıktan koruyan bir kule durur ve denir ki bir çocuğun zihni onu yıkabilir.” cümlesi ile aslında bütün bu düzeni bir kalemde özetler. İnsan ırkını evrendeki kötülüklerden koruyan bu kule, çocukların sahip olduğu masumiyetin kötüler tarafından silaha dönüştürülmesiyle yıkılmaya çalışılmaktadır. Sömürülen çocukların kaybolan parıltıları metaforik olarak koca bir makine yardımıyla kafalarından emilen bir ışık huzmesi olarak bizlere aksettirilmiştir. Sömürülen çocuklar, yetişkinler, kaynaklarımız ve dolayısıyla dünyamızın bize ne şekilde ve hangi yollarla yansıtıldığından bahsettim ama zaten anlattığım süre boyunca bütün bunları tek karşılığı olan “vahşi kapitalizm” ifadesini bildiğinizi umuyordum. İnsanları kendine yabancılaştıran bu sistem sonumuzu hazırlamaktır. Tüketim çılgınlığımız yüzünden dünyadaki kaynakları israf etmek konusunda gerçekten çok başarılıyız. Tonlarca yemeği çöpe atarken, kendi türümüzün geleceğinin açlıktan ölmesine bile göz yumabiliyoruz. Tek derdimiz şimdi yaşadığımız ve gelecekte yaşayacağımız birkaç yıl için para kazanmak, onu harcamak ve sadece tüketmek. Yaşayacağımız bir gezegen, devam edecek bir soyumuz kalmayıncaya ve taptığımız paranın hiçbir işe yaramayacağı zamana kadar hem de. Kapitalizmin yüz elli yıllık bu korkunç tecrübesine karşın hala derin bir uykuda olan bu insanların ne zaman uyanacaklarını kestirmek gerçekten güç; çünkü asıl parayı kazanıp her şeyi kontrol eden kapitalistler gerçekte sömürülen halkı, herkesin eşit olacağı bir sistem gibi yeterince çalışırlarsa zengin olabilecekleri hayaline inandırmayı ve bu derin uykuda tutmayı başarmışlardır. Fakat dünyadaki mevcut düzen böyle gittiği sürece çok çalışırsanız zengin olursunuz beklentisinin de ütopik bir dünya dayatmasından öte bir şey olmadığını anlamalarının uzun sürmeyeceği aşikar. Bu adaletsiz düzenin temelleri altında kalan çocuklarımızın ağır koşullar altında çalıştırılırken kaybettikleri şeyler ve yaşadıkları dünyayı ellerinden çeşitli yollarla alma girişimleri zaten şu şartlarda boşluktan ibaret olan geleceklerinin tamamen yok ediyor. Bütün bunları bence bilerek isteyerek onlara normal bir şeymiş gibi gösterilmesinin ne kadar zalimce bir şey olduğunu söylemeye gerek olduğunu düşünmüyorum. Çocukların zihninde bıraktığımız her yara ve kötü hatıranın geri dönüşünün insanlığın geleceği için çok büyük bir tehlike arz ettiğini artık anlamamız gerekli. Çünkü bunun sonuçlarıyla direk ve ya dolaylı olarak yüzleşmek zorunda kalacağız. Tez zamanda uyanalım ki hiçbir parıltı sönmeye mahkum kalmasın. Ütopyadan Gerçeğe.../ Mehmet Günçavdı 25 Kasım 2014 Kurgu -hiç şüphesiz- edebiyat deyince akla gelen ilk kavramlardandır. Romanlar, öyküler, masallar hep belirli bir kurguyla oluşturulmuş ve okuyucuya öyle taktim edilmiştir. Bununla birlikte öyle kurgusal çalışmalar vardır ki, diğerlerinden bir adım daha öndedir, gerçek ve hayalin harmanlanması tarzıyla. Olaylar, karakterler veya mekanlar gerçeklikten çok uzaktır. Bazı okuyuculara saçma gelirken bu gerçekten uzak yapı, bazı okuyucuların da bir o kadar ilgisini çeker... Bu tarz daha çok hayalle harmanlanmış kurguları ütopya diye adlandırırız ve “Olması imkansız ki anlatılanların!” diyerek kestirip atarız, belki satırların arasına sızmış mesajları fark edemeden. George Orwell ütopyasının sınırlarını zorlamış, hem kendi derin düşünmüş hem de okuyucularını derin derin düşündürmüş, Dünya Edebiyatının kilometre taşlarından sayılan eserlere sahip büyük bir hayalperest. Bin Dokuz Yüz Seksen Dört gibi derin bir gelecek sanrısı ortaya koyan Orwell’ın kurgusal dille derin eleştiriler içeren bir yapıtı da vardır; Hayvan Çiftliği. Sahiplerine karşı isyan ederek yeni bir hareket başlatan hayvanların zamanla tekrar köleleşmesini anlatan kitap aslında derin bir komünizm eleştirisidir ki bu ayrıntı romanı okuyan herkes tarafından hali hazırda fark edilmiştir diye düşünüyorum. Ancak, komünizm eleştirisinden daha çok şey vardır Hayvan Çiftliğinde. Toplumsal yapılar ve bu yapıların çözünmesi, halkın tabakalaşması ve aslında değişimin hayallerdeki kadar kolay olmayışı romanı okuduktan sonra bende uyanan düşüncelerden bazıları. Romandaki hayvan topluluğunun zamanla düzenlerinden sapması, insan toplulukları için de geçerli. Kurulan yeni sistemler her ne kadar bir süre düzenli devam etse de illaki sistemin açıklarından faydalanıp sistemi heline kullananlar çıkıyor, baş domuz Napoleon gibi. Bununla birlikte, halk için 1 çabalayan kişiler , Snowball gibi, bir şekilde egale edilip toplumdan uzaklaştırıyor. Bu durumu yalnızca komünizmle bağdaştırmak yanlış olur ki toplum dışına itilme durumu her sistem, her kurulu düzen için geçerlidir. Tarih boyunca baktığımızda halk için birşeyler yapmaya çalışan kişilerin -her sistemde- acılar çektiğini, zor dönemlerden geçtiğini, hatta bazıların bu dönemleri atlatamadıklarını görürüz. Bu açıdan bakıldığında aslında Hayvan Çiftliğinin komünizm eleştirisinden çok, toplumsal yapı rehberi olduğu düşünülebilir ki ben böyle düşünüyorum. Yukarıda da bahsettiğim gibi çok fazla sosyolojik çıkarımlar yapabileceğimiz Hayvan Çiftliği, darbe gerçeğine de çok anlaşılır bir dille değiniyor. Hep kafamızı kurcalayan “Askeri darbe nedir? Nasıl yapılır? Neden Yapılır?” sorularının cevabına çok yalın bir şekilde ulaşabiliyoruz Hayvan Çiftliğinde. Köpekleri uygun zaman için besleyen Napoleon’un zamanı geldiğinde bu gücü kullanması, çiftlikteki tek otoriter güç olması ve bu otoriteriyi kendi lehine kullanması darbe gerçeğini masal tadıyla kulağımıza çalıyor. Aslında yapılan darbelerin halka hiçbir yarar sağlamadığı, tam tersine halka olumsuz etkileri olduğunu gözler önüne seriyor George Orwell. Romana başlarken bu şekilde hiç beklemediğimiz çıkarımlara ulaşmak kitabı şaheser kılan özellikler arasında olsa gerek. Şaheser kılan özellikler demişken, bir kitabın yazımının üstünden yaklaşık 70 yıl geçmiş olmasına rağmen hala yaptığımız çıkarımların günümüz gerçekleriyle örtüşmesi gerçekten şaşırtıcı. 50 yıl önce yazılmış bir sosyoloji kitabının bile geçerliliğini kaybetmesi göz önünde bulundurulduğunda, 70 yıl önce kurulan bir ütopyanın gerçekleri hala yansıtması aslında yoğun kurgu içeren romanlara karşı(distopyacı kurguyla yazılmış romanlara) bakış açımızı değiştirmemiz gerektiğini söylüyor. Ütopik romanlar aslında sadece okunmak için değil, düşünülmek için de yazılmıştır demek Hayvan Çifliğinin hakkını teslim etmek olur diye düşünüyorum. Romanda geçen “Hayvanların hepsi eşittir, ama bazı hayvanlar diğerlerinden daha çok eşittir” yaklaşımı aslında gerçek dünyayı da kapsıyor. Çoğu demokrasiyle yönetilen ülkelere baktığımızda, hepsinin anayasasında geçen tüm vatandaşlar eşittir ilkesi aslında yazılmış bir boş sözden ibaret olduğunu farkediyoruz. Rant, torpil, rüşvet, adam kayırma vakalarının başka bir açıklaması olamazdı herhalde... Sonuç olarak, Dünya Klasikleri arasında yerini zaten çoktan almış olan Hayvan Çiftliğinin, hakkını sonuna kadar ben de veriyorum. George Orwell’in nefis sunumu ve Celal Üster’in gerçeğe uygun çevirisiyle Hayvan Çifliği gerçekten beni büyüledi ve gönül rahatlığıyla söyleyebilirim ki başucum yeni bir şahaser daha kazandı. 2 Bir Hayat, Bir MemleketBir Yahudi için Sion neresidir? Peki ya bizim için Kızıl Elma? Bir İngiliz sadece Kraliçe’ninyanında mı huzur bulabilir? Nereye giderse gitsin bir Siyahi, Afrikalı mıdır? Yuri Gagarin uzaya çıktığında ya da Neil Armstrong aya gittiğinde ‘Dünyalı’ olmaktan çıktılar mı? Memleket denilen şey nedir sahi? Böylece uzayıp gidiyor sorular. Bu hafta okuduğum, Stefan Zweig’ın yazdığı “Gömülü Şamdan” isimli kitabın aklımda bıraktığı izler bunlar. Uzun yıllar devam eden bir sürgünün insandan memleket fikrini silemeyeceğini hatta daha da güçlendirebileceğini fark ettirdi bu kitap.Memleket nedir diye sormuştum. En klasik cevaplar, birbirinin zıddı olan “insanın doğduğu yerdir” ve “insanın doyduğu yerdir” ifadeleri. Zıt diyorum çünkü birini memleket kabul etmek diğerini sürgün haline getiriyor. Demek istediğim o ki; insan doyduğu yerdeyken doğduğu yeri özlüyor, doğduğu yerdeyken doyduğu yeri istiyor. Her halükarda mutsuz olabilmeyi başarıyor. Ama bazıları var ki, doğduğu yerde ne doyduğu yerde oluyor. Benjamin de doğduğu yeri de doyduğu yeride memleket edinememiş birisi. Aslında döneminin tüm Yahudileri onunla aynı durumda. İlla ki bu kategorilerden birine dahil etmemiz gerekiyorsa Benjamin’in “memleket sevdasını” bu iki kategorinin arasına koymalıyız. Çünkü onun memleketi onu bedenen değil ruhen doyuruyor. Ayrıca doğduğu yer değil, ama atalarından gelen bir şey ona. Benjamin için memleket kutsal şamdanın, Menora’nın, yanı. Aslına bakarsanız günümüz insanı için de durum böyle. Hepimizin kendine özel şamdanları var ve hepimiz o şamdanların peşi sıra gidiyoruz. Onları kendimize memleket ediniyoruz. Bir bakıma onları Kızıl Elma olarak görüyoruz. O şamdanları yurt edinmek için peşinden koşuyoruz. Aslında hepimiz biliyoruz bu yurtlarda bizim için huzurun olmadığını. Ama anlayamadığımız bir şeyler şamdandan uzak kaldığımız her anı sürgün saymamıza sebep oluyor. O küçük Benjamin, Haham Eliezer’in ne dediğini anlamasa da Menora’nın ne olduğunu hissedivermişti. O küçük bedeniyle vandallara karşı çıkması da bu yüzdendi. Biz de Benjamin gibi hissediyoruz. Anlamsız geliyor belki, ancak ne olursa olsun şamdanın peşinden koşuyoruz. Çünkü hepimiz hissediyoruz kendi şamdanlarımızı. Kimisi için özgürlük oluyor bu şamdan, kimi için aşk. Kimi ailesini şamdan ediniyor. Kimisi de ömrü boyunca adlandıramadığı bir şamdan peşinden koşuyor. Bana sorarsanız, peki ya senin şamdanın ne, diye; buna bir cevap veremem. Bir şamdanım olmadığı için değil. Gerçekten neyin peşinde koştuğumu bilmediğim için. Ama biliyorum ki hayat da peşinden koştuklarımız kadar şamdan. O şamdana dokunmaya kalktığımızda bize acı veriyor, Benjamin’e verdiği gibi. İstesek de istemesek de bizi peşinden sürüklüyor hayat. Her ne yaparsak yapalım bu hayat bir sürgün bence. Ama hayatın peşinden gitmeye çalıştığımız bir sürgün. Yahudiler, Menora’nın peşindeyken nasıl sürgündeyse, biz de hayatta olduğumuz sürece öyle sürgündeyiz. Bir ceza gibi değil bu sürgün, bir ışığı takip edermişçesine yürüdüğümüz bir sürgün. Öyle ki hayat denilen şamdanı, her din adamı kendi mabedine, her kral kendi hazine dairesine, her insan evinin baş köşesine koymak istiyor. Oysa hayat denilen şamdan insana ölümden başka bir şey getirmiyor. “ Babil de büyüktü” deniyor kitapta “ Roma da, Kartaca da, ama şamdanı saklayan tapınaklar da yıkıldı, kilit altında tutan surlar da çöktü. Yalnızca, evet yalnızca şamdan sağ salim kurtuldu başka ne varsa enkaza döndü.”. İşte hayat da şamdan gibi kendinden başka ne varsa enkaza çeviyor. Dünyevi hazineler içinde öylesin büyük öylesin görkemli ki, onun kutsal yanını görmekte zorlanıyoruz. Onu sadece onda doyduğumuz ve onda doğduğumuz için memleketimiz ilan ediyoruz. Oysa o bizim ruhumuzu besliyor ve onun atalarımızdan miras kaldığını da görmezden geliyoruz. Galiba hayatı biraz üzüyoruz, hayat da bir intikam olarak öldürüyor bizi.Mahmud Sami AydınElif Şeyma Kayır ÇELİŞKİLER Şu hayat denilen şey, bize yaşamamız için verilen bir armağandır. Belki de pozitif düşünen bir insan olduğum için armağan olarak görüyorum onu. Ama biliyorum ki bu armağan hem cenneti hem de cehennemi barındıran bir tezatlık kutusunun içindedir. Hem cenneti hem de cehennemi yaşatan bir kutu düşünün. O kutu size, bana, hayal edemeyeceğimiz, gözlerimize inanamayacağımız mutlulukları veren, kalbimizi küt küt atmasına sebebiyet verebilecek özel anılarımızı yaşatan, ‘’Oh be, dünya varmış! ’’ , ya da ‘’Bitti sonunda!‘’ dedirtecek huzurlu anları yaşatan, bir o kadar da dünyamızı ters çevirebilecek üzüntüler, hüzünler yaşatan ya da sabrımızın sınırlarını zorlayıp lanet ettirecek kadar sıkıntılar yaşatan bir kutu. Aynı anda hem nefreti hem sevgiyi yaşatan bir hissiyat, bir yandan hem yanlışı hem de doğruyu öğreten bir öğretmen, bir yandan da hem güzeli hem de çirkini gösteren bir aynadır, kutu. Hayat denilen armağanı şekillendiren bir kutudur o, ayrıca renklendiren de o. Her şey zıttıyla var, üzüntüler, yanlışlar, mutsuzluk, huzursuzluk kelimeleri ne kadar negatif görünse de aslında hepsi pozitif olanı yaşamamız için verilen birer parçalardır. Büyük bir üzüntüden sonra büyük bir mutluluk yaşarız ya da ilk seferde hata yaptığımızda, ikinci sefer doğru olan ne ise onu yaparız. İşte böyle bir kutu, böyle mucizevi bir şey. Yazarımız Ece Temelkuran’ın köşe yazılarının derlemesiyle oluşan İçeriden Kıyıdan Konuşmalar isimli yapıtı, hayatın ya da en doğru biçimiyle hayatı şekillendiren kutunun bize yaşattığı çelişkileri, ayrıca yazarın ve bizim, bu çelişkilerin karşısında değişen duygu döngümüzü analiz etmiş. Bence güzel analiz etmiş ancak yazarla ortak noktada buluşamadığımız küçük noktalar var kitapta. Öncelikle, yazarımız hayatta olan ya da bana göre kutunun sahip olduğu, temel bir çelişkiden bahsediyor ve yazarımız soruyor, “Huzurlu bir kıyıda yerleşecek misiniz yoksa serüvenlere davet eden yola mı çıkacaksınız? ” ( Temelkuran: 269) ve bundan sonra büyük kararsızlıklarımızın sebebini ‘’Hayat, yol ve yuva arasında geçen bir çekişme, bu çekişme sırasında geçen zamandır aslında,’’ diyerek belirliyor yazarımız. (Temelkuran: 269) Evet biz karar veremiyoruz ve karar vermek istiyoruz, hayatımızı yani bize verilen armağanı, kutu yerine biz şekillendirmek, biz renklendirmek istiyoruz. Açıkçası ben istiyorum. Fakat yazarımızın dediği gibi ve benim hayatı tanımlama biçimimde olduğu gibi, hayat bize her türlü birbirine zıt duygular ve olaylar yaşatarak başka bir seçim sunmuyor ya da her şeyi diretiyor. Evet, bir seçim sunmayabilir fakat bana göre, eğer o kutu bize seçim sunmuyorsa neden biz kendi seçimlerimizi yaratmayalım? Evet, o kutu, tezatlık kutusu ve hayatımızı biçimlendiren bir kutu ama neden biz kendi seçimlerimizi yaratarak, hayatımızı, o kutuya arkadaşlık ederek neden birlikte şekillendirmeyelim ya da renklendirmeyelim? Her şeyin bizde bittiğini, her şeyin insanlıkta bittiğini düşünüyorum. Ve hayatımızı da o mucizevi, minik kutuya bırakmamamız gerektiğini ve hayat denilen armağanın basit olmadığını düşünüyorum. Ayrıca yazarımızın benim gibi hayatı ya da o kutunun tanımıyla ilgili çelişkide olduğunu düşünüyorum, çünkü metnin sonunda ‘’Bir de mümkün aslında; hem portakal reçeli yapmak hem de dünyanın tekinsiz yollarında maceralara atılmak. Mümkün aslında. Her şey kendi zamanını çağırıyor nasılsa,‘’ diyor. (Temelkuran:269) Ancak çelişkide olmamızı normal karşılıyorum, çünkü dediğim gibi her şey zıttıyla var. Ve bu da bizim yazarımızla ortak noktamız. Hayat, bize verilen mükemmel ve eşsiz bir hediyedir. Hayatın saklandığı kutu da onu şekillendiren, bize tezatlığı yaşatan mucizevi kutudur. Her şey zıttıyla var olmuştur ve var olacaktır. İyisiyle kötüsüyle, doğrusuyla yanlışıyla hep bizimle olacaktır. Kutumuz bazen bizi sınırlandıracak ve bize bazı şeyleri diretecektir. Ancak bu hayata sahip olduğumuz müddetçe kendi tercihlerimizi yaratabiliriz. Uyandığımız her yeni gün, bize Tanrının armağanı olduğu için korkusuzca ve özgürce kimi zaman mutlu kimi zaman hüzünlü bazen de kararsız bir şekilde hayatı sevmeliyiz. Bize getireceklerini umutla; heyecanla ve sabırla dimdik karşılamalıyız. Hayat bir kutuysa eğer biz de içini mutluluk, sevgi, barış ve dostluklarla doldurmalıyız. Kaynakça: Temelkuran, Ece. İçeriden kıyıdan konuşmalar. İstanbul: Everest Yayınları,2013. Baskı. Samed Alperen Tavşancı SEVMEK YETER İnsanları birbirlerine bağlayan nedir? Neden canımız yandığında tanıdık birilerini ararız ya da neden başkalarına ihtiyaç duyarız? Bu soruların net bir cevabı var aslında. İnsan tek başına yaşayamıyor, duygularını yok sayamıyor. Ağlamadan, teselli bulmadan ayakta duramıyor. Mutlu olduğu anlarda havalara uçuyor, bazen de tarifsiz bir huzur kaplıyor insanın içini. En derin duyguları yaşamak insanların en önemli özelliği çünkü. Mesela, her canlı seviyor ama insan sevdiği zaman daha başka oluyor. Sevgi insanın bütün hayatını etkileyebiliyor. Nefes almasını, konuşmasını, kalp atışlarını değiştiriveriyor. Bir annenin sevgisi ise çok daha farklı. Kendinden kattıkları ile her bir anne yeni bir bireyi hayata kazandırıyor ve bunu çoğu anne karşılık beklemeden yapıyor. Çünkü sevginin karşılıksız olduğuna en başta anneler inanıyor. Ağustosböceğinin Sekizinci Günü ​de bir annenin kendi çocuğu olmadığı halde bir bebeğe karşı gösterdiği benzersiz sevgiyi anlatıyor. Her zaman karşılaşılan bir durum değil bu, şaşırtıyor bizleri. Nasıl olur da bir insan kendi kanından bile olmayan bir bebeğe her gün katlanır, bütün zorluklara rağmen ona bu kadar bağlanabilir, diye sormadan edemiyoruz. Hikayede bu durumu normalleştiren farklı etkenler olsa da sevginin ve duyguların ağırlığı kesinlikle yadsınamaz. Gerçekten sevmek için yaşayan bir annenin hikayesi bizim karşımızdaki. Yalnızca anneler sevmez tabii ki de. Babaların da sevgisi benzersizdir. Ama onlar sevdiklerini doğrudan belli etmezler. Belki istisnalar vardır ama babaların sevgisi alışılandan daha farklıdır. Dışarıdan bakıldığında gözlenemese bile bir baba için sevgi her şeydir. Bunu bazen kızgınlıkla bazen de mesafe koyarak belirtir. İlk anda kimse anlam veremez bu davranışlara, bundan dolayı babalar genelde daha katı olarak gözükür. Halbuki babalar kendisinden bir parça olan evlatları için çalışır, kimsenin hatırını kırmaz. Başka birisi olsa daha en başında pes edeceği halde babalar asla yorulmaz. Ne yapar ne eder bir şekilde mutlu eder etrafındakileri çünkü babaların sevgisi çoğu zaman yıldızlardan bile daha fazladır. Her ne kadar bunu somut olarak göremesek de. Sevginin cinsiyeti, dili ya da zamanı yoktur. Sevgi mantıktan bile bağımsızdır, çünkü ondan daha güçlüdür. Sadece bir kere gördüğümüz insanları bile ancak sevgi sayesinde unutmayız, bazen de unutamayız. Sevginin mesafesi de yoktur mesela. Çok uzaklara bakınca olur ya, bir anda insanın içi hüzünle dolar, sevdiklerinden uzakta olmanın getirdiği bir duygudur bu. Sonra bir anda en güçlü silahını kullanır insan ve o çok uzaklardaki insanlar bir anda yanımızdaymış gibi hissederiz. Ancak sevgi insanın hislerini bu kadar kolay değiştirebilir. Kimisi sevgiyi yalnızca hayatta kalmanın zorunluklarından bir tanesi olarak görür. Ya da insan ırkının dünya üzerinden kaybolmaması için gerekli bir etken olarak sayar. Fakat sevgi bunların dışında güzelliğin de kaynağıdır. Beğenmenin, sanatın ve ahlakın da kaynağı sevgidir. İnsanın doğasının temelini oluşturur. Bu yüzden sevgiyle bağlantılı olan birçok kavram insana iyiyi hatırlatır. Kısacası sevgi hayatın kaynağıdır. Atomlar bile sevgiyle bir arada durur. Gezegenler birbirlerini sevgi ile etkiler, uydular ait oldukları gezegenleri sevdiği için milyarlarca yıl geçse dahi yörüngelerini terk etmez, edemez. Galaksilerin merkezinde sevgi bulutu vardır, hatta uzayın boşluktan ibaret olduğunu iddia edenler bilmezler ki sevgi parçacıkları gezegenlerin arasını doldurur. Yıldızlar mesela, onlar da durmadan ışıklarını yayar, olur da insanlar karanlıkta kalır, korkuları sevgiyi unutturur diye. Sevgi evreninde yaşayan birçok insan ise bunun farkında bile değildir. Sevgi sayesinde nefes alabildiğini asla düşünmez. Etrafındaki her nesnenin sevgi ile dolu olduğunu göremez. Ne olduğunu bile bilmediği duyguların kölesi olur. Gün batımında bile sevginin ne demek olduğunu anlayamaz. Halbuki sevgi en çok güneş batarken belirir. Günün son ışıkları bazen bulutları öyle bir boyar ki, gökyüzünde beliren tablo sevginin en somut halini bizlere yansıtır. Turuncudan pembeye binlerce rengin uyumunda sevgi denizinde yüzmek ister insan. Her türlü dertten tasadan uzakta kalmayı ve en temiz duygularda kaybolmayı arzular. İşte ​Ağustosböceğinin Sekizinci Günü​’nde de böyle bir durum karşılıyor bizi. Mitsuyo Kakuta, tek suçu bir bebeği her şeyden çok sevmek olan bir annenin macerasını anlatıyor kitabında hem de sevgiden anlayan her yüreğin etkileneceği bir dille. Çünkü cinsiyeti, ülkesi, düşüncesi ne olursa olsun sevginin her koşulda geçerli olduğunu o da biliyor. İnsanların sevgiden oluştuğunu, milyarlarca kalbin sevgi sayesinde çarptığını gayet iyi özümsemiş belli ki. Bu herkesin sahip olabileceği bir özellik değil. Çevremizdeki insanları incelediğimizde sabırsızlığın, hırsın ve kıskançlığın binlerce çeşidini görmek mümkün. İnsanlar sevginin tek çeşit olduğunu ve sevmenin oldukça kolay olduğunu bir türlü anlamıyor, belki de anlamak istemiyor. Karanlıklar içerisinde sevgiden bihaber yaşayan ve korkularla dolu dünyalar inşa etmekten zevk alan binlerce insan var. Zehirli bir dünyada her geçen saniye daha da kirleniyorlar. Benliklerine karanlık hakim olana kadar durmuyorlar, korkmaya devam ediyorlar. Fakat sevgiden anlayan birilerini bekleyenler de var aralarında. Kendilerini kurtarabilecek, sevgi ile ilgili her şeyi en baştan anlatabileceklerin yolunu gözlüyorlar. Beklemekten asla vazgeçmeyen, gerçek sevgiyi hak eden insanlar bunlar. Bir kere sevgiyi keşfettiklerinde ise asla eski günlerine dönmeyecekler aslında. Sadece ilk adımı atabilmek adına kendilerine yardım edebilecek, kim olduğu önemli olmayan fakat gerçek sevgiyi sunabilecek birilerini bekliyorlar. Sokakta yanımızdan geçen birisi ya da aynı havayı soluduğumuz insanlar da kurtarılmayı bekleyenlerden olabilir. Biz nasıl sevgiyle karşılaştıysak onlar da bunu hak ediyor. Bu yüzden sadece biraz daha dikkatle bakmak gerekiyor çevremize çünkü yardımlarımız bekleniyor. KAYNAKÇA Kakuta, Mitsuyo. Çev. Güneş Becerik Demirel. İstanbul: Doğan Kitap, 2017 “Bir Yarım Umut” Son kelimeleri okuyuşumun ardından yarım saat kadar geçmişken yerimden kalkıp kitaplığıma doğru ilerliyorum. Kahverengi raflarda yan yana dizilmiş beyaz ciltli kitapların üzerinde ellerimi gezdiriyorum. Oya Baydar ismine rastlayınca duraklayıp elimdeki kitap için yer açıyorum ve iki romanın orasına yerleştiriyorum “Elveda Alyoşa”yı. Oya Baydar hakkında bir romanın son sayfasından sonra kendine dair yazdığı birkaç kısa cümleden başka hiçbir şey, hem de gerçekten hiçbir şey bilmediğimi fark ediyorum o an. Ama nedensiz bir biçimde Elveda Alyoşa’da ki öykülerin yazara dair olduğuna inanıyordum ilk öyküyü okuduğum andan itibaren. Peki, neden diye soruyorum kendime. Birçok insanın her şiirin şairine dair olduğuna inanışı gibi bir inanç aslında bu, sebepsiz, bilgisiz. Sonra anlıyorum bilinçaltımda en başından beri bildiğimi, böylesine yazabilmek hayal gücü değil yaşanmışlık gerektirir. Her ayrıntısı betimlenebilir bir
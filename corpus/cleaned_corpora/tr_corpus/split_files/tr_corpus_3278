çerçeveli, gözlüklü, uzunca boylu bir adamdı.-Hepimiz seni bekliyoruz Töre dedi.Kafamda cümle toparlayabilmem, duruma uygun olan veya olmayan herhangi bir kelimeyi seçebilmem mümkün değildi. O an çözümü eylemler dünyasına sığınarak buldum. Yabancıyı takip ettim. Salona geldiğimde, hiç tanımadığım bir adam ve bir kadın beni bekliyordu. O an anladım. Salonumdaki yabancılar aklıma yabancı, yüreğime tanıdıktı. İşte Galip, işte Rüya, işteCelal abi. Rüya’nın güzelliği, Galip’in güven veren sakinliği, Celal abinin bilgece duruşu, sanki yıllardır tanıklık ettiğim, asla yadırgamadığım bir oyunun ortasına atmıştı beni. Zil iki kere çaldı. Rüya koştu, kapıyı açtı. Gelen ancak yüzünü televizyonlarda gördüğüm Orhan Pamuk’tu.-Töre’ciğim bugün de senin zihnindemiyiz?Diyerek güldü.Şimdiki aklım olsa cep telefonuna sarılır selfie’mi sosyal medyada paylaşırdım. Ancak anlayacağınız üzere, astral seyahatte idim adeta. Rüya kızarmış ekmek sepetini bana doğru uzattı. Bir irkilme ile tekrar uyandım. Burnumu yorgandan dışarı çıkardım, evi kokladım. Kızarmış ekmek falan kokmuyordu.Rüyama ve Rüya’ya geri dönmek, uzattığı kızarmış ekmekleri almak için, bir kaç saniye gözlerimi kapadım. Olmuyordu... Madem ki, başlangıç noktam ‘Kara Kitap’tı. Öyle ise, bana yeniden heyecanlı kapıları da o açmalıydı. Kitaba devam etmeye başladım. O anlayamadığım cümleler beni öyle bir sarıp sarmalamıştı ki,ötelere gittim tekrar. Rüya’ya gittim, Galip’le konuştum, Celal abiyi dinledim, Alaaddin’in dükkanından bir şeyler aldım. İstanbul oldum ben. Boğazın suları çekildi, gazeteler okudum vapurlarda, altınlarımı düşürdüm, sonra tekrar buldum. Yine kaybettim, yine buldum ama kendimi... Orhan Pamuk omuzuma dokundu. Ben yalnızlığımın çaresini buldum. Bu yolculuk burada biter, yol bitmez ama, her kitapla yeniden başlar, yeniden devam eder.Töre Deniz BoybeyiÖzge Norman 21602463 YAPAY ZEKA MUCİZESİ ve İNSANIN İLİŞKİSİ Bir insanı düşünün. Evet, tam olarak bir insan canlandırın zihninizde. Fiziksel ve ruhsal bütün özellikleriyle; düşünen, hisseden, yaşayan, aşık olan, dokunan, konuşan, uyuyan, çevresiyle iletişim kuran ve günlük hayatımızda gözlemlediğimiz bize tamamen doğal gelen birçok eylemi gerçekleştirebilen bir insan. Peki, ya teknoloji o kadar ilerleseydi ki insanı insan yapan bu özelliklerin hatırı sayılır bir kısmını bir işletim sistemine yükleyebilseydik, bu yapay zeka gerçek bir insanın yerini alabilir miydi? Bu bağlamda sanal ortamda oluşturduğumuz arkadaşlıklar ve romantik ilişkiler gerçek hayatta yaşadıklarımız kadar etkili ve içten olabilir miydi? Günümüzde de benzer örneklerini gözlemleyebildiğimiz, kendisine pek de yabancı sayılmadığımız yakın gelecekte gerçekleşmesi mümkün olan bir distopyayı çağrıştırmıyor mu bu size de? Bir insanı diğer canlılardan ayıran en önemli özelliklerin düşünebilme ve karar verebilme yetisi olduğunu öğrendik hepimiz, ilkokul sıralarında otururken daha. Çoğu zaman binbir çeşit duyguya sahip olduğumuzu ve duygularımızın hayatımızda önemli bir konumda bulunduğunu hafife aldık. Doğrusu, duygularımız olduğu için bir varlığa şefkat duyabiliyor, sevgi besleyebiliyoruz. Teknolojik cihazlara bağımlılığımızın gözle görülür bir nedeni de yakınlık, duygu ve samimiyet arayışımız. Sevgi ve ilgi görme ihtiyacımızı karşılamada bir araç olarak kullanmaya başladık teknolojiyi. Dikkatlice gözlemlersek, kişilerin farklı ağlar ve bağlantılar üzerinden bu amaca ulaştığını fark edebiliriz. Gerçek hayatın ilişkiler keşmekeşinden uzak bir biçimde daha kolay iletişim kurabilmemizi ve bu iletişimi devam ettirebilmemizi sağlıyor teknoloji. Sosyal medya hesaplarının günden güne çoğalması, sürekli birileriyle etkileşimde bulunma, bir gruba dahil olma, günün her saati ve her dakikası paylaşımda bulunma, beğenilme, takdir edilme isteği... Varlığımızı pekiştirme imkanı bulduğumuz, yetenek ve uğraşlarımızı sergileyebildiğimiz, aldığımız geri dönütlere kimi zaman sevindiğimiz kimi zaman da üzüldüğümüz bir evren. Bu evren sanal dünya. Halbuki ne kadar gerçek... Yalnızlığımızı giderdiğimiz ve duygusallığımızı en uç noktasına kadar yaşayabildiğimiz koskocaman bir dünya... Hepsi sanal dünyamızda olup bitiyor ama burada olup bitenler gerçek hayatımızı ve duygusal ilişkilerimizi bir o kadar da etkiliyor. Edindiğimiz dostlar veya düşmanlar yeri geliyor bir ömür boyu hayatımızda oluyor. Yalnızca yakın çevremizle kalmayıp, dünyanın öbür ucundaki insanlar ile etkileşim haline geçiyoruz. Haliyle sosyal bir canlı olan insan için sanal dünyada kurulan ilişkiler fazlasıyla tatmin edici oluyor. Her geçen gün yapay zeka ürünlerine insan özelliklerinin yüklenmeye çalışıldığını, insana ne kadar yakın davranırlarsa hayatımız içinde o kadar yer edineceklerine dair bilimsel makaleler okuyoruz. Zihnimizde yeni sorular canlanıyor. Teknoloji daha fazla nasıl geliştirilebilir ve bu değişiklikler hayatımıza nasıl uyarlanabilir? Örneğin, sohbet edebilen botların bir tık üstünü düşünürsek, hisleri de dahil edersek kadraja, “daha mı az insan” bir insan yaratmış oluruz? Bir bedene sahip olmamak nötrler mi diğer tüm insani özellikleri? Tartışmaya açık olan bu sorular, birçok yapıtta konu edinilmiş, distopyalar ve bunlar sonucunda olup bitenler seyircilerin gözleri önüne serilmiş. Bunlardan bir tanesi olan Spike Jonze’nin kaleme aldığı ve yönettiği 2013 yapımı “Her” filminde, eşinden boşanan ve duygusal boşluğa düşen ana karakterin telefonuna yüklediği yapay insan zekası bir işletim sistemiyle kurduğu romantik ilişki konu alınıyor. Bu konu “Black Mirror” dizisinin bir bölümünde farklı bir şekilde ama yine aynı ana düşünce baz alınarak işleniyor. Ölen erkek arkadaşının yerine ses kayıtları ve fotoğraflarının derlemesiyle oluşturulmuş konuşan bir sistem edinen, daha sonrasında bunların da yeterli gelmemesi üzerine erkek arkadaşının klon bir robotunu siparişi veren bir kadının üzerinde duruluyor. Bu distopya örneklerinden çıkarabileceğimiz bir gerçek var, o da hayatımızdan eksilen bir insanın yerini doldurmak için teknolojiye başvurmamız. Bir diğer deyişle, sevgi ve sevilmeye olan ihtiyacımızı ne kadar yapay olursa olsun teknolojik yollarla tatmin etmeye çalışmamız. İnsan insana muhtaç, insan insandan kopamıyor. Teknolojinin harikaları birçok farklı alanda olduğu gibi bu konuda da yardımımıza yetişiyor. Teknolojik aletlerin ve yapay zekanın insanların yerini alması kulağa ne kadar korkutucu geliyorsa da bu durum bize bambaşka deneyimler ve hazlar yaşamak için bir fırsat sunuyor. Bir ölçüde gerçek hayattaki sorumluluklarımızı azaltıyor, dahası bize alternatif ilişkiler ve yeni bir hayat tarzı bahşediyor. Genel sanının aksine dış dünyadan kopmuyor, birbirinden farklı platformlara doğru yelken açıyoruz. Sanal ortamdaki faaliyetlerimiz aslında gerçekte içimizde uyanan isteklerimiz ve arzularımızın bir yansımasından oluşuyor. Bu bakımdan teknolojinin günümüzde bulunduğu noktadan başlayarak gelecekte ulaşacağı yer, insanlar ve yapay zeka ürünleri arasında oluşacak muhtemel bağlar açısından büyük bir önem arz ediyor. İnci Ezgi Ültanır Samimi Mektuplar Marcel Proust’un Üst Kat Komşusuna Mektuplar adlı metni Türkçe yazımın son metni olarak seçmemin nedeni daha önceden okumuş olduğum ve çok beğendiğim, aynı zamanda beni ‘mekup’ yazı tipiyle tanıştıran Aziz Nesin’in Şimdiki Çocuklar Harika adlı kitabı ve onun üzerimde bıraktığı etki. Kitabı ilk beşinci sınıfta okumuştum ve çok beğenmiştim. Sonradan lisede tekrar okuyup o zaman anlayamadığım ufak detayları ve şakaları da anlayarak kitaba duyduğum hayranlık daha da artmıştı. Gerçek bir olaydan esinlenerek yazılmış, mektuplardan oluşan bu kısa roman gerçekten akıcı üslubuyla bir oturuşta bitirilecek romanlar arasında. Hakkında, yazarın üst komşusu olduğu dışında hiçbir şey bilinmeyen bir bayana yazılmış mektuplardan oluşan Üst Kat Komşusuna Mektuplar adlı kısa romanı okurken, sanki mektuplar bana yazılmış gibi etkilendim. Böyle duygu dolu mektuplar alıp, yazan kişiden etkilenmeyecek bir kız yoktur bence. Mektuplar duygusal içerikte olmasa da herkesin başından geçen günlük olayları birine böyle istikrar ve içtenlikle yazmak birinin samimiyetini kazanmak için yeter de artar bile. İki insanı birbirine bağlayan zaten dürüstlük ve içtenliktir. Bu mektuplarda yazar kendini tamamıyla komşusuna açıp tüm iç dünyasını kağıtlara döküp komşuna sunmayı başarmıştır. Günlük hayatta kendimize yakın gördüğümüz, tüm günümüzü beraber geçirdiğimiz kişilere bile tüm iç dünyamızı açamazken, yazar bunu çok tanımadığı birine mürekkep ve kağıt yardımıyla açılması beni gerçekten telkin etti.= Bu mektuplardan benim çıkardığım ders, biri birine hayatının böyle sıradan ve normal detaylarını bile anlatabilecek derecede güveniyorsa hayatının her köşesinde de böyle güvenebilir. Hayatını birine anlatırken böyle basit detayları atlamadan içtenlikle anlatabilmek herkesin kolaylıkla yapabileceği bir şey değil. Böyle aynı evi, aynı odayı paylaşıp birbirlerin bu kadar samimi olamayan insanlar var ama yazar ve Madam Williams bu samimiyeti cinsel bir yola başvurmadan kurabilmişler. Aralarındaki bu samimiyet beni gerçekten etkiledi. Aralarında cinsel bir ilişki veya bir çıkar ilişkisi olmadan iki insanın mektuplar aracılıyla yakınlaşıp hayatlarının en ufak detaylarını bile sıkılmadan ve çekinmeden paylaşabilmeleri gerçekten nadir bulunan tarzda bir arkadaşlığın göstergesi. Yazar, Madam William’a gerçekten aklından geçenleri, onu rahatsız eden şeyleri ve hayatını; kolaylıkla anlatabiliyor. Böyle bir ilişki kendi hayatımda olsun gerçekten isterdim. Yaşadığım kişilerle hayatımın monotonluğundan bahsedebilmek dursun, beni rahatsız eden problemlerimi bile açarken sorun yaşıyorum. İnsanların arasında sağlıklı iletişim kurabilmeleri gerçekten çok önemli. Biriyle her gün yüz yüze konuşup sağlıklı iletişim kuramayıp, uzaklardaki biriyle internet üzerinden yazışarak çok daha sağlıklı ve düzgün bir iletişim kurulabiliyor. Günümüzde internet kullanıcıların internet üzerinden arkadaşlarıyla daha iyi anlaşmasının nedeni de bu bence. İnsanların uzak mesafe ilişkilerinde birbirlerine daha çok güvenip sorunlarını daha samimi bir şekilde anlatmaları ilişkilerinin daha sağlam olmasına neden oluyor. Kitapta yazarın da Madam William’a güvenip, kendi günlük ve basit problemlerini dürüst bir şekilde anlatabilmesinin nedeni aralarında herhangi bir mesafenin olmaması. Yüz yüze konuşmanın stresi olmadan, problemlerini mektupla ileten yazar böylece kendini daha özgür bir biçimde ifade edebiliyor. Günümüzde de öyle değil mi zaten. İnsanlarla iletişim içindeyken ne kadar gerçek yüzümüzü saklarsak, karşı tarafa duygularımızı o kadar aşağılanma ve küçük düşme korkusu olmadan aktarabiliyoruz. Telefonda konuşurken insanların yüz yüze konuşmaya kıyasla daha rahat konuşabilmelerinin nedeni de bu. Mesajlaşma da telefonla konuşmaktan daha rahat geliyor, çünkü sesimizle kendimizi ele verme gibi bir şansımız yok. Aslında kendi iç dünyamızı tanımadığımız kişilere yine bir takma isim adı altında vermek bu yüzden çok popüler. Kendimi çevremize açmaya o kadar korkuyoruz ki kendi duygularımızı sahte bir isim altında, yine başka sahte bir isim altına saklanan kişilere açma fikrine daha yakınız. Onun yerine tanıdığımız birine duygularımızı, problemlerimizi anlatmaya çalışsak, doğru iletişimle belki de biz de bu ilişkiyi yakalayabiliriz. Ercan Emre Çelik 13.03.2017 21602913 ORTAYA KARIŞIK Her insanın tutkuları kadar korkuları da vardır. Bizi biz yapan tamamlayıcı zıtlıklarımızdan birisidir bu. Kimimiz objelerden veyahut şahıslardan korkarken bazılarımız belirli anları yaşamaktan korkar. Kişilerin durumlarına göre bu korkular somut veya soyut durumlardan oluşur. Benim içinse en büyük korku hiç şüphesizi hayal gücümün tıkandığı anlar olmuştur. Bazen blog yazılarında bile hayal gücümün tıkandığı anlar olmuştu, yaratıcı düşünemem. Bunu her ne kadar edebiyata olan ilgisizliğimle cevaplasam da bazen kendime şu soruyu sorarım: “Acaba benim kapasitem bu kadar mı? Benim için bulutlar oraya kadar mı yükselebiliyor sadece?” Okumakta olduğunuz bu yazıyı yazarken aynı soruları kendime tekrar sorduğum anlardan birisi şu an. Belki de bu sebepten olsa gerek. Okumuş olduğum bir kitap hakkında yazmaktansa bu an hakkında yazmayı tercih ettim. Hayal gücünüz, düşünme dağarcığınız karşılaştığınız bir durum neticesinde tıkanmaz, tıkanamaz. Şu endişe verici derece her şeyi sorguluyorum. Yazılarımda samimi olabilmek için son günden en az birkaç gün önce mi yazmış olmalıyım yoksa son gün yazsam olur mu? Öbür taraftan bir ülkemizin durumuna bakıyorum bir de önümdeki camda biriken yağmur damlalarına. Havanın bugün kapalı olması ve Hanz Zimmer’in Yıldızlararası adlı film için çıkardığı müziği dinlediğimden dolayı olsa gerek: bir anda karamsar ve bitkin bir ruh halinde buldum kendimi. Tekrar tekrar bunu yaşadıktan sonra şunu fark ettim. Bizde bir tanımlama vardır ya hani bazen kötü geçen bir günden sonra “Havamda değilmişim demek ki” deyip geçeriz. İşte havamızda olmadığımız zamanlar yalnızca hayal gücümüz tıkanmıyor. Özgür hissedemiyorum. Evde veyahut okulda gördüğüm her düzensizlik için kötü bir bahane arıyorum, sebepsizce ve tutarsızca. Bu şekilde kendi egomu tatmin ediyorum güya. Ama olan şuymuş demek ki; ailenizle yemeğe gidince ne yiyeceğinize karar veremezsiniz ve garson size “ortaya karışık” yaptırır ya hani. O ortaya karışık gelir ve memnun kalmazsınız ama menüdeki yemeklerin hepsinden olduğu için pek bir şey kaçırmadığınızı zannedersiniz. Ne de olsa tadımlık olarak her ürünün tadına bakmışsınızdır. Ancak hiç birinden doyacak kadar yememişsinizdir. İşte benim için de bu tıkandığım zamanlarda olan buymuş. O haftanın veyahut günün her bir anını tadımlık yaşamışım da ama hiçbir saniyesini doyasıya yaşamamışım gibi düşünüyorum. Hal böyle olunca da birçok şeyi sorgulamaya zamanınız oluyor. Neden okuyorum? Neden yazıyorum? Neden seviyorum? İşte bugün de tam olarak ortaya karışık bir gün. Suriye’den şehit haberi var. Enflasyon yine rekor kırmış. İktidar ve muhalefet partileri siyasetçileri bir oylama uğruna kendilerinden hiç beklenmeyecek kalıplara girmeye şimdiden başlamışlar. Bir kadına saldıran zanlı serbest bırakılmış. Kardeşim odasını sürekli dağıtıyor. Bazı insanları özlüyorum bazılarını ise keşke yakınımda olmasalar diyorum. Daha gencecik olmama rağmen yeterince yaşamışım diyorum. Her şey böyle liste gibi sıralanıyor kafamda. İnsan hayatı genel olarak artık bu şekilde monoton bir düzen üzerine kurulu. İşin daha da kötüsü bundan hiçbir insan rahatsız değil. Monoton bir yaşam sürmek bizi hayal gücümüzden alıkoyuyor. Bir kitabın başlığında da belirttiği gibi artık normal olmak yerine mutlu olmayı seçiyoruz. Mutluluk demek ki artık normal değil. Ne kadar üzücü değil mi. En azından bugün hava kapalı. Her ne kadar beni karamsarlığa iterek realist düşüncelere soksa da severim ben kapalı havayı. Bana her zaman nostalji kelimesini çağrıştırır. Eski güzel küçüklüğümü. Hayatımın hayallerden ve oyuncak arabalardan ibaret olduğu günleri… BENLİK ÜZERİNE Hayatım boyunca hep keşke dememek için uğraştım. Tabii ki vermekte hatalı olduğum çok kararım oldu (her insan gibi) ancak ben olaya geçmişin penceresinden bakmamayı tercih ettim. Benim için önemli olan gelecekti. Gelecekte, geçmişte kaldığıma benzer bir durumda kalırsam aynı hatayı bir daha tekrarlamamaktı. Kararlıydım hayatımı pişmanlıklarla yaşamamaya. Tüm bunlara rağmen öyle anlar geliyordu ki düşünmeden edemiyordum “Ya şöyle olsaydı?” diye. Tek bir tercihimle silinen ve oluşan yüz binlerce yol geliyordu gözümün önüne; incecik, sonsuzluğa uzanan. Bir harita oluşuyordu zihnimde. Bu haritadaki yolların üzerinde yüz binlerce “ben” vardı. Her biri farklı bir bendi; farklı kararların, “yaşanmamış hayatların” benleri. Her zaman düşünmüyordum bu haritayı ama son zamanlarda çok sık karşıma çıkıyordu, görüşümü kapatıyordu. Çoğu zaman anlam veremiyordum bu duruma ama şimdi dönüp baktığımda anlıyorum ki bu durum Adam Phillips’in Kaçırdıklarımız: Yaşanmamış Hayata Övgü adlı kitabında bahsettiği hüsranla, arzuyla, tatminle alakalı olsa gerek. Ben düşünmeyi severim. Özellikle gelecek hakkında düşünmeyi, planlar yapmayı çok severim. Sürekli gelecekte olmak istediğim yerleri, yaşamak istediğim hayatları hayal ediyorum. Bu hayatlarda üzüntüler var ama hüsran yok. “Dünyanın ötesine giden”1 bir kusursuzluk var; tüm kusurlarıyla benim kusursuzluğum bu. Bu, benim tatmin evrenim. Planlarımın yolunda gittiği, her kararın aynı noktaya vardığı evren. Kendi mutlak doğruma ulaştığım bir evren. Bu evrenin varlığı aradığım tatmine erişip erişemeyeceğim ile bağıntılı ve bu evren tatminin doğasıyla ilgili en ufak bir tereddüde yer vermiyor çünkü “nasıl?” sorusu yok burada; “ne?” sorusu var. “Nasıl?” sorusuna cevap olabilecek şeyler ise “yanıma kâr kalan şeyler”. Bu evreni hayal etmek bir başkası tarafından kırılamayacak kadar katı bir kararlılık veriyor bana. Sonu olmayan, uçsuz bucaksız bir azim ile tatmine ulaşma gücü veriyor. Kulağa oldukça sağlam geliyor tüm bu hayal etme, evren kurma hikayesi böyle söyleyince fakat gerçekten sağlam olsaydı, içinde birbirinden farklı yüz binlerce ben olan bir haritam olmazdı zihnimde. Neden gerçek değil peki bu sağlamlık? Cevabı aslında baştan verdim kendi kendime. İçinde her şeyin dünyanın ötesindeki bir mükemmeliyetle işlediği evrenin sağlamlılığı dünyanın koşullarına nasıl ayak uydurabilir ki? Bu sağlamlılık, dünyaya geldiği anda sapkınlığa dönüşür, gerçeklerin keskinliği karşısında tuzla buz olur. İşte bu noktada hüsran girer sahneye, olabildiğince acı bir şekilde. İnsanı kendinden intikam almaya zorlar. Ne için peki? Yine tatmin için. İşte böyle işin içinden çıkılmaz bir kısır döngüye dönüşüyor bu hikaye. Ben ise adeta bir tragedya kahramanına dönüşüyorum; “kendisini tatmin edeceğine inandığı şeyin peşinden koşarken hem kendini mahveden hem de ortalığı kasıp savuran.”2 Adam Phillips’in kitabını okuyarak, bu yazıyı yazarak “bilme tutkumu”3 karşılıyorum ben. Bu noktadan sonra bahsi geçen o kısır döngüye bir son veriyorum. Bilinçaltımın bana 1 Stevens, Wallace. "Reply To Papini." Collected Poems. London: Faber and Faber, 2006. 2 Phillips, Adam. "Tatmin Üzerine." Kaçırdıklarımız: Yaşanmamış Hayata Övgü. 3. Basım. İstanbul: Metis Yayınları, 2015. 115. 3 Phillips, Adam. "Tatmin Üzerine." Kaçırdıklarımız: Yaşanmamış Hayata Övgü. 3. Basım. İstanbul: Metis Yayınları, 2015. 123. gösterdiği yeni yolda ilerliyorum. Yaşanmamış hayatların o karmaşık yol haritasındaki diğer yollar beni ilgilendirmiyor artık çünkü düşünüyorum geçmişe; sapkınlıkların, tehlikeli tatmin olma hırsının daha başlamadığı zamanlara dönsem neyi değiştirirdim diye. Bu konu üzerine düşünmekle harcadığım onca zamandan, yaşadığım onca şeyden sonra bile değiştirmek istediğim tek bir şey bile yok çünkü tek bir şeyi değiştirmek demek şu an olandan tamamen farklı yüz binlerce yol demek ve bu da tamamen farklı yüz binlerce ben anlamına geliyor. Bu kadar karmaşık bir şekilde en ince detaylarla birbirlerine bağlı olan ihtimaller dizisi üstüne düşünmek ancak yeni sapkınlıklara yol açar. Neyin, ne zaman, hangi şekilde olacağı kontrol edilmesi çok güç olan şeyler. Sapkınlıktan, intikam isteğinden arınmış, sağlıklı ve gerçek dünyaya ait olan arzuların varlığı şimdiki zamana bağlı kalarak mümkün olabilir ancak. Bu yüzden geçmişin değiştirilemezliğinin ve geleceğin kontrol edilemezliğinin farkına vararak bugünün umutları doğrultusunda çabalıyorum. Beril Daloğlu KAYNAKÇA Phillips, Adam. Kaçırdıklarımız: Yaşanmamış Hayata Övgü. 3. Basım İstanbul: Metis Yayınları, 2015. RAMAZAN YAMAN BİLİNMEZLİKLER DİYARINA YOLCULUK! İzlediğimiz birçok filmde klişeleşmiş bir sahne vardır. Sahnemizde, bir yönetmen gelir ve birisinin yüzüne bakarak onun çok fotojenik bir yüzü olduğunu söyler. Böylece o kişi sinema dünyasına adım atmış olur. Bazense kişiler değil ama hayatlar sinemasal olabilir, yani o hayatlar üzerine birçok film çekilebilir. İşte, Malcolm X’in hayatı da tam da bu kategoride yer alan bir hayat. Bu yüzdendir ki Malcolm X’in hayatını anlatan birçok film vardır ama bunlardan biri çok daha öne çıkıyor başarısıyla. O da yönetmenliğini Spike Lee’nin yaptığı 18 Kasım 1992’de vizyona giren Malcolm X adlı film. Filmi açıp izlemeye başladığım ilk andan itibaren film beni içine çekiyor ve bende değişik duyguların hissedilmesine neden oluyor. Sizin anlayacağınız, kendimi filme çok kaptırıyorum ve artık kendimi o filmdeki bir karakter gibi hissediyorum. Sırasıyla filmdeki karakterlerle tanışıyorum, yani onlarla bir temas kurmuş oluyorum. Ama bir süre sonra etrafıma bakıyorum ve büyük bir şaşkınlık duyuyorum çünkü etrafımda sadece Malcolm X’in kaldığını fark ediyorum. Kendi kendime soruyorum diğer herkes nereye gitti diye. Çok geçmeden Malcolm X bu soruya cevap veriyor ve ağzından şu sözler dökülüyor: Onlar bir yere gitmedi, biz ikimiz bir gezintiye çıktık sadece. Bunu öğrendikten sonra neden böyle bir gezintiye çıktığımızı soruyorum ona ama bu soruyu cevaplamıyor ve bunu kendi başıma bulmam gerektiğini söylüyor. Ama yolculuğun daha henüz başında aklıma bir soru takılıyor ve o da şu: Neden Malcolm’un soyadı ‘X’? Ona bir soy isim bulmaya çalışıyorum. Önce ona Xabi’yi uygun görüyorum, daha sonra ise ona Xenon diyorum, en sonda ise Xavier diyorum. Ama bu isimlerden hiçbiri uymuyor, yani bir anlam bütünlüğü oluşturmuyor Malcolm ile yan yana gelince. Ben kafamda hâlâ Malcolm’e bir soyadı bulmaya çalışırken, birlikte başlamış olduğumuz yolculuğumuz olağanca hızıyla devam ediyor. Bu yolculuğumuz esnasında değişik yerlere gidip, değişik insanlarla tanışıyoruz ve bunun tabii bir sonucu olarak birçok yeni fikri etüt etme şansını yakalamış oluyoruz. Bunlardan sonra Malcolm’e dönüp bir soru soruyorum ve o da şu: Neyi arıyoruz ve neden böyle bir arayış çabası içerisindeyiz? Malcolm bana dönerek şunları söylüyor: Bak evlat, bir şeyi neden ararsın biliyor musun diye soruyor. Hayır, bilmiyorum diye bir cevap veriyorum ben ve sonra Malcolm bana bir şeyi kaybettiğin zaman onu bulmaya çalışırsın diyor ve şöyle devam ettiriyor: Biz ikimiz de kim olduğumuzu, nereden geldiğimizi ve ne olacağımızı bilmiyoruz gerçek anlamda. Bu gezintimizin amacı da kendimize bir kimlik bulmak, yani olmak istediğimiz insanın kim olduğuna karar vermek. Bu yüzden benim soyadım X idi çünkü ne olduğumu bilmiyordum, yani senin anlayacağın X benim bilinmezliğimi temsil ediyordu ama ben kendime bir kimlik buldum bu gezinti ile birlikte. Artık yeni bir ismim ve soy ismim var ve o da Malik El Şahbaz. Bu konuşmalardan sonra çıkmış olduğumuz yolculuğun bittiğini fark ediyorum üzülerek de olsa. Ama filmin bitmesi aslında benim için bir başlangıçtır kendimi tanımam ve ona uygun bir kimlik bulmam hususunda. Malcolm, filmde kendine bir kimlik bulduğunu söyledi ama peki ya ben? Sanırım ben daha ne olduğumu ve ne olmak istediğimi bulamadım, o yüzden benim yolculuğum hâlâ devam ediyor. Okuduğumuz her kitap ve izlediğimiz her film bizi farklı dünyalara doğru bir gezintiye çıkartır. Bu seferki yolculuğumuzda rotamız daha çok kendimizi sorgulamak ve kendimize bir kimlik bulmak üzerineydi. Bu film sayesinde kendimizi yeniden sorgulama imkânı bulduk ve belki de kendimiz üzerimizdeki kalıplaşmış bazı fikirleri değiştirme imkânı bulduk. Böylelikle arkadaşlar ben de yazımın sonuna geldim ve bu son bölümde sözlerimi şöyle bitirmek istiyorum: Eğer siz de kendinizi sorgulamak istiyorsanız, Spike Lee’nin çektiği Malcolm X adlı filmi izlemek iyi bir başlangıç olabilir… Umur Çetin Sendeki Senle Tanıştın Mı? Kavgacı bir insan mısınız? Değilseniz bile herkes en az bir kere kavga etmiştir. En son ne zaman kavga ettiğinizi hatırlıyor musunuz? Peki ya kavganın nedenini? Belki önemsiz bir sebepten ötürü kavga ettiniz, belki de kavganızın nedeni çok önemliydi. Sadece başkaları ile mi kavga edersiniz yoksa kendinizle de kavga ettiğinizolur mu? Kendinizle kavga ediyorsunuz muhtemelen, çoğu insan kendisiyle savaş halinde değil mi zaten? Kendinizle kavga etmenizin nedeni belki de kendinizi iyi tanımıyor olmanızdır. Kendinizi iyi tanıdığınızı düşünüyor musunuz? Evet dediğinizi duyar gibiyim fakat sorumu sorarken kendini iyi tanımaktan ne kastettiğimi söylemedim ve söylemeyeceğim de ama siz yine de yazının sonuna doğru tekrar cevaplayın sorumu. Belki fikirleriniz değişir, kim bilir? İnsan çok karmaşık bir canlı türü, bu yüzden insanı iyi tanımak kolay olmasa gerek fakat insan hakkında biraz fikir sahibi olma şansımız var. Çoğu insan kendini merak eder ve tanımak ister. Kendisiyle ilgili bilmediği şeyler öğrenme fikri büyük bir heyecan uyandırır insanda çünkü kendisinden bile sakladığı şeyler olduğunun farkındadır. Bu çocuksu heyecan duygusuyla insan, kendi doğası ile sahici bir ilişkiye girer. Zaman zaman kendini anlayamaz ve yaptığı davranışlara anlam veremez çünkü insanın yakından tanımaya çalıştığı şey tahmin edilenden çok daha uzakta ve derindedir. Bu kadar derinlere ulaşmaya çalışmak insanın kendisine savaş açmasından başka bir şey değildir. Bu savaş kaçınılmazdır. İnsanın kendini tanıması ve kendi temelini dikkatlice açığa sermesi gerekir. Kendini iyi tanıdığını zanneden insanların bile kendileri hakkında hiçbir fikirlerinin olmadığı sık sık fark edilir. Bu yüzden insanın kendini tanıması genelde bilinç dışı etkilerin bulunması olarak algılanır fakat bu bir kavram yanılgısıdır. Aslında kendini tanımak kendi ruhsal süreçlerinin işleyişini anlamaktır. Bilinçaltımıza yerleşen tahripkâr yönelimler bizi bu savaşın odağı yapar ve kendini tanıma uğraşı içine giren her insan kendini sihirli bir çekim alanının içinde bulur. Benlikleri onları içine çağıran karanlık bir ev olmuştur artık. Bu evin içini düşünmek ürkütür insanı. Aslında bu korku insanın doğasında olan bir şeydir ve insanın yararınadır. Benliğimizin anlaşılmamasını sağlayan düzenekler vardır. Bunlar insanın, iç dünyasını bilmesini engelleyen bariyerlerdir. İşte bu bariyerler ruhumuzun derinliklerindeki kötü eğilimlerin dışarı çıkmasını da engeller ve bizi dizginler. Kişi kendini tanıyarak zayıf taraflarını yüzeysel olarak örterken en derin şüphelerini bilinçaltına gömmüştür. Kendini tanıma sonu olmayan bir süreçtir fakat sabırlı olup aşama kaydederek olumlu sonuçlar almak mümkündür. İnsan bir tarla gibidir, uygun tohum tespit edilip yeterince sulanırsa verimli hale gelir. Tarlanın verimi arttıkça, yani insan kendini tanıdıkça ikinci bir şansın olmadığı bu hayatta doğru kararlar vererek daha fazla huzur bulur ve keyif alır. Kendini tanımayı başaran insan daima mutlu olduğu zannedilen insan olmuştur hatta belki de en mutlu olandır. ‘Düşün necisin, nesin, Ve kimin hükmündesin. Yıldızlar, güneş ve ay Dipsiz, bucaksız uzay Okyanuslar kıt'alar Noktadaki noktalar Gel düşün dedim demin Bu ilahi sistemin İçinde dünyayı bil Zerrede zerre değil Kan, kemik, sinir ve et İzne bağlı hareket Sadece bünyeni sen Ah düşünsen; düşünsen Cehlinden kurtulursun Allah'ını bulursun’ Hayati Vasfi Taşyürek Kendini tanıma uğraşı iç dünyamınızın derinliklerine doğru katman katman inilen bir yolculuktur. Bu yolculukta insan kendisi ile iletişime geçmektedir bu yüzden aklını da kaybedebilir, mutlu da olabilir. Mevlana kitaplardan önce kendimizi okumamız gerektiğini vurguluyor ama tüm bunlara gerçekten gerek var mı? Daha çok şey söylenir bu konu ile ilgili ama ne gerek var uzatmaya? Zaten anlamlar satır aralarında saklı. Kaynakça (y.y). (t.y). [Fotoğraf] http://www.youne.com/how-to-stop-running-away-from- yourself/ adresinden elde edildi. (Kidwai A.). (t.y). [Fotoğraf] http://productivemuslim.com/increasing- productivity-lesson-5-know-yourself/ adresinden elde edildi. Aydın H. (2014, 7 Aralık). [Fotoğraf] http://pencerem.org/2011/03/bardagin- dolu-tarafi/ adresinden elde edildi. (y.y) (t.y). http://www.antoloji.com/kendini-bilmek-siiri/ adresinden elde edildi. Nil TURAN HAYAT BİRLİKTE DAHA GÜZEL ‘The Straight Story’ adlı filmi çok isteksiz bir şekilde izlemeye karar versem de filmin sonunda öyle tatlı bir sonla karşılaştım ki… Zamanın nasıl geçtiğini anlamadan film bitmişti. Başkarakter Alvin Straight sıradan, yaşlı ve yaşı nedeniyle kendi işlerini zorlanarak ancak halledebilen, kızıyla beraber küçük bir kasabada yaşayan bir adamdır. Bir gün yıllardır konuşmadığı ağabeyinin kalp krizi geçirdiğini öğrenir ve araba kullanamamasına, kızının da karşı koymasına rağmen bir çim biçme makinesiyle çok uzun sürecek yolculuğuna başlar. Alvin’in cesaretine hayran kaldım, çünkü neredeyse seksen yaşında olmasına rağmen cesaret edip kilometrelerce yolu, üstelik de bir çim biçme makinesiyle gidiyor. Kendi kendime soruyorum ‘acaba ben de yapabilir miydim ?’ diye, ama herhalde cesaret edemezdim. Daha araba kullanmaya bile yeni alışmışken bir çim biçme makinesiyle seyahat etmek zor olurdu. Alvin’in ağabeyi için günler boyunca tek başına yollarda zaman geçirmesi beni duygulandırdı. Bu dönemde böyle bir olay yaşanır mıydı emin değilim, çünkü insanların birbirine olan bağlılığı körelmiş durumda maalesef. Bunun nedeni hayatı hızlı yaşıyor olmamızdan kaynaklanıyor olsa gerek. İş hayatımız, sosyal hayatımız derken ailemizle olan ilişkilerimizi geri plana atıyoruz. Aslında ailemizle olan bağımız en paha biçilemez olanıdır. Çünkü zaman içerisinde aile bireyleri teker teker eksildiğinde gittikçe yalnızlaşırız ve yakınımızda desteğini alacağımız, bizi karşılıksız seven kimseyi bulamayız. Bununla beraber bir ablam olduğu için çok şanslıyım, çünkü başıma gelen her türlü iyi veya kötü olayda ablam her zaman yanımdadır; onun desteğini hissetmek bana güç verir ve yalnız olmadığımı düşünürüm. Alvin de bu zor durumunda ağabeyinin onun yanında olması gerektiğini düşünerek, yol boyu gelişen bütün olumsuz şartlara rağmen sonunda ona ulaşır. Karşılaştıklarında, geçmişteki anlaşmazlıklarını unutarak birbirlerine kavuşmanın onları çok mutlu ettiğini hissederler. Alvin kardeş olmanın önemini ağabeyinin geçirdiği bu kötü olay sayesinde anlar. Mutlaka böyle kötü bir olay mı olması gerekiyor insanların barışması için? Ben buna kesinlikle karşıyım. Daha yarın ne yaşayacağımız belli değilken neden bu kadar olayları uzatıyoruz ve üzüyoruz birbirimizi? Hayatın kısa ve kimseyi üzmeye değmeyeceğini bana etrafımdaki kaybettiklerim öğretti. Hayata karşı artık daha anlayışlı ve iyimser olmaya başladım, ne zaman nerede ve ne olacağı hiç belli olmadığından, ben de insanları üzmemeye gayret gösteriyorum. Ayrıca aramın iyi olmadığı insanlarla bile aramı düzeltmeye çalışıyorum, çünkü Alvin gibi yaşlanana kadar içimde herhangi bir kimseye karşı öfke veya nefret ile yaşamak istemem. Diğer taraftan insanlarla ilişkilerimde güzel anları paylaşmak da beni mutlu eder. Evlenirken bile nikâh memuru iki tarafa da ’iyi günde kötü günde’ birlikte bir yaşam sürdürmelerini söyler; buradan da insanların her türlü durumda birbirlerine ihtiyaçları olduğunu çıkartıyorum. Belki de Alvin’in aklında ağabeyiyle geçirdiği olumsuz olaylar baskın olduğu için küslükleri bu kadar uzun sürmüş; ama karşılaştıklarında bu küslüğün ne kadar gereksiz olduğunu fark edip birlikte geçiremedikleri bunca zamanın hayatlarında ne kadar büyük bir kayıp olduğunu eminim düşünmüşlerdir. İşte bu noktada yıkıcı değil yapıcı olmayı seçmemiz her türlü ilişkimizin devamlılığı açısından daha doğru bir yaklaşım olur diye düşünüyorum. Ben de bu yoldan yürümeye elimden geldiğince gayret edip; bu gayretlerimin de sonuçlarını alıyorum diyebilirim. Gene Alvin’in yaşadığı hayata dönersek kendi yalnızlığı içerisinde sadece kızıyla sürdürdüğü hayatı tercih etmiş, belki de bu duruma mecbur kalmış, bunu bilemiyoruz; ben eğer mecbur kalmamışsam kalabalık içerisinde o kalabalıktan aldığım enerjiyle yaşamımı sürdürmekten yanayım. Bu kalabalık bana bir şeyler öğretmekle beraber duygusal olarak da ruhumu okşar. Demek istediğim hayatı birbirimize zorlaştırmadan keyifle yaşamayı tercih etsek, olumsuzlukları hoş görerek daha affedici ve ‘’ben’’ değil ‘’biz’’ olsak; eminim herkes çok daha mutlu bir hayat sürer. MİRA TARHÜK TURK 101-12 YENİDEN Çaresizliğe, mutsuzluğa ve tabii umutsuzluğa… Kendini eksik hissettiğin, yarım kaldığın her ana en güzel ilaç, bir anda çıkarmış insanın karşısına. Bunu kendimi en yalnız hissettiğim, en her şeyden vazgeçtiğim anda, en büyük sığınağım olan müziğin sonsuz dünyasında gezinirken öğrendim. Bazen kalbinizde garip bir ağrı hissedersiniz, taa en derinlerden gelen. Yalnızlık, mutsuzluk tüm vücudunuzu sarar. Artık hiçbir şeye inancınız ve hiç kimseye güveniniz kalmamıştır hatta. Eşyanın sadece eşya, gökyüzünün sadece gökyüzü, sözlerin sadece söz, uzun lafın kısası her şeyin anlamını yitirdiği zamanlardır bunlar. Sadece yaşamsal faaliyetlerle hayat sürdürülür, yaşam demeye bin şahit istercesine… Ben bu bahsedilen ağrının ne demek olduğunu çok iyi bilenlerden oldum uzunca bir süre, yazık ki.. Ve bu ağrıdan kurtuluşum da; en beklemediğim anda, hayatıma yeniden anlam katan, bana ne için nefes aldığımı hatırlatan o konser sayesinde oldu. Bundan yaklaşık bir yıl önce; kendimi en bitik hissettiğim zamanlarda aldığım bir telefonla kendimi bekli de bu ülkenin gelmiş geçmiş en önemli müzik dehalarından olan ve pek tabii benim ben olduğum zamanlar her şarkısını defalarca dinlediğim Mazhar Fuat Özkan üçlüsünün konserinde bulmuştum. Kendi depresif yaşantımdan hiç çıkmak istemeden, ayaklarım geri geri basarcasına gittiğim bu konserde; şans bu ya, normal şartlarda deliler gibi hayranı olduğum Mazhar Alanson’u tüm duygusuz bakışlarımla en önden izleme fırsatı yakalamıştım. Başlarda ruhtan ayrı bir beden olarak gittiğim, söylene söylene mekana girdiğim o konser, her notasını ezbere bildiğim o şarkının girişiyle bu sefer bende bambaşka bir anlama sahip olmuştu. İki şarkı çaldı, üç şarkı çaldı, yavaş yavaş eski beni hatırlar oldum. Etrafıma neşe saçtığım, hayallerle yaşadığım zamanlar, yakın ama bir o kadar uzak mazi olarak gözlerimin önüne gelmeye başladı. İşte tam o sırada üstad Mazhar Alanson, içinde bulunduğu onca sahne ışığı arasından bakışlarımdaki ruhsuzluğu fark etmiş olacak ki, gelecekten sıfır beklenti süren hayatıma bir nokta koydu. Gözlüğünü çıkardı, sorgulayan bakışlarla uzunca gözlerime baktı, ardından ‘’Benim hala umudum var..’’ sözleriyle şarkıya girdi. Daha önce defalarca duyduğum, dinlediğim sözler; uzun zamandır varlığından şüphe duyduğum tüm hislerimi yeniden canlandırmaya başladı. Dakikalar önce bir yabancıyı hatırlarmışçasına hatırladığım, dimdik ayakta durduğum hallerim bir anda içimde ben hala buradayım dercesine kıpırdanmaya başladı. ‘’Güzel günler bizi bekler, eyvallah dersin olur biter’’ geldi sözlerin devamında, göz kırptı ve salondaki kalan binlerce insana hiç fark ettirmeden hayatıma dokundu. Bu sözleri duyduktan sonra yanımda duran kişiye baktığımda yüzümde çok uzun bir zaman sonra buruk bir gülümseme hakimdi. Ben bunca zaman kendime bunu neden yaptım isyanlarıyla dolu buruk bir gülümseme, merak etmeyin ‘’geri dönüyorum’’ diye haykıran. Beni belki de aylar sonra ilk defa yeniden dolu dolu bakarken görmüşlerdi, en güzel yanı gülümsemem onca zaman sonra yeniden gülümsetmişti. Tüm bunlardan aldığım güçle o an anlamıştım, vazgeçmek için her zaman çok erken. Hiçbir zaman hiçbir dert, gözlerinin içi gülen bir insanken bomboş bakışlara sahip birine dönüşmek için yeterli değil. Sadece sahnelerden tanıdığım, beni hiç tanımayan bir insanın, tek bir şarkı ile bende yarattığı farkındalık, kendimle yaşadığım yüzleşme beni yeniden ben yapmıştı. O gün anladım ki bu hayatta ne zaman kimin nasıl hayatınıza dokunacağı hiç belli olmaz. Bazen küçük bir bakış, bazen tek cümle, bazense bir şarkıdan duyulan küçük bir tını. Her zaman ayağa kalkıp sıfırdan başlayacak kadar genciz. En çıkmaz sandığınız sokaklara ışık tutup, size çıkışı gösterecek, elinizden tutup yardım edecek bir şeyler hep vardır, eğer görmek isterseniz…İnsan istedikten sonra en umutsuz olduğu zamanlara her an güneş doğabilir. Kişi mutlu olmak istedikten sonra önünde hiçbir engel engel değildir. Asla unutulmaması gerek: İnsan umut ettiği sürece vardır; umutlarıyla yaşar, umutsuzluğuyla solar. Dipnot: Kullanılan fotoğraf, bahsedilen konserde tarafımdan çekilmiştir. Furkan Akdağ AŞKIN ÇEKİM DALGALARI TEORİSİ Aşk sınır tanır mı? Peki herkes âşık olabilir mi? Âşık olanlar ise nasıl gösterir bu aşklarını? Mesela paylaşırlar mı tüm hissettiklerini, onları heyecanlandıran şeyleri? Tüm soruların cevapları tarihin en büyük fizikçilerinden biri olan Albert Einstein’ın teori isimleri gibi ‘göreceli’ değil midir aslında? Einstein demişken, sahi ‘Einstein ve aşk’ birbirlerinden çok uzak iki kelime gibi duruyorlar. Peki gerçekten öyle mi? Tarihin en büyük fizikçilerinden birinin nasıl sevdiğini görmek, bu kelimeye bambaşka bir boyut kazandırıyor şüphesiz ki. Konumuz aşk olunca ve Einstein üzerinden gidilince enteresan şeyler çıkıyor tabii ki ortaya. Herkesin çatı katında bir kutuda, odasındaki çekmecesinde, kısacası elbet bir yerlerde vardır mektupları veya günlüğü. Fakat mektubun yazarı Einstein olunca işler biraz değişiyor tabii ki de. İlk olarak aşk dediğimiz şeyin aslında limitlerinin olmadığını, kim olduğunuza bakmaksızın sizi etkisi altına alabileceğini, hatta ve hatta sevdiğiniz kişi ne kadar uzakta olursa olsun ondan kopmama isteği yaratabilecek bir duygu olduğu ısrarla fark ettiriliyor. Zaten aslında kim olursak olalım ‘Gidip bir tur âşık olup geleyim.’ deme şansımız yok. Einstein da diyemeyenlerden biri işte. ‘Einstein insan değil mi, tabii ki âşık olabilir’ tarzı bir yorum yapılabilecek olsa da 160 IQ’su olan fizik dehasının böyle delicesine âşık olması enteresan bir olay olarak görülebilir kesinlikle. Her sevincin paylaşılacağını görebiliyoruz sevdiği kadına yazdığı mektupta yeni ortaya atılan heyecan verici bir teoriden bahsederken, devamlı onu düşündüğünü görebiliyoruz ne kadar kırgın veya hasta olsa bile âşık olduğu biricik fräulein’ine yazma isteğini bastıramadığında. Aşkın en saf ve güzel hallerinin nasıl olabileceğini gösteriyor bize bu fizikçi. Sevdiğimize sadece ‘Seni seviyorum’ diyecek halimiz yok ya. Farklı sevmemiz gerekiyor biraz. Tabii ki sevdiğimiz kişinin özellikleri ve ilgi alanları doğrultusunda olmalı bu sevgi sözcükleri. Einstein şanslı ki sevdiği de kendisi gibi fizikle uğraşan bir insan. Yani ‘Einstein böyle söylemiş’ deyip gidip sevgilimize ‘1 sayısının 0’dan sonsuza giden integrali kadar seviyorum seni’ tarzı şeyler demiyoruz tabii ki de. 1 sayısının 0’dan sonsuza giden integrali sonsuz olsa da sevdiğimiz kişi matematikçi değilse havada kalan, anlamsızlığın sınırlarını zorlayan bir iltifat olarak kalacaktır sadece. Ama aslında demek istediğim farklı sözcüklerle göstermeliyiz sevdiğimizi. Mesela sevdiğimiz edebiyatla uğraşan biriyse sevdiğimizi söylemek yerine bunu anlatan şiirler, şarkılar gönderebiliriz. Hitap şekillerimiz de buna dahil aslında. Örneğin ‘aşkım’ kadar basit ve sık duyulan kelimeler kullanmaktansa aranızdaki muhabbetlerin birinde geçen daha tatlı bir sevgi sözcüğü kullanmamız çok daha iyi bence. Kendi kullandıklarım arasından örnek verecek olursam ‘Bambi’ kelimesi, diğer basit ve çok kullanılan kelimelerden çok daha iyi mesela. Herkes sever ve herkes bunu bir şekilde belli eder. Kim olursanız olun, ‘Eros’un okunu yemenin yarattığı duygu’ kimsenin kaçamadığı, evrensel bir duygu ne de olsa. Önemli olan sevmemiz, bunu gerçekten hissetmemiz ve hissettirmemiz. Sözcüklerimiz yetmez bazen, ‘seviyorum’ kelimesi her zamankinden daha basit gözükebilir bazı zamanlarda. Sözcükleri daha fazla kullanmak yerine mesela karşımızdakinin sevdiği, duygumuzu da çağrıştıracak bir şey verebiliriz. Gül vermek en yaygın ve en etkili şeylerdendir uzun yıllardır. O gülü vermek sözcüğün yetmediği yerde sevdiğimizi gösteren bir sembol olabilir ve sonuç olarak hissettirmeyi başarırız ne de olsa, çünkü herkes az çok farkındadır bu his olmadan bir şeylerin eksik kalacağının. Özet olarak ünlü Fransız yazar Madame De Scudery’nin de dediği gibi: ‘İnsan sevmeye başladı mı, yaşamaya da başlar.’ Yeşim AYDIN-102/68KİŞİSEL MENKIBESimyacı romanı; okunduktan sonra okuyucularında hayata, mutluluğa ve kendi kişisel menkıbemize dair büyük farkındalıklara yol açan ve bu sayede çevremizde olup biten her şeyin aslındabir anlamı olduğunu bize farkettiren bir eser. Romanın başkahramanı olan Santiago adlı bir genç çobanın başından geçen, İspanya’dan Mısır’a kadar uzanan bir serüven masalsı bir dille anlatılmış ancak romanda gerçek hayata dair pek çok bağlantılar bulabiliyoruz. Bir nasihatname olarak da ele alabileceğimiz bu yapıtta; kendi kaderimize, mutluluğumuza veya başımızdan geçmekte olan olaylara yön vermemizin mümkün olup olmadığı anlatılarak okuyucularına kendi hayat serüvenlerine dair bazı tavsiyeler veriliyor. Bir hayalimizi gerçekleştirme olasılığı yaşamımızı ilginçleştirir ancak bu düşümüzü neden gerçekleştirmeyiz, nelerden korkarız, önümüze çıkacak engellerde ne tür davranışlar sergilemeliyiz şeklindeki sorularımızın tüm cevapları bu kitapta yer almaktadır. Aynı rüyayı tüm hayatı boyunca sadece iki kez görmüş olan bir çobanın, bunların bir rastlantı olmadığına inanarak rüyalarının anlamını bulmak için başladığı kendi serüveninde verilen mesaj; insanların kendi yazgılarını seçme şansından yoksun olmadıklarıdır. Çünkü hayatımızda önümüze çıkanbazı fırsatların veya anlamlandıramadığımız bazı rastlantıların aslında mutlaka bir anlamı var ancak biz, bunları değerlendirme noktasında ya geri adım atıyor ya da hiçbir zaman bu rastlantıların sahip oldukları anlamları bulmaya çalışmıyoruz. Yaşamımızın denetimi kendi ellerimizden kaçtığı zaman, kadere teslim oluruz ancak bilmeliyiz ki ipleri elimizde tutarak kendi kaderimizi kendimiz oluşturabilir ve hayatımızı bu yönde idame ettirebiliriz. Bütün günler birbirine benzediği zaman insanlar, güneş gökyüzünde hareket ettikçe, hayatlarında karşılarına çıkan iyi şeylerin farkına varamaz olurlar. Kendi hayatımızda gündelik işlerle uğraşmakla o kadar meşgulüz ki, hayatın bize sunduğu, hatta bazen farketmemiz için birkaç kez önümüze çıkardığı ancak bizim bir türlü farkedemediğimiz fırsatlar, aslındabize çok farklı bir yaşam olanağı sunuyor. Farklı bir yaşamdan kasıt bulunduğumuz konumdan daha üstbir hayat seviyesi değil de “kendimizi kendimize kanıtlama durumumuz” aslında ve bu da bizlere kişisel menkıbemizin ne olduğunu, ne istediğimizi ve nasıl başardığımızı en iyi ispatlayan durum. Romandaki genç çobanın serüveninde birçok zorluklar vardı, devam etmekten korktu bazı zamanlar ama her zaman önüne çıkan işaretleri izleyerek hayatını çok farklı bir yere taşıdı. Çoban, kendi hayatından memnun, sürüsü ile birlikte her yeri gezip görebilen, hayatını idame ettirecek parayı kazanan bir gençti ama şunu da biliyordu ki o da herkes gibiydi; dünya gerçeklerine oldukları gibi değilde olmalarını istediği gibi bakıyordu, ama bunu değiştirmek için hiçbir şey yapmıyordu. Herkesin sahipolduğu veya olabileceği bir hayatı yaşarken, tüm her şeyini geride bırakarak, bütün olumsuzlukları göz önüne alarak, şu anda bulunduğu konumdan belki de daha kötü bir noktada kendini bulacağı ihtimaline karşın, her şeye ve herkese rağmen kendi isteklerinin farkına vararak bir şeyler yapma kararı aldı. Kitapta en çok etkilendiğim kısımlardan biri, çobanın bu kararı alma kısmıydı çünkü bana göre insan bir şeye karar verdiği zaman, o sırada hiç aklına gelmeyen veya sonrası için hayal dahi etmediği bir yöne doğru hayatını sürükleyip yaşamaya başlar. Hiçbir zaman iyi şeyler birbirini takip etmez, tıpkı kötü şeylerin de birbiri ardına yaşanamayacağı gibi. Biz insanlar hayatın kötü taraflarına o kadar çok takılıyoruz ki, önümüze çıkabilecek zorlukları veya kötülükleri düşünürken en güzel yaşanabilecek dakikaları harcıyoruz aslında. Ne geçmişte ne de gelecekte yaşayamayız çünkü biz şu anda şu zaman diliminin içinde yaşıyoruz ve bizi sadece bu ilgilendirmeli çünkü ancak bu şekilde mutlu bir insan olabiliriz. İnsanların inançlarına göre yorumlanabilecek işaretler, doğanın bize sunduğu veya Tanrı tarafından bize bahşedilen birtakım durumlar, ancak iyi değerlendirildikleri zaman hayatımızda önemlideğişikliklere yol açarlar. İyi bir okula gitmek, para kazanmak, aile kurmak vb ihtiyaçlar tüm insanlık için ortak şeylerdir ancak tüm insanlar içlerinde bambaşka hayatlar barındırır ve kendi içimizdeki hayatı yaşamamız için ne kadar kararlı olursak, o kadar fırsat sunar hayat bizlere. Önemli olan o istediğimiz hayata ulaşmak olsa da, aslında daha da önemli olan şey kendimizin farkına varmak, isteklerimiz doğrultusunda karar verip hareket geçmek ve bu serüven boyunca kendimize pay çıkarttığımız derslerdir.Celal Bayraktar 21501801 İNTERNETİN KARANLIK YÜZÜ: DARK NET İnternet her gün herkesin kullandığı bir araç. Artık insanlar o olmadan bir şey yapamaz hale geldiler neredeyse. İnternetten yapabileceğimiz şeylerin bir sınırı yok. Belki bizim gördüğümüz internette bir sınır var gibi görünebilir ancak bu sadece buz dağının görünen kısmı. Görünmeyen ve karanlık internet olarak adlandırılan kısımda ise gerçekten yapabileceğiniz şeylerin bir sınırı yok. Kiralık ev ilanı koyar gibi kiralık katil ilanlarının koyulduğu, un satar gibi uyuşturucu satılan bir yerden söz ediyoruz. Tabii ki bu kısma ulaşmak öyle Facebook, Twitter’a ulaşmak kadar kolay değil. Bunun için özel bir tarayıcı ve sitelere ulaşmak için de özel URL kullanmanız gerekli. Jamie Bartlett Dark Net adlı kitabında internetin yeraltı dünyasını konu alıyor. Yazar kitabı çok ilgi çekici bir dille yazmış ve karanlık interneti en ufak ayrıntısına kadar anlatmış. İnternetin karanlık tarafı internetle işi olan yani nerdeyse herkesin duyduğu ama kimsenin tam olarak bilmediği apayrı sanal bir dünya. Ve bu dünyada yasak yok. İstediğiniz her şeyi yapabiliyorsunuz ve bunları yaparken kimliğiniz kimse tarafından bilinmiyor. Bu sitelere ulaşırken kullanılan Tor isimli özel bir tarayıcı sayesinde bütün kimliğiniz koruma altında oluyor. Öyle ki FBI, CIA gibi dünya çapındaki örgütler bile buradaki insanların gerçek kimliklerine ulaşamıyor. Karanlık dünyanın diğer bir yanı ticaretlerin güvenlik ve iz sürülememesi amacıyla sadece Bitcoin denilen özel bir para birimi, sanal para diyebiliriz, aracılığıyla gerçekleştirilmesi. Aynı döviz gibi bitcoin’in de değeri sürekli artıp azalıyor ve gerçekten en değerli para birimi diyebiliriz. “Dark Net” adlı kitapta karanlık internetle ilgili ilgimi en çok çeken kısımlardan bir tanesi spor bahsi yapar gibi kişilerin ölüm tarihleri üzerinden bahis yapabildiğinizin anlatıldığı kısımdı. Karanlık internette “Suikast Borsası” isimli bir site var. Siteye girdiğinizde size yapmanız gerekenleri söylüyor. Toplamda beş adet talimat var. Listeye bir isim ekle, eklediğin isim için toplanan kısma para koy, kişinin öleceği zamanı tahmin et, doğru tahmini yapan toplanan parayı alır. İnsanlar birilerinin ölümlerini tahmin edip ortaya para koyuyorlar ve aslında işin daha da ilginçleştiği kısım 5. ve son talimat: “Tahmininizin gerçekleşmesi tamamen size bağlı.” (Bartlett 12) Yani tahmininizin tutması için yine karanlık interneti kullanarak kiralık katil tutup kişinin öleceği zamanı belirleyebilirsiniz. İnternetin bu kısmı fazla biçimde rahatsız edici olabilir. Başkalarının hayatları üzerine bahis yapmak bile insanın kanını dondurmaya yetse de karanlık internette yapabileceklerinizin yanında bu gerçekten çok “masumane” bir olay. Her ne kadar aşırı rahatsız edici içerikler olsa da, karanlık taraf bazen iyi amaçlar için de kullanılabiliyor. Örneğin birçok kişinin ölümünden sorumlu bir kişiyi buradaki özel insanlar sayesinde yerini tespit edip kanuna teslim edebilirsiniz. Tabii bu karanlık internet kullanıcıları için çok iyimser bir yaklaşım. Eğer günlük hayatımızda kullandığımız interneti dünya olarak düşünecek olursak, karanlık internet evrenin ta kendisi olur. Aklın almayacağı kadar geniş bir yer ve durmaksızın genişlemeye devam ediyor. Karanlık dünyada hiçbir şeyin sınırı yok. Ve kimse kimin kim olduğunu bilmiyor, sadece takma isimler. Karanlık internet aleminin en azılı isimlerinden birisi, gerçek dünyada herkes tarafından sevilen, nazik bir insan olabilir. İnternetin bu karanlık dünyasına girebilmek için tek yapmanız gereken tarayıcıyı indirip özel URLleri girmek ancak bunu yapacak kadar cesaretli misiniz? KAYNAKÇA Bartlett, Jamie. The dark net. Random House, 2014. RENKLERE BOYANMAKRenkler, her zaman en sevdiğim şey olmuştur. Herkes için olduğu gibi benim için de her rengin ayrı ayrı onlarca anlamı var. Siyah özellikle, benim için karanlıktan çok aydınlığı çağrıştırması, mavi yerine yeşille huzur bulmam ve daha onlarcası. Peki bu kadar sevdiğim renklerle kaplı olmak nasıl bir duygu olurdu? Aslında uzun yıllar resim yaptım ve boyalarla zaten iç içeydim ama daha önce renkli koşu veya yine renklerle olan bir konser tarzı etkinliklere hiç katılmamıştım ve katılmayı gerçekten çok istiyordum. Bu isteğimi gerçekleştirmek yapılacaklar listemde üst sıralarda yer alıyordu. Her şeyin bir zamanı ve yeri olduğunu düşünürüm. Ankara’da bir türlü gidemediğim bu etkinlik bir anda en sevdiğim şehirde, Berlin’de, kendimi içinde bulduğum bir etkinlik oldu.Sadece dil öğrenmek için gittiğim şehirde kimseyle tanışmadan geçirdiğim sıkıcı günlerin ardından kursun başlaması ve yeni insanlarla tanışmanın verdiği heyecanla -neyse ki hepimiz yeni şeyler yapmak, eğlenmek istiyorduk- kendimizi her gün bir şeyler planlarken bulduk. Şehrin altını üstüne getirdik demek pek de yanlış olmaz sanırım. Bir turistten çok resmen orada yaşayan insanlar gibi etkinliklere katılmak ve daha bir sürü şey inanılmaz bir deneyimdi.Bu etkinliklerden birisi, belki de en eğlencelisi, Holi Festival of Colors -kutsal renkler festivali gibi çevirirsek eğer ve benim için renklerin ne kadar kutsal olduğunu düşünürsek- gerçekten de deneyimlediğim en güzel festivaldi. Buna bir de Berlin faktörünü ekleyince en sevdiğim anılarımdan biri olması kaçınılmaz oldu. Biletlerimizi aldıktan sonra heyecanla beklemeye başladım. Bir önceki gece inanılmaz yorulmuş olmama rağmen sabah erkenden kalkıp, hazırlanıp küçük bir çocuk gibi arkadaşlarımla buluşacağımız saatin gelmesini bekledim. Benim yaşadığım yer buluşma noktasına en yakın olduğu için erkenden çıkıp ana istasyonda beklemeye başladım. Teker teker geldiler ve güzel bir yemeğin ardından şehir merkezinden trenle yarım saat uzaklıkta Olympischer Platz adlı bir bölgeye gittik. Trenden indiğimiz anda festivalden gelen müzik seslerini gayet net bir şekilde duyabiliyorduk.Giriş kapılarına geldiğim zaman ilk dikkatimi çeken şey tabii ki her şeyin inanılmaz bir düzen içinde olmasıydı. İçimden yüzlerce kere geçirdiğim gibi keşke bizde de böyle olsa klişemi geçirdim ve sırada beklemeye başladım. O upuzun kuyruk, nereden baksan 1 saatte zor geçer dediğim o kuyruk 15 dakika içinde içeri girdi ve hiçbir şekilde kimse birbirine bağırmadı veya kavga etmedi. İçeri girdiğimizde hemen toz boyaları alacağımız bölgeye yöneldim, gerçekten de her şeyden önce gördüğüm ilk stant orasıydı. Kulaklarım çok güzel müzikler duyuyor, gözlerim her yerde efsanevi renkler görüyordu. Bir an önce boyalarımı alıp kalabalığın arasına karışmalıydım. Bana verdikleri karta para yükledikten sonra boyalarımı aldım ve hemen kendimi dans edip deliler gibi eğlenen kalabalığın arasına attım.Genellikle konserleri önden izlemeyi çok sevdiğim için yine kendimi sahneye en yakın olabildiğim bir yere konumladıktan sonra kalabalığın ritmine uyarak hem dans ettim hem boyalarımı fırlattım. Konser ve bu tarz etkinliklerde ne kadar anı yaşamayı sevsem de bu sefer video ve bolca fotoğraf çekmek istedim. Bu esnada ağzıma, burnuma ve gözlerime kaçan toz boyalar gerçekten nefes almamı zorlaştırıyordu ama o kadar eğleniyordum ki hiç umursamıyordum. Boyaların paketinin arkasında yutulması sonucunda tehlikeli bir durum oluşmayacağını da okuduktan sonra aklımda bir şüphe kalmadı. Dilim, saçlarım, kıyafetlerim her tarafım rengarenk olmuştu. DJ’lerin izleyenlere ritim tutturup, herkesin aynı anda havayı rengarenk boyaması gerçekten görülmesi gereken, kalabalığın içinde de uzakta da olsa her seferinde büyülenerek izlediğim bir olaydı. En korktuğum şey ise o gün havanın kötü olmasıydı, açık hava olduğu için her şey mahvolabilirdi. Ama her gün yağmurlu olan Berlin havası bizim yanımızdaydı ve hava bütün gün sıcacıktı.Sanırım 2 saat boyunca hiç durmadan o kalabalığın içinde dans ettim ve hiç yorulmadım. Kendimi dışarı attığımda sadece çok susamıştım, o kadar boya yutmaktan boğazım acıyordu. İçeceklerin olduğu stanta gittim neredeyse alabildiğim her şeyi aldım. En sevdiğim şeylerden biriside bardaklarımızı geri götürdüğümüz takdirde devamlı içecek bir şeyler alabilmemizdi. Arkadaşlarımla kendi aramızda içkilerimizi içip dans ediyorduk bu sefer. Yaptığımız en komik şey ise Türk arkadaşlarımla festival alanının tam ortasında halay çekmemizdi sanırım. Ne kadar sinirlensek de memleket özlemimiz baskın çıkıyordu. Bunun dışında etraftan geçen insanlar aramıza katılıyor, bizimle dans ediyor ve gidiyorlardı. Kendi arkadaşların dışında tanımadığın insanlarla da eğlenebilmek gerçekten çok güzel bir duyguymuş orada anladım. Kimse kimseden çekinmiyor ve herkes birbirine gülümsüyordu. Kendimi gerçekten çok mutlu hissediyordum. Kimse kendini saklamıyordu orada, herkes eğlenebildiği kadar mutluydu. Ben ise yemek yedikçe mutluydum. O kadar güzel kokular sarıyordu ki etrafımı her şeyi yiyesim geliyordu.Dansın, müziğin, yemeğin, içkinin, eğlenebildiğim insanların ve renklerin ortasında olmak çok çok güzel bir duyguydu. Biraz erken terk ettik festival alanını, sebebi de içimizdeki parti aşkını asla söndüremememizdi. Akşam için başka bir planımız vardı ve eve gidip üzülerekte olsa renklerimizden kurtulmamız gerekiyordu. O kadar yorulmuştuk ki çoğumuz trende uyuyakaldık. Tren istasyonundan eve kadarki yolumda üzerimdeki gözlerin bana garipseyerek değil de gülümseyerek bakıyor olması beni apayrı mutlu ediyordu. Su almak için girdiğim marketteki bayanın bana çok eğlenmişsin sanırım çok mutlu görünüyorsun demesi de mutluluğuma mutluluk katıyordu. Evime girip tshirt’ümü çıkardığımda bir anı olması için bir askıya astım ve duşa girdim. Festival alanından çıkarken çalan ve benimde en sevdiğim şarkılardan olan “How Deep is Your Love”ı yüksek sesle söyleyerek Berlin anılarımdan en güzelini noktalamış oldum.1. Fotoğraﬂar bana aittirYağmur SugüneşBerkay YILMAZ DUYMAK DEĞİL GÖRMEK Albert Einstein’ın da sözünü ettiği gibi belki de hayattaki en zor şeylerden birisidir bir duruma ya da bir kişiye karşı oluşturduğumuz, ya da toplumun genel yargılarından dolayı kendince oluşan ön yargıları yıkmak. Çoğu insanın yaşadığı gibi, benim de hayatımda ön yargılarımın sürüklediği kararlar ve sonrasında bu kararların yanlışlığını fark ettiğim dönemler oldu. Bunların en büyüğünü ve hayatımı en çok etkileyenini, üniversite sınavına hazırlandığım sene, gittiğim dershanede yaşamıştım. Bir insana yakıştırmalar yapmak, onun hakkında, bildiğiniz ya da bilmediğiniz şeyleri başkalarına anlatmak, aslında düşündüğümüzden çok daha etkilidir o kişinin ileride kuracağı ilişkilerde veya kuramayacağı ilişkilerde. Örneğin birinin kötü alışkanlıklarından herhangi bir ortamda bahsetmek, giyimini ve kuşamını gözlemleyerek, dışarıdan sadece fiziksel çıkarımlar yapmak yerine, bu gözlemlerin ışığında biri hakkında önceden aklınızda fikirler oluşturmak, o insanın kişilik özelliklerini hiçbir zaman öğrenme fırsatı bulamamanıza sebep olabilir. O kişiyi tanıma fırsatı bulsanız bile, gördükleriniz aklınızda bulunan fikirleri değiştirmek için genellikle yeterli olmaz. Bu yüzden asla insanları kendi oluşturduğumuz ön yargılara göre değerlendirmemeliyiz. Benim de hayatımda bu dersi alabileceğim bir dönem bundan yaklaşık 5 sene önce olmuştu. Uzun süredir aynı okulda okuduğum, hatta bir sene boyunca aynı sınıfta olduğumuz Burak’la hiçbir zaman ikili muhabbetim olmamıştı. Aslında okul genelinde pek arkadaşı olmayan, dışarıdan gözlemlediğim kadarıyla ikili ilişkilerden ve diyaloglardan kaçınan bir çocuktu Burak. Okul genelinde de kendisinin psikolojik sorunları olduğunu söyleyenler, hatta bu durumla dalga geçenler bile vardı. Ben de dalga geçmesem bile, kendisinin gerçekten psikolojik sorunları olduğunu, arkadaşlık kurmak için uygun bir kişi olmadığını düşünüyordum. Sanırsam uzun süre aynı okulda okuyup, bir sene aynı sınıfa paylaşmamıza rağmen hiç iletişim kurmamış olmamızın nedenlerinden biri de buydu. Lise son sınıf öğrencilerinin, artık öyle olmasa da, vakitlerini okuldan çok dershanelerde geçirdiği dönemlerdi benim YGS ve LYS’ye hazırlandığım dönemler. Sabahtan girdiğim, akşamın geç saatlerinde çıktığım dershanede çok fazla arkadaş edinmiştim kendime. Ancak yine aynı ortamda bulunmamıza rağmen hiç iletişim kurmadığım Burak da benimle aynı dershaneye gidiyordu. Aynı ortamda günler hatta saatler geçiriyorduk, dershanenin neredeyse hepsiyle merhabalaşıp sohbet ediyor olmama rağmen, Burak’la bu iletişimin yakınından bile geçmiyorduk. Aslında bu durumu kendime pek de sorun etmiyor, hatta farkına bile varmıyordum. Ta ki bir gün, ikimizin de dershane müdürümüzün klasik ders sonrası cezalarından birini alışımıza kadar. Dersler bittikten sonra ders çalışmak için zorunlu olarak cezaya kalan yalnızca ikimizdik ve Burak ara verdiğimiz bir sırada yanıma gelerek, çalışmalarımın nasıl gittiğini, okuldaki durumumu ve hâlimi hatrımı sormuştu. Şaşırmama rağmen sorularına cevap verip aynı soruları ben de ona yöneltmiştim. Verdiğimiz ikinci arada daha kişisel sohbet ettiğimizde ise bazı zevklerinin benimle uyuştuğunu, hatta ettiğimiz sohbetten hoşlandığımı söyleyebilirdim. Daha sonraki günlerde Burak’la her fırsatta sohbet edip ilişkimizi daha ileri bir yakınlığa taşımıştık. Birbirimizin sorunlarını dinleyip destek olmaya çalışıyorduk. Bütün bir sene boyunca süren bu arkadaşlık daha sonrasında ise devam etti ve hâlâ her sorunumu ve sıkıntımı paylaştığım, her sorununda yanına koşacağım bir arkadaş edindim bu sayede. Gülşen Kılıçaslan’ın Deli adlı romanında da, yaşadığı yerde deli diye anılan, psikolojik sorunlarla boğuşan, kimseyle ilişki kurmadan gözlerden uzak yaşayan Emre isimli karakter ve onunla aynı yerde yaşayan ve ailesi tarafından Emre’yle zorla evlendirilen, senelerce baskı altında yaşayan Elif’in hikâyesi anlatılıyordu. Başta Emre’yle evleneceği için çok fazla şüpheleri olan, bu sebepten dolayı gecelerce ağlayan Elif’in sonradan Emre’ye âşık olması, yaşadığı travmadan dolayı kadınlardan ömrü boyunca uzak duran, onlara düşman olan, ancak koruyucu ve şefkatli yanını ortaya çıkaran Elif’le evlendikten sonra ona âşık olan, kadınlara karşı duruşu ve düşünceleri değişen Emre bana insanların ön yargılarının ne kadar önemsiz olduğunu göstermişti okuduğum bu hikâyede. Deli adlı romanı okuduğumda ikilinin ön yargıları ve daha sonrasında gelişen olaylar, Burak’la olan arkadaşlığımı ve arkadaşlığımızın nasıl oluştuğunu aklıma getirmişti ve ön yargıların insan ilişkilerini nasıl kötü etkilediğini, doğabilecek yeni ve güçlü arkadaşlıkların, sevginin aşkın nasıl önüne geçebileceğini göstermişti. Bu yüzden hiç kimseye, hiçbir sebeple ön yargıyla yaklaşmamalı ve etrafımızdaki insanları tanımak için kendimize şans vermeliyiz. KAYNAKÇA: • Einstein, A. • Kılıçaslan, G. (2016). Deli. İstanbul: Nemesis Berkay Çalmaz İnsanlığın Karanlık Yanı Her ne kadar bir tablonun güzelliği, mutluluğu tasvir etmesi gerektiğine inansam da benim gözümde Guernica bu konudaki istisnalardan biridir. Öyle ki bu karmaşık görünen tablo, benim açımdan tarihe en çok damgasını vuran tablolarından biri olmuştur. Eğer bu tablonun adını ilk kez duyuyorsanız bu karmaşık imgelerden bir anlam çıkaramamış olmanız muhtemel. Dolayısıyla bahsedeceklerimi daha iyi anlayabilmeniz için bu ünlü tablonun tarihini anlatmam gerekiyor. Guernica, İspanya’da bir şehrin ismidir. Bu şehir, İspanya İç Savaşı esnasında 1937 yılında Nazi Almanya’sı tarafından 28 adet bombardıman uçağı ile bombalandı. Guernica’da sadece siviller olmasına rağmen gerçekleşen bu vahşi saldırıda, kaynaktan kaynağa değişen bilgilere göre 175-1600 arası sivil öldürüldü. Bu katliam İspanya doğumlu Picasso’yu derinden yaraladı. Gerçekleşen katliamın ardından Picasso’dan 1937 Dünya Fuarı için tablo yapması istendiğinde bu olayı dünyaya tanıtmaya karar verdi. O günden bu yana Guernica, Picasso’nun en ünlü eserlerinden birine ve benim için insanlığın ne kadar vahşi olabileceğini gösteren en başarılı esere dönüştü. Bu yazımda ise ben, genel geçer tasvirlerin yanında tablonun bende uyandırdığı hisleri ve bazı ögelerin kendimce yorumlamalarını sizlerle paylaşacağım Savaşı hep şeytani olarak biliriz ve sonuçlarının da kötü olacağını tahmin ederiz. Fakat neredeyse hiçbirimiz savaş durumunu tatmadık ve savaş psikolojisinin ne olduğunu bilmiyoruz. Hiçbirimiz kontrolümüzün ötesinde bir ölüm tehdidini tecrübe etmedik. Gökyüzündeki bir karaltı sonrasında yakınlarımızın veya kendimizin ölme ihtimaline şahit olmadık. Kimse ilk paragrafta bahsettiğim vefat eden sivillerin sayısını onların gerçek dünyadaki karşılığını idrak ederek okumadı. Bana göre ölüm sayısının bir yerden sonra insan gözünde sadece bir istatistiğe dönüşmesi, insanoğlunun en büyük dramlarından biridir. Sadece bir ölüden bahsedildiğinde empati kurabiliyorum. O kişinin yarım kalmış hayallerini, yakınlarını, geride bıraktıklarını hayal edip üzülebiliyorum. Fakat sayı belirsiz bir sınırı aştıktan sonra beynim bu dramın boyutunu, o kadar sayıda insanın hayattan silinmesinin üzücülüğünü kavramakta başarısız oluyor. İşte belki de bu eksikliğimiz yüzünden hayatın karanlık tarafındaki insanların yaşadıklarının bir şekilde yüzümüze vurulmasına, aydınlığa çıkarılmasına ihtiyacımız var. İhtiyacımız var çünkü karanlığa göz yumdukça karanlık daha fazla büyüyecek ve bir gün bizim hayatımızdaki ışığın sağladığı belirgin gölgeler, yerini uzaktaki bir ışık parçasına bırakacak. Eğer insanlar karanlığı umursamazsa karanlığın kendilerine uğradığı gün geldiğinde pişman olacaklar. Bütün bunları bilen ve dünyayla paylaşmak isteyen Picasso, benim gözümde eserine resimde yanan gaz lambası görevini vermiş; bize de içeri giren ve acı dolu sahneyi korku dolu gözlerle seyreden kadının sahip olduğu gözleri vermek istemiştir. Resmin sağ üstünde görebileceğiniz aydınlık küçük bir pencere var. İnanıyorum ki bu küçük pencere, karanlığın baskın çıktığı anda dış dünyanın gerçeklikten ne kadar uzak ve önemsiz görüneceğini temsil ediyor. Peki bu karanlığı yayan kim? Ne tür duygular sebep olabiliyor bu denli katliamlara? Elbette tablonun simgeleri hakkında kesin bir yorum yapmam mümkün değil fakat ben, Picasso’nun kurbanlar dışında karanlığın temsilcilerine de tabloda yer verdiğini düşünüyorum. Kollarındaki çocuğuna bakarak ağlayan acı dolu annenin üzerinde bir boğa bulunuyor. Bu boğa ne yaptığının farkında olmayan suçluların ta kendisidir. Tıpkı günümüzdeki gibi savaş emirleri, ölümleri önemsiz bir istatistik olarak gören; belki de kendi eliyle hiçbir can alamayacak insanlar tarafından veriliyor. Bu insanlar ne çocuğunu kaybeden annenin feryadını duyuyor ne de ölen bir insanın cansız yüzüne bakıyor. Bir düğme, bir telefon konuşması masum insanların hayatına mal oluyor. Herkes bir şekilde kendini haklı çıkarıyor. Emri veren kişi, birkaç nesil sonra unutulacak bir idealin gerçekleşmesi uğruna zayiatların önemsiz olduğuna inanıyor. Emri uygulayan ise sorumluluğun kendi üzerinde olmadığını düşünüyor. Fakat tablodaki boğa gibi yaptıklarının sonucunu kendi gözüyle gören normal bir insanın bu haklılık fikrini sorgulamaması imkânsız. Şaşkın gözlerle bakan bu boğanın ifadesi, insana gerçekliğin tokat gibi çarpılmasını temsil ediyor. Boğa belki etrafı inceleyen bir asker ya da önemli bir şey arayan bir komutan olabilir. Fakat yüzündeki veya vicdanındaki ikilem -eğer karanlığa çoktan teslim olmamışsa- her zaman bu tabloda yansıtıldığı gibi olacaktır.Yazım boyunca bu tablonun bendeki yansımalarını size aktarmaya çalıştım çünkü bu tablonun bir bakış atılarak geçilmemesi gereken bir eser olduğuna inanıyorum. Tüm tarih boyunca şiddeti bitirmeye en yakın olduğumuz noktadayız. Geçmişteki kralların bile elinde olmayan imkânlara sahibim. Fakat bütün bu güzelliklere bel bağlamaktan korkuyorum; çünkü bütün sahip olduklarımız bir anda yok olabilir. Dolayısıyla bu tablo bana insanlığın korkunç sonuçlara sebep olabileceği gerçeğini anımsatıyor. Fakat eğer herkes bu tabloyu anlayıp vicdanına yerleştirebilirse karanlığa karşı büyük bir zafer elde etmiş oluruz. Çünkü herkes karanlığın sonuçlarının farkında olursa kimse savaşın hissiyatını ya da birilerinin açgözlülüğü sonucu açlıktan ölüme yaklaşmayı deneyimlememiş olur. Bütün insanlığın karanlık yönlerini yansıtabilecek bu tabloyu işte bu yüzden her insan görmeli ve benimsemeli. KAYNAKÇA Picasso, Pablo. Guernica. 1937. Yağlıboya. Reina Sofía Müzesi. Madrid. Aytül Güldeş 21102580 TURK102-5 09.12.2014 Vincent Van Gogh - Theo'ya Mektuplar İNCE ÇİZGİ Vincent Van Gogh en çok bilinen ressamlardan biri olmasına rağmen, kendi zamanında aslında pek de takdir edilmeyen bir ressamdı. Kitap Van Gogh'un, erkek kardeşine yazdığı mektupları içeriyor. Mektupları okuyarak, ünlü ressamın neden bu kadar mutsuz olduğunu anlamaya çalıştım. Uzun yıllar boyu depresyonda olan Van Gogh'un ruh halini, psikolojik alanda bu kadar gelişmiş olsak da, şu an bile anlayabileceğimizi sanmıyorum. Uzun yıllar boyu Van Gogh'a çok ilgi duydum, hatta bu tatilde Amsterdam'a Van Gogh Müzesi'ni gezmeye gideceğim. Kendisi hakkında çok araştırma yaptım. Tablolarını yaparken ne hissediyordu diye merak ettim ve bu kitap elime düştüğünde sonunda Van Gogh'un ruh halini anlayabileceğimi düşündüm. Fakat mektuplardan, dönemine göre farklı düşüncelere sahip bir insan olduğunun ve insanlara kendisi gibi düşünmediklerinden dolayı kızgın olduğunun dışında ruh halinin neden bu kadar karamsar olduğunu açılayabilecek bir kısım görmedim. Van Gogh kardeşi Theo'ya altı yüzden fazla mektup yazmış. Bu kadar çok mektup yazmasından, onu anlayabilecek birileri ile iletişime geçmek ihtiyacı duyduğunu anlayabiliriz. Yaşadığı yer sürekli değiştiği için, mektuplarının hepsi bolca betimleme içermiş. Kardeşine hayatında geçen her detayı anlatmak istemiş. Belli bir süre sonra kardeşi, belli bir miktar paraya karşılık Van Gogh'un bütün tablolarını satın almaya başlamış. Mektuplardan tam anlaşılmasa da, sanırım sanat simsarı olan Theo, Vincent'ın eserlerini satmaya çalışıyordu. Van Gogh'un sanata başladığı yıllarda yaptığı tablolar, son yıllara göre daha çok koyu renkleri içeriyor ve karamsar. En önemli eserlerini ölmeden önceki son iki yılında yapmış, ilk defa bir eseri bu yıllarda satılmıştır. Depresyonunun artmasının sebebi mektuplarından anladığım kadarıyla, tabloları için çok para harcaması ancak hiçbirinin satmamasıydı. Onu hayatı boyu destekleyen Theo'nun kendine bir aile kurması, Vincent'in kendini giderek daha yalnız hissetmeye başlamasını tetikledi bu da bu sürece etki etti sanırım. Bazen bir zaman makinem olsun istiyorum. Böylece geçmişe gidip destek olmak istediğim kişilere yardımcı olabileyim. Ben Vincent'in yalnızlıktan bunalımlar geçirdiğine inanıyorum. Aslında hayatında ona destek olan iyi bir ağabey'i ve her şekilde ona yardımcı olmaya çalışan bir ailesi var. Fakat sanırım onun istediği, koşulsuz bir şekilde destek görmekti. Her insan ailesinden destek görür, genellikle bu aile olduklarından ve böyle beklenildiği için yapılır. Van Gogh'un başka arkadaşları da vardı hatta bir dönem bir başka ressam Gauguin ile beraber yaşadı fakat Van Gogh'un sinirli yapısına katlanamayan Gauguin evi terk etti. Van Gogh bundan dolayı da bir sinir krizi geçirmiştir. Arkadaş arayışında o kadar çaresizdi ki, kulağını kesip bir hayat kadınına hediye etti. Eğer bir zaman makinem olsaydı, bu derece yalnız hisseden ve bir arkadaşa ihtiyaç duyan bir sanatçıya destek olmak isterdim. Böyle hissettiğim bir başka insan ise, muhteşem deha Nikola Tesla. Kendisi tamamen halk için çalışmıştır ve buluşlarının çoğu için patent almamıştır. Aşırı zeki ve başarılı bir insan olmasına rağmen, fakir ve yalnız bir şekilde ölmüştür. Sanırım aramızdaki en zeki insanlar hep yalnızlıktan ve depresyondan muzdaripler. Sanırım gerçekten dâhilik ve delilik arasında ince bir çizgi var. İki yıl önce Fransızca dersinde Türkçeye çevirdiğim bir makale vardı. Şimdi adını hatırlamıyorum fakat makale Van Gogh gibi sanatsal yeteneği çok gelişmiş ancak psikolojik problemler yaşayan insanlar üzerineydi. Yapılan birkaç araştırmaya göre psikolojik problemi olan kişilerin sanatsal açıdan yetenekleri daha gelişmiş oluyor, genetik olarak bu hastalıkları varsa ressam, yazar ve müzisyen olma olasılıkları daha da artıyor. Bu insanlar diğer insanlara oranla daha yaratıcılar. Van Gogh'un bipolar bozukluk dâhil olmak üzere birçok ağır psikiyatrik rahatsızlıklara sahip olduğu düşünülüyor. Bunlar genetik bozukluklardan veya yaşam tarzından dolayı sonradan ortaya çıkan sorunlar olabilir. Cevabı ancak gerçek bir zaman yolcusu psikiyatr öğrenebilir. Theo'ya Mektuplar'ı çok üzülerek okudum. Çok genç yaşta öldüğünü düşündüğüm Van Gogh, eğer yaşasaydı daha birçok mükemmel eser verebilirdi. En azından bu kitapla beraber kendisinin düşündüğüm kadar yalnız olmadığını, erkek kardeşinin ona her şekilde yardım ettiğinin farkına vardım ve biraz da olsa için rahatladı. Rüveyda Ceylan HASRETLERİN İLKBAHARI; VEFA Ayrılıklar ve kavuşmalar her insanın hayatında doğmak, büyümek ve yaşlanmak kadar gözle görülür bir yerdedir. Kayıplar yaşarız, "öteki taraf" umuduyla kavuşma hayali kurarız. Şehir değiştiririz, takvimden günleri ka-vuş-mak heceleriyle çizeriz. Hayalini kurduğumuz üniversite için ülke değiştirsek, sevdiğimiz ve korkusuzca hayatımızı birleştirdiğimiz o insanla şehir şehir dolaşsak yine de günün sonunda başımızı yastığa koyduğumuzda özlediklerimizi anmadan edemeyiz. İsimlerini duyunca gözlerimiz dolar, onlardan bir parça gördüğümüzde burun kemiğimiz sızlar. Peki hepimize tanıdık gelen bu duygunun bir ismi var mıdır? Özlemek midir sadece? Özlemek, unutmamak, saygıyla her gün o özlenen eskileri yad etmek, o günleri ve anları bir tohum gibi büyütmek ve yeşertmek "vefa" adını alır. Söylenişinde hüznü ve umudu saklayabilen o derin kelime... Daha birkaç gün önce izlediğim bir filmde müthiş bir vefa örneği gözler değil, gönüller önüne serilmişti. Filme adını veren Ayla, küçük bir Koreli kız, savaş sırasında bir Türk asker tarafından kurtarılıyor ve korunuyor. Geride bırakılan kırk-elli seneye rağmen, buluştuklarında hasretle, gerçek bir baba-kız gibi birbirlerine sarılıp, samimiyet gözyaşları döken iki vefalı insan film konusuydu. Asıl film ise film bittiğinde başladı benim için. Haftalardır yüzünü görmediğim, sesini duymadığım anneannem, bir gün muhakkak buluşalım diye geçiştirdiğim arkadaşlarım, bu düz çizgilerin yazı yazmakla ne ilgisi var diye öfkelenirken başımı okşayıp bana sabır aşılayan ilkokul öğretmenim ve niceleri bir başka film olup geçtiler gözlerimin önünden. Sızlayan bir kalp ve düşüncelere dalan bir akıl armağan ettiler bana. Aslında vefanın ön şartı özlem olsa da tek şartı değildir. Sevgi, saygı duyulan herkese, her canlıya ve hatta eşyalara dahi gösterebiliriz vefamızı. Haydi bugün geride bırakılan senelere ve yaşanmışlıklara vefa gösterip huzur evinin kapısını aralayalım, "Yemeklerini de özledim ama en çok senin sevgine doymak istiyorum." diye arayalım annemizi, etraftaki alaycı bakışları görmezden gelerek hayvan dostlarımıza da şefkat ve vefa gösterip "Bu güzel, berrak tüylerinizi korumak için çok uğraşmış olmalısınız bayan kedi, bu bir kap su sizin için." diyelim, hep bir bahaneyle okumayı ertelediğimiz kitabımızın üzerindeki tozları silip vefamızı onu okuyarak gösterelim, bir hevesle başlayıp sonra bakışlarımızı kaçırır olduğumuz enstrümanımıza özür notaları üfleyelim, "Senden kalan bu eski radyoda çalan müziklerin sesi, senin sesin kadar güzel değil babacım…" derken bir damla gözyaşımıza izin verelim ve süzülsün gözlerimizden yanaklarımıza. Aklımın almadığı büyük bir karmaşa, cevaplayamadığım büyük bir soru var. Dünyamızda ne değişti de bizler sevmekten, özlediğimizi söylemekten korkar olduk, aradan geçen yıllara rağmen vefamızı göstermeyi acizlik ve zayıflık olarak görmeye başladık? Dokunduğumuz her kişiden işittiğimiz ‘ah’ iniltisinde sevgi arzusu varken, sinelerimizi bu güzel hisse açmamakta direnişimiz büyük bir tezat. Vefa, uzakları yakın eder, doğuyu ve batıyı kavuşturur, sabreden iki yüreğin çırpınışını duyar, sevgi ve merhamet ışıklarıyla aydınlatır karanlık dünyamızı. Ve vefa, beklemek fiilinin zorluğunu kolay kılar çünkü vefa sahibi insanlar bilirler ki sonunda kavuşmaların olduğu ayrılıklar bile çok değerlidir. Korkmayalım, biraz ilgiyle enstrümanınızı eskisi gibi çalabildiğinizi göreceksiniz, nankör diye suçlanan kedinin bir kere tüylerini okşadığınızda ertesi gün size sevgiyle adım attığını fark edeceksiniz, tüm duygularınızla sarıldığınız minik bedenin seneler sonra size aynı hislerle sarılabildiğini, tek değişkenin beyazlaşmış saçları olduğunu hissedeceksiniz, aylar geçse de yine aynı lezzeti bulabileceksiniz annelerinizin yemeklerinde. Varsın hızla akıp gitsin seneler, küçük kalplerimize özlemlerimiz sığamasın yeter ki biz "vefa" göstermekten ve sevgimizi dile getirmekten vazgeçmeyelim. KAYNAKÇA Can ULKAY (Yönetmen). (2017). Ayla [Film] SEMİH ATAKAN ÖZGÜRLÜK Hayatta sahip olduğumuz en önemli şey nedir diye sorsanız, kuşkusuz özgürlüğümüz derdim. İnsan, doğası gereği kafeslerde, kapalı kısıtlanmış yerlerde yaşayamaz. İsterseniz kilolarca altın, elmas serin önlerine hiç kimseyi özgürlüğünü vermeye ikna edemezsiniz. Kimse istediği an dışarıda temiz hava yüzüne çarparken yürümeyi, sabah güzel kokulu bir çayla kahvaltı yapmayı, sıkıldığı anda kaçabileceği en yakın yere kaçıp kafa dinlemeyi terkedip bir kafesin içinde yaşamak istemez. Kuşları kafese hapsetmeyi bu yüzden hiç doğru bulmam mesela. Onlar da doğası gereği kanat çırpmalıdır göklerde, gün batımını izleyerek süzülmelidir gök mavisinde. Sırf evcil bir hayvanım olsun hevesiyle böylesin özgür, muhteşem canlıları kafese sokmayı, onların kanatlarını, hayatlarını çalmayı anlamıyorum. Bırakın hevesleriniz başka şeylere yönelsin, canlıların özgürlüklerini çalmaya değil! Hem özgürlüğü çalınınca neyi kalır bir canlının ki elinde? Daha değerli ne olabilir? Hiçbir şey. Tıpkı Solomon Northup’ un 12 Yıllık Esaret kitabında da bahsettiği gibi. Kitapta Solomon ailesiyle yaşayan özgür, mutlu biriyken kaçırılıp köle olarak satılınca hayatının nasıl değiştiğinden bahsediliyor. Özgürlüğüne alışan her insan gibi bu durum Solomon için de çok zor bir durum oluyor ancak onu daha da zorlayan şey diğer kölelerin bu kafesi kabullenmiş olması oluyor. Kitabı okurken oradaki kölelerin bu durumu nasıl kabullendiğini düşündüm hep. Nasıl vazgeçer ki insan özgürlüğünden? Neyseki Solomon kabullenmiyor benim de kabullenemediğim bu durumu. Ben olsam ne yapardım acaba? Nasıl kaçardım? İnsan düşünemiyor kendini öyle bir durumda, zor geliyor. Kabul etmiyor özgür olmaya alışkın doğamız bu durumu. Bana suç işlemek de bu yüzden mantıksız ve korkunç derecede "1saçmalık gibi geliyor. İnsan kendini zorla nasıl o parmaklıkların ardına sokar ki? Ne gibi
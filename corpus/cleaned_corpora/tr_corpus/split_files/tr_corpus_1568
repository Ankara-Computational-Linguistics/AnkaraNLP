31 Ağustos'ta buraya gelişi ile Osman Paşa çok geçmeden, özellikle de Lofça'yı aldıktan sonra hareketlerinde felç olmuş gibi hissetmeye başladı. Prens Karol nihayet ordusunun bağımsızlığının tanınmasını sağlamıştı ve yardımcıları kurmay başkanı olarak yaşlı General Zotov ve daha sonra yaver sıfatıyla Todleben ile birlikte Plevne önlerinde derhal başkomutanlığı üstlendi. Osman Paşa, Eylül ayı başlarında Lofça'yı kaybetti ve bundan böyle sadece Plevne'yi kat kat üstün – 18 tümen ve çarın kendisi – bir düşmana karşı dört ay boyunca savunarak büyük bir şan kazanacaktı. I. Griviça kapalı tahkimatı, Romenler tarafından büyük kayıplarla işgal edildi, ama II. Griviça'ya dokunamadılar. Diğer taraftan Skobelev'de dış tahkimatın bazısını ele geçirmişti, ama çok geçmeden müttefikler Plevne'nin sadece sıkı bir abluka ile kazanılabileceğini anladılar. Sivastopol'un buraya çağrılan savunucusu General Todleben de aynı tavsiyede bulunmuştu42. Aralarında muhafız kıtalarının da bulunduğu 12 bin asker Plevne önlerinde bekliyorlardı ki, kış ortasında 10 Aralık'ta Rusların kuşatma hattını kırmak için saatlerce süren çaresiz son bir hücumdan sonra yaralı Osman Paşa nihayet teslim oldu43. Ahmed Muhtar Paşa, Ekim ayı ortalarında Alacadağ'da Zivin Muharebesi'nde birliklerinin büyük bir bölümünü kaybetmişti ve Kars'a kaçmak zorunda kaldı44. Kasım ayı ortalarında Kars Kalesi de alındı. Büyük Dük Mihail buraya yerleşti ve 17 bin asker Ruslar tarafından savaş esiri olarak götürüldü45 Bu eşi benzeri olmayan bir mağlubiyet idi46. Şimdilik Serasker Mehmed Ali Paşa'nın ordusunun tamamı duruyordu. Şevket Paşa, Orhaniye'de yeni bir ordu toplamıştı ve Süleyman Paşa, Lom ve Yantra nehirleri kıyılarına konuşlanmış Rusları oyalıyordu hatta Osman Paşa'ya yardıma koşmaya bile çalıştı ve Tırnova'yı tehdit etti47. Savaşa davet edilen Sırplar48, ancak 14 Aralık'ta ve Karadağlılar 1878 yılının Ocak ayında silahlarına sarıldılar. Önlerine güçlü bir ordu çıkmadığı için Sırplar Pirot'u ve büyük bir mücadeleden sonra 9 Ocak'ta Niş'i ve Karadağlılar Antivari'yi ele geçirdiler49. Romenler, serhad boylarında Lom Palanka'ya girdiler, ama Vidin tüm çabalarına direndi. Gurko, 4 Ocak'ta Sofya'yı ele geçirip, Arabakonak'ta önce Mehmed Ali Paşa50, daha sonra Süleyman Paşa komutasında karargâh kuran birlikleri buradan sürerken, Radetzki komutasındaki Ruslar, Şıpka Geçidi'ne gelmek için acilen harekete geçtiler. Veysel Paşa, 9 Ocak'ta Balkan Dağları'nda 20 bin askeri ile teslim oldu ve iki gün sonra Skobelev, Edirne üzerine yürüdü. Ama bundan önce Süleyman Paşa savaşın başarısı için çok önemli bir muharebeye girmek zorunda kaldı Tatar Pazarcık'ta ordusunun büyük bir bölümünü kaybetti ve kalan birlikler denize doğru geri çekilirken dağıldı. 20 ve 22 Ocak tarihlerinde önce Strukov, sonra Skobelev, 18 Ocak'ta eski saray havaya uçurulduktan sonra, Çerkesler tarafından terk edilen Edirne'ye girdiler51 ve Büyük Dük Nikola, 26 Ocak'ta burada Doğu İmparatoru gibi karşılandı52. İngiltere bu arada Osmanlı Devleti'ni kurtarmak için hiçbir girişimde bulunmamıştı. 31 Ağustos'ta ruhsal dengesizlik sebebiyle V. Murad'ın tahttan indirilip, yerine kardeşi II. Abdülhamid'in cülûsunu kayıtsızca izlemişti. Şimdi de arabulucu olarak başvurulan53 İngiliz elçi, tıpkı 1829 yılında özel Prusya elçisi* gibi, galip Rusların şartlarını kabul etmeleri yönünde tavsiyede bulunuyordu. Harbiye Nâzırı Rauf Paşa, Büyük Dük Nikola'ya Mehmed Ali Paşa'nın ateşkes imzalama yetkisi olduğunu bildirmişti54. Bu yetki daha sonra Süleyman Paşa'ya geçti55. [Hariciye Nâzırı] Server Paşa ve Namık Paşa, Büyük Dük'ü Kızanlık'ta ziyaret etmek üzere gönderilmişlerdi ve Ocak ayının son gününde Edirne Antlaşması'nın ön hazırlıkları tamamlandı. Ruslara Varna ve Şumnu dışında, Bulgaristan'da henüz fethedilmemiş bütün kaleler ve Küçük Çekmece ile Gelibolu'ya kadar tüm Rumeli ve Anadolu'da Erzurum bırakılıyordu56. Önce Karadağ'ın, sonra Romanya ve Sırbistan'ın bağımsızlığı ve Bosna ile Hersek için ıslahatlar belirleniyordu. Bu arada 14 Şubat'ta, Midhat Paşa kabinesinin ortadan kaldırıldığı gün, Osmanlı Devleti'nin itirazına rağmen57 İngiliz filosu İstanbul önlerine geldi. Rus birlikleri de gelmişti ve çarın - düzeni sağlamak amacı ile (maintien de l'ordre public)58 – İstanbul'a beklenen saldırısı tam gerçekleşecekmiş gibi görünürken, insani duygularına çağrıda bulunmak üzere59 Sultan II. Abdülhamid'in başvurduğu Çar Aleksander'in tahta cülûsunun yıldönümü 60 olan 3 Mart'ta başkent yakınlarında eski Rum kasabası Ayastefanos'ta (Yeşilköy) barış antlaşması imzalandı. Elçi İgnatiyev, zaferini kutlamak için İstanbul'a geldi61. Osmanlı Devleti'nin Avrupa'da 195 bin metrekare ve Asya'da 35 bin metrekareden62 fazlasını vermesi mümkün değildi. Rusya, müttefiklerine hiç danışmadan, aslında kendisi için, Pirot ve Ohri gölünden Selanik ve Edirne yakınlarına kadar ve Süzebolu'dan Lüleburgaz'a kadar, yani neredeyse İstanbul'un kapılarına kadar uzanan vasal Bulgar Prensliği'ni kurdu63. Ruslar, siyasî oluşumu iki yıl içinde organize etme hakkına sahiptiler. Karadağ, Arnavutluk ve Hersek bölgeleri ile genişletildi ve Eski Sırbistan kısmen Milan'ın Sırbistan Prensliği ile birleştirildi. Avusturya-Macaristan İmparatorluğu, sözde önceden belirlenen ıslahatları gerçekleştirmek üzere, Bosna ve Hersek'e girdi64. Rusya, küçük düşürücü Paris Antlaşması'nın son izlerini de silmek için müttefiki Romanya'nın elinden Besarabya'daki üç vilayeti ve Türklerden Tuna ağızlarını aldı Dobruca, dürüst ve büyük hizmetler vermiş bir dostun65 eşi görülmemiş biçimde soyulmasının zayıf bir tesellisi olarak Romenlere verildi66. 1877 yılı sonlarına doğru ele geçirilen Kars'ın yanı sıra Doğubeyazıt, Ardahan ve Batum da çara teslim edildi. Tüm bu şartlar altında savaş tazminatı olarak sadece 300 milyon ruble gibi cüzi bir bedelin belirlenmiş olması gayet doğaldı. Gerek Avusturya, gerekse Büyük Dük Nikola İstanbul'da Sultan Abdülhamid'i ziyaret ettiği bir sırada gemilerini geri çekmeye yanaşmayan İngiltere, resmi bir şekilde barış antlaşmasını kabul etmeyeceklerini bildirdiler. Yeniden Andrassi tarafından yılın başlarında BadenBaden'de toplanacak bir Avrupa Kongresi fikri ortaya atıldı. Rusya'nın neredeyse hiç ordusu kalmamıştı ve asi Pomakların Rodop Dağları'ndaki geçici Hristiyan hükümetine karşı bildirileri veya Jöntürklerin, savaşı yenileyecek şahıs olarak Sultan V. Murad'ı tekrar tahta çıkartma girişimleri [Ali Suavi ve Çırağan Olayı, 20 Mayıs 1878], Rus diplomasisinin Avrupa'nın muhakemesini kabul etmesini sağladı. Diğer taraftan yaşlı Mehmed Rüştü Paşa tarafında yönetilen Bâbıâli, tüm umutlarını sadece İngiltere'ye bağlamıştı Desteğini sağlamak için İngiliz dostlarına – ama sadece Rusların Kars ve Ermeni bölgelerini boşaltmamaları hâlinde – Müslümanların dinî haklarının korunması şartıyla Kıbrıs'ı veriyordu. Hakimiyetinin en azından gölgesini muhafaza etmek için, sultanın bir komiser tayin hakkına sahip olmasını ve gelirlerinin bir kısmının sultana gönderilmesini talep ediyordu (4 Haziran). Ancak Avrupa devletleri tarafından akdedilen Paris Antlaşması'nda yapılacak çok yönlü ve önemli değişiklikler sebebiyle bir Avrupa Kongresi şarttı Bismarck'ın davetini 13 Haziran'da kabul eden Avrupa devletleri temsilcileri, Balkan Yarımadası'nın yeni sınırları, bağımsızlığı henüz tanınmadığı için67 barış müzakerelerine kabul edilmeyen Romanya'nın68, daha sonra da Sırbistan'ın ve Karadağ'ın bağımsızlığı hakkında karar vereceklerdi. Ayrıca Gladstone tarafından temsil edilen ve Tesalya'da konuşlandırılan Türk orduları tarafından engellendiği için savaşa katılmayan Yunanistan da taleplerini arz edecekti69. Böylece davetiyede yazılı olduğu gibi Berlin'de Ayastefanos (Yeşilköy) Barış Antlaşması'nın tamamı hakkında serbest müzakereler 70 başlıyordu. Rusya'nın daimi ve kesin barış 71 için temel esasları (bases essentielles)72, özellikle Avusturya'nın menfaatlerini korumak için geniş kapsamlı bir değişikliğe tâbi tutulacaktı. Ama Üç İmparator İttifakında (Rusya, Almanya, Avusturya-Macaristan) yönetici konumunda olan Almanya çok geçmeden nihai karar için önemli bir konuma geldi73 Daha önce seyirci de olsa, şimdi dürüst bir arabulucuya dönüştü74. Romenlerin sözde Vidin'i muhafaza etmek istemelerine Bükreş'te itiraz eden75 Avusturya, sadece Spitza'yı ele geçirmek ve halkın ıslahatlara karşı gösterdiği dinî ve toplumsal dirence dayanmak için Bosna ve Hersek'e girmekten ve böylece Sırbistan'ı kendine tâbi etmekten memnun değildi. İngiltere ile birleşerek, Bulgaristan'ı 163 bin 965 metrekare yerine, 64 bin 390 metrekarelik bir alanla sınırladı ve Arnavutlar arasındaki yoğun hareketler sebebiyle Karadağ için de daha dar sınırlar belirledi (ama Nikşiç, Antivari ve Dulcigno ile birlikte). Balkan Dağları'nın ötesinde başkenti Filibe olmak üzere, Bâbıâli tarafından atanacak ve bir ordu bulundurma hakkına sahip Hristiyan bir vali yönetiminde özerk bir Doğu Rumeli Eyaleti kurulacaktı. Varna, Bulgaristan'a kalıyordu76. Doğu Rumeli'deki durumlar daha sonra başka bir konferansta daha ayrıntılı bir şekilde düzenlenecekti. 50 bin Rus bu eyalette ve Bulgaristan'da ayrıca Romanya ile irtibat hâlinde olma hakkı ile birlikte en fazla daha dokuz ay kalabilecekti. İngiltere, Rusya ile akdettiği 30 Mayıs tarihli antlaşmaya dayanarak, Anadolu'da Trabzon ticaret yolunu denetleyen77 Alaşehir ve Doğubeyazıt kalelerinin boşaltılmasını sağlamayı başarsa da, zorluklarla ele geçirilen Kars ve Batum'u geri alamadı. Bâbıâli'ye Ermeni bölgesinden toplam 9 bin 600 metrekare toprak geri verilmişti. Ama Batum Rusların elinde kaldığı için İngilizler Haziran ayı başında Kıbrıs'a girdiler. Demirkapı ve Tuna ağızlarındaki çalışmalar hakkında yeni antlaşmalar yapıldı Demirkapı'da Avusturya-Macaristan İmparatorluğu Avrupa adına görev yapacaktı ve Tuna ağızlarında, Romanya'nın katılımı ile kendi temsilcileri ve kendi bayrağına sahip olup, yetkilerini Kalas'a kadar genişletecek Ayastafenos Antlaşması'nda Tuna'nın Sulina kolunu temizleme görevi Türkiye'ye verilmişti. Bir Avrupa Komisyonu görevlendirilecekti78. Ayrıca Tuna kaleleri yıkılacaktı. Rusya'nın 1884, 1891 ve 1902 yıllarında ve İngiltere'nin 1885 yıllarındaki tüm çabalarına rağmen, Boğazlar kapalı kaldı. Rusya 1911 yılında Boğazlar'ın tekrar açılmasını talep etmiştir79. Tesalya'da Salavayas Ovası ve Kalamas'a kadar uzanan bölge Yunanistan'a bırakıldı. Rusya ile ittifakından dolayı İngiltere'nin sitemlerine maruz kalan Romanya, tüm çabalarına rağmen, barış kongresinde daha avantajlı şartlar elde edemediği gibi, Kongre Romanya'nın bağımsızlığını tanımak için, Boğdan'da yaşayan 300 bin Polonya Yahudisi'ni - toplam 5 milyon nüfusa karşılık, çoğunlukla köylüler – yurttaşlığa kabul etmesini şart koşuyordu. Bu şart, dinî farklılıkların artık hiçbir önem taşımayacağına dair Türkler ve özgür kalan eyaletler için genel olarak geçerli nizamnâme ile bağlantılı idi ve bu da Fransa'nın talebi idi. Silistre, Dobruca'nın güney sınırına dahil edilmemişti ve kalenin yakınlarındaki stratejik noktalar sebebiyle daha sonra Rusya ile neredeyse yeni bir anlaşmazlık çıkacaktı. Bâbıâli'ye ayrıca İngiltere ile anlaşarak, Ermenistan'da derhal ıslahatlar yapma ve bu ıslahatlar hakkında Avrupa'ya rapor verme yükümlülüğü getirildi. Berlin Barış Antlaşması 13 Temmuz'da imzalandı Sultan'ın elinden alınmayan herşey, bir bakıma başkalarına aitti. Osmanlı Hazinesi'nden alacaklı olanların şikâyetlerini dinlemek üzere İstanbul'da bir Avrupa Komisyonu oluşturulacak ve alacaklıları memnun etmek için gerekli tedbirler alınacaktı. Gerçekte ise alacaklarının yarısından vazgeçmek zorunda kaldılar ve tuz, tütün, alkol, balıkçılık ve henüz gelişmemiş sanayiinin gelirleri ile yetinmek zorunda kalacaklardı. Ancak 1882 yılından beri, bir kontrol komisyon ile [Düyûn-ı Umumiye] gelecekteki anlaşmazlıkları önlemek için bir çare bulmuşlardı80. 11 Şubat 1879 tarihinde ayrıca ayrıntılı yeni bir Osmanlı-Rus antlaşması imzalandıktan sonra, nihayet aynı yıl içinde sultana ait bölgeler Rus Çarı'nın birlikleri tarafından tamamen boşaltıldı. 1880 yılında Sultan Abdülaziz'in katillerinin mahkemesinden sonra Arabistan'a sürgün edilen ve 1884 yılında burada hayata veda eden Midhat Paşa'nın görevden çekilmesinden sonra, Sultan II. Abdülhamid, asker olarak tanınmış bir şahsiyet olan Mehmed Ali Paşa'nın yanı sıra Berlin'e temsilci olarak sadece önemsiz bir kimliği olan Sadullah Bey'i ve Rum asıllı Kara Theodori'yi gönderebilmişti. Antlaşma imzalandıktan ve Filibe'de Doğu Rumeli meselesini müzakere etmek üzere toplantılar başladıktan sonra da Türkiye'nin bu müzakerelerde rolü önemsizdi Bulgaristan'da nasıl ki Rus komiser General DondukovKorsakov başa geçmişse, Doğu Rumeli'de de dostu Stolipin hüküm sürüyordu ve Osmanlı Bankası tarafından atanan Maliye Müdürü Schmidt, büyük bir direnişle karşılaştı1. Bulgar Prensliği için bir nizamnâme hazırlayan devlet ileri gelenlerinin toplantısına birlik içinde güçlü bir Bulgaristan'ın hayalini kuran Doğu Rumelililer de katılmak istiyordu2. Birkaç hafta içinde, Avrupa devletlerinin iradesi ile atanacak valinin görev süresi 5 yıl olarak belirlendi ve yanına atama ile gelecek 10 memurdan, 10 hukukçudan – Avusturya'daki [ferdî oy hakkına sahip] Virilistler gibi –açık veya gizli oylama ile seçilecek üyeden oluşacak mahalli meclisler verilmesine ve sultanın çıkartılacak yasalar iki ay içinde itiraz etme, başkentteki parlamentoya delegeler göndererek ve yüksek rütbeli memurları ve iç işleri, maliye, adalet, maarif ve bayındırlık müdürleri ile yüksek rütbeli subayları atama hakkı ile Osmanlı Devleti ile bağlantısının güvence altına alınmasına karar verildi3. Bazı şartlar dahilinde Bulgarca, Rumca ve Türkçe4 olmak üzere üç anadil de resmi olarak kullanılabilirdi. Yanına iç işlerinden sorumlu müdür olarak Bulgar asıllı bir Paşa olan Gavril Kristoviç verilerek, Rumca konuşan, Bulgar bir aileden gelen ve babası ile kardeşinden dolayı Romenlerle iç içe olan Vogorides Aleko Paşa ile özerk Doğu Rumeli Eyaleti zorlu ve oldukça güvensiz varlığına başladı. 17 Haziran 1880 tarihinde İstanbul'da toplanan ikinci bir konferans, Avrupa'daki tüm eyaletlerin idari durumlarını gözden geçirmeye başladı. Eyaletleri tek bir plana göre, tıpkı eskiden olduğu gibi düzenledi Nahiyelerde bir meclis olacak ve birkaç yerleşim merkezini kapsayacaktı kazalarda nahiye meclisi tarafından seçilen halk temsilcileri olacaktı livalarda veya sancaklarda yine aynı şekilde oluşturulan üçüncü bir meclis bulunacaktı ve vilayetlerde bir eyalet meclisi olacaktı. İdarî düzenlemeler dört mahkeme aşamasına da uygulanıyordu. [Küçük] Said Paşa, çok geçmeden müdde-i umumiliği, sorgu hakimliklerini, noterleri ve mahkeme müfettişliklerini oluşturup, ceza ve sivil mahkeme usulleri kanunlarını yürürlüğe koyarak, adalet sistemine yeni bir düzen getirdi5. 22 Kasım 1879 tarihinde, Bâbıâli bağımsızlığını kazanan devletlerin katılmadığı yıllık 1 milyon 35 bin sterlin tutarındaki devlet borçlarını, damga vergilerine, alkol ve ipeğe uygulanan vergileri ve balıkçılıktan alınan eski vergilere dokunmayacağını açıklayarak, güvence altına almıştı. Tuz ve tütün monopolleri, tıpkı Doğu Rumeli ve Kıbrıs'tan İstanbul'a akması beklenen taksitler gibi, aynı amaçla kullanılacaktı. Bu gelirleri yönetmekle görevlendirilen banker konsorsiyumunun yerini 1881 yılı sonlarına doğru, devletin sadece bir komiser bulundurabileceği bir alacaklılar sendikası [Düyûn-ı Umumiye İdaresi] aldı6. Napoleon'un sürekli emreden, yorulmak bilmeden müzakerelerde bulunan, kontrol eden ve anlaşmazlıklara düşen eski Avrupa'sı, gerçekten de uzun yıllardan beri artık yaşamamaktaydı. En azından birçok bakımdan dayanışma içinde hareket eden bir Avrupa yerine Türklerin önünde artık yeni ittifak sistemleri bulunuyordu önce Üç İmparator İttifakı, sonra Üçlü İttifak ve nihayet 1890 yılından sonra, Fransız-Rus ittifakı. Çok geçmeden gerçek bir devlet adamı olduğunu gösterecek tecrübesiz, melankolik ve hayalperest gibi görünen Sultan II. Abdülhamid7 gibi kurnaz bir oyuncu için baskıcı bir himayeden kurtulmanın yolu vardı. Şark'a mahsus erteleme ve kandırma siyasetinin en büyük temsilcileri bile asıl ciddi meselelerin başka bir yerde olduğunu görüyordu Ya bağımsızlığını kazanmış soydaşları ile birleşmek isteyen, ya da en azından özerk bir milli hayat isteyen henüz Osmanlı kalmış tebaa arasındaki sürekli huzursuzluk. Türkiye'nin son 30 yıllık yeni tarihi 1878-1908 yılları arasında aslında ıslahatlar açısından değişiklikler ve ekonomi veya kültürel bir gelişme değil, sadece genel anlamda Rum meselesi olarak adlandırılan Girit meselesini yine genel anlamda Bulgar ve Ermeni meselesi olarak adlandırılan Doğu Rumeli ve Makedonya meselesini ve Yemen'in 1898 yılında ayaklanması ve San'â kuşatması8 ile başlayıp, son yıllarda gittikçe artan Arabistan'daki karışıklıkları kapsamakta idi. 1878 yılının Ekim ayında, gazi ünvanını da almış olan Ahmed Muhtar Paşa, Girit Meclisi ile Haleppa Antlaşması'nı imzaladı. Bu antlaşmada Avrupa'nın rızası ile beş yıllığına atanacak valinin Hristiyan olabileceği, ama vekilinin mutlaka Müslüman olması gerektiği belirtiliyordu. Nüfus çoğunluğuna göre muhtarlar Hristiyan veya Müslüman olacaktı. Rum tebaa mahalli meclislere ve mahalli mahkemelere katılacak ve Hristiyanlar zabıta (jandarma) subayı olabilecekti. Yılda en az 40 gün toplanacak 80 üyelik mecliste bundan böyle 49 Hristiyan bulunacaktı. Rumca resmi ve müzakere dili olarak tanınmıştı. Meclis, üçte bir oy çoğunluğu ve Bâbıâli'nin onayı ile statüde mahalli menfaatler ile ilgili değişikliler yapma hakkına sahipti. Yeniden düzenlenen gelirlerinin yarısının ülke içinde harcanacağı ve âşâr vergisinin cemaatlere bizzat icara verileceği hükmü, bu yeni eyalet anayasasında da mevcuttu9. Tüm bunlar yine de 1869 yılında, tüm Yunanlıların kurtarılması ve yeni bir Helenistik Doğu İmparatorluğu'nun kurulması için oluşturulan yeni Hetairia veya Syllogoi Cemiyeti'nin faaliyetlerini hiçbir şekilde durdurmadı10. Gerek Yunanistan Krallığı'nda, gerekse Osmanlı eyaletlerinde genç nesil bu yönde yetiştiriliyordu. Bu nesil, milletinin böylesine büyük ülküyü gerçekleştirmek için gerekli askerî güce ve askerî erdemlere sahip olduğuna ve Türk barbar devletinin hâlâ varlık gösterebilmesinin, sadece Helenizm olgusuna nankörlük gösteren bazı Avrupa devletlerinin, özellikle de Atina'daki korkak bakanların, hatta belki de korkak yeni kralın suçu olduğundan emindi. Epir'e doğru ilerleyen her çete, Girit sahillerine asi götüren her korsan gemisi, nihai kader anına biraz daha yaklaştığına inanıyordu. Vatanseverler şimdilik kuzey sınırında faaliyet gösteriyorlardı. 1878 yılında Arnavut Müslümanlar, nefret ettikleri Karadağlıların antlaşmalar uyarınca Gusinye ve Plava bölgelerine yerleşmelerine karşı ayaklandılar Diyakova Kadısı yönetiminde inançları uğruna savaşmaya başladılar ve üzerlerine gönderilen Abdullah ve Mehmed Ali Paşaları kutsal davaya ihanet eden şahıslar olarak öldürdüler (Eylül). Aynı şekilde Bosna'da Derviş Hacı Loya ve Hersek'te Mostar halkı, memleketini Almanlara satan sultanın11 temsilcilerine karşı savaşıyorlardı. Bu mücadeleler askerî açıdan stratejik bir nokta olan Yenipazar Sancağı'nın işgal edilmesine neden oldu. Birliklerini ve memurlarını muhafaza eden Bâbıâli, bu işgali 21 Nisan 1879 tarihinde imzalanan antlaşma ile ister istemez kabul etmek zorunda kaldı. Bu antlaşmaya göre, ülkeyi boşaltmak için hiçbir süre belirlemeyen yeni efendilerin Bosna-Hersek topraklarındaki konumunu düzenliyordu ve Sultan Abdülhamid'in halife ve hükümdar olarak konumunu vurguluyordu. Arnavutluk'ta bunun üzerine Arnavutların gerek Karadağlılara, gerekse yeni sınırlarından dolayı Yanya yakınlarına kadar gelen ve Arnavut soydaşlarının arasında hatırası hâlâ canlı olup, bağımsızlık duygularını kabartan hırçın Tepedelenli Ali Paşa'nın başkenti olan bu şehri, Arta ve Preveze ile birlikte topraklarına dahil edebileceklerini düşünen Yunanlılara karşı haklarını korumak üzere mezhepler arası bir birlik kuruldu. Avrupa devletleri tarafından kabul edilen 18 Nisan 1880 tarihli antlaşmada öngörülen mübadele projeleri pratik olmadığı kadar, imkânsız da göründükleri ve Osmanlı Devleti'nin, her türlü yabancı hükümdarlıktan nefret eden eski tebaanın üzerine yürümek gibi Avrupa tarafından kendisine dayatılan bir misyonu dürüst ve ciddi bir şekilde yerine getirmesinin mümkün görülmediği Kuzey Arnavutluk'ta savaş başladı. Avrupa filosunun top atışları altında Berlin Antlaşması'nda belirlenen Arnavutluk bölgesinin yerine, Zenta'nın Slav prenslerinin yaşamış olduğu ve ancak Kasım ayı sonunda Derviş Paşa'nın katılımı ile zorlu bir mücadeleden sonra işgal etmeyi başardıkları12 eski sahil kenti Ülgün/Dulcigno, Karadağ'a devredildi. Avusturya dışında tüm Avrupa devletleri, Bâbıâli'nin direncini kırabilmek için İzmir'i rehin almak gibi tuhaf bir fikir ortaya atmışlardı. 21 Eylül'de imzalanan protokolde, Avrupa devletleri daha sonra bencilce amaçlar gütmediklerini açıkladılar13. Bu arada Avrupa devletlerine Osmanlı-Yunan sınırı meselesini çözmeleri için çağrıda bulunmuştu. Haziran ayında Berlin Konferansı toplandı ve Fransızlar, Gladstone'un diplomasisinin desteği ile Yunanistan için avantajlı bir sınırın belirlenmesini sağladılar, ama Bâbıâli bunu kabul etmek istemedi. Aksine Yanya ve Metzovo'yu, hatta Yunan düşmanı Aromenler'in merkezi olarak tanınan Yenişehir'i kurtarabilmeyi umuyordu14. Bunun yerine Girit'ten feragat ederek, Tesalya ve Epir bölgesinin tamamını satın almayı tercih ediyordu, ama buna İngiltere izin vermiyordu. Türk diplomasisi, 1881 yılının Mart ayında Yunanlılara Yenişehir, Arta ve Volo'yu vermeyi ve Preveze'yi yıkmayı kabul edecek kadar müsamaha gösterdi. Nisan ayında Yunanistan, Avrupa devletleri tarafından yeni sınırı kabul etmesi yönünde resmen uyarıldı ve Yunanlıların fetih planları kurmalarını sağlayan bu hassas mesele 24 Mayıs ve 2 Temmuz tarihli antlaşmalarla nihayet çözüldü. Arnavutlar da aynı dönemde Prizren'i ele geçirerek tekrar sakinleştiler. Türk birlikleri 1883 yılına kadar Arnavut topraklarında kaldılar. Avrupa devletleri 1882 yılında Arnavutluk için bir anayasa çıkartmayı düşündüler. Buna göre Arnavutluk 7 bölgeye ayrılacak İşkodra Valisi'nin yanında bir paşa daha dağlardan sorumlu olarak görev yapacak yılda bir kez toplanacak bir Genel Meclis ve aralarında 4 Müslüman'ın bulunacağı 12 üyeden oluşacak bir mahalli meclis kurulacak ve bölgeler ile cemaatlerin başına kaptanlar ve bayraktarlar getirilecekti. Ancak Sultan Abdülhamid, Müslüman Arnavutları her yönden destekleyip, imtiyazlarını muhafaza ederek bu planları engellemeyi başardı15. Müslüman Arnavutların Anadolu'daki eyaletlerde, orduda, hatta diplomaside bile temsilcileri vardı. Şüpheci ve paranoyaya kapılmış Osmanlı hükümdarının muhafız kıtaları bile Arnavutlardan oluşuyordu16. 1898 yılında bir komisyon okullar açmak için Arnavutluk'a geldi, ama okullar açıldıktan sonra bile Arnavutlar, örf ve âdetleri inatla savunan, değişmez ve oldukça eskimiş bir halkın temsilcileri çok fakir ve hiç değişmemiş, hatta gerilemiş17 bir ülkenin değişmemiş ataerkil insanları, özellikle de Karadağ ve Sırbistan açısından barış bozgunları olarak kalmışlardı18. Bar (Antivari), 1860 yılı dolaylarında içinde ancak 250 kadar ev bulunan sefil bir kasaba idi19. Sadece yakınındaki varoşlarda 4 bin terk edilmiş ve unutulmuş insanlar yaşıyordu. Draç'ta ancak 200 kadar ev vardı20. Akçahisar (Kroya) Kalesi 1832 yılında yıkıldı21. İşkodra Valisi 1872 yılından itibaren Arnavut dilinin imlası hakkında bir eser üzerinde çalışmasına rağmen22, 1880 yılı civarlarında Leş (Alessio) Piskoposluğu'nun 17 bin nüfusundan sadece 50'si yazabiliyor ve 10'u kendi adına imza atabiliyordu23. Başlarında bir prink bulunan Mirditler, sadece silahlı bir birlik gönderme haklarını muhafaza etmişlerdi24. Her yerde Lek Dukaşin'in kanunlarına riayet ediliyordu25. Türklerin genç prink Bib Doda'nın yanına Türk asıllı bir müşavir verme girişimleri başarısız olduğu gibi, 1855 yılında Mirditlerin Nizâmî orduda askerlik hizmeti görmeleri ve diğerlerinin elinden silahlarını alma çabaları da sonuç getirmedi. Bib Doda daha sonra tugay komutanlığına getirildi ve padişah nişanını aldı26. Slav kökenli bahçıvanların yaşadığı Suluca (Spitza) bölgesi, tam bir özerklik içinde yaşıyordu27. Aynı dönemlerde, Adliye Nâzırı Cevdet Paşa'nın piskoposlarını tutuklama ve aile veya ahlak konularında çıkan tüm anlaşmazlıklarda karar verme hakkını elinden almak istediği İstanbul patriği ile anlaşmazlıklar çıktı. Türk hükümeti aynı zamanda tümü İstanbul Patrikhanesine bağlı olan ve Osmanlı Devleti'nin kabul edebileceği fikirlerden çok farklı ülkülerin öğretildiği Rum okullarını da kontrolü altına almayı düşünüyordu. İstanbul Patriği, eski imtiyazları ve çağdaş amaçları için Rusya'dan bile destek görmedi, ama 1884 yılında yapılan antlaşma ile en azından yargı yetkisini kurtarabildi28. Bir süre sonra Patrik Dionisios, sözde eski hakları ihlal edildiği için, tüm kiliseleri kapattırdı ve Bâbıâli, tüm baskı araçlarını harcadıktan sonra, nihayet geri adım attı29. Tunus, 12 Mayıs 1881 tarihinde, Tunus Dayısı'nı sadece geçmişin bir hatırası olarak yerine bırakan Fransızlara tâbi olduktan ve Mısır, 1882 yılında İngilizlerin İskenderiye'ye asker çıkarmalarından ve Osmanlı Sultanı adına hareket ettiğini öne süren mahalli lider Arabî Paşa'nın asi birliklerine karşı zafer kazandıktan sonra, Osmanlı Devleti'nden tamamen kopmalarından sonra30, 1880 yılından beri Güney Bulgaristan komiteleri aracılığıyla birleşmeye hazırlanan Doğu Rumeli'nin Bulgar Prensliği ile birleşmeyi gerçekleştirmesinden dolayı bu eyaletin kaybı yeni karışıklıklar doğurdu. Bu yeni olup bitti 18 Eylül 1885 tarihinde gerçekleşti. Bâbıâli, bu eyalete karşı oldukça şüpheli davranmıştı Bütçelerini genelde kabul etmemişti ve Bulgaristan ile ticaret antlaşmasına itiraz etmişti. Yine de tüm bunlar önlenemez bir durumun doğal çözümünü engelleyemezdi. Aksine rahatsızlık veren bu müdahaleler insanları daha da öfkelendirmiş ve karar anını daha da yakınlaştırmıştı. Dağlarda 22 yerleşim yerinden oluşan Pomak Cumhuriyeti diye anılan yerde yaşayan Müslümanların inatçı tutumu da patlamaya katkıda bulundu. Doğu Rumeli'nin ikinci valisi Gavril Paşa31, sınırın diğer tarafına gönderildi. Yaklaşık 5 bin askerden oluşan, Fransız sistemine göre organize olmuş ve Rus dilinde yönetilen milisler, liderleri Alman asıllı Strecker, paşa ünvanını – Reşid Paşa – taşıdığı hâlde bu gelişmeyi büyük bir sevinçle karşıladılar. Sınırdaki Türk birlikleri hareket etmiyordu. Bu gibi durumlarda valinin emri üzerine Nizâmî ordunun askerlerinin ülkeye müdahale etmesi hakkı kullanılmadı. 1880 yılında Rus Çariçe'nin yeğeni olarak Bulgaristan'ın ilk prensi seçilen Aleksander von Battenberg, 21 Eylül'de eyalet başkentine girdi32. Rusya, Berlin Antlaşması'nda aslında daha sonra bizzat yapmak istediği değişikliklerin gerçekleşmesine büyük bir kızgınlık duydu. Bu olay Doğu Rumeli'nin efendisine İngiltere'de sempati kazandırdı. Avusturya, Vidin'i ele geçirebileceklerini düşünen kıskanç Sırpları kışkırtıyordu. Ancak Bulgaristan'ın başkenti Sofya üzerine yürürken, kısa bir süre önce kral ilan edilen Milan, Slivniça'da aldığı büyük mağlubiyetten dolayı durduruldu (17 – 19 Kasım arası). Komşu monarşi yenilenleri hemen himayesine aldı ve 3 Mart 1886 yılında, Bâbıâli'nin de bir temsilci gönderdiği Bükreş Barışı imzalandı. Mevcut sınırlarda hiçbir değişiklik yapılmamıştı. Türkiye bu arada büyük tehlike altındaki vasal devlete [Bulgaristan] karşı umulmadık derecelerde iyi düşünceler besliyordu ve onunla Avrupa'da bir savunma antlaşması yapmaya hazır olduğunu açıkladı. Hariciye Nâzırlığı'na Said Paşa'yı getiren Sadrazam Yusuf Kâmil Paşa, Rusların Bulgar Prensi'nin Doğu Rumeli valiliğine tayin edilmesine ve beş yıl sonra makamının tekrar tanınmasına dair talebine derhal boyun eğdi. Ayrıca Doğu Rumeli nizamnâmesinin yeni bir revizyona tâbi tutulmasına izin vermeye ve müdafaa kıtaları bulundurma hakkını feda etmeye hazırdı ve karşılığında sadece Pomak bölgesini istiyordu. 5 Nisan 1886 tarihinde İstanbul'daki elçiler bu antlaşmayı kabul etmişlerdi ve Sofya'da yeni bir Güney Bulgaristan'ın kurulmasına ilişkin müzakereler tam başlamıştı ki, Bulgar Prensi Aleksander, sözde çok fazla geri adım attığı gerekçesi ile 20 Ağustos'ta bir askerî darbe ile tahttan indirildi. Aleksander'in geri dönüşüne ve çarın sert bir üslupla yazılmış telgrafından sonra tahttan feragatine kadar geçen süre ve Avrupa devletleri tarafından uzun yıllar boyunca tanınmayan ikinci Bulgar Prensi Ferdinand von Koburg'un seçilmesine kadar geçen karışıklıklar, Prens Ferdinand'a sadece ülkeyi terk etmesi yönünde bir talepte bulunmakla yetinen Bâbıâli, Fransa ve Almanya'nın da rızası ile meşru olarak tanımadığı Ferdinand'ın yerine General Ernroth'u buraya göndermek isteyen Rusya'nın tavsiyelerinin33 aksine bencilce amaçlar için kullanmadı. Ferdinand'ı makamından almadığı gibi, bir Avrupa konferansı da talep etmedi, hatta Bulgaristan'ın eski Osmanlı özerk eyaleti ile tamamen birleşmesine ve Doğu Rumeli'den gelmesi gereken paraların gelmemesine bile itiraz etmedi. Tüm bunlar 1888 yılı sonlarına kadar gerçekleşen olaylardı. Rus Nabukov'un İstanbul'dan gelen komplocuları barış bozguncusu kabul edildiler ve hüküm giydiler34. Sultan'ın haklarını büyük bir inat ve ısrarla savunan Ali ve Fuad Paşaların dönemi artık tamamen kapanmıştı. Osmanlı ileri gelenleri, nihayet tanınan Prens Ferdinand'ın kral olarak törenle karşılanmak ve müşir ünvanını almak üzere İstanbul'a gelişine oldukça sevindiler. Ancak Doğu Rumeli açısından Bâbıâli'nin geri adım atmasından dolayı kapanan Bulgar meselesi, Batı Makedonya bölgesinde gittikçe daha tehlikeli bir hal almaya başladı. Kaptan Petko'nun (1860) çete hareketleri sayılmazsa, Makedonya meselesi aynen beklendiği gibi, öncelikle kiliseden kaynaklanan bir meseleydi. 1870 yılında kurulan ve merkezi İstanbul'da olan Bulgar ruhban reisliği [Ekzarhlığı], o dönemlerde sadece Tuna Eyaleti olarak adlandırılan Bulgaristan için değil, dinî ve siyasî açıdan yeniden canlanan Bulgar milletinin Türkiye'de yaşayan tüm üyeleri için kurulmuştu. Bu yüzden ruhban reisliğinin yapması gereken ilk işlerden biri, Makedonyalı ve Trakyalı soydaşları için birer piskoposluk kurmak olmalı idi. Bunun için öncelikle Ohri, Üsküp ve Veles şehirleri seçildi. Ancak çok geçmeden yaşanan Bulgar ayaklanması, ardından Osmanlı-Rus savaşı, yeni oluşan Bulgaristan ile Doğu Bulgaristan vasal devletlerinin kurulması ve bunların taleplerinden dolayı Makedonya topluluğunun ilerleyişi uzunca bir süre durdu. Ekzarh Anthimos, savaş sırasında Asya'ya sürgüne gönderildi. Kurulan piskoposluklar derhal iptal edildi. Aralarında sadece iki Bulgar'ın bulunduğu Edirne, Selanik ve Manastır ıslahat komisyonları tarafından Avrupa eyaletleri için hazırlanan ve eyaletlerin mümkün olduğunca milli sancaklara bölünmesini öngören nizamnâmelerin gerçekleştirilmesi mümkün ve pratik görünmüyordu. Türk hükümeti, haklı olarak artık düşman kabul edilen Bulgar halkına kimi zaman çok da yumuşak davranmıyordu. Kafkasya'dan gelen Çerkesler ve Bulgaristan ve Tesalya kökenli diğer Müslümanlar yenilen İslâm'ın öcünü almak için ellerinden geleni yapıyorlardı. 1878 yılı sonbaharında Mesta ve Karasu (Struma) ovalarının yukarı kısımlarında, Bulgaristan'a büyük bir göçle sonuçlanan bir ayaklanma çıktı. 1879 yılında buraya gönderilen Wilson ve Trotter'den oluşan bir İngiliz inceleme komisyonu da hiçbir şey değiştiremedi35. İkinci ekzarh Joseph, ancak 17 Aralık 1883 tarihinde makamının tekrar tanınmasını sağlayabildi. Kendisine sadece Trakya ve Makedonya vilayetlerinde okul açma hakkı tanındı. Ama Bulgaristan Prensliği'nin nihayet Doğu Rumeli Eyaleti ile birleşmesi, Prens Aleksander'in tahttan uzaklaştırılması ve halefinin tanınmamasından dolayı, daha önce belirtilen o üç şehirde Bulgar piskoposluklarının açılmasını sağlayamadı. Piskopos Theodor'un Üsküp'e yaptığı başarısız bir seyahatten sonra, 1890 yılının Temmuz ayında Bulgar bakan Stranski, sert bir üslupla kaleme aldığı notasında kendi çarelerine bakacakları tehdidinde bulunuyordu36. 1891 yılında ekzarhlığın dinî ve kültürel hakları tanındı ve Nisan 1894 tarihli tezkere ile Bulgar öğretmenler milletlerin ayrılıkçılıktan yana hisleri ile mücadele için kurulan okul komisyonlarının denetiminden kurtuldular. 4 Ağustos 1890 ve 8 Temmuz 1891 tarihlerinde Bulgaristan başbakanı Stambulov, Ohri ve Üsküp'te iki yeni piskoposluğun kurulmasına izin verilmesini sağladı37. Sırbistan bu arada Slav Makedonları soydaşları olarak kabul etmiş ve çok geçmeden Rum asıllı Firmilian Sırp metropoliti olarak Üsküp'e geldi. 1897 yılında Bulgar Prensi İstanbul'da beş yeni Bulgar Piskoposluğu kurulmasını istedi ve Manastır, Debre ve Ustrumca olmak üzere üç piskoposluk için izin aldı38. Ekzarhlığa o dönemde 1 milyon 200 bin üye ve neredeyse 2 bin kilise ve manastır bağlı idi. 1900 yılında sahip olduğu 868 okulda 47 bin üzerinde erkek ve kız öğrenci okuyordu39. 1885 ve 1890 yıllarından itibaren Selanik'te erkekler ve kızlar için birer lise Manastır'da klâsik bir lise Edirne'de Peter Beron erkek lisesi İstanbul'da bir papaz okulu ve Üsküp'te ise öğretmen yetiştiren iki öğretmen okulu vardı. Ancak yoğun bir ilgi gören ve çok iyi şekilde organize edilmiş bu okullardan daha iyi bir gelecek umut etmek yerine, sabırsız unsurlar eşkiyalıklarla Avrupa'nın dikkatini kendi sıkıntılarına çekmeye çalışıyorlardı ve böylece intikam almaktan ve takipten kaynaklanan anarşiyi bahtsız halklarının üzerine çekiyor ve daha sonra bu haksızlıklardan dolayı Hristiyan devletlerin kabinelerine çağrıda bulunmak için çaba gösteriyorlardı. Bu eşkiya çeteleri gururlu, zengin ve 500 yıldır kültürel egemenlik ve kilisenin despotluğuna aşina olan Yunanlılara ve onların Sırp kardeşlerine, hatta özellikle Apostol Margarit'in becerikliliği sayesinde milli bilince erişen Aromenler'e de saldırdıkları için, her ilkbaharda hiçbir Türk otoritenin ve hiçbir Avrupalı hayırseverin durduramayacağı bir herkesin herkese karşı savaş verdiği durumlar yaşanıyordu. İnsanlık dışı muamelelerde bulunan Rum çeteleri çok geçmeden Yunan ordusunun tebdil-i kıyafet içindeki veya üniformalarını bile çıkarmamış subayları tarafından yönetiliyordu. Sırpların kendi milli öncüleri ve şehidleri vardı. Türklere gelince, artık hiçbir resmi makamda, hatta meclislerde bile herhangi bir Bulgar'ı istememeleri gayet doğaldı. İktidarda olan unsurun intikam hırsı, tıpkı Ustrumca Piskoposu'na karşı olduğu gibi, diğer piskoposlara ve okullara yöneliyordu. Bulgar gazetelerinden sadece Patrikhanenin gazetesi ile Protestan propagandanın gazetesi yayınlanıyordu. Bulgarların asi bir millet olarak gördükleri muamele de bundan daha iyi değildi belki, ama – Şark'a mahsus gaddarlığa meylin dışında – İtalyanların 1859 yılında Avusturya'nın işgali altındaki bölgelerinde gördükleri muameleden ve Macaristan'daki Romenlerin bugüne kadar (1907) hâlâ gördükleri muameleden de kötü değildi. Bulgarlar ateşe verilmiş 215 köy sayıyorlardı ve verilen 25 bin kurbandan bahsetmekten çekinmiyorlardı41. 1902 yılı sonlarına doğru Fransa Dışişleri Bakanı Delcassé'nin önerisi üzerine Fransa ve Rusya'nın müttefik kabineleri Fransa'nın Selanik'teki konsolosu Steeg'in ıslahat programını onaylamak için bir araya geldiler. Bu ıslahatlar bu sefer milli imtiyazlar ve bir Büyük Bulgaristan, Büyük Sırbistan veya Büyük Yunanistan Devleti'nin kuruluşu ile ilgili olmayıp, sadece vergilerin keyfi olarak uygulanması, Arnavut zabıtaların dizginlenemeyen hırsları ve Türk arazi sahiplerinin zorba tutumları sebebiyle Bulgar özerkliğinin veya Yunan Makedonya'nın öncüleri olarak yetiştirilen bahtsız köylülere yardım etmek içindi. Bu bölgelerdeki Türk hakimiyeti muhafaza edilecek, hatta Avrupa kontrolünde yürütülecek ciddi ve dürüst ıslahatlarla güçlendirilecekti. Tıpkı Lübnan'daki gibi Avrupa devletleri tarafından tanınan bir vali, vilayetlerden her biri için özel bir bütçe ve Avrupalı müfettişler, bu amaçların gerçekleştirilmesine önemli bir katkıda bulunacaklardı 42. Bâbıâli, aynı yılın 30 Kasım tarihinde, biri İstanbul'da ve diğeri Makedonya'da olmak üzere, askıda kalan bu mesele ile ilgilenecek iki komisyon kurmuştu ve eyaletin tamamına vali olarak Hüseyin Hilmi Paşa atanmıştı. Resmi bir irade ile Osmanlı Devleti'nin her yerinde bayındırlık işleri, tarım ve eğitim için yeni müdürlerin atanmasını ve her valinin yanına bir siyasî müdürün verilmesini öngörüyordu. Hristiyanlar da zabıta olabileceklerdi. Mahkeme üyeleri Adliye Nâzırı tarafından atanacaktı ve özel bir komisyon valilerin raporlarını teslim alacaktı. Bunun dışındakiler memurların dürüst ve çalışkan olmaları gerektiğini belirten eski ıslahat tedbirlerinin ve vaatlerinin birer tekrarı idi43. Rusya temsilcisi Sinoviyev ve Avusturya temsilcisi Baron Calice bu arada diğer Avrupa devletleri tarafından da kabul edilen başka bir proje hazırlamışlardı. Avrupa'nın onayı olmadan azledilemeyecek bir vali, üç yıllığına göreve getirilecek ve neredeyse özerk bir idareci gibi hareket edecek yeni zabıta teşkilatı Batı'dan gelecek subaylar arasından oluşturulacak Steeg tarafından Makedonya için hazırlanan bütçe aynen muhafaza edilecek ve âşâr vergileri bundan böyle icarcılar tarafından değil, her nahiye tarafından bizzat tahsil edecekti44. 25 Şubat 1903 tarihinde Hariciye Nâzırı, bu tedbirleri onaylamayı kabul etti ve Sultan Abdülhamid bunları bir irade ile Avrupa eyaletleri için alınan önceki tedbirlerin tamamlayıcı unsurları olarak onayladı. Huzursuzluk çıkaranların istedikleri bu değildi. Çıkartılan yeni iradeye Selanik'te dinamit patlamaları, Edirne'de ve Manastır'da ayaklanmalar ve Petrov yönetimindeki kabinenin Bâbıâli'ye Türklerin ve Rumların Türkiye'nin Avrupa eyaletlerinde Bulgar halkına yaptıklarını hakkında sert bir üslûpla dile getirilen açıklama ile cevap verdiler (Ağustos)45. Bulgaristan, Avrupa devletlerine resmi bir açıklama ile olaylara seyirci kalamayacağını bildirdi. Diğer taraftan Türk idaresi her zamanki soygun ve kana susamışlığını sürdürüyordu46. Avrupa devletleri, sırf Balkanlarda karışıklıkları önlemek için, bu tehditler karşısında yeni tavizlerde bulunma zayıflığını gösterdiler. Rusya ve Avusturya İmparatorlarının Mürzsteg'de yaptıkları toplantı sırasında (Eylül) 22 Ekim'de nihai şeklini alan kontrol ve denetim için uygun bir tarz belirlendi Tavsiyelerde bulunmak ve elçileri Makedonya'daki durumlar hakkında bilgilendirmek üzere valinin yanına özel sivil memurlar verilecekti zabıta teşkilatının başına İsveç, İtalyan, vs. eğitmenlerine başka subaylarla birlikte bir Avrupalı general geçecekti vilayetler farklı milletleri daha düzenli gruplara ayırmak 47 üzere daha sonra farklı bir düzenlemeye tâbi tutulacak ve idari ve adli makamlar reorganize edilecek olup, Hristiyan unsurun temsil ve özerklik prensibi gözetilecekti karışıklıklar sırasında meydana gelen siyasî ve diğer suçlar için yarısı Hristiyanlardan oluşacak karma komisyonlar kurulacaktı bir yıl vergiden muaf tutulacak kaçaklar ve iflas eden aileler Türk hükümeti tarafından yardım görecek ve kiliselerle, okullar tekrar açılacak ve redifler ile başıbozuklar lağvedilecekti. Bu reformlar Edirne Vilayeti için geçerli değildi. Bu düzenlemeler, aslında görünüşte diğer rejime dayanan yeni bir rejimdi48. Bulgar ihtilal lideri Sarafov'un 1907 yılı sonlarındaki ölümü ve hareketin liderleri arasındaki iç mücadeleler sebebiyle Bâbıâli önemli ölçüde rahatladı. 1908 yılı başlarında İngiltere, valinin Avrupa devletlerinin kontrolü altında olması yönünde bir teklif getirdi ve Nisan ayında, Rusya'nın Bâbıâli'de yabancı zabıtaların ve yabancı memurların çalışmasını öngören projesinin kabul edilmesi kararlaştırıldı. Böylece Makedonyalı zabıtaların ikinci müdürü İtalyan Robilant Osmanlı bir general hâline geldi. Avusturyalılar aynı dönemde Ruslarla Makedonya'daki demiryolları hakkında mücadele içinde idi Avusturyalılar Kuzey-Güney, Mitroviça-Selanik demiryollarını, Ruslar da Doğu-Batı ve Niş-Adriyatik demiryolunu istiyorlardı. Noel Buxton, o dönemlerde hâlâ devam eden eşkiyalığın kaynaklarını yerinde araştırmak için Balkan Yarımadası'nda seyahat ediyordu. Kral Edward'ın Rus Çarı ile Reval'de görüşmesinden sonra Hüseyin Hilmi Paşa emrinde asilerin yok edilmesi için 10 bin kişilik bir ordu oluşturuldu, ama bu ordu bambaşka bir amaç, Abdülhamid'in despotluğunun ve eski rejiminin yok edilmesi için kullanılacaktı49. Her iki Bulgaristan'ın birleşmesinden sonra, Makedonya'nın Bulgarlaştırılacağından endişe duyan Yunanistan ve Osmanlı Devleti içindeki Rum unsurlar Balkanlarda dengenin kurulması için gerekli ödünün verilmesini talep ettiler. Girit, Yunanistan ile birleşmeyi istiyordu, ama 1886 yılı başlarında Suda önlerinde Avrupa gemileri belirdi ve Atina'daki hükümet sessiz kalması yönünde uyarıldı. Buna rağmen Kral George'un birlikleri Avrupa devletleri tarafından belirlenen sınırları geçtiler. Fransa her zamanki gibi Yunanlıların faaliyetlerine olumlu bakıyordu, ama Almanya, Şark Meselesi'ni tekrar gündeme getirilmesine kesinlikle karşı idi. Bu yüzden tıpkı 1853 yılında olduğu gibi, Pire abluka altına alındı. Ama Yunanlılar ancak Kutra'da Türklere karşı büyük bir mağlubiyet aldıktan sonra Epir'den geri çekildiler. 1888 yılında Girit'te tekrar ayaklanma havası esiyordu. Müslümanlar ve Hristiyanlar birbirleri ile savaşıyor ve her iki taraf, aslında kendi davranışlarından dolayı şikâyette bulunuyorlardı. Yunanistan, Ağustos ayında Avrupa'nın müdahale etmesini talep etti ve bizzat müdahale etmek tehdidinde bulundu, ama böyle bir müdahale tavsiye edilmiyordu. Polonyalı Sartinski'nin yerine vali olarak getirilen Şakir Paşa, huzuru tekrar sağlamayı başardı50. Aralık ayında okunan 26 Ekim tarihli af fermânı ile belirsiz bir süre için vali olarak bir Müslüman tayin edilebiliyordu, ama yanında vekil olarak bir Hristiyan bulunması şart tutuluyordu. Delegelerin sayısı indiriliyor ve meclis, yetki sınırlarını da belirleme hakkına sahip valiye tâbi ediliyordu. Ayrıca gelirlerinin yarısının ve gümrük vergilerinin tamamının Osmanlı hazinesine aktarılmasını öngörüyordu ve adada Osmanlı Devleti'nin her yerinden toplanacak zabıtaların bulunmasını zorunlu kılıyordu. Gerçekte Girit Valisi Mahmud Celaleddin Paşa, meclisi birkaç yıl toplamayacaktı. Girit ancak 1895 yılı Mayıs ayı sonlarında, Avrupa devletlerinin ısrarları üzerine Rum asıllı Karatheodori ile tekrar Hristiyan bir valiye sahip oldu. Ama Karathedori'ye karşı sadece Müslüman unsurlar değil, zabıta teşkilatının lideri Emin Paşa da ayaklandı. Bunun üzerine bir sonraki yılın Mart ayında yine bir Türk olan Turhan Paşa vali olarak atandı ve onun döneminde gerek köylerde, gerekse adanın büyük şehirlerinde Hristiyanlar Müslümanlara karşı savaştılar, dolayısıyla Avrupa devletlerinin buraya gemi göndermesine neden oldular. Namlı Sfakiyotların Dağları'nda çok geçmeden Yunan çetelerinden destek alacak Rum asıllı asiler yaşıyordu. Avrupa, Rusya'nın önerisi üzerine Haleppa Antlaşması'nın tekrar yürürlüğe konmasını talep etti ve eski Sisam Beyi Bulgar asıllı Yorgi Beroviç, 1896 yılının Haziran ayında adayı antlaşmaya uygun bir biçimde yönetmek üzere vali olarak atandı. Rumlar bunun üzerine tam bir özerklik talep ettiler ve dağlarda direniş devam etti. Avrupa devletlerinin elçileri sadece daha iyi bir adli düzen ve tıpkı Ermeni projesinde olduğu gibi sadece yabancılardan oluşacak jandarmanın reorganize edilmesini istiyordu ve Bâbıâli, bu şartları geri çeviremedi, hatta Hanya'daki konsolosların ıslahatları denetlemesine bile izin verdi. Müslümanlar buna şiddetle itiraz ettiler ve cinayet sahneleri yaşandı. Zihni Paşa, olağanüstü komiser olarak adaya gelmek zorunda kaldı. 1897 yılı başlarında Hanya'da Hristiyanlar, konsolosların gözleri önünde öldürüldüler51 ve şehir ateşe verildi. Derhal dört Yunan gemisi kralın oğlu George'un yönetiminde 10 Şubat'ta Yunanistan Krallığı ile birleşmeyi ilan eden Girit'e doğru hareket etti. Yeni Yunan gücünü burada konuşlandıracak az sayıda Yunan birliklerinin başında Albay Vassos bulunuyordu. Eski umutlar tekrar yeşerdi ve büyük ülkü yine ihtimaller arasında görünmeye başladı. Ama Avrupa'nın niyeti tamamen farklı idi, zira yalnızca adanın özerkliğini sağlamak istiyordu. Yunan birliklerine karşı eskisi gibi abluka tedbirine başvuruldu ve en büyük limanlara Şubat ayında Avrupalı müdafaa kıtaları yerleştirildi. Özellikle Fransa52 tarafından uygulanan kararlı tedbirler, binlerce Türk askerin ve bahtsız Müslüman halkın hayatını kurtardı. Mayıs ayı sonlarında Yunan askerler adadan ayrıldılar ve Temmuz ayında Cevad Bey, Osmanlı birliklerinin komutanı olarak adaya geldi. Ama yeni birliklerin gönderilmesi ve Türk donanmasının adaya gelmesi kesinlikle ve başarı ile yasaklandı. Böylece Osmanlı-Yunan savaşı aslında Epir'e nakledilmiş oldu. Maceraperest Garibaldiciler'den destek alan Yunan çetelerinin sınırı geçmesi üzerine Bâbıâli 18 Nisan'da savaş ilan etti. Yunalıların Preveze, Yanya ve Meluna Geçidi'ne yaptıkları saldırı başarısız olurken, Edhem Paşa Nisan ayı sonlarında Yenişehir üzerine yürüdü. Türk ordusu, 1885-1887 yılları arasında Golz Paşa ve Grumbkov Paşa tarafından hazırlanan düzenleyici yeni nizamnâmeler sayesinde yeniden yapılanmıştı ve [müfettiş sıfatıyla] bizzat Selanik'e gelen meşhur Osman Paşa'ya layık olduklarını gösterdiler. Yenişehir (25 Nisan) ve Velestinos'tan sonra, 5-6 Mayıs tarihlerinde Çatalca (Pharsala) ve Volo neredeyse hiç direniş göstermeden işgal edildi. Smolenski yönetimindeki Yunanlıların geri çekilişi, Dömeke'de (17 Mayıs) utanç verici bir kaçış hâline dönüştü. Ahmed Hıfzı Paşa Epir'de üzerine yürüyen kolorduyu Mayıs ayı ortalarında Arta'da geri püskürttü. Rus Çarı, arabuluculuk teklif etti, ama Avrupa ancak bir ay sonra, Yunanistan'ın Girit üzerindeki tüm taleplerinden vazgeçmesi üzerine müdahale etti. 4 Aralık53 tarihinde akdedilen İstanbul Antlaşması, Türklerin istediği gibi 1881 yılındaki sınırları tekrar tesis etmiyordu, ama Yunanistan'ı 4 milyon Türk lirası savaş tazminatı ödemeye mahkum ediyordu ve Avrupa'nın Yunanistan'ı mali kontrolüne almasına neden oluyordu. Alman devletlerinin tüm itirazlarına rağmen, yenilen Yunanlılar işbirlikleri için Rus-Fransız ittifakının adayı olan Prens George'un, İsviçreli Droz ve Bâbıâli tarafından aday gösterilen Karatheodori'ye54 karşı adanın valisi olarak atanması ile ödüllendirildiler. Almanlar ve Avusturyalılar, bu tedbire protesto mahiyetinde olmak üzere, derhal ülkeyi terk ettiler. Gerek Yunanlılar, gerekse Müslümanlar 1898 yılında yeni bir katliamdan sonra öylesine çileden çıkmışlardı ki, Kandiye İngiliz gemileri tarafından top ateşine tutulmak zorunda kaldı. Buna rağmen, Türk birlikleri aynı yıl içinde Fransızlar tarafından adayı terk etmeye zorlandılar ve onlarla birlikte kalabalık bir Müslüman topluluğu da buradan göç etti55. Hristiyanların ellerinden silahları alındı, birkaç sur yıkıldı ve Rusya'nın düşüncesine göre bayrağını Girit'te dalgalandırma hakkını çok zor muhafaza edecek Bâbıâli hiç dinlenmeden, dört Avrupa devleti 1898 yılında Prens George'u vali olarak atadılar. George tam üç kez onaylandı56. Ama Yunan kral hanedanı veliahtı Prens George öylesine beceriksiz bir siyaset yürütüyordu ki, aynı Avrupa devletleri tarafından 1906 yılında tekrar geri çağrılmak zorunda kaldı. Halefi olan Rum asıllı siyasetçi Aleksander Zaimi (1910 yılına kadar) huzuru tekrar sağlamayı başardı. 1908 yılının yaz aylarında, yeni milli bir ordu ve yeni bir zabıta teşkilatı oluşturulduktan sonra Avrupa devletleri adadan birliklerini çektiler. Girit çok geçmeden Yunanistan'la birleşmenin bir işareti olarak Yunan bayrağını göndere çeken – ki bu bayrak 1909 yılının Temmuz ayında tekrar adaya gelen Avrupa gemilerinin top ateşleri altında indirildi – Yunan pullarını yürürlüğe sokan, Kral George adına Yunan yasalarına göre mahkeme kararları çıkartan, Yunan jandarmalar kullanan, hatta Yunanistan anayasasının revizyonunu ele alan Yunan anayasacıların çalışmalarına katılmak üzere, daha sonra 1912 tarihinde olduğu gibi, Atina'ya temsilci göndermeyi düşünen ihtilalci meclisin eline geçti. Atina'da o dönemde Girit meselesinin o güne kadarki yöneticisi Venizelos, çökmüş siyasî hayatın ıslahatçısı, hanedanın kurtarıcısı, yeni ordunun yaratıcısı ve maliye sisteminin düzenleyicisi olarak ortaya çıkmıştı. Bu son olaylar ise Osmanlı Tarihi'nin bundan sonraki bölümüne aittir. 18. yüzyılın sonunda Polonyalı gezgin Mikoşa57 Ermeniler, Türklerden herhangi bir başka milletten daha fazla saygı görüyorlar. Ayrıca Rumlardan çok daha fazla inanç özgürlüğüne sahipler , diye yazıyor, bunların eski geleneklerini tamamen unuttuklarını ifade ediyor ve hiçbir şekilde eskiden ne olduklarını düşünmüyorlar ... Ruhları, ihtilal planları yapabilecek durumda değil ... Hatta Osmanlı Devleti sonuna yaklaşıyor denmesine bile tahammülleri yok diye bir de açıklama ekliyordu. Sadece Düzoğlu gibi zengin insanlar, ünlü bankerler olarak aralarından birkaçı, daha sonra servetlerine el konulması için II. Mahmud tarafından takibe alınıyorlardı. Bir süre sonra, dostları Mehmed Said Galib Paşa'nın devrilmesi üzerine, Ortodoks Ermenilerin ısrarları üzerine en fazla 20 bin Ermeni'den oluşan Katolik Ermeni Kilisesi'nin üyeleri, hem de kış ortalarında geldikleri şehirlere sürgüne gitmeye mahkum edildiler [1828]. Sekiz banker bu esnada diğer sayısız soydaşları ile birlikte Ankara'ya sürgün edildiler. Bu milletten bir Katolik'in barındırılması suç sayılıyordu. Bu takibata ancak Fransız Elçi Guillemont'un müdahalesi ile bir son verildi58. Bundan sadece 30 yıl sonra Fransa İmparatoriçesi Eugenie, İstanbul'da Katolik Ermenilerin zengin kilisesinde ayine katılacaktı. Ermeniler, 1860 yılında kendilerine milletin dinî lideri olan katolikosun yanı sıra iki idari komite ve 400 üyeden oluşan bir milli meclis kazandıracak bir anayasa talep ettiler ve Bâbıâli bu anayasayı [Ermeni Cemaatı Nizâmnâmesi] 17 Mart 186359 yılında onayladı. 1862 yılında dağlardaki imtiyazlı Zeytun bölgesi Ermenilerin özgürlüğü için savaşmaya başlamıştı bile60. Ancak Ermenilere tanınan imtiyazlardan dolayı Kürtler ve memurlar daha uysal ve daha dürüst bir hâle gelmediler ve 1872 yılında dağlarda yaşayan Ermeniler kararlı bir biçimde tekrar silahlara sarıldılar61. Osmanlı-Rus savaşından önce Katolik Ermenilerin dinî lideri milletinin daha iyi bir muamele görmesini talep etti62 ve beklenen tedbirler alınmayınca, Ermeni asıllı bir general yönetiminde ülkeye akın eden Ruslara sempatilerini göstermekten çekinmediler ve bunun üzerine Müslüman unsurlar yine öç almaya kalktılar63. Aralarından artık yeni Hamidiye askerleri de çıkan Kürtlerin64 akınları ve paşaların ya da vergi tahsildarlarının baskıları da eksik olmuyordu. İstanbul'da arz edilen şikâyetler sonuç getirmiyordu ve bir seferinde 40 bin Ermeni aile birden Rusya'ya göç etti. Böylece Ermeni meselesi de gündeme gelmiş oldu. Bâbıâli, Berlin Antlaşması ile Ermenilerin yaşadıkları bölgelerde, Avrupa'nın denetiminde ıslahatlar yapmayı taahhüt etmişti. Sultan II. Abdülhamid, ayrıca Kıbrıs Antlaşması (1881) sırasında, Asya'da İngilizlerin denetimine verilen ıslahatları bir an önce yerine getirmeyi vaat etti. Yaklaşık 800 bin civarındaki Ermeni, Kürtlere ve Çerkeslere karşı korunacaklardı – Berlin Antlaşması'nın 61. maddesinin kesin hükmü bu idi. Ermeni liderleri, Doğu Rumeli'deki gibi bir vali, seçimle göreve getirilmiş bir meclis, Avrupalı bir subayın emrinde zabıtalar, 1876 yılında çıkartılan nizamnâmeler uyarınca ülkenin ihtiyaçlarına uygun olarak düzenlenmiş bir toprak vergisi ve Ermenice'nin resmi dil kabul edilmesini istiyorlardı65. Asya'daki Hristiyanlar ve Müslümanlar için sadece huzur ve düzen isteyen İngiltere, mahkemelerde Avrupalı üyelerin de bulunmasını istiyordu ve Bâbıâli, müfettişleri ve mali müşavirleri sadece Avrupa'dan alıyordu. İngiliz filosunun İzmir önlerindeki güç gösterisi, sadece Bâbıâli'nin her zamanki gibi işbirliğinde ciddi olduğuna dair vaatlerini tekrarlamasını sağladı. Nihayet tüm bu projelerin ve müzakerelerin sonucu olarak, jandarmaları olan ve idarecilerini seçimle başa getirecek cemaatlerin oluşturulmasını ve sıkça görülen suçlar için daimi bir yargıçlar heyetinin kurulmasına dair yeni bir nizamnâme hazırlandı. Londra kabinesinin Türk düşmanı başkanı Gladstone bile bundan daha öteye gidemedi. Aslında Asya'da iyi bir idare isterken, hangi taleplerde bulunacağını kendisi de bilmiyordu, zira iyi bir idare için sadece başka idareciler değil, başka Kürtler ve başka Ermeniler de gerekiyordu ve bunların birkaç yıl içinde ortaya çıkması mümkün değildi66. O dönemde ayrıca namlı Maliye Nâzırı Agop Efendi gibi birçok memur Ermeni asıllı idi, hatta kimileri Sultan Abdülhamid'in simasında bile Ermeni kökeninin izlerini görüyordu67. Tüm bunlara rağmen ne Ermeniler, ne de Müslümanlar gerekli barışçıl düşünceleri göstermiyorlardı. Batı'da Nazarbey68 gibi, komiteler kuran umutlu gençler eski Ermeni anavatanının kurtuluşu için çalışırken, Mehitaristler Venedik ve Viyana'da Ermeni halkın geleceğini kültürel zeminde güvence altına almaya çalışıyorlardı. Samuel Murad, Paris'te de bir okul açmıştı, ama bu okul daha sonra zorla Roma'ya nakledildi69. Rusya, Ermeni Kilisesi'nin, Ermeni kültürünün ve Ermeni dilinin yok edilmesi yönünde her zamanki gibi acımasız ve merhametsizce faaliyetlerde bulunduğu sırada70, aslında Türk dostu olan Ermeni Patriği 1890 yılında memurların sürekli olarak göz yumdukları Kürt saldırılarından şikâyet etmeye başlamıştı. Aynı yıl içinde Müslümanlar ve Hristiyanlar Erzurum sokaklarında birbirleri ile savaşıyorlardı ve aynı dönemde İstanbul'daki Ermeniler, Bâbıâli'den kararlı bir şekilde kendi milletleri için imtiyazları istemesi için Katolik Ermenilerin lideri olan katolikosa baskı yapıyorlardı. Avrupa devletlerinin dikkatini çekmek amacı ile Kumkapı Kilisesi'nde büyük bir gösteri yapıldı ve bunu devlete ihanet davaları izledi71. Gizli Troşak komitesinin – diğeri Hınçak komitesi idi - Rusya'dan gelen bazı Ermeni liderlerinin, Rus nihilistleri örnek alarak, kanlı olayların meydana gelmesi için halkı kışkırtıp, Müslümanların buna misilleme yapmasına neden olarak, aslında Rusların çıkarları için faaliyet gösterdikleri inkâr edilemez. Rus Çarı'nın yönetimi altında milli varlıkları hâlâ tehdit altında olan72, ama en azından büyük kitleler hâlinde öldürülmeyen 2 milyon Ermeni'nin gördüğü muamele yine de Türkiye'de yaşanan olaylar karşısında hafif olarak kabul edilebilir73. Bu radikaller arasında bile Rusların muhtemel bir müdahalesinden bahseden parayla beslenen adamlar vardı74. 1893 yılında kavgalar Anadolu'ya sıçradı75. Tıpkı 1894 yılında Kayseri'deki komplodan sonra olduğu gibi, ihtilalcilerin Zeytun'daki gibi zorbalıklarla hüküm sürdükleri Sason'da vergilerin Osmanlı Devleti'ne ödenmesi reddedildi ve buraya gelen askerler aralarında Ermenilerin ezelî düşmanları olan Kürt başıbozukları da bulunuyordu, hiçbir zorbalıktan çekinmediler 30 köy yakıldı ve halk öldürüldü. Cenevre'de tıp okumuş olan Hampartsun Boyacıyan'ın ayaklanması ile 1894 yılında resmi makamların eline Sason Dağları'nda ve Diyarbakır'a kadar Müşir Zeki Paşa emrindeki askerleri mazur göstermek için bir mazeret geçmiş oldu76. Ermeni piskoposları tutuklandı ve Ermeni Patriği makamından çekildi77. Bu olayların ışığı altında elçiler, Muş'ta milletlerarası bir istatistik gerçekleştirildikten sonra, Ermeni eyaletlerine yeni bir rejim getirmek için 1895 yılının Mayıs ayında bir araya geldiler. İstanbul'da bir komisyon tarafından atanacak her iki mezhepten memurlar talep ettiler. Ayrıca zabıta teşkilatı ıslah edilecek ve Kürtlerin otlakları sınırlandırılacaktı. Ama Bâbıâli, bu önerileri kabul etmekte tereddüt ediyordu78. Birkaç ay sonra, aynı yılın Ağustos ayında, Amasya çarşısı yandı. Ermeniler, kendilerini 30 Eylül'de İstanbul'da hükümetin olağanüstü tedbirlerine79 karşı büyük bir gösteri yapabilecek ve Hamidiye askerlerinin lağvedilmesini ve Avrupa tarafından tanınan bir valinin atanmasını talep edebilecek kadar güçlü ve güvende hissediyorlardı80. Düzen tekrar sağlandıktan sonra ise birçok masum öldürüldü ve çok geçmeden Anadolu'da katliamlar başladı Trabzon, Erzurum, Erzincan, Kayseri, Bitlis ve Bayburt'ta, Müşir Sadeddin Paşa'nın gözleri önünde Mardin, Malatya, Sivas, Van, Diyarbakır, Samsun ve Urfa'da81. Lübnan'da yaşanan olaylar böylece bundan haberi olmayan Avrupa'nın burnunun dibinde tekrarlanıyordu. Bu esnada ölen Ermelerin sayısı 30 bin kadar tahmin edilmekte idi82. Tıpkı 1860 yılında Suriye Dağları'nda olduğu gibi, burada da fanatik halkın yanı sıra, ordu ve memurlar da bu kanlı olaylara katılmışlardı. Olaylar 1896 yılında da devam etti. Ancak İngiltere'nin katil Kürtlere müdahale teşebbüsü, ticarî menfaatlerinin ön plana çıktığı bir dönemde soğukkanlı hareket eden Avrupa'da kendine yandaş bulamadı83. Rusya, Ermenilerden nefret ediyordu. Hanotaux yönetimindeki Fransa, bu önemli müttefikine katılıyordu. Altı Avrupa devletin Kasım ayındaki müdahaleleri ciddi sonuçlar doğurmadığı gibi, Bâbıâli'nin de İstanbul önlerindeki elçilik gemilerinin iki katına çıkartılmasına karşı mücadelesi de başarısız oldu, ama gemilerin çoğaltılmasından daha sonra vazgeçildi84. İhtilalcilerin yeni bir hareketi 1896 yılının Haziran ayında Van'da olayların çıkmasına neden oldu85. Burada Ermeni karargâhı ateşe verildi. İngiltere konsolosu kalabalığa ateş açmak zorunda kaldı. 10 bin kişi öldü ve Van'ın çevresi Kürtlerin ganimeti hâline geldi. Tüm bunlara sessiz kalmayı reddeden asil düşünceli Ermeni Patriği İzmirliyan makamından çekilmek zorunda kaldı. İstanbul'daki Ermeniler, Osmanlı Bankası'nı ele geçirip, yok ederek intikam almak istediler, ama planladıkları suikast ihanete uğradı ve 27 Ağustos – 28 Ağustos tarihleri arasında İstanbul'daki Ermeniler takip edilerek, idam edildiler. Başkentin avam takımı bu zavallı çalışkan insanları korkulacak birer rakip gibi görmüştü86. Ölüm sahneleri bir gün bir gece sürdü. 20 Ekim 1895 tarihli imtiyaz belgesini bizzat onaylayan II. Abdülhamid'in bu sefer, kendi emretmemiş olsa bile, bu kıyıma göz yumduğu kesindi. Sokakta rastlanan her Ermeni'nin sokak ortasında öldürülmesine izin veriliyordu. Beklendiği üzere, bu barbarlık Asya'da büyük bir yankı uyandırdı. Öldürülmeyenler genelde ya Müslümanlığı kabul ediyorlardı, ya da malını mülkünü kaybediyordu87. Bütün Avrupa devletleri arasında bir tek ikinci konsolosu Cidde'de kısa bir süre önce bir fanatiğin cinayetine kurban giden88 İngiltere tehdit edici bir tutum aldı ve tahtını kaybedebileceğini ileri sürerek, II. Abdülhamid'e başvurdu89. Daha sonra Adana ve Tokat'ta (1897) cinayetler işlendi ve cevap olarak İstanbul'da bombalama olayları meydana geldi. 1895 yılının Ekim ayında uygulanan ve Hristiyan vali muavinlerinin, Hristiyan memurların ve adliye müfettişlerinin, hatta bekçilerin atanmasını, âşâr vergisinin köylere icara verilmesini, Kürtlerin otlaklarının sınırlandırılması ve kontrol komisyonu ile bağlantı hâlinde olacak elçiliklerin kurulmasını öngören ıslahatlar, tüm bunlardan sonra da yürürlükte kaldı90. Huzurun tekrar sağlanması ise mümkün görünmüyordu. Tıpkı eskisi gibi Kürtler ve Ermeniler karşı karşıya gelmişlerdi ve hükümet onlara karşı çaresizdi ve kimi zaman da onlardan çekiniyordu91. 1899 yılında yeni mücadeleler başladı. Aynı dönemde Sisam Adası'nda protesto gösterileri ve huzursuzluklar gündemi belirliyordu. Ancak adaya Yunan Prensi Nikola'nın vali olarak atanması92 ile sonuçlanması beklenen ayaklanma gerçekleşmedi93. Başpiskopos (Arşivek) dışında 39 üyeden oluşan meclisin – bu arada prensin etrafında dört bakan bulunuyordu - görev süresi, 1899 yılında iki yıl olarak belirlendi94. Bu arada Sisam Adası kuralsız ve partizanlık hırsından dolayı parça parça olmuş, çağdaş Yunan demokrasisinin tam bir yansımasıdır. Yine de eskilerin geri getirilemez biçimde kayboldukları ve zorla kabul edilen yenilerin işe yaramadığı anlaşılmış2 bir imparatorluğun bu yavaş çöküşünden sanki içinde yaşayan insanlardan hiçbiri şikâyet etmiyormuş gibi görünüyordu. Hristiyan tebaa kendini tamamen milli ideallerine kaptırmıştı ve kilise ile okullar için çalışarak, kendilerine İstanbul'da birçok küçük düşürücü olaylar ve büyük tehlikelere bağlı zorlu yaşama katılımın yararsız görüneceği bir meşgale bulmuşlardı. Hiçbir hatt-ı hümâyûn, hiçbir fermân veya idare Osmanlı düşüncesi ışığında mahalli bir siyaset yaratamamıştı. Muhafazakâr Türkler, iyi günlerin çoktan bittiğine kendilerini iyice inandırmışlardı. Dobruca'dan, Bulgaristan'dan, Karadağ'dan, Tesalya'dan3 ve Girit'ten kaçan dindaşlarının, padişahın himayesi altında sefil bir hayat sürmek için Anadolu'ya nasıl yöneldiklerini görüyorlardı ve her biri, gerektiğinde aynını yapmak için hazır bekliyordu. Gençler sadece daha düşük maaşa daha kötü işler yapmak için memuriyette terfi almayı bekliyorlardı. Okullar artık sadece sayıları günden güne artan, Şark'a mahsus tembelliğin Avrupa'ya mahsus bürokrasinin birleştiği ve insanlara eziyet çektirip, ceplerini boşaltan bürolarda çalışacak adaylar yetiştiriyordu. Ulema sınıfı, İslâm'a sadece zaman zaman geri kalmış halkı düşünerek müsamaha gösteren liberal düşünceli Midhat Paşa'nın devrilmesinden sonra, daha büyük bir nüfûz kazanmıştı. 1879 yılının Haziran ayında, sadrazamlık makamının gücünü kuvvetlendirmek istediği için, Sadrazam Hayreddin Paşa'yı devirmişlerdi4, ama bu cahil din adamları gerçekte okuma yazma öğretilen sıbyan mekteplerinde eğitim vermek şeriat mahkemelerinde tarafların mevkileri ve feda ettikleri paralara göre hüküm vermek5 kahvehanelerde memurların liberal görüşlerini kınamak Selanik ve Cidde'deki gibi karışıklıklar ve gereksiz ölüm sahneleri yaratmaktan başka bir şey yapabilecek kapasitede değildiler. Osmanlı Meclisi 1878 yılından sonra bir daha toplanmamıştı ve herşeye itaatkâr bir şekilde kafa sallayan bir meclise gerek olmadığı anlaşılmıştı. Nâzırlar, neredeyse önemsiz isimlerini Osmanlı yıllıklarına geçirmeye lâyık bile değildiler. 1876 ve 1881 yılları arasında 18 değişik kabine yönetime gelmişti ve 1881 yılında Ahmed Vefik Paşa ve dönemin tek gerçek şahsiyeti olan Küçük Said Paşa, iki gün içinde görevlerinden alınıp, tekrar birbirlerinin yerine geçmişlerdi6. Herşeyi eline geçiren tek bir kişi vardı Sultan II. Abdülhamid. Tek siyasî faktör olma hırsına kapılmış ve bu amacına da ulaşmıştı. Yanında başka hiçbir müşavire, özellikle de ağabeyinin aksine başka bir siyasî faktöre tahammül edemiyordu. Etrafını casuslar ve şahsi menfaatler güden bir siyasetin sinsi ve paraya ihtiyacı olan araçları sarıyordu. Türkiye'nin çok kritik bir zamanda kaderini neredeyse 40 yıla yakın bir süre ellerinde tutan Sultan II. Abdülhamid'in, keşke dedesi Sultan II. Mahmud gibi, despot da olsa bir ideali olmuş, keşke daha ulvî amaçlar için yaşamış ve çaba göstermiş olsa idi. 1877 yılının yaz aylarında büyük sevinç gösterileri altında, heyecanla ezelî düşmanı ile tüm gücünü kullanarak savaşmak üzere, tahta cülûs eden genç sultan (doğumu 22 Eylül 1842) melankolik gözleri dikkatleri çeken ve hayranlık uyandıran7 güzel yüzlü şövalye ruhlu bu şehzâde hafiyelerin, ihtişamı seven ahlaksız saray hizmetkârlarının ve dostum 8 dediği Suriyeli İzzet [Holo Paşa] gibi kâtiplerin kol gezdiği ve haremin bilinçsiz kalabalık kadınların da eklendiği değersiz bir toplumun içinde zaman geçtikçe, mutlak güce sahip bir hükümdarın eşi benzeri görülmeyen faaliyetsizliğinden ziyade korkudan, gözlerinin önünde tahttan indirilip, gizlice öldürülen ağabeyinin gölgesi eksik olmayan ve zamanından önce çöken yaşlı bir adam hâline geldi. Sultan II. Abdülhamid döneminde sadrazamlık makamına, 1886-1891 yılları arasında Kâmil Paşa9, 1896 yılında, daha sonra bu makama altı kez getirilen ve 1896 yılında Yıldız Sarayı'ndan bağımsız ve sorumlu bir kabine talep etme cesaretini gösteren10 Küçük Said Paşa, Halil Rıfat Paşa, Cevad Paşa, vs.11 gibi önemsiz şahsiyetler getirilmişti. Sultan Abdülhamid artık gece gündüz saklanan, yattığı yeri herkesten gizleyen, sırdaşları ve itaatkâr kulları olmayanlar dışında hiç kimse ile konuşmayan ve ancak haftada bir camiyi ziyaret ederken, maaşlarını düzenli ve zamanında alan ihtişamlı Arnavutlarının arasındaki görkemli arabasının aniden ortaya çıkması ile halkının arasında görünen yaşlı ve hastalıklı bir adamdı. Ölümden ruhuna acı verecek kadar korkuyordu ve parayı, görkemli saraylar yaptırmak ya da musahiblerini ve cariyelerini altına boğmak için sevmiyordu. Kendi döneminde sadece çok sevdiği bir kadının anısına Yıldız Sarayı adını alan bir saray ve sarayın yanına ibadetini yerine getirmek için bir cami yaptırdı. Paraya gelince, Sultan Abdülhamid her gün ihmal edilmiş tebaanın kanı ve teri ile nâzırları ve alacaklıları ile bölüştüğü ve el konulan mallar, Anadolu'da ve Irak'ta geniş toprakların şahsi mülkleri12 ile birleştirilmesi ve memurlarla subayların ödenmeyen maaşlarını işleterek – ki devlet kendi iç borçlarını teşkil eden kaimeleri ve kendi sikkeleri olan beşlikleri ve altılıkları kabul etmek istemiyordu13 sürekli olarak zenginleştirdiği şahsi hazinesine akan paraları, hükümdarlığına ve hayatına kasteden herşeyi ortaya çıkarmak ve cezalandırmak için bir araç olarak görüyordu14. Bazı huzursuz unsurların, örneğin parlamento komedyası ve 1876 yılında sultanın öldürülmesi olayına karıştığı için tüm kalbi ile nefret ettiği Midhat Paşa'nın öğrencilerinin ve Batı'da yetişip, liberalizm ve milli onur hayranı ateşli gençlerin, elinin uzanamayacağı uzaklıkta yaşadıklarını, umut ettiklerini ve faaliyet gösterdiklerini biliyordu15. Bir seferinde, 1897 yılında hepsini geri çağırdı ve onları denetim altında tutmak için büyük paralar harcadı. Casuslarının raporlarına her zaman nakit ödüyordu. Aynı şekilde Avrupa basınında kendisine karşı bir kampanyayı da para dağıtıp, bunun yerine övgü dolu yazılar yazdırarak gizlemeye her zaman hazırdı. Ama bu propagandaların gerçek anlamını, büyük geleceğini ve yakın zaferini, Fransız ve İngiliz yazarlar tarafından dünya üzerindeki büyük katillerden16 biri olarak nitelendirilen ve lanetlenen tecrübeli ve çok akıllı bu yaşlı hükümdar tahmin edemezdi. Özgür basın ve özgür yazarlığa izin verilmiyordu ve Sultan II. Abdülhamid, tehlikeli düşünceleri engellemek için bunun yeterli olduğuna inanıyordu. Tebaa İstanbul'da çıkan Vakit gazetesinde Tunus'taki gibi Hristiyan hakimiyetinin Müslümanlarda yarattığı felaket veya maliyeyi kurtarmak için Avrupalı memurların gerekli olduğu gibi yazılar okuyorlardı17. Avrupa örneğine göre Kırım Savaşı'ndan sonra oluşan ve Lamartine ile Renan'ı şahsen tanıyan Şinasi (ölümü 1871), eleştirmen ve Vatan Yahut Silistre dramının yazarı Namık Kemal (ölümü 1887) ve Âlî Paşa'nın düşmanı Ziya Bey (ölümü 1880)18 zamanından beri kendine yandaş bulan çağdaş edebiyat akımı, halka yabancı kalmıştı. Daha sonraları ilk defa Mehmed Emin Bey [Yurdakul] artık yarı Farsça, yarı Arapça değil de halk dilini kullanarak, geleneksel dilde değil de, artık gerçek Türkçe yazma cesaretini gösterecekti. Bu akım, uzun süre sadece Fransız klasiklerin (Moliere, Voltiaire), çağdaş Fransız şiirinin ve romantik maceracı akımın – Ahmed Midhat – veya natüralist akımın – Zola'nın Therese Raquin adlı eseri19 - romanlarının çevirilerini sağlayacaktı20. Reşid Paşa tarafından yayınlanan bazı diplomatik belgelerin veya Âkif Bey'in şahsi görüşlerinin [Tabsıra] 21 iki baskı hâlinde yayınlanmasına rağmen, siyasî propaganda edebiyatı tamamen eksikti. Sultan Abdülhamid servetine, casuslarına, methiyecilerine, ordusuna güveniyordu ve yurtdışında sağlam bir dayanağı olması için Almanya'nın dünya siyasetini her zaman destekliyordu22. Kayser Wilhelm'i 1898 yılında, ağabeyinin İmparatoriçe Eugenie'ye hazırladığı merasime benzer bir törenle karşıladı. Ayrıca Doğu Akdeniz'deki Alman Katolikleri himayesine alıp, Almanya'nın ekonomik menfaatlerini desteklemekte gecikmedi. Bu menfaatlerin arasında Anadolu demiryollarının23 Alman bir şirket tarafından Bağdat-Basra hattı inşaatına başlanması ve Almanların Haydarpaşa Limanı'nın, Haydarpaşa-İzmidAnkara demiryolu hattının ve Selanik-Manastır demiryolu hattının inşası, ayrıca Ankara-Kayseri demiryolu hattı ve Eskişehir-Konya demiryolu hattı imtiyazlarının Alman kapitalistlere verilmesi gibi menfaatler bulunuyordu. Avrupa'da 750 kilometre olmak üzere sekiz yıl önce tamamlanan 1764 kilometre demiryolu hattının 1300 kilometresi ve sadece Anadolu'da projesi tamamlanmış 1379 kilometre ve inşaatı süren 544 kilometre demiryolları Alman girişimcilere aitti24. Sultan II. Abdülhamid, elçilere şahsi yardımlarda bulunuyordu ve elçileri böylece susturuyor ve minnettarlığa zorluyordu. Örneğin İngiltere'ye 1903 yılında İzmir-Aydın demiryolu hattının imtiyazı verilmişti. Nihayet halife olarak ortaya çıkmayı seviyordu ve bu kutsal karakteri kendini güvence altına almak için ayrı bir araç olarak görüyordu25. Ağabeyi Abdülaziz'in eski nâzırı olup, daha sonra Tunus hükümetine getirilen Tunuslu Hayreddin Paşa'nın idealini sevinçle kabul etti Tunus Dayısını vasalı olarak görmek fanatik Senusilerin ve Ihvanların (Kardeşler) Tunus'taki hareketlerini desteklemek Avrupa'nın gözünden düşen Mısır Hıdivi İsmail Paşa'nın azlini bildirmek Tunus'taki Müslümanların Fransa'ya karşı huzursuzluklarını körüklemek yabancılara karşı Mısır milliyetçiliğinin öncüsü Arabî Paşa'nın yanında yer almak ve nihayet Harem Ağası Behram Ağa aracılığıyla Arabistan'da Panislamizm adına çalışmak hoşuna gidiyordu26. Sadece Batı'nın zorba ve yavaş yavaş yok edici bir hâle gelen nüfûzuna karşı mücadele edebilmek için Avrupa tarzındaki kurumların kabulü bazında – ki genç Japonya da aynı şekilde Avrupa'ya karşı mücadele ediyordu – 1870 yılında faaliyetlerine başlayan Jöntürklerin gazeteleri önce Kahire'de, daha sonra Paris'te ve Cenevre'de yayınlanmaya başladı27. 1897 ve 1899 yıllarında, sürgündeki Jöntürklerin yandaşları olarak bilinen birçok genç mahkeme önüne çıkartılıp, ağır hükümler giydi. Sadece uğrunda kendini feda edecek kadar anavatanına sadık bir vatansever28 olan Murad Bey, Ahmed Rıza Bey, Midhat Paşa'nın oğlu Ali Haydar29 ve Arnavutların kendi soydaşları tarafından sevilen lideri İsmail Kemal Bey gibi, 1876 yılının yenilen ve yok edilen Terakki Cemiyeti'nin hayatta kalan üyeleri ve Fransız İhtilali hayranları ya da Damad Mahmud Celaleddin Paşa ve oğulları Sebahaddin ve Lütfullah Paşalar gibi, Sultan Abdülhamid'in Osmanlı tebaanın sevgisine dayanan bir Osmanlı tahtını tercih eden kaygılı akrabaları gibi, kendi menfaatlerini zerre kadar düşünmeyen, büyük hizmetler vermiş, özverili ve gerçek birer vatansever olan böyle insanlar, yeni ve bağımsız özgür Türkiye için çalışmamış olsalardı, Kızıl Sultan muhakkak ki sınırsız mutlak güce sahip bir şekilde hayata veda edebilecekti. Paris komitesi ile bağlantıya geçip, Murad Bey gibi bazı liderlere ulaşmayı başardı ve Fransız hükümeti kendisine ihtilalci basına karşı yardımda bulundu. Ermeni ve Bulgar asilerle kardeşçe bir araya toplanıp, Osmanlı'nın geleceği için kararlar alan Jöntürklerin kongreleri tehlikeli sayılmazdı30. Ayrıca 1897 yılından beri subaylar asice düşünceler sebebiyle takibe alınmışlardı31. 1900 yılında askerî okulu bitiren bazı öğrenciler, ceza mahiyetinde basit birer er olarak eyaletlere gönderildiler. Sekiz yıl sonra, 22 Temmuz 1908 tarihinde, 3. Kolordunun tamamı kazanıldıktan sonra, Arnavutlar savaşa hazır beklerken, askerî okul müfettişi tarafından birçok meslektaşı ile birlikte İstanbul'a bir anket için çağrılan Enver ve Niyazi Beyler, İttihat ve Terakki Cemiyeti adına, Hilmi Paşa yönetiminde özgür bir hayatın yaşandığı Makedonya'da bir garnizon olan Resne'de özgürlük bayrağını çekti32. Hükümetin Anadolu birliklerine karşı savaşmak gerekmiyordu, zira onlar da tıpkı Arnavutlar gibi, kendilerini özgür kılan bayrağın taşıyıcılarının tarafına geçtiler. Makedonya'daki başkomutanlarından biri olan Şemsi Paşa öldürüldü, bir diğeri yaralandı ve bir üçüncüsü asiler tarafından esir alındı. Asiler, Midhat Paşa'nın anayasasından başka bir şey istemiyorlardı. [Küçük] Said Paşa, 24 Temmuz'da yeni çağın başlangıcını ilan etmek üzere, İstanbul'da devletin yönetimini devraldı. Yerine 6 Ağustos'ta Kâmil Paşa ve 1909 yılının Şubat ayında Hüseyin Hilmi Paşa geçti. İlk Mebusân Meclisi 107 Türk, 45 Arap, 27 Rum, 22 Arnavut, 10 Ermeni, 5 Bulgar, 4 Sırp, 3 Yahudi, 2 Kürt ve birer Romen, Dürzî ve Marunî'den oluşuyordu33. Ama II. Abdülhamid'in nüfûzlu saray grubu çabuk pes etmeyecekti. Sultan'ın orduda, sadık Arnavutlarının dışında birçok yandaşı ve ulema sınıfı34 ile İstanbul'un avam takımı arasında bir o kadar daha yandaşı vardı. Sultan Abdülhamid, sanki neden olduğu ayaklanmanın baskısı altında hareket ediyormuş gibi, derhal Edhem Paşa yönetiminde bir Rum (Mavrokordato) ve bir Ermeni'den (Noradungiyan) oluşan bir kabine kurdu. Ama 5 bin kadar askerden destek alan bu zayıf hükümetin, Makedonya'dan başkente doğru hareket eden orduya direnmesi mümkün değildi. Asiler, davaları için kendi hayatlarını hiçe sayacak şekilde bir mücadele verdikten sonra, Mahmud Şevket Paşa 24 Nisan'da İstanbul'a girdi. Hükümetin yönetimini Ahmed Rıza Bey yönetiminde kurulan bir kabine devraldı. Sultan'ın tahttan indirilmesi artık siyasî bir gereklilik hâline gelmişti. Abdülhamid'in tahttan indirilmesine yine şeyhülislâmın bir fetvası cevaz verdi ve 27 Nisan'da, Abdülhamid'in uzun süre kafes hayatı yaşamış yumuşak başlı kardeşi şehzâde Reşad (doğumu 3 Kasım 1844), V. Mehmed Reşad olarak tahta cülûs etti35. Rakiplerini kan akıtmadan alt eden galiplerden bazıları, tek başına mucizeler yaratan özgürlüğün bile devleti sadece kurtarmaya değil, birleştirmeye, kuvvetlendirmeye ve güvence altına almaya yeteceğine inanıyordu. Ahmed Rıza Bey başkanlığındaki mecliste 180 Müslüman'ın yanı sıra 50 Hristiyan ve 3 Yahudi görev alıyordu ve tüm eyaletler eşit oranlarla temsil ediliyordu. Ama birkaç gün sonra gerçek tüm çıplaklığı ile kendini gösterdi. Yeni Türkiye önce devleti kullanmak için her fırsatı kollayan dış düşmanlarına sonra farklı milletlerin özgürlük baskısına daha ileride zaferi kazanmak için şimdilik gizlenen, ama hâlâ çok güçlü olan muhafazakâr grubun intikam hırsına geri kalmış eyaletlerdeki anarşiye ve yeni liderlerin böylesine büyük siyasî değişikliklerde her zaman beklenen gaddarlığı ve tecrübesizliğine karşı mücadele etmek zorunda idi. Uzun yılların mahsülü olan bu çalışma, bu zorlukların ortaya çıkışı ve bu zorluklara karşı yapılan mücadelelerin anlatılması ile tamamlanacaktır. Avusturya, yeni rejime ilişkin habere, işgali altında bulunan bölgeleri [Bosna-Hersek] 5 Ekim'de kendi topraklarına katarak cevap verdi. Bâbıâli'ye küçük bir teselli olarak Yenipazar Sancağı bırakıldı. Jöntürkler, antlaşmalara ve hukuka aykırı bu tedbire itiraz etmeyi uygun bulmadılar. Bu görevi sadece tüm Sırpların ülkesine geri dönen I. Peter Karayorgoviç yönetiminde birleştirilmesine dair ideallerinin yok edildiğini düşünen Sırbistan üstlendi. Kayser Franz Joseph tarafından yeni bir anayasaya kavuşturulan Bosna ve Hersek'in yeni efendileri, yeni kazanılan bu topraklar için 27 Şubat 1909 tarihinde 54 milyon 250 bin korun ödediler. Bu ödeme resmi olarak sadece vakıf malları karşılığında ödenen bir tazminat olarak görünüyordu. Avusturya aynı zamanda ithalat vergisinin yüzde 11'den yüzde 15'e çıkartılmasını onayladı Bâbıâli'ye tamamen bağımsız bir ticaret siyaseti yürütme hakkı tanıdı, yani Türklerin ekonomik menfaatlerinin korunmasını vaat etti yeni monopolleri kabul etti ve kapitülasyonların yerine çağdaş antlaşmalar yapmaya hazır olduğunu bildirdi36. Aynı gün Prens Ferdinand tekrar kurulan özgür Bulgar Çarlığı'nı ilan etti ve birkaç ay sonra bu ünvan, Türkiye'nin menfaatlerinden ziyade, her yerde tanınan ve büyük milletlerarası simsarların en tehlikelilerinden biri olan 37 Yahudi kapitalist Baron Hirsch tarafından 1874-1888 yılları arasında inşa edilen Rumeli demiryolları şirketinin hakları ile ilgilenen Avrupa devletleri tarafından tanındı. Türk hükümeti, 1909 yılı Mart ayında Bulgaristan tarafından ödenmesi gereken tazminatları almak yerine, Rus elçiliği, 100 milyon mark tutarında olup, büyük bir bölümü Doğu Rumeli için ödenmesi gereken vergiden oluşan bu meblağın, Rusya'ya hâlâ ödenmesi gereken savaş tazminatına mahsup edileceğini bildirdi38. Yine Rusya'nın arabuluculuğu ile 6 Nisan tarihli yeni protokol imzalandıktan ve demiryolları meselesi çözüme kavuşturulduktan sonra, Bulgar Çarlığı önce Rusya tarafından resmen tanındı. Ama tüm bunlar yeterli değildi. Tam birçok hedefe ulaşılmış ve birçok açık hesap kapanmışken, İngilizlerin elindeki Mısır ve Fransızların elindeki Tunus arasında yeni bir askerî düzenleme getirilmiş Trablusgarb'ı ilhak etmek üzere dost bir devlet ayaklandı. Trablusgarb'ın iç kısımları için, büyük bir direnişten sonra, Bâbıâli ve Fransa arasında bir antlaşma akdedilmişti. Sultan Abdülaziz'in oğlu Şehzâde Yusuf İzzeddin, Batı'ya yaptığı bir seyahat sırasında oldukça sıcak karşılandığı Roma'yı ziyaret etmişti. Trablusgarb'taki İtalyan konsolosu ve bu konsolosu hor gören makamlar arasında uzun zamandan beri anlaşmazlıklar yaşanıyordu gerçi, ama bu anlaşmazlıklardan bir savaşın çıkabileceğini Türk çevrelerinde hiç kimse tahmin edemezdi. 27 Eylül'de İtalya'dan aniden hiç beklenmedik bir ültimatom geldi. Bu ültimatomda İtalya'nın Trablusgarb'ı askerî ve idarî tedbirlerle daha yüksek bir kültür seviyesine çıkartması gerektiğinden bahsediliyordu. Cevap için tanınan 24 saatlik sürenin bitiminde İtalyan filosunun Trablusgarb önlerine ve ikinci bir filonun Adriyatik Denizi'nde Preveze ve Draç önlerine gelmesi ile savaş ilan edildi. Ancak Avusturya ile herhangi bir anlaşmazlığa düşmemek için Preveze ve Draç'a herhangi bir saldırıda bulunulmadı. Eski Roma elçisi Hakkı Paşa'nın yerine geçen Said Paşa, Batı'nın geri kalmış Şark'ta her türlü ahlaki kültürüne duyulan güveni sarsabilecek bu barış ihlaline ve emrivaki işgale asil sözlerle itiraz etti. Afrika'da saldırıya uğrayan eyaletlerin savunması, orada bulunan ve özgürlüğün kahramanı Enver Bey'in de katıldığı askerî birliklere ve sultana sadık kalan Senusi kabilesinin Araplarına bırakıldı. Trablusgarb, birkaç gün sonra ele geçirildi, ama şehrin etrafındaki kalelerde sonbahar ve kış boyunca zorlu mücadeleler verildi ve İtalyanlar, ilk fethettikleri yerin dışına taşamadılar. İtalyan birlikleri gerçi Derne, Bingazi ve Hums'a konuşlandılar, ama daha ileri gitmelerine izin verilmedi, hatta kimi zaman mevzilerini takibatlardan dolayı davalarına daha da sıkı sarılan Arapların taarruzlarına karşı savunmak zorunda kaldılar. İtalya, savaşı bir an önce sona erdirebilmek
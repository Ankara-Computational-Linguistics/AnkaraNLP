sakinlerini tedavi eden becerikli ve akıllı bir doktor olan genç Alman'la nişanlanmıştı. Engels'in sekreterliğinden ayrılmasını isteyen doktor Freiberger'e, düğünü bir yıl erteleme koşulu getirmişti Louise. Fakat zaman su gibi akıp geçti. Engels için yalnız kalmak kolay değildi ve Freiberger'ler onunla aynı evde yaşamaya karar verdiler. Bunun için yine aynı caddede, fakat daha iyi bir yerde ve daha geniş bir ev kiraladılar. Engels'in adresi Regent's Park 41 olmuştu. Yeni evin bodrumunda, mutfak ve ev sakinlerinin kahvaltı yapmayı sevdikleri küçük bir oda vardı. Birinci kata Engels yerleşmişti. Onun küçük bahçeye bakan üç pencereli çalışma odasında, duvar boyunca kocaman kitap dolapları ve raflar, kâğıt koymak için çekmeceleri bulunan portatif masalar vardı. Her yere, o hep bilinen şaşırtıcı düzen hakimdi. Merdiven boşluğunun karşı tarafında ise Engels'in yatak odası vardı. Yatak odasının mobilyası sıradan ve rahattı. Evin arkasında, şehir ölçülerine göre oldukça büyük, gür çimenli, akdiken ve yasemin kümelerinin ve birkaç vişne ağacının yer aldığı bir bahçe vardı. Engels, sık sık koltuğuna oturuyor, çimenleri ve çiçekleri seyrediyordu hayran hayran. Son zamanlarda sağlığı iyice bozulmuştu. Her şey müzmin bir bronşitle başlamış, ardından midesi bozulmuştu. Freiberger, hastasının, verdiği diyete uymasını, sürekli kazak giymesini, bira içmemesini ve artık ihtiyarladığını kabul ederek günlük yaşamında buna göre davranmasını istiyordu. Uzun süre direndikten sonra Engels, doktora ve karısına kendisine dikkat edeceğine dair söz verdi. Dostlar, dedi Engels yalandan umutsuz bir tavır takınarak, teslim oluyorum. Gitgide artan kelliğim aynadan bana aşağılayarak bakarken, yetmiş dört yaşın artık kırk yaş olmadığını anlamaya başlıyorum. İstemeyerek de olsa Epikür'le bağlarımı koparıyor, Stoacılara katılıyorum. Yapacağım hiçbir şey yok. Ama her durumda moralim düzgün. Engels'in günleri sayılıydı. Ama yaşamında en önemli saydığı şeyi başarmıştı. Şarkı söyler gibi mutlu ve hiçbir şeyin düşüncelerini köreltemeyeceği kadar dolu dolu yaşamıştı. 1894 yılı sonunda ‘Kapital'in üçüncü cildi nihayet basılmıştı. Engels, dostluk ve insanlık adına bir büyük adım daha atmıştı. *** Anna, Engels'in Zürih Kongresi'nde dostça selamladığı Rus kadınlarından biriydi. Hiç ardına bakmadan, Vera Zasuliç ile birlikte, her devrimcinin önüne çıkan dikenli yollardan yürüyerek geçmişti. Birkaç kez önemli görevler üstlenerek sahte pasaportla Rusya'ya gitmiş ve geri dönmüştü. Plehanov, idam edilen ve militanlar arasında saygın bir yeri bulunan Aleksandr Ulyanov'un kardeşi genç Vladimir'in adını ilk kez ondan duymuştu. Bu genç, her halinden belli ki olağanüstü ve çok engin bilgilerle donanmış biri, cesurca ve derin düşünüyor. Marx'ı mükemmel biliyor. Ulyanov'a ilişkin yargılarım da, duygularım da bana aynı şeyleri söylüyor. Kadınlar, duygularını katmadan hiçbir şeyi belirleyemez zaten, diyerek güldü Plehanov. Bu arada, büyük insanların her zaman, aklımızla birlikte bizi yüreğimizden de vurduğu konusunda sana katılıyorum. Bundan kuşku yok, diyerek söze girdi Zasuliç. Engels'i ilk kez gördüğümde, her türlü aşırı duygusallığın doğuştan can düşmanı olmama karşın, minnet dolu sevgi dalgaları beni öyle sardı ki, onun elini öpmemek, onu kucaklamamak ve en gülünç olanı da ağlamamak için kendimi zor tuttum. General'i yakından tanıdıktan sonra bu duygularımdan dolayı hiç de utanmıyorum. Tam tersine onun yaşıyor olması gerçeği ruhumu yüceltiyor, arındırıyor. Engels'in ne söyleyeceği ya da düşüneceği kaygısı, beni defalarca hatalardan ve aptalca sözlerden uzak tuttu. Ancak, Kazan'lı ya da Petersburglu bu genç Marksiste dönersek. Ben şüpheci biriyim. Kendim ikna olmak isterim. Ulyanov'lar Simbirsk'li, dedi Anna sertçe. Bunun önemi yok. Marksistler bir yere değil, tüm emekçilere aittir, diyerek şakalaştı Plehanov. Bilmeceleri bir yana bırakalım. Vladimir Ulyanov yurtdışına çıkacak ve yakında seninle görüşecek, George. Onun dünya görüşü, bilgi bütünlüğü ve irade gücü, seni, o malum şüpheciliğinden dolayı utandıracak, bundan kuşkum yok. Varsın öyle olsun, sevgili Pifiya. Sahi Anna, bugün mutlu bir gün. Engels'ten mektup var. Onun Rus otokratı hakkında yazdıklarını dinlemek istemez misin. İzninle. Öyle anlaşılıyor ki Nikolay, köylüleri özgürlüğe hazırlamak için önce zorunlu bir eğitime tabi tutacak. Bu durumda ancak gelecek kuşaklar, anayasa için yeterince olgunlaşmış olacak. Özde değişen bir şey yok bizden sonrası tufan. Fakat bu tufan tıpkı, ‘Faust'taki şeytan gibi. Eğer devrimin şeytanının yaka paça indirdiği biri varsa, o da II. Nikolay'dır. Engels'te her şey, her zamanki gibi mükemmel, değil mi. dedi Plehanov mektupları dikkatlice toplarken. Ama bu bir kehanet aynı zamanda, diye ekledi Anna düşünceli bir tavırla. Vera Zasuliç ve Anna Bah, Engels'in hastalığı artık tehlikeli bir durum aldığında Londra'daydılar. Fakat o, çalışmalarını hasta hasta sürdürüyordu. Plehanov'un ricası üzerine, neden gitgide zayıfladığı bilinmeyen Zasuliç'in tedavi rejimiyle ilgilendi ve Doktor Freiberger onu muayene ettikten sonra, şurup yazdı ve onu eski çalışma gücüne kavuşturmayı vaat etti. İngiltere'ye geldiklerinden beri Zasuliç ve Anna, özel bir davete gerek duymadan sık sık Engels'i ziyaret ediyordu. Louise ve Tussy de onları seviyor ve güven duyuyorlardı. Bazen pazar günleri bile gece yarılarına kadar süren sohbetler yapılıyordu Engels'in dairesinde. Ev sahibi, kötüleşen sağlık durumunu belli etmemeye çalışarak akşam yemeklerinde yine eskisi gibi komik öyküler anlatıyordu. Bir ara konu frenolojiye gelmişti ve Engels, Yarmut'ta bir kafatası uzmanının, başını yokladıktan sonra onun iyi bir işadamı, fakat yabancı dil öğrenemeyecek biri olduğunu söylediğini, anlattı. Frenolog'un bu ciddi(.) yargısı, orada bulunanların kahkahalarına neden oldu çünkü Engels o gece, değişik ülkelerden en az on kişiyle ana dillerinde konuşmuştu. Engels, hâlâ devam eden Japonya-Çin savaşının nedenlerini ve sonuçlarını, akıcı bir anlatımla açıkladı. Lafargue'ın ‘Mülkiyetin Doğuşu ve Gelişmesi' adlı yeni kitabını, beklenmedik görüşlerle donatarak yorumladı ve Irving ve Ellen Terry'nin ‘Bağımsız Tiyatro'suna ilişkin düşüncelerini konuklarıyla paylaştı. Anna, Zasuliç ve Stepyak'a döndü, hiç aksansız Rusça şu dizeler döküldü ağzından Hepimiz bir şeyleri Bir şekilde öğrendik biraz, Zor değil bizde çok şükür Böyle bir eğitimle parlamak. Engels, Puşkin'in anısına bu dizeleri okurken, mutluluğu gözlerinden okunuyordu. Puşkin'in dehası onu, tıpkı Lermantov'un lirik şiirleri, Gogol ve Turgenyev'in düzyazıları gibi büyülüyordu. şaşkınlıkla kollarını açarak Antik tarih üzerine okuduğum kitapların etkisiyle, babamın evinde elimde fenerle birilerini arayıp da bulamadığım günlerin üzerinden altmış küsur yıl geçti. Barmenli dar kafalı burjuvalardan nefret ediyordum ve düşünsel bağımsızlığımla babamı korkutuyordum. İşte altmış yıldan fazla oldu ve ben kendimi yaşlı hissetmiyorum. İhtiyar Faust gibi Mefisto'yla pazarlığa tutuşmuyorum. Ayrıca yüz yaşın altındaki insanlar yaşlı mıdır sanki. Soğumuş bir lavın altında bile bir volkan kaynar. Engels, ihtiyarlayacak kadar çok yaşayamadı. İnfazını bekleyen idam mahkûmu için nasıl hiçbir kurtuluş umudu yoksa, yakaladığı insana işte böyle hiçbir şans tanımayan bu ölümcül hastalık, onun yakasını bırakmadı. Mayıs'ta, durumu iyice kötüleştiğinde, doktorlar ne kadar gizlemeye çalışsalar da kendisini neyin beklediğini anlamıştı. O korkunç illetin vücudundaki belirtilerini, yoğun bir dikkatle inceliyordu. Hafif hafif başlayan ağrılar, uğursuz sürprizler yapıyordu ona. Daha önce böyle ağrılar hissetmemişti hiç. Boğazında sürekli yer değiştiren bir kitle, katı yiyecekleri yutmasını engelliyordu. Engels hızla zayıflıyordu. Yanaklarının rengi soldu. Vücudu havaya, soğuğa, sıcağa duyarlı hale gelmişti. Derisinin üst tabakası adeta yok olmuştu. Acaba. diye sordu Engels kendi kendine ve kötü huylu urlara ilişkin ne varsa okudu bu celladın elinde ölen insanları hatırladı. Masanın üstündeki takvimi aldı ve soran gözlerle tarihlere bakarak yavaş yavaş çevirdi yapraklarını. Bu tarihlerden hangisi onun sonu olacaktı. Yüreğinde merak gibi bir şeyler kımıldadı. Ölüm... Nasıl bir şeydi ölüm. Engels'in hem kendisi hem de onun için değerli insanlar adına daima en çok korktuğu şey bilincinin zayıflaması, yalnızca vücudun değil ruhunun da ağır ağır tahrip olmasıydı. İradesinin ve aklının zayıflaması, onun için yok olmaktan kat be kat kötüydü. Bir yıldırımın ya da şiddetli rüzgârın devirdiği bir ağaç gibi ayakta son nefeslerini veren insanlar ne kadar da şanslıydılar. Ama yazgı Engels'e böylesine kolay bir son bağışlamadı. O, ustalıkla uygulanan bir işkencedeki gibi uzadıkça uzayan acıları tatmak zorunda kaldı. Ne yapabilirim ki. Acıyı da tıpkı Ren şarabını içer gibi gülümseyerek içebilmeliyiz. Yeryüzünde kimse ölümden muaf değildir. Lenchen'in dediği gibi iki ölüm yoktur, tek ölümden ise kaçamayız, diye düşünüyordu Engels. Ölenlerin değil asıl geride kalanların acı çektiğini bilen Engels, hastalığını bildiğini açığa vurmuyor, dostlarını rahatlatmak için çevresine umut dağıtıyordu. Ender görülen bir uysallıkla, Doktor Freiberger'in tüm tavsiyelerine uyuyor, tüm ilaçları kullanıyor şuruplarını içiyor, merhemlerini sürdürüyordu. Onu evde hiç yalnız bırakmıyor, aşırı ilgi ve endişe dolu sorularla bunaltmıyorlardı. Tussy, Louise, Vera Zasuliç, Anna ve diğerleri nöbetleşe başında bekliyordu. Bir keresinde Stepyak'ın karısı Fanni Markovna, ona yüksek sesle bir şeyler okumayı önerdi. Engels, Markovna ile Rusça konuşmayı tercih ediyordu Görüyor musunuz, Marx bu koltukta oturup ‘Kapital'i yazdı, dedi Engels, duvarın dibinde duran basit ahşap bir koltuğu göstererek. O koltuğun yanı başında kocaman bir koltuk daha vardı. Bu koltukta ise öldü Mağripli. Engels, yelken bezinden kılıfı kaldırdı, koltuğun çizgili kumaşına dokundu. Fetişizm değil mi bu. Ama yine de dahi dostumdan daha çok yaşayan bu koltuğa bakarken, içim hep minnettarlıkla doluyor. Sonra kalın bir bornoza sarınan Engels, dermansız elleriyle çekmeceyi açtı ve bir tomar mektup, fotoğraf ve Marx'ı betimleyen karikatürleri çıkardı. Fanni Markovna, Engels'in sürekli, yaşamında en çok sevdiği insanı düşündüğünü fark etti. Bunda, en güzel duygular hatta bir babanın gururu ve de hayranlık vardı. Hava kararmıştı ve Engels, yeşil abajurun altındaki gaz lambasını yaktı. Stepyak'ın karısı, Engels'in bir zamanlar al al olan ve sağlık fışkıran yüz hatlarının şimdi nasıl da kendisine yabancı geldiğini düşünerek, gözyaşlarını güçlükle tutuyordu. Onu teselli eden ise, Engels'in eski canlılığını kaybetmemiş olması ve dünyada olup bitenlere duyduğu ilgiydi. Fanni Markovna'dan sonra nöbeti Vera Zasuliç ve ardından da Anna aldı. İnsan, önlenemez ve korkunç bir felakete ilişkin düşüncelerden uzaklaşmak ister hep. Anna, hiçbir umut olmamasına rağmen, Engels'in ölmekte olduğuna ve onun artık yaşamayacağına bir türlü inanamıyordu. Tıpkı Marx, Beethoven, Puşkin, Shakespeare ve Michelangelo gibi Engels'in de yeri doldurulamayacaktır. İnsanlık onların ölümüyle, doğanın yüzyıllar boyunca yarattıklarının en iyilerini kaybetti. İnsanlığın edinebileceği ve edinmek zorunda olduğu yüksekliğin ve derinliğin örneği Marx ve Engels'tir. Onlar yaratıcı düşüncenin gururu, yetkinliğin en yüce örneğidir. Yeryüzü Marx'ı erken kaybettiğinde ne kadar da yoksullaşmıştı, şimdi ölüm devlerin ikincisine geliyor. Büyük bir acı bu. Anna'nın yüreği sıkışıyor, içi kan ağlıyordu ama ağlayamıyordu. Giderek artan halsizliğini yenebildiği ve acıların bir parça nefes almasına izin verdiği saatlerde Engels, Marx'ın toplu eserlerini ve kendi çalışmalarını yayına hazırlıyordu. Bu konuda Alman yoldaşlarıyla yazışıyordu. Ayrıca dostunun elli yıl önce basılmış ilk makalelerinden oluşan kitabı da yayımlamak istiyordu. Ama gücü çabuk tükeniyordu. Doktor Freiberger ve Louise eşliğinde son bir defa Eastbourne'a gitti. Engels, otuz yıldan fazladır bu sayfiye yerini her ziyaret edişinde yaptığı yürüyüşleri, artık bastonundan güç almaksızın gerçekleştiremiyor ve oldukça zorlanıyordu. Kıyıda, sudan fırlamış ve bir yelkenliyi andıran kayalıklara yaslanarak düşüncelere daldı. Bir iki ay sonra vasiyeti üzerine yakıldıktan sonra, külleri buradan denize dökülecekti. Engels, Londra yakınlarında çam korusuyla çevrili Uoking'deki hiçbir mimari özelliği bulunmayan krematoryum binasını gözünde canlandırdı. Ateş. Ateşi nasıl da severdi. Yaşam eğer bir şimşek, bir alev kıvılcımı gibi değilse, anlamsız ve sıkıcıdır. Ve Engels, yaşamının son aylarında Marx'ı giderek daha çok yanında hissediyordu. Bu ölümcül hastanın, en çok sevdiği insanlar Eastboune'a gelmişlerdi. Umutsuzluğunu güçlükle yenebilen Laura Lafargue, Engels'e, ölüme mahkûm olduğunu hiçbir şekilde hissettirmemeye çabalıyordu. Engels ise onun rahatlaması için çok yakında iyileşeceğine inanıyormuş gibi davranıyordu. Tussy, gülümsemek, şakalaşmak ve geleceğe ilişkin planlar yapmak için tüm gücünü toplamıştı. Yeter ki Engels gerçeği bilmesindi. Şimdi iki kardeş de Engels'in altı ay önce, ölümcül hastalığını hissedip kendilerine yazdığı sevgi dolu o dokunaklı mektubu düşünüyorlardı Değerli kızlarım. Vasiyetimle ilgili bazı yapmak zorundayım size. Birincisi Mağripli'nin açıklamalar ölümünden sonra sizden Alman Partisi yararına alınan kitaplar da dahil, tüm kitapları istediğim gibi kullanma cüretini gösterdiğimi fark edeceksiniz. Bu kitapların tümü, eşsiz ve aynı zamanda çağdaş sosyalizm tarihi ve teorisinin, ayrıca sosyalizmle bağlantılı tüm bilimlerin bütünsel bir kütüphanesidir. Bu kütüphane dağılırsa çok yazık olur. Bu kitaplar tek bir mekanda korunmalı ve ayrıca onlardan yararlanmak isteyenlere verilmelidir. Bebel ve Alman Sosyalist Partisi'nin diğer yöneticilerinin çoktandır böyle bir isteği vardı ve bu insanlar da böyle bir amaca en uygun insanlar olduklarından, ben bu isteği kabul ettim. Umarım, bu koşullarda benim tavrımı bağışlarsınız ve bu karara katılırsınız İkincisi Sam Moore'la bizim değerli Jenny'nin çocuklarına bir şekilde sahip çıkmanın olanaklarını defalarca araştırdım. Ne yazık ki İngiliz yasaları buna engel oluyor. Bu ancak, bu amaç için ayrılan kaynakların fazlasıyla harcanacağı olanaksız koşullar altında mümkün olabilirdi. Sonuçta bundan vazgeçmek zorunda kaldım. Bunun yerine her birinize, veraset masrafları düşüldükten sonra mirasımın sekizde üçünü bırakıyorum. Bunun sekizde ikisi sizin, sekizde biri de Jenny'nin çocukları için. Onların hamisi Paul Lafargue ile birlikte uygun göreceğiniz şekilde kullanın bunu. Böylece, İngiliz yasaları önündeki her türlü yükümlülükten muaf olacaksınız böylece vicdanınızın ve çocuklara olan sevginizin size buyurduğu şekilde hareket edebilirsiniz. Mağripli'nin yapıtlarından elde edilen gelirlerden sizin payınıza düşen paralar, ana muhasebe defterimde kayıtlıdır ve varislerim tarafından İngiliz yasaları uyarınca çocukların temsilcisi olan tarafa ödenecektir. Şimdilik hoşça kalın benim sevgili kızlarım. Size uzun bir ömür diliyorum. Sağlıklı ve enerjik olun bunun tadını çıkarın. Friedrich Engels Ölümcül hastalığı ilerliyordu. Engels'in artık sesi de çıkmaz olmuştu. Yemek yiyemiyor ve yalnızca sıvı yiyecekler alabiliyordu. Ölümü açlıktan olacaktı. Kötü huylu hastalık, sağlıklı dokulara da sıçramıştı. Korkunç zayıflamış, derisi kurumuştu. Neredeyse hiç kımıldayamaz durumdayken onu, Eastbourne'dan Londra'ya götürdüler. İkinci babasının yaklaşan sonu, Tussy için sonucu kestirilemez bir felaketti. Özel yaşamında Aveling ile bir başına kalacaktı. Engels, Marx'ın küçük kızı için ailesinden kalan en son ve tek dayanağıydı. O, Tussy için anne babasının, çok sevdiği kız kardeşinin ve nihayet Helene Demuth'un yerini almıştı. Tussy, Laura'yı seviyordu ama Laura, Tussy'de olmayan şeylere sahipti huzurlu bir yaşam ve mutlu bir evlilik, Paul Lafargue'a bağlılık ve sadakat. Başkalarını kendi acılarımızla rahatsız etmek ve usandırmak, egoistlik olur, diye düşünüyordu Tussy. Aveling'de yaşadığı düş kırıklığı nedeniyle kendisini ezik hissediyordu ve içine kapanmıştı. Acı sinsi sinsi kuşatıyordu onu. Kocasının kendisini aldatmadığına, güçlükle kazandığı paraları israf etmediğine ve kendisine bağlı olduğuna inanmak istiyor, avunmaya çalışıyordu. Ama gerçekler acıydı. Tussy kendi kendine soruyordu Yaşamaya değer miydi. Kendi yaşamını vererek Engels'i kurtarabilseydi. Tussy hiçbir zaman vasatla yetinmemişti, büyük ve uç duyguların insanıydı. Belki de bu nedenle Aveling'in kendisine beslediği sıradan, tutkusuz duygularla yetinemiyordu. Tussy, büyük tutkulara, kahramanlıklara susamıştı. Shakespeare'e bu denli değer vermesi ve onu anlaması da bu yüzden değil miydi. Aşkta mutluluğa susamıştı ve yalancı bir kurtuluş olan ölüm fikri, aklına düşmüştü. İntihar genellikle, yaşama olan sınırsız sevginin bir sonucudur. Acı çeken Tussy, bir gün bile bırakmadığı işinde huzur bulabiliyordu yalnızca. Bağımsız İşçi Partisi'nin propagandasını yapmak için gittiği kasvetli sanayi kenti Nottingham'dan dönüşte, gezisini anlatmak için Engels'e geldi. Karanlık yatak odasında hüzünlü bir tablo karşıladı Tussy'yi odada kekre bir ilaç kokusu vardı. Kristal bir vazoda hastanın sevdiği lacivert ve pembe çançiçekleri vardı. Engels, artık zayıflıktan iyice fırlamış ama her zamanki parlaklığını koruyan gözleriyle gülüyordu eliyle işaret ederek onu yanına çağırdı. Artık konuşamıyordu başucundaki masada duran ve yazarak anlaşmasını sağlayan tahtaya uzandı. Tahtayı alır almaz birbiri ardına yazmaya başladı soruları. Engels, kısa sürede amacına ulaştı. Tussy canlandı ve gördüğü duyduğu ne varsa ona anlatmaya başladı. Komünistler Birliği'nden geriye kalan en son yoldaşı, terzi Friedrich Lessner, sık sık Engels'i ziyaret ediyordu. Engels ona, cesur silah arkadaşlarının birbirlerine beslediği en güzel duygularla bakıyordu. Marx'ı toprağa verdim, senden de mi fazla yaşayacağım, General, diye düşünüyordu Lessner. Bu son buluşmada hüngür hüngür ağlamamak için geniş çenesini sıkıyordu. Engels, tahtasına uzandı. Bir şeyler yazmak istiyordu, ama tahtaya bir türlü erişemedi. Halsizliği gitgide artıyordu. Ölüm döşeğindeki Engels'in yanına doktorun ve hastabakıcının dışında kimseyi bırakmıyorlardı. Açlık, sancılar ve nefes darlığı adeta ona işkence ediyordu, ama o hâlâ mücadeleden vazgeçmemişti. Beyninde kâh hafif hafif, kâh bir fırtına gibi uçuşan düşünceler, onu avutuyordu. Sesler onu sağır ediyor, renkler gözlerini kamaştırıyordu. Kâh bir ateş onu kendisine çekiyor, kâh dalgalar onu gökyüzüne uçuruyordu. Engels, özledikleriyle düşüncelerinde buluşuyor ve bundan müthiş bir haz duyuyordu. Annesinin saçlarının kokusunu, Mary ve Lizzy Burns'un sesini, sanki canlıymış gibi görünen Marx'ın gülüşünü anımsıyordu. Bütün yaşamını adadığı insanların geleceğini düşünürken Engels, onların büyük mücadelesini ve zafer yürüyüşlerini gözünün önüne getiriyordu. Güçlerin en görkemlisi, bir düşüncenin, iradenin, mücadelenin sonucu olan devrim pek çok şeyi yerinden oynatmış, dünyayı yeniden yaratmıştır. Mutsuzlar mutlu olmuş ve mutluluğun zafer çığlığı duyulmaktadır. Bazen acı bilincini kapatıyordu, ama Engels ona taviz vermiyor ve direniyordu. Ağrılarını hafifletmek için doktorlar morfin vermek zorunda kaldılar, ama Engels yarı uyur halde bile düşünmeyi sürdürüyordu. Goethe'nin sözlerini hatırlıyordu Zenginliğinizi yitirmekle fazla bir şey yitirmezsiniz, Şerefinizi yitirmekle çok şeyi yitirirsiniz, Cesaretinizi yitirmekle ise her şeyi yitirirsiniz, Engels tüm yaşamı boyunca cesur olmuştu ve ölümü de öyle karşıladı. 5 Ağustos 1895'te akşam 11.30'da başucunda parıldayan mumun ışığını son kez gördü. Geçen saatler, onun yaşamının son anlarına da tanıklık ediyordu, sessizce ve kayıtsızca. Engels'in gözlerinde bir ateş parıldadı ve bu gözler sonsuza dek kapandı. Alacakaranlık içindeki kısa gece sona ermişti. Koyu kızıl parıltısıyla her tarafı aydınlatan güneş, yükseliyordu doğudan. 1965 SON [1]Yılan İncil'e göre yılanın ısırdığı Adem ve Havva'nın günahına ilişkin öyküleri. –çev. [2]Festina lente (latince) Yavaş yavaş acele et.§ [3]Prima Votto İlk yasal. [4] Kısaca ‘Sosyalistler Yasası' olarak anılır 1878'de Almanya'da Bismarck hükümeti tarafından yürürlüğe konmuştur. Bu yasayla Sosyal Demokrat Parti'nin tüm örgütleri, işçilerin tüm örgütleri ve işçi basını yasaklandı. Binlerce sosyal demokrat cezaevine konuldu veya sınırdışı edildi. Almanya sosyal demokratlarının en iyi bölümü A. Bebel, W. Liebknecht önderliğinde kapsamlı bir illegal faaliyete başladı ve partinin işçi kitleleri üzerindeki etkisi azalmak bir yana arttı. İşçilerin kitlesel protestoları sonucunda bu yasa aynı yıl yürürlükten kaldırıldı. –çev. [5]Molokan Din adamları ve kiliseyi reddederek sıradan evlerde ibadet eden Rus tarikatlarından biri. [6]Cockney Londra'ya has şive ile konuşan kimse. –çev. [7]Kassandra Gelecekten haber verme yeteneğine sahip mitoloji kahramanı. –çev [8]Katakomp Eski Roma'da ilk Hıristiyanların gizlenerek kovuşturmalardan kurtuldukları galeriler, mağaralar. –çev. [9]Funt (Libre) 409,5 grama karşılık gelen bir ağırlık ölçüsü birimi. –çev. [10]Scilla ve Haribda Mitolojide denizcilerin yolunu bekleyen tehlikeli iki canavar. –çev. [11]Gine İngilizlerin 21 Şilin kıymetindeki eski parası. –çev. [12]Borşç Geleneksel Rus çorbası. –çev. [13]Filippik (philippic) Tahrik edici konuşma Yunanlı hatip Demosthenes'in Kral II. Philippos'u yermek için yaptığı sert konuşmalardan hareketle türetilmiş bir kavram. –çev. Özgün adı Hand to Mouth A Chronicle of Early Failure 3 Şubat 1947 doğumlu Paul Auster, çağdaş Amerikan edebiyatının en parlak temsilcilerinden. Yazı yazmaya 12 yaşında başladı. Columbia Üniversitesinde Fransız, İngiliz ve İtalyan edebiyatı okudu. Fransızcadan çeviriler yaptı. 1971-75 yılları arasında Fransa'da oturdu, 1977'de oğlu doğdu, 1979'da babasının ölümünden sonra, onu konu aldığı yaşamöyküsel romanı ‘Yalnızlığın Keşfi'ni yazdı. Denemelerini ve şiirlerini çeşitli yayın organlarında yayınladı. 1981 yılında şimdiki eşi yazar Siri Hustvedt'le evlendi. Yirminci yüzyıl Fransız şiiri üzerine önemli bir antoloji yayınladı. 1986-1990 yılları arasında Princeton Üniversitesinde çeviri dersleri verdi. Romancılık, şairlik, çevirmenlik, deneme ve senaryo yazarlığı gibi çeşitli yönlere sahip bir yazar olan Paul Auster, eşi ve iki çocuğuyla New York'ta, Brooklyn'de oturmaktadır. Yirmileri devirip otuzlardan gün almaya başladığım yıllarda, elimi değdiğim her şeyin kuruduğu bir dönem geçirdim. Evliliğim boşanmayla sonuçlandı, yazdıklarım beş para etmedi, parasızlık canıma tak etti. Parasızlık derken gelip geçici bir sıkıntıyı, belirli bir dönem için kemer sıkmayı kastetmiyorum ruhumu zehirleyen ve sonsuz bir panik havası yaratan sürekli, kemirici, soluk tüketici bir parasızlıktan söz ediyorum. Bu duruma düşmemde benden başka kimsenin suçu yoktu. Parayla ilişkim hep çapraşık, karışık, çelişkili dürtülere bağlıydı. Bu konuda belirgin, tutarlı bir tavrı reddetmiş olmanın ceremesini ödüyordum. Öteden beri tek arzum yazı yazmaktı. Daha on altı-on yedi yaşlarımdayken bu hevese kapılmıştım, ama hiçbir zaman ekmeğimi bundan çıkarırım diye de kendimi aldatmamıştım. Yazar olmak, doktor ya da polis olmak gibi bir ‘meslek seçimi' değildir. Yazarlıkta seçmekten çok seçilmiş olursun ve başka bir işe yaramayacağın gerçeğini de bir kez kabullenince, ömrünün sonuna kadar uzun, çetin bir yolda yürümeye hazırlıklı olman gerekir. İlahların gözdesi durumuna gelmedikçe (vay haline bunu bekleyenin), yazdıkların hiçbir zaman geçimini sağlayacak parayı getirmez ve eğer başını sokacak bir yer, açlıktan ölmeyecek kadar aş istiyorsan, faturaları ödemek için başka işler yapman gerekir. Bunu kavrıyordum, hazırlıklıydım ve yakınmıyordum. O açıdan çok şanslıydım. İlle de şuyum buyum eksik olmasın diye bir derdim yoktu, yoksulluktan da korkmuyordum. Tek istediğim, becerebileceğime inandığım işi yapma fırsatını yakalamaktı. Yazarların çoğu çifte yaşam sürer. Akıllı uslu mesleklerde iyi para kazanıp yaşamlarından çaldıkları zamanı yazıya ayırırlar Ya sabahın kör karanlığında, ya gece geç vakit ya hafta sonları ya da tatillerde yazarlar. William Carlos Williams ve Louis-Ferdinand Celine doktordu. Wallace Stevens bir sigorta şirketinde çalışırdı. T.S. Eliot önce bankerlik, sonra yayıncılık yaptı. Benim tanıdıklarımdan Fransız şairi Jacques Dupin, Paris'teki bir sanat galerisinin yöneticilerinden biridir. Amerikan şairi William Bronk, kırk yılı aşkın bir süre ailesinin New York'un kuzeyindeki kömür ve kereste tesislerini yönetti. Don DeLillo, Peter Carey, Salman Rüşdi ve Elmore Leonard yıllarca reklamcılık sektöründe çalıştılar. Kimi yazarlar da öğretmenlik yapıyor. Bu belki de günümüzdeki en yaygın çözüm yolu belli başlı bütün üniversitelerde ve kolejlerde ‘yaratıcı yazarlık' diye bir ders veriliyor, romancılarla şairler de buralardan birer post kapabilmek için habire bir şeyler karalayıp çiziktiriyorlar. Böyle yaptıkları için kim suçlayabilir ki onları. Ücretler yüksek olmasa da sürekli bir iş güvenceleri var, üstelik çalışma saatleri de elverişli. Benim sorunum, çifte yaşam sürmek istemeyişimden kaynaklanıyordu. Çalışmaktan kaçındığımdan değil ama beşten dokuza bir işte kart basmak fikri kanımı donduruyor, içimdeki bütün coşkuyu öldürüyordu. Yirmi yaşlarındaydım durmuş oturmuş bir yaşam için kendimi fazlasıyla genç buluyor, istediğimden ya da gereksindiğimden daha fazlasını kazanacağım diye tükeneceğim zamanı başka şeylere ayırmayı planlıyordum. Para deyince, kıt kanaat geçinmeme yeterli olandan fazlasında gözüm yoktu. O devirde hayat ucuzdu kendimden başkasını geçindirmek sorumluluğum da olmadığı için yılda yaklaşık üç bin dolarla idare edebileceğimi hesaplıyordum. Bir yıl yüksek lisans öğrenimi yapmayı denedim bunu da sırf Columbia Üniversitesi iki bin dolar burs verdiği için seçtim, yani okula gideyim diye üste para alacaktım. Ama böylesine elverişli koşullarda bile, o ortamda yer almak istemediğimi çok geçmeden kavradım. Okuldan gına gelmişti ve bir beş-altı yıl daha öğrenci olma fikri, ölümden beter bir yazgı gibi görünüyordu. Artık kitaplardan söz etmek değil, kitapları yazmak istiyordum. Bir yazarın üniversiteye kapanmasını, çevresini kendisi gibi düşünen insanlarla doldurmasını, rahata ve kolaycılığa alışmasını da ilke olarak yanlış buluyordum. Böyle bir ortam, insanı kendinden ve yaşamından hoşnut olacağı bir rehavete sürüklemek tehlikesini doğurabilir ve bir yazar o rehavete gömülürse, artık işi bitmiş demektir. Yaptığım seçimleri savunacak değilim. Bunlar gündelik yaşama uygun, pratik çözümler olmasa da, işin doğrusu, ben gündelik yaşama uymak istemiyordum. Benim aradığım yeni deneyimlerdi. Dünyayı dolaşmak, kendimi sınamak, orası senin burası benim gezip görmek, olabildiğince çok şey keşfetmek istiyordum. Gözümü açmasını bilirsem, başıma ne gelirse gelsin hepsinin yararlı olacağını, bana bilmediğim bir şeyler öğreteceğini kestiriyordum. Bu size biraz modası geçmiş bir yaklaşım gibi gelebilir belki de gerçekten öyleydi. Toy yazar ailesiyle, arkadaşlarıyla vedalaşır ve kendinde ne gibi bir cevher olduğunu keşfetmek için bilinmeyen yerlere doğru yola çıkar. Daha mı iyi olurdu, daha mı kötü bilmem, ama başka bir yaklaşımın bana uygun düşeceğini de hiç sanmam. Enerjim vardı, kafam yeni fikirlerle doluydu ve yerimde duramıyordum. Şu koskoca dünya önümde uzanırken aklıma en son gelecek şey, kendime güvenceli bir düzen kurmak olurdu. *** Bunları anlatmak ve o duygularımı anımsamak hiç de zor değil. Asıl zor olan, yaptıklarımı neden yaptığım ve o duyguları neden hissettiğim sorusuna yanıt aramak. Benim konumumdaki diğer genç şair ve yazarların hepsi, gelecekleriyle ilgili aklı başında kararlar veriyorlardı. Bizler, ana babalarımızdan gelecek paraya güvenecek zengin çocukları değildik ve okulu bitirdiğimiz anda kendi ayaklarımızın üzerinde durmak zorundaydık. Hepimiz aynı durumdaydık, bizi nelerin beklediğini çakıyorduk ama onlar bir başka yol tutturdular, ben bir başka yol tutturdum. Bunun nedenini hâlâ açıklayamıyorum. Arkadaşlarım neden öyle sağduyulu davrandılar da, neden ben böylesine pervasız olabildim. Kentsoylu bir aileden geliyorum. Çocukluğum rahat geçti şu dünyada yaşayan insanlardan çoğunun çektiği sıkıntıları, yoklukları çekmedim. Hiç aç kalmadım, açık kalmadım, sahip olduğum şeyleri yitirme tehlikesiyle karşılaşmadım. Yaşamımız sağlama bağlanmıştı ama işlerin iyi gitmesine ve bütün rahatlığımıza karşın para konusu ve kaygısı yine de evden eksik olmazdı. Annemle babam büyük ekonomik bunalım dönemini yaşamışlar ve o sıkıntılı günlerin etkisini üzerlerinden atamamışlardı. Her ikisi de yokluğun acısını tatmıştı ve her ikisi de o acının izini bir başka biçimde taşıyordu. Babamın eli sıkıydı, annem ise savurgan. Annem harcar, babam harcamazdı. Yokluğun, yoksulluğun anılarından kurtulamamıştı ve koşullar değişip durumu düzeldiği halde, buna bir türlü kendini inandıramıyordu. Oysa annem, değişen koşulların keyfini alabildiğine çıkarmaya bakıyordu. Kutsal bir ayine dönüştürülen tüketicilikten tat alıyor kendisinden önceki ve sonraki pek çok Amerikalı gibi o da alışverişi bir tür kişilik göstergesi olarak yorumluyor, hatta kimi zaman bir sanat mertebesine yüceltiyordu. Bir dükkâna girmek, yazarkasayı dokunduğu şeyi değiştirecek sihirli güçle donatan bir simya işlemini başlatmak demekti. Tanımlanamayan arzular, elle tutulamayan gereksinimler, dile getirilemeyen özlemler, yazarkasanın bir yanından girip öte yanından gerçek şeyler, elle tutulabilir nesneler olarak çıkıyordu. Annem bu mucizeyi yinelemekten bıkıp usanmaz ve gelen faturalar annemle babam arasında sürekli kavga konusu olurdu. Annem, durumumuzun bu harcamaları kaldırabileceğini düşünüyordu, babam ise aynı görüşte değildi. İki yaşam tarzı, iki dünya görüşü, iki ahlak felsefesi sürekli çekişme içindeydi ve bu, sonunda evliliklerinin bozulmasına neden oldu. Para, tehlikeli bir fay hattıydı ve aralarındaki anlaşmazlığın tek kaynağıydı. İşin trajik yanı, aslında ikisinin de iyi insan olmalarıydı sevecen, dürüst, çalışkan insanlardı ve para yüzünden kapışmanın dışında birbirleriyle de iyi anlaşırlardı. Bence önemsiz olan para konusunun nasıl olup da aralarını öylesine bozduğunu bir türlü anlayamazdım. Ama tabii, para hiçbir zaman yalnızca para demek değildir. Para her zaman bir başka şeydir, her zaman daha başka bir şeyler demektir ve son sözü de hep o söyler. Küçüklüğümde hep bu ideolojik savaşın ortasında kaldım. Annem beni giysi almaya götürür, kendi coşkusunun ve gani gönlünün girdabına beni de sürükler ve ben de her seferinde kendimi kaptırıp annemin önerdiği hep beklentimden ve ihtiyacımdan fazla olanşeyleri isterdim. Direnmek olanaksızdı, tezgâhtarların annemin üstüne titreyişlerinden, buyruklarını canla başla yerine getirmelerinden keyif duymamak olanaksızdı, annemin gücüne kapılmamak olanaksızdı. Ama mutluluğum her zaman büyük bir kaygıyla bulanırdı, çünkü fatura geldiğinde babamın neler söyleyeceğini bilirdim. Gerçekten de babam ağzına geleni söylerdi. O zaman kaçınılmaz kavga patlar ve sonra da babamın, gelecek sefer bana bir şeyler alınacağı zaman alışverişe kendisiyle gideceğimi söylemesiyle ortalık yatışırdı. Sonra gün gelir, bana yeni bir palto ya da yeni bir ayakkabı alınması gerekirdi ve bir akşam yemekten sonra babam beni arabaya bindirir, New Jersey'in karanlık şoselerinden birindeki bir ucuzluk pazarına götürürdü. O dükkânların floresan ışıkları, briket duvarları, ucuz erkek giysileriyle dolu sıra sıra uzanan askıları hâlâ gözlerimin önünde. Radyo cıngıllarında dedikleri gibi. Robert Hall'da bu mevsim / Alsın herkes sevinsin / Ucuzdan ucuz desin / Bum bum bum / Ucuzdan ucuz desin. Her şey geçip gittikten sonra bakıyorum da, tıpkı bize ezberletilen vatana bağlılık andı ve İsa duası gibi, o şarkı da çocukluğumun bir parçasıydı. İşin doğrusu, ucuzun ucuzunu bulmak için babamla birlikte koşuşturmaktan da, annemin yönetimindeki alışveriş cümbüşünden duyduğum ölçüde tat alıyordum. Sadakat duygum annemle babam arasında eşit olarak bölünmüştü ve çadırımı sürekli olarak ne birinin, ne ötekinin savaş karargâhına kurardım. Annemin tutumu, en azından yarattığı sevinç ve coşku açısından daha çekiciydi ama babamın inatçılığında da beni çeken bir şeyler vardı İnançlarının özünde kolay kazanılmamış deneyimlerin ve bilginin yattığını, bütün dünya kendisine kötü gözle baksa bile yine de babamı yıldırmayacak bir amaç tutarlılığı ve bütünlüğü olduğunu sezerdim. Bunlara hayranlık duyardım ve o güzelim, o çekici anneme dünyanın gözlerini kamaştırdığı için nasıl tapıyorsam, babama da aynı dünyaya karşı koyduğu için tapardım. Başkalarının kendisi hakkında ne düşündüğünü hiç umursamayan babamın yaptıklarını izlemek insanı çıldırtabilirdi, ama aynı zamanda eğitirdi de. Şimdi bakıyorum da, galiba babamın tutumundan sandığımdan daha çok ders almışım. *** Yeniyetmelik çağımda o bildik ne iş olsa yaparım modelini benimsedim. İlk kar düşer düşmez elimde kürek dışarı fırlar, her evin kapısını çalıp garajın yolunu ya da kaldırımlarını temizletmek için beni tutmak ister misiniz diye sorardım. Ekimde yapraklar düşmeye başlayınca, bu kez elimde tırmık aynı kapıları çalar, çimlerin üzerindeki yaprakları temizletmek isteyip istemediklerini sormaya başlardım. Yerlerde temizlenecek, kaldırılacak bir şey olmadığı zamanlarda ise gel- geç iş var mı diye sorardım. Garajın derlenip toparlanması, bodrumun temizlenmesi, taflanların budanması, yapılması gereken ne iş varsa hepsini yapmaya adaydım. Yazları, evimizin önündeki kaldırımda bardağı on sente limonata satardım. Kilerdeki boş şişeleri küçük kırmızı el arabama doldurur, dükkâna götürüp depozitoyu alırdım. Küçük şişeler iki sent, büyük şişeler beş sent. Kazandıklarımla beyzbol kartları, spor dergileri, çizgi romanlar alır, kalanı da yazarkasa biçimindeki kumbarama atardım. Tam ana babama uygun bir çocuktum ve onların yaşamını biçimlendiren ilkeleri irdelemek gereğini duymazdım. Son söz paranındı ve onun sesine kulak verip dediklerini yaptığınız ölçüde, yaşamın dilini öğrenmiş olurdunuz. Bir seferinde elime bütün bir elli sentlik geçtiğini anımsıyorum. O zaman da şimdiki kadar seyrek rastlanan bu paranın nereden geldiğini kestiremiyorum ama ister birisi vermiş olsun, ister ben kazanmış olayım, o paranın benim için ne kadar önemli olduğunu ve ne kadar büyük bir meblağ sayıldığını çok iyi biliyorum. O devirde elli sente on deste beyzbol kartı, beş çizgi roman, on çubuk şeker, elli akide şekeri alabilir ya da istersen hepsinden biraz biraz alıp paçal yaptırabilirdiniz. Yarım doları arka cebime koyup bu minik serveti nasıl harcayacağımı coşkuyla hesaplayarak dükkânın yolunu tuttum. Ama yolda, hâlâ kavrayamadığım bir nedenden ötürü para yok oldu. Paranın orada olduğunu biliyordum, yine de bir kez daha yoklamak için elimi arka cebime attım ki ne göreyim, para yoktu. Cebim mi delikti acaba. Parayı son kez yoklarken pantolonun paçasından mı düşürmüştüm. Hiç bilmiyorum. Altı-yedi yaşlarındaydım, o anda nasıl yıkıldığımı bugün bile anımsıyorum. Çok dikkatli olmaya çalışmıştım ve onca özen göstermeme karşın yine de parayı kaybetmiştim. Böyle bir şeyi nasıl yapabilmiştim. Herhangi bir mantıklı açıklama bulamadığım için, sonunda Tanrı'nın beni cezalandırdığına karar verdim. Nedenini bilmiyorum, ama Kadir-i Mutlak'ın cebime uzanıp parayı bizzat kendisinin aldığından da kuşkum yoktu. *** Yavaş yavaş aileme sırt çevirmeye başladım. Onlara olan sevgim azalmış değildi ama onların dünyası artık bana pek çekici gelmiyordu. On, on bir, on iki yaşındaydım ve daha o zamandan kendi evimde bir mülteci, bir sürgün gibiydim. Bu değişimlerin çoğu ergenliğe yorulabilir büyüdüğüm için kendimi düşünmeye başladığım gibi basit gerçekle açıklanabilir oysa değişikliklerin hepsi o nedene bağlı değildi. Başka güçler de aynı anda beni etkiliyordu ve daha sonra tutturduğum yola girmemde tek tek hepsinin payı vardı. Beni etkileyen yalnızca annemle babamın evliliklerinin çöküşünü izlemek değildi yalnızca ufak bir taşra kentine hapsolmanın getirdiği yılgınlık değildi yalnızca 1950'lerin sonundaki Amerika'nın genel atmosferi değildi ama bunların hepsini üst üste koyduğun zaman materyalizme karşı olmak için, paranın her şeyden daha değerli bir meta olduğu yolundaki Ortodoks görüşe karşı çıkmak için çok güçlü bir neden ortaya çıkıyordu. Annemle babam paraya değer verirlerdi de ne oldu. Para kazanmak için o kadar uğraşıp didinmişler, paraya öylesine inanıp güvenmişlerdi buna karşın paranın çözümlediği her sorunun yerine bir başkası gelmişti. Amerikan kapitalizmi, insanlık tarihinde refahın doruğa çıktığı anlardan birini yaratmıştı. Sayısız araba, dondurulmuş sebzeler, mucize şampuanlar üretmişti buna karşılık başkanlık koltuğunda Eisenhower oturuyordu, koca ülke daha fazla satın almak, daha fazla kazanmak, daha fazla harcamak, çevresindekilere ayak uydurma tutkusuyla yorgunluktan tükenip yere yığılıncaya kadar dolar ağacının çevresinde tepinerek dans etmek nöbetine tutulmuş devasa bir televizyon reklamına dönüşmüştü. Aynı şeyleri hisseden tek kişinin ben olmadığımı çok geçmeden fark ettim. On yaşındayken, New Jersey'in Irvington Kasabası'ndaki bir şekerci dükkânında elime Mad Dergisi'nin bir sayısı geçti. O sayfaları okurken duyduğum yoğun ve neredeyse sersemletici hazzı hâlâ anımsıyorum. Okuduklarım, bana bu dünyada benim gibi düşünenler olduğunu, benim yeni yeni kurcalamaya başladığım kapıları başkalarının çoktan açtıklarını öğretti. Amerika'nın güneyinde zencilerin üzerine itfaiye hortumları tutuluyordu, Ruslar ilk Sputnik'i fırlatmışlardı ve ben bazı şeyleri fark etmeye başlıyordum. Hayır, sana tezgâhlamaya çalıştıkları dogmaları artık yutmak zorunda değildin. Onlara karşı koyabilir, dalga geçebilir, blöflerini görebilirdin. Amerikan yaşamının sağlıklılığı, haysiyeti, dürüstlüğü yutturmacadan, reklam palavrasından başka bir şey değildi. Gerçekleri irdelemeye başladığın anda, çelişkiler su yüzüne vuruyor, ikiyüzlülükler açığa çıkıyordu ve her şeye yepyeni bir açıdan bakma olanağı doğuyordu... Bizlere ‘herkese özgürlük ve adalet' kavramını öğretmişlerdi oysa gerçekte özgürlük ile adalet çoğu kez birbiriyle çelişiyordu. Para peşinde koşmanın adil olmakla ilgisi yoktu o konuda geçerli toplumsal ilke ‘her koyun kendi bacağından asılır görüşüydü. Bu piyasanın insanlıktan nasıl uzak olduğunu kanıtlamak istercesine, neredeyse bütün atasözleri de hayvanlar âleminden alınmıştı kurtlar sofrası, insan insanın kurdudur, boğalar ve ayılar, batan gemiyi önce fareler terk eder, yaşamak güçlünün hakkıdır. Para, dünyayı kazananlar ve kaybedenler, sahip olanlar ve olmayanlar diye bölmüştü. Bu, kazananlar için eşi bulunmaz bir düzendi, peki ya kaybedenler ne olacaktı. Tanık olduğum ve bildiğim şeylere dayanarak, onların bir yana itileceklerini, unutulup gideceklerini kestiriyordum. Tabii bu çok kötüydü, ama onlar kaybetmişlerdi. Darwin'i baş filozof, Aesop'u şair-i âzam yapacak kadar ilkel bir dünya kurarsan başka ne bekleyebilirsin ki. Dünya dediğin bir orman, öyle değil mi. Wall Street'in göbeğinde kol gezen Dreyfuss aslanına bir bak hele. Bundan daha açık seçik mesaj olabilir mi. Ya yiyeceksin ya da seni yiyecekler. Buna orman yasası derler arkadaş ve eğer bunu kaldıramayacaksan, vakit varken kendini dışarı atmaya bak. Ben o dünyanın hiç içine girmeden dışta kaldım. On üç-on dört yaşlarındayken, iş âleminin bensiz idare etmek zorunda kalacağına çoktan karar vermiştim. En kötü, en çekilmez, en kafası karışık çağımdaydım. Yeni keşfedilmiş idealizmin coşkusuyla yanıp tutuşuyordum ve ulaşmak istediğim kusursuzluğun yarattığı kısıtlamalar beni yerden bitme bir püriten durumuna getiriyordu. Zenginlik belirtisi tantanalardan tiksiniyor, annemle babamın gösteriş merakıyla eve aldıkları her şeyi hor görüyordum. Yaşam adil değildi. Sonunda bu karara varmıştım ve bunu kendi kendime keşfettiğim için, gökten vahiy inmişçesine sarsıldım. Aylar geçtikçe, kendi şanslılığımla pek çok kişinin kısmetsizliğini bağdaştırabilmek giderek zorlaştı. Bana etek dolusu akıtılan ayrıcalıkları ve konforu hak etmek için ne yapmıştım. Babamın parası bunları sağlamaya yetiyordu, hepsi bu ve annemle babamın para yüzünden kavga etmeleri, kavga edecek kadar paraları olduğu gerçeğinin yanında devede kulak kalıyordu. Bütün dünya halimizin vaktimizin ne kadar yerinde olduğunu anlasın diye alınmış o gıcır gıcır, yepyeni, pahalı arabamıza her binişimde ezilip büzülüyordum. Yoksullara, yokluk içindekilere, toplum düzeninin mağdurlarına acıyordum ve öyle bir arabaya binmek, yalnızca kendi adıma değil, bu tür şeylerin olmasına fırsat veren bir dünyada yaşadığım için utanç veriyordu bana. *** İlk işim iş sayılmaz. Ailem hâlâ arka çıkıyordu, kendimi geçindirmek ya da aile bütçesine katkıda bulunmak zorunda da değildim. Bu yüzden, herhangi bir baskı altında değildim ve zorunluluk olmayınca hiçbir şey de tehlikede olmuyordu. Para kazanmak hoşuma gidiyordu, ama bu parayı zorunlu ihtiyaçlar için kullanmam gerekmiyordu sofraya ekmek getirmek gibi bir kaygım, kirayı denkleştirmek gibi bir derdim yoktu. O sorunlar daha sonra ortaya çıkacaktı. O sıralarda ise, beni bulunduğum yerden uzaklara taşıyacak bir çift kanat peşinde koşan bir lise öğrencisinden başka bir şey değildim. On altı yaşındayken, iki ay, New York'un kuzeyindeki bir yaz kampında garsonluk yaptım. Ertesi yaz, Moe Amcamın Westfield, New Jersey'deki beyaz eşya dükkânında çalıştım. Kol gücüne dayanması ve fazla düşünmeyi gerektirmemesi açısından her iki iş de birbirine benziyordu. Tepsi taşımak ve kirli tabaklan sıyırmak, on beş metre uzunluğundaki treylerden buzdolaplarını indirmek ya da klima cihazı takmak kadar ilginç olmasa da, bunu önemli bir ayrım olarak görmüyorum. Bu elmalarla armutları toplamak değil söz konusu olan, aynı yeşil elmanın iki farklı türü. Yaptığım işler sıkıcı da olsa, her iki işimden de çok hoşnuttum. İşin sıkıcılığını hissetmeme fırsat bırakmayacak kadar çok renkli insan vardı çevrede, bir o kadar şaşırtıcı olay, bir o kadar da yeni fikir o yüzden de sırf çalışmış olmak için zamanımı boşa harcadığım duygusuna kapılmıyordum. Kuşkusuz çalışmamın önemli bir nedeni paraydı, ama iş yalnızca para değildi. Önemli olan kendimi tanımak ve bu dünyadaki yerimin neresi olduğunu anlamaktı. Çalıştığım kampta bile, öteki garsonlar da benim gibi on altı-on yedi yaşlarında lise öğrencileriyken, mutfaktaki yamakların hepsi tamamen farklı bir dünyanın insanlarıydı. Kimi yaşamda hep yenik düşmüş, kimi aşağı mahalle serserisi, kimi geçmişi karanlık olan bu adamları, kampın sahibi New York sokaklarından toplamış ve iki ay boyunca alacakları temiz hava, bedava yatak, karın tokluğu da cabası olmak üzere düşük ücretle çalışmaya razı etmişti. Çoğu, kampta uzun süre kalmıyordu. Günün birinde veda etmek zahmetine bile katlanmadan ortadan kaybolup kente dönüyorlardı. Bir-iki gün sonra gidenin yerine onun kadar yoldan çıkmış bir yenisi geliyor, o da fazla uzun ömürlü olmuyordu. Hiç unutmam, Frank diye asık suratlı, ters, ayyaş bir bulaşıkçı vardı. Eğrisi doğrusuna geldi, arkadaş olduk. Akşamlan iş bittikten sonra, mutfağın arkasındaki merdivenlere oturur konuşurduk. Frank kafası çalışan, okumuş biri çıktı. Springfield, Massachusettes'te bir sigorta şirketinde çalışmış içkiye iyice tutsak oluncaya kadar üretken, vergisini ödeyen bir yurttaş olarak yaşamıştı. Başına neler geldiğini sormaya cesaret edemediğimi anımsıyorum ama bir akşam o kendiliğinden açıldı ve başına gelenlerin herhalde epey uzun ve karmaşık olan öyküsünü ayrıntılara girmeden kısaca anlattı. On altı aylık bir süre içinde, yaşamında önem ve değer verdiği kim varsa hepsinin öldüğü söyledi. Bunu filozofça bir tavırla, sanki başka birinden söz edermişçesine anlattı, yine de sesinde belli belirsiz bir acı vardı. Önce annesi babası ölmüş, ardından karısı, sonra da iki çocuğu. Hastalıklar, kazalar, cenaze törenleri derken hepsi peş peşe gidivermiş ve Frank'in yüreği paramparça, darmadağın oluvermiş. Kendimi koyverdim, dediydi başıma gelenlere artık aldırmıyordum, sonunda serseri olup çıktım. Ertesi yıl Westfield'de de unutulmaz izler bırakan birkaç kişiyle daha tanıştım. Örneğin Carmen, dolgun vücutlu, ağzından bal akan ve bugüne kadar gördüğüm tek sakallı (düpedüz tıraş olurdu) kadın olan muhasebeci sonra Joe Mansfield, iki fıtıklı ve odometresi üç kez silindiği halde yine 360.000 mili bulmuş hurda Chrysler'i olan tamirci çırağı. Joe iki kızını üniversitede okutuyordu ve gündüzleri beyaz eşya dükkânında, ek olarak da geceleri sekiz saat fırında ustabaşı olarak çalışıyordu. Uyuyup kalmamak için tepeleme yığılmış ekmek hamurunun yanına oturur, çizgi roman okurdu. Hayatımda gördüğüm hem en yorgun, hem de en enerjik insan oydu. Ağzından eksik etmediği mentollü sigaraları ve günlük gıdası olan on iki ya da on altı şişe portakallı gazoz onu ayakta tutardı ama bir günden bir güne ağzına tek lokma yemek koyduğunu görmedim. Öğle yemeği yiyecek olursa, yorgun düşüp yığılacağım söylerdi. Fıtıkları da birkaç yıl önce iki işçiyle birlikte battal boy bir buzdolabını daracık merdivenlerden çıkartmaya çalıştıkları sırada olmuş. Dolap öteki adamların elinden kurtulmuş ve olanca ağırlığı Joe tek başına yüklenmek zorunda kalmış. İşte o yüz kilodan fazla ağırlığın altında ezilmemeye çalışırken yumurtaları torbadan fırlayıvermiş. Önce biri, sonra öteki yırtıldı, diye anlatırdı. Pat... pat... Ondan sonra ağır kaldırmaması gerekiyormuş, oysa ne zaman çok büyük bir parçayı yükleyecek olsak, hemen yardımımıza koşardı... kendimizi öldürmeyelim diye. Biz derken, kendimi ve on dokuz yaşındaki kızıl saçlı Mike'ı kastediyorum. Mike incecik, sırım gibi, işaret parmaklarından biri olmayan ve hayatımda tanıdığım en hazırcevap insandı. Mike ile ben klima tesisatlarını takan ekiptik, montaja gidip gelirken mağazanın kamyonetinde saatlerce birlikte olurduk. Mike'ın her ağzını açtığında ardı arkası kesilmeden sıraladığı o şaşırtıcı benzetmeleri, atak fikirleri dinlemeye doyamazdım. Müşterilerden biri kibirli tavır takınacak olsa, Mike (hemen hemen herkesin diyeceği gibi) Ukaladümbeleği. ya da (bazılarının diyeceği gibi) Burnu havada. demek yerine Herif sanki kendi boku kokmazmış gibi davranıyor. deyiverirdi. Mike'ın Tanrı vergisi bir yeteneği vardı o yaz bu yetenekten nasıl yararlandığına kaç kez tanık oldum. Klima cihazı takmak için kaç eve gittikse, her seferinde tam biz işe dalmışken (vidaları takıyor, camdaki boşluğu kapatmak için üstüpü döşüyorken) odaya bir kız giriverirdi. Hiç şaşmazdı bu. Her seferinde de kız on yedi yaşında, her seferinde de güzel, her seferinde de sıkıntıdan patlayan, her seferinde de ‘evin içinde şöyle bir dolaşan' biri olurdu. Kız göründüğü anda da bizim Mike şeytan tüylerini takınıverirdi. Sanki kızın geleceğini biliyormuş gibi, sanki ona ne söyleyeceğini daha önceden prova etmiş gibi, her zaman hazırlıklıydı. Oysa ben hep gafil avlanır ve Mike bülbül gibi, şakımaya başlayınca (külhani jestlerle, argo sözcüklerle süslü bir alay ıvır zıvırı peş peşe sıralardı) boynumu büküp işi bitirmeye çalışırdım. Mike konuştukça konuşur, kız gülümsedikçe yüzünde güller açardı. Mike bir şeyler daha söyler, bu kez kız kahkahayı koyverirdi. İki dakika içinde kırk yıllık arkadaş gibi olurlardı. Ben işi bitirip son kontrolleri yaparken, onlar birbirlerine telefon numaralarını verip cumartesi gecesi için sözleşirlerdi. Akıl alacak gibi değildi, harika bir şeydi, şaşkınlıktan ağzım açık kalırdı. Bu bir kez, haydi iki kez olsa rastlantı diyeceğim, ama aynı sahne sürekli yineleniyordu o yaz en azından beş-altı kez aynı şey oldu. Sonunda, şans kuşunun kendiliğinden gelip onun başına konmadığını istemeye istemeye kabullenmek zorunda kalmıştım. Mike, şansını kendisi yaratan biriydi. *** Eylülde lise son sınıfa başladım. O yıl evde kaldığım son yıldı aynı zamanda annemle babamın evliliklerinin de son yılıydı. Bu işin yürümeyeceği o kadar uzun zamandan beri belliydi ki, ayrılacaklarını bana Noel tatilinin sonunda haber verdiklerinde şaşırmak yerine rahat bir soluk aldım desem doğru olur. Başından beri yıldızları barışmamıştı. Birlikteliklerini onca zaman sürdürmelerinin nedeni kendileri istediği için değil, ‘sırf çocukların hatırı' içindi. Neden o kanıya vardım bilmiyorum, ama ayrılmalarından iki-üç yıl önce evin mutfak alışverişini babam üstlendiği zaman iplerin kesin olarak koptuğuna inanıyorum. O olay annemle babamın para yüzünden ettikleri son kavgaydı ve benim kafamda hep bardağı taşıran son damla olarak yer etti. Annemin alışverişe gittiği zaman market arabasını yerinden kalkmayacak kadar doldurmaya bayıldığı doğruydu kız kardeşimle benim istediğimiz abur cuburu almaktan hoşlandığı doğruydu evimizde hep iyi ve bol kepçe yemek olduğu, kilerin de her zaman ağzına kadar dolu olduğu da doğruydu. Ama bunlara yetecek paramızın olduğu ve annemin market kasasına akıttıkları yüzünden aile bütçemizin sarsılmayacağı da bir gerçekti. Yine de babam, annemin harcamalarına ipin ucu kaçmış gözüyle bakıyordu. Sonunda duruma el koydu, ama ipin ucunu en olmayacak yerden tuttu ve hiçbir erkeğin karısına yapmaması gereken bir şeyi yaptı. Annemi görevinden azletti. O günden itibaren, eve yiyecek getirme sorumluluğunu kendisi üstlendi. Haftada bir, iki, hatta üç kez, işten dönerken yol üstünde bir yerlerde durup (sanki işi başından aşkın değilmiş gibi) station vagonun arkasını yiyecek içecekle dolduruyordu. Annemin özenle seçtiği etlerin yerini, boyun ve kürek etleri aldı. Ünlü markalar yerlerini sıradan ürünlere bıraktı. Okul dönüşü atıştırdığımız lezzetli abur cuburun arkası kesildi. Annemin bir gün olsun ağzını açıp yakındığını duymadım, ama bu durumu büyük bir hezimet olarak gördüğünden kuşkum yok. Artık kendi evinde sözü geçmiyordu buna karşı çıkmaması, hakkını geri almak için uğraşmaması onun bu evliliği çoktan gözden çıkardığını gösteriyordu. Kaçınılmaz son gelip çattığında, üzüntü, gözyaşı ve son dakika pişmanlıkları yaşanmadı. Aile sessiz sedasız dağılıverdi. Annem (kız kardeşimle beni alarak) Newark'in Waequahic tarafında bir apartmana taşındı babam ise ölünceye kadar o koca evde tek başına yaşadı. İşin tuhafı, bu olaylar beni çok mutlu etti. Sonunda gerçeğin su yüzüne çıkmasına seviniyordum ve bunun sonucu olarak yaşanılan kargaşayı ve değişiklikleri de hoş karşılıyordum. Bu, bir bakıma özgürlük gibi, kurtuluş gibi bir şeydi, karatahtanın silindiğini, yeni bir yaprak açıldığını bilmek bana coşku veriyordu. Yaşamımın koskoca bir bölümü sona ermişti ve bedenim liseyi bitirmek, annemin taşınmasına yardım etmek gibi işleri sürdürse bile, aklım çoktan başka yerlere gitmişti. Sorun benim evi terk etmek üzere oluşum değildi, evin kendisi yok olmuştu. Artık bir yerlere gidip de sonunda dönülecek bir yer yoktu yapılacak tek şey çekip gitmekti. Lise bitirme törenine bile gitmek zahmetinde bulunmadım. Bunu, lise bitirmenin benim için ne kadar önemsiz olduğunu kanıtlamak için söylüyorum. Sınıf arkadaşlarım keplerini cüppelerini giyip diplomalarını aldıkları sırada, ben Atlantik'in karşı yakasına varmıştım. Okul, erken gitmeme izin vermişti, ben de haziran başında New York'tan kalkacak bir öğrenci gemisinde kendime yer ayırtmıştım. Biriktirdiğim paranın hepsi o yolculuğa gitti. Doğum günümde verilen paralar, mezuniyet için verilen paralar, Bar Mitzvah'ta verilen paralar, yazları çalışıp da biriktirdiklerim, tam olarak anımsamıyorum, âmâ bin beş yüz dolar kadar para. O dönem ‘günde beş dolara Avrupa' devriydi ve paranı idareli harcayacak olursan, gerçekten de günde beş dolar yeterliydi. Geceliği yedi franklık (1 dolar 40 sent) bir otelde kalıp bir aydan uzun süre Paris'i gezdim İtalya'ya, İspanya'ya, İrlanda'ya gittim. İki buçuk ay içinde on kilo zayıfladım. Gittiğim her yerde, o bahar başladığım roman üzerinde çalışıyordum. Allah'tan yazdıklarımın hepsi kayboldu, ama o yaz boyunca kafamda taşıdığım öykü, benim için gittiğim her yerden ve karşılaştığım herkesten daha gerçekti. Özellikle Paris'te çok hoş insanlarla tanıştım, ama çoğunlukla yalnızdım kimi zaman kafamın içinde sesler duyacak kadar yapayalnızdım. O on sekiz yaşındaki delikanlıyı şimdi nasıl değerlendirmek gerektiğini Tanrı bilir. Bakıyorum da, kendimi bir muamma, içinde anlaşılmaz fırtınalar kopan, çelimsiz, deli bakışlı, biraz dokunaklı, umarsız dürtülerin, ânında değişen kararların tutsağı, başında kavak yelleri f, esen biri olarak görüyorum. Benim suyuma giden biri olursa, ben de açık, içtenlikli, sevecen ve olumlu davranıyordum. Aksi halde çevreme bir duvar örüyor, sesimi soluğumu çıkarmadan sanki orada değilmişim gibi bir tavır alıyordum. Kendime hem inanıyor, hem güvensizlik duyuyordum. Hem yürekli, hem ödlektim. Hem çevik, hem hantal, hem dediğim dedik, hem duruma göre değişkendim sözün kısası çelişkili bir ruhun yürüyen, soluk alan, elle tutulur bir anıtıydım. Yaşama daha yeni başlıyordum, oysa daha o zamandan aynı anda iki ayrı yöne gidiyordum. O zamanlar farkında değildim, ama eğer bir yere varacaksam, başkalarının iki katı çaba göstermem gerekliydi. Gezinin en tuhaf bölümü son iki haftasıydı. Tamamen James Joyce ve Ulysses ile ilgili nedenlerden ötürü Dublin'e gittim. Herhangi bir planım yoktu. Gitmekteki tek amacım orada bulunmaktı, gerisi kendiliğinden gelir diye düşünüyordum. Turizm bürosu, beni kentin merkezine otobüsle on beş dakika uzaklıktaki Donnybrook'ta bir pansiyona yerleştirdi. Orada kaldığım süre içinde, pansiyon işleten yaşlıca karı kocanın ve iki-üç müşterinin dışında kimseyle konuşmadım desem yeridir. Barlardan birine adım atma cesaretini bulamadım. Gezi sırasında tırnağım batmıştı ve bu her ne kadar gülünç görünse de, bana hiç de öyle gelmiyordu. Başparmağımın içine bıçağın ucunu sokmuşlar gibiydi. Yürümek cehennem azabıydı yine de sabahın köründen akşamüstüne kadar ayağımı öğüten o daracık pabuçlarla Dublin sokaklarını arşınlıyordum. Acıya dayanmasına dayanırdım da, acıya katlanmak için gösterdiğim çaba beni kendi içime daha da hapsediyor, sosyal bir varlık olmaktan çıkartıyordu. Pansiyonda sürekli kalan, yarı çatlak bir Amerikalı bunak vardı. Illinois ya da Indianalı, yetmiş yaşlarında bir emekli. Adam durumumu öğrenince, annesinin hikâyesini anlatmaya koyuldu kadının batık tırnağı varmış da, yıllarca hiç önemsememiş, biraz merhem sürerek, biraz pamuk koyarak geçiştirmeye çalışmış, ama işi kökünden çözümlememiş de, sonunda başparmağı kanser olmuş, hastalık oradan ayağına, oradan bacağına, sonunda bütün bedenine yayılarak kadının ölümüne neden olmuş. Adam annesinin çektiklerini en ufak ayrıntısına kadar (tabii benim iyiliğim için) anlatmaktan usanmıyor ve benim ne kadar çok etkilendiğimi gördükçe, hikâyeyi sil baştan yineliyordu. Etkilendiğimi yadsıyacak değilim. Can sıkıcı bir rahatsızlık, canımı tehdit eden bir felakete dönüşüyordu ve ben harekete geçmekte ne kadar gecikirsem, sonumun kötü olması olasılığı o kadar artıyordu. Kente inerken yolumun üstündeki Şifa Bulmaz Hastalıklar Hastanesi'nin önünden her geçişimde başımı öteye çeviriyordum. Yaşlı adamın anlattıkları aklımdan çıkmıyordu. Ölüm üzerime doğru yürüyordu ve bu yaklaşan ölümün belirtileri her yerde kendini gösteriyordu. Kentteki gezintilerimde bir-iki kez Torontolu bir hemşire bana eşlik etti. Adı Pat Gray'di, o da benimle aynı gün pansiyona gelmişti. Kıza deliler gibi âşık oldum âmâ bu, umutsuz bir sevda, daha başından kaybedilmiş bir girişimdi. Sorun yalnızca benim ona göre fazlasıyla genç ya da duygularımı açamayacak kadar utangaç olmam değildi kız bir başkasına tutkundu. Adam tabii ki İrlandalıydı ve kızın Dublin'e geliş nedeni de oydu. Bir gece saat yarım sularında sevgilisinin yanından pansiyona döndü. Daha uyumamıştım, romanımı çiziktiriyordum kız kapımın altından sızan ışığı görünce kapıyı vurup içeri girebilir miyim, dedi. Ben yatağa girmiş, defterimi dizlerime dayamış çalışıyordum. Kız kahkahalar atarak, yanakları içkiden al al, coşkudan fıkır fıkır bir halde yanıma geldi ve daha ağzımı açmaya kalmadan boynuma sarıldığı gibi öptü beni. O anda bir mucize oldu, düşlerim gerçeğe dönüştü sandım. Meğer yanılmışım. Öpmeme bile fırsat bırakmadan, kız kendini geriye çekti, İrlandalının o gece evlenme teklif ettiğini, kendisinin dünyanın en mutlu kızı olduğunu anlatmaya başladı. Açık yürekli, kısa saçlı, masum bakışlı, Kanada şivesiyle içtenlikli konuşan bu güzel genç kadın, sevinçli haberi paylaşmak için beni seçmişti. O kısacık bir an süren inanılmaz umutlanmanın ardından duyduğum düş kırıklığını gizlemeye çalışarak onu kutladım ama o öpücük elimi ayağımı kesmiş, kemiklerimi eritmişti yapabildiğim tek şey falso vermemeye çalışmak oldu. Ö anda kendimi kontrol edebildiysem, bunu ancak kendimi bir tahta parçasına dönüştürerek başarabildim. Hiç kuşkusuz, bir tahta parçası terbiyesizlik etmez, ama coşkulu bir kutlama için de pek uygun kaçmaz. Bunun dışında, yaşantım yalnızlık, sessizlik ve yürüyüşle geçiyordu. Phoenix Park'ta kitap okuyor, kıyı boyunca yürüyüp Joyce'un Martello Kulesi denilen evine gidiyor, Liffey Çayı'nın o yakasından bu yakasına geçip duruyordum. O sıralarda Watts ayaklanmaları sürüyordu O'Connell Sokağı'ndaki bir büfede gazete manşetlerini okuduğumu anımsıyorum bir de bir akşamüzeri insanlar işten çıkmış evlerine koştururken Yoksullara Yardım Kurumu'nun bandosu eşliğinde şarkı söyleyen ufak bir kızcağızı anımsıyorum -insanların çektiği acıları ve Tanrı'nın mucizelerini dile getiren hüzünlü, acıklı bir şarkıydı-, kızın sesi bugün bile içimi cız ettiriyor. En kalpsiz insanı bile diz çöktürüp ağlatacak cinsten, pırıl pırıl, dupduru bir sesti ve işin tuhaf yanı, gelip geçen hiç kimsenin kıza aldırış etmemesiydi. İşten çıkma saatinin o aceleci kalabalığı hiç oralı olmadan kızın yanından geçiyor ve sokaktaki insanlar onun ne kadar farkına varmıyorlarsa, kız da ayılı derecede onların varlığından habersiz bir halde Kuzey'in o tuhaf, ölgün akşam ışığında köşede durmuş şarkısını söylüyordu. Kırık kalplere ilahi okuyan, paçavralar içinde minik bir kuşa benziyordu. Dublin büyük bir kent değildir o nedenle çok geçmeden her yerini öğrendim. Kentte yaptığım yürüyüşler, yabancılar arasında bir hayalet gibi gezinmek, sinsice dolaşmak dürtüsüyle önüne geçemediğim bir zorunluluk haline geldi ve iki hafta sonra sokaklar çok kişisel bir niteliğe bürünüp benim iç dünyamın bir haritası gibi oldu. Yıllar boyunca ne zaman yatağa girip gözlerimi yumsam, kendimi yeniden Dublin'de buluyordum. Yavaş yavaş içim geçmeye başladığında, nedendir bilinmez kendimi hep o sokaklarda yürürken görüyordum. Oralarda başıma önemli bir şey gelmiş olmalıydı, ama ne olduğunu hiç kestir emiyordum. Korkunç bir şey olmalıydı belki de o günlerin yalnızlığı içinde kendi içimdeki karanlığa bakmış, kendi derinliklerimle karşılaşmış ve kendimi ilk kez görmüştüm. *** Eylülde Columbia Üniversitesine başladım ve ondan sonraki dört yıl boyunca parayı hiç kafama takmadım. Ara sıra çeşitli işlerde çalışıyordum ama o yıllar gelecekle ilgili plan yapmanın, nasıl para kazanacağımı düşünmenin sırası değildi. O dönemde kitaplarla haşır neşirdim Vietnam Savaşı'nı sorguluyordum yapmaya niyetlendiğim şeyi nasıl yapacağımı düşünüyordum. Ekmek parası kazanmak aklıma gelse bile, bu ancak gelgeç ve gelişigüzel bir düşünce oluyordu. Olsa olsa marjinal bir yaşam biçimim olur, sıradan yaşamın uç noktalarında birkaç lokma kazanmaya çalışan, aç bir şair gibi yaşarım diye düşünüyordum. Üniversite öğrenciliğimde çalıştığım işler yine de çok yararlı oldu. Bu işler bana en azından kol işçiliğini kafa işçiliğine yeğlememin sağlam bir temeli olduğunu öğretti. Örneğin üniversite ikinci sınıfta bir yayınevi, eğitici filmlere söz yazmam için beni işe aldı. Çocukluğumda bu tür ‘görsel-işitsel destek' programlarından çoğunu izlediğim için, kendimin de arkadaşlarımın da sıkıntıdan nasıl patladığımızı çok iyi anımsıyordum. Sınıftan çıkıp yirmi-otuz dakika (tıpkı sinemaya gitmiş gibi) karanlıkta oturmak çok hoşumuza giderdi ama ekrandaki aptal aptal görüntüler, anlatıcının tekdüze sesi ve bir sonraki resme geçmek için öğretmene düğmeye basmasını hatırlatan ‘tıng' sesi içimizi bayardı. Çok geçmeden odayı fısıltılar, kıkırdaşmalar sarar, bir-iki dakika sonra da buruşturulmuş kâğıttan toplar havada uçuşmaya başlardı. Bir başka öğrenci kuşağına da aynı işkenceyi çektirmek istemiyordum o yüzden elimden geleni yapıp sözlere biraz canlılık, biraz parıltı getirmeye niyetlendim. İşe başladığım gün, yönetici, şirketin hazırladığı eski filmleri izleyip işin forman hakkında fikir edinmemi istedi. Filmlerin içinden rasgele birini seçtim. ‘Hükümet' ya da ‘Hükümete Giriş' gibi bir adı vardı. Adam makarayı makineyi taktıktan sonra, filmi seyredeyim diye beni yalnız bıraktı. Film başladıktan iki-üç dakika sonra beni irkilten bir söze rastladım. Metinde demokrasi fikrini eski Yunanlıların icat ettiği söyleniyordu ve görüntüde de togalar içinde birtakım sakallı adamların resmi vardı. Oraya kadar bir diyeceğim yoktu, ama konuşma (ting Capitol binasının bir resmi görüntüye giriyordu) Amerika'nın demokrasiyle yönetildiğini belirterek sürüyordu. Makineyi kapattım, koridordan geçip yöneticinin kapısını vurdum. Filmde bir yanlışlık var, dedim. Amerika demokrasiyle yönetilmiyor. Cumhuriyetle yönetiliyor. İkisi arasında büyük fark var. Adam, sanki Stalin'in torunuyum demişim gibi baktı bana. Bu küçük çocuklar için, üniversiteliler için değil, dedi. Ayrıntılara giremeyiz. Bu ayrıntı değil ki, dedim, çok önemli bir fark. Gerçek demokraside herkes her konuda oy kullanır. Oysa biz, bizim yerimize oy kullansınlar diye temsilciler seçiyoruz. Bu kötüdür demiyorum. Gerçek demokrasi tehlikeli olabilir. Azınlığın da haklarının korunması gerekir, cumhuriyet de bize bunu sağlar. Bütün bunlar Federal Yasalarda yer alıyor. Hükümet, çoğunluğun diktasına karşı koruyucu önlemler alır. Çocukların bunu bilmeleri, öğrenmeleri gerek. Tartışma epey kızıştı. Ben dediklerimin doğruluğunu, filmde söylenenlerin yanlış olduğunu kanıtlamaya kararlıydım yönetici ise bunu kabul etmeye yanaşmıyordu. Ağzımı açıp konuşmaya başladığım anda beni bir çıbanbaşı olarak mimlemişti ve fikrinden caymayacaktı. İşe başladıktan yirmi dakika sonra kapı dışarı edildim. Birinci sınıfı geçtiğim yaz Catskills'teki Commodore Otel'de bulduğum bahçıvanlık işi çok daha iyiydi. O işi, kalifiye olmayan, şansı da yaver gitmeyen, kısacası toplumun alt tabakasında sürünenleri işe alan, Manhattan'daki New York Eyaleti İş ve İşçi Bulma Kurumu aracılığıyla bulmuştum. Önemi, dolayısıyla parası az da olsa, o iş en azından kent dışına çıkıp sıcaktan kaçma fırsatını veriyordu. Arkadaşım Bob Perelman ile birlikte kuruma yazıldık ve ertesi sabah Short Line Otobüs Şirketi'nin bir otobüsüyle New York'un Monticello'suna gönderildik. Otobüsün atmosferi, üç yıl önce tanık olduğum görüntünün aynıydı, otobüsteki öteki yolcular da, yaz kampında garsonluk ederken omuz omuza çalıştığım aynı aylak ve sefil takımıydı. Tek fark, bu kez benim de onlardan biri olmamdı. Otobüs biletinin parası da, iş bulma kurumunun ücreti de ilk bordromuzdan kesileceği için, uzunca bir süre çalışmadıkça para kazanmamız olanaksızdı. Kimileri işi beğenmeyip birkaç gün sonra ayrıldılar. Ellerine bir şey geçmedi... beş parasız, memleketlerinden millerce uzakta, canlarına okunmuş bir halde ortada kalıverdiler. Commodore, her yanı dökülen, küçük bir tesisti. Çevredeki rakipleri Concorde ve Grossinger's ile boy ölçüşecek durumda değildi ve otelde geçmişteki güzel günlerin anısını taşıyan hüzünlü ve nostaljik bir hava vardı. Bob'la ben yaz sezonunun açılmasından birkaç hafta önce otele vardık. Görevimiz temmuz ve ağustosta müşteriler gelmeden önce bahçeye çekidüzen vermek, göze hoş görünecek bir hale getirmekti. Çimleri biçtik, çalıları kestik, süprüntüleri topladık, duvarları badana ettik, tel kapıları onardık. Bize minik bir kulübe verdiler plaj kabininden bile küçük, kutu gibi bir döküntüydü. Yavaş yavaş odamızın duvarlarını şiirlerle donattık - bir yandan şişe şişe Budweiser deviriyor, bir yandan komik şiirler, açık saçık taşlamalar ve romantik dörtlükler döktürerek katılırcasına gülüyorduk. Yapacak daha iyi bir şey bulamadığımız için bira içiyorduk ve bize çıkarılan yemeği yutabilmek için umudumuzu katık ediyorduk. O sırada tesiste ancak bir düzine kadar işçi vardı ve bize yerilen karavana da kısıtlı bütçeye göre çıkarılıyordu. Öğle akşam hep aynı yemeği yiyorduk Çin usulü Chung Kine erişteli tavuk konserveyi açıp önümüze bunu koyuyorlardı. O günden bugüne otuz yıl geçti ağzıma o tatsız yemekten bir lokma koymaktansa aç gezmeyi hâlâ yeğlerim. Otelin iç bakım ve onarımını üstlenmiş olan ve o yaz birlikte çalıştığım Casey ve Teddy olmasaydı, bu konudan söz açmak gerek kalmazdı. Casey ile Teddy on yıldan uzun bir süredir birlikteydiler ve artık birbirinden kopmaz bir ekip, diyalektik bir birim haline gelmişlerdi. Bir yerden başka bir yere, bir işten başka bir işe sanki tek kişiymişler gibi bir arada dolaşıp duruyorlardı. İki can arkadaş, aynı kabuk içindeki iki bezelye tanesi gibiydiler. Homoseksüel değildiler, birbirleriyle hiçbir cinsel yakınlaşmaları yoktu, yalnızca dosttular. Casey ve Teddy klasik Amerikan serserileriydiler bir Steinbeck romanının sayfalarından fırlamış iki mevsimlik ırgata, iki boş gezenin boş kalfasına benziyorlardı. Ama öylesine komik, sarhoşlukları öylesine tatlı, öylesine kafa dengi ve espriliydiler ki, arkadaşlıklarına doyum olmuyordu. Kimi zaman artık unutulmuş iki komedyene, vodvillerden ve sessiz sinema günlerinden kalma bir çift palyaçoya benzetirdim onları. Laurel ve Hardy'nin ruhu onlarda yaşıyor gibiydi ama bunlar kendilerini gösteri sanatının sınırlarıyla bağlamıyorlardı. Gerçek dünyanın bir parçasıydılar ve rollerini yaşam sahnesinde oynuyorlardı. Casey ciddi, Teddy komikti. Casey ince uzun, Teddy yusyuvarlaktı. Casey beyaz, Teddy siyahtı. İzin günlerinde kente inerler, bir güzel kafayı çekerler sonra bir örnek saç kesimi ya da bir örnek gömleklerle erişteli tavuk karavanasına yetişirlerdi. Bütün paralarını aynı bingoya yatırırlar, ikisi de kuruşu kuruşuna aynı yerlere harcardı. Gömlekleri büyük şamata koparan birer olay olurdu. Bir örnek gömleklerini giyip yan yana dururlar ve sanki dünyanın en komik esprisini yapıyormuş gibi birbirlerini göstererek kahkahayı patlatırlardı. Giydikleri akla gelebilecek en cafcaflı, en çirkin gömleklerdi insanın göz zevkine çifte darbe indiren birer rezaletti ve Casey ile Teddy bunları giyip Bob'la benim karşıma dikildiklerinde çok hoş bir şey yapıyorlarmış gibi keyiflenirlerdi. Sonra Teddy otelin alt katındaki balo salonuna koşar, piyanonun başına geçer ve Porto Şarabı Konçertosu adını verdiği parçasını çalmaya başlardı. Bir buçuk saat boyunca hiçbir melodi kuralına uymayan emprovize notaların gürültüsüyle balo salonunu inletirdi. Teddy'nin pek çok yeteneği vardı ama bu yeteneklerin arasında müziğe yatkınlık yoktu. Oysa Teddy, akşam alacasında hayatından memnun bir İstiridye gibi piyanonun başına yayılıyor kendisiyle ve dünyayla barışık bir Dadaist maestro gibi çalıyordu. Bana anlattığına göre, Teddy Jamaika'da doğmuş 2. Dünya Savaşı'nda İngiliz Donanması'na yazılmış. Savaş sırasında gemisi torpidoyla batırılmış. Ne kadar (dakika mı, saat mi, gün mü.) süre sonra kurtarılmış bilemiyorum ama sonunda onu bir Amerikan gemisi bulmuş. Ondan sonra Amerikan donanmasında kalmış ve savaşın sonunda da Amerikan vatandaşı olmuş. Bu hikâye bana biraz tuhaf göründü, ama kendisi öyle anlattı üstelik ben kim oluyordum da onun anlattıklarından kuşkulanacaktım. Son yirmi yıl boyunca, Teddy bir insanın yapabileceği her şeyi yapmış, her türlü işe girip çıkmıştı. Seyyar satıcılık, Green Village'da kaldırım ressamlığı, barmenlik, ucuz meyhanelerde kafa çekmek. Bunların hiçbirini umursamıyordu. Anlattığı her öyküden sonra davudi sesiyle bir kahkaha patlatıyordu. Bu kahkaha kendi gülünç durumuna gösterilen sonsuz bir saygı selamı konuşmaktaki tek amacının kendi kendisiyle alay etmek olduğunun bir göstergesi gibiydi. Kalabalık yerlerde olay çıkartır şımarık çocuklar gibi hareket eder herkesin blöfünü görürdü. Onunla birlikte olmak insanı yorardı ama yine de bela çıkartmaktaki ustalığının hayran olunacak bir yanı vardı. Neredeyse bilimsel bir yaklaşımla bela çıkartır sanki bir deney yapıyormuş, toz duman yatışınca her şeyin nereye konacağını görmek için ortalığı sarsıyormuş gibi davranırdı. Teddy anarşistti ve hırslı biri olmadığı, başkalarının sahip olmak istedikleri şeylere sahip olma isteği duymadığı için de kendinden başka kimsenin kuralını tanımıyordu. Casey ile nerede ve nasıl tanıştığı konusunda hiçbir fikrim yok. Teddy'nin bu arkadaşı, kendisi kadar renkli biri değildi onunla ilgili olarak aklımda kalan tek şey, adamda hiç koku ve tat duyusu olmayışıydı. Casey yıllar önce bar fedailiği yapmış ve kafasına yediği bir yumruktan sonra koku alma duyusunu yitirmişti. O yüzden de, ne yerse yesin, mukavva çiğniyormuş gibi bir tat alıyordu. Gözlerini kapatacak olsanız, ne yediğini söyleyemezdi. Erişteli tavuk ya da havyar, patates ya da puding, onun için hiçbir farkı yoktu. Bu kusuru dışında, temiz giyinen, orta sıklet bir adamdı. New York-İrlanda şivesi ona sokak çocuğu havası veriyordu. Görevi, Teddy'nin esprilerine gülmek ve arkadaşının işi hapse düşecek kadar ileriye götürmesine engel olmaktı. Teddy o yaz neredeyse hapsi boylayacaktı... Bir gece Monticello'daki bir lokantada yemek listesini kapıp ayağa fırladı ve Bu Japon işi köpek mamalarını bana yutturamazsınız. diye bağırmaya başladı. Casey bin güçlükle onu yatıştırdı da yemeğimizi bitirebildik. Tabii arada gittiğimiz yerin Japon lokantası olmadığını da söylemeye gerek görmüyorum. Bütün nesnel standartlara göre, Casey ile Teddy birer hiçtiler egzantrik birer deliden başka bir şey değildiler ama yine de benim üzerimde unutulmaz bir etki bıraktılar ve onlar gibisine bir daha hiç rastlamadım. Belki de Commodore Otel gibi yerlerde iş aramamın nedeni buydu. Bu alanda bir meslek edinmeye niyetli değildim ama dünyanın bu gözden uzak, kıyıda köşede kalmış yerlerinde kısa sürede olsa bulunmak, bana hep ilginç keşifler sunuyor, eğitimimi hiç beklemediğim yöntemlerle yaşam okulunda geliştiriyordu. Casey ve Teddy, buna en iyi örnektir. Onları tanıdığımda on dokuz yaşındaydım ve ikisinin o yaz yaptıkları bugün hâlâ düş gücümü besleyen bir kaynak oluyor. *** 1967'de, Columbia Üniversitesinin üçüncü sınıfı yabancı ülkede okuma programına kaydolarak Paris'e gittim. Liseyi bitirdikten sonra Paris'te geçirdiğim birkaç hafta, orada yaşamak hevesimi coşturmuştu bu yüzden tekrar Paris'e gidebilme fırsatına balıklama atladım. Paris hâlâ o eski Paris'ti ama ben oraya ilk gidişimdeki insan değildim artık. Son iki yılı kitaplara gömülerek geçirmiştim ve yepyeni bir dünya kafamın içini doldurmuş, yaşamı altüst eden değişikliklerle kan değişimine uğramıştım. Edebiyat ve felsefe konularında benim için bugün de önemli olan ne varsa, hepsini o iki yıl boyunca öğrendim. Şimdi bakıyorum da, onca kitabı nasıl okuduğuma şaşırıyorum. Akıllara durgunluk verecek kadar çok sayıda kitabı su içercesine hatmediyor, kitaplardan oluşan ülkeleri, koca kıtaları bir oturuşta yutuyor, yine de okumaya doyamıyordum. Elizabeth dönemi oyun yazarları, Sokrates öncesi filozoflar, Rus romancıları, Sürrealist şairler. Beynim tutuşmuş gibi, hayat memat sorunuymuş gibi okuyordum. Bir kitap bir başka kitabı peşinden sürüklüyor, bir düşünce bir başka düşünceye yol açıyordu ve bir aydan ötekine her konudaki düşüncelerim tamamen değişiyordu. Öğrenim programı müthiş bir düş kırıklığı oldu. İstediğim her konferansa ve derse (örneğin College de France'da Roland Barthes'ın derslerine) katılabileceğim hayaliyle büyük planlar yaparak Paris'e gittim ama program yöneticisiyle bunları konuşmaya gittiğimde, adam hepsini unutmamı söyleyerek kestirip attı. Bunlar söz konusu bile olamaz, dedi. Fransız dil ve gramer derslerine girmen, belirli sınavlardan geçmen, şu kadar tam şu kadar yarım kredi notu alman, şu derse şu kadar saat, bu derse bu kadar saat devam etmen gerekir. Bu bana çok saçma, ancak bebekler için düzenlenebilecek bir program olarak göründü. Ben bunları çoktan aştım dedim. Zaten Fransızca biliyorum. Neden sil baştan yapayım. Kurallar böyle, işte bu kadar, dedi. Yönetici öylesine katı, bana karşı öylesine nefret dolu, coşkumu küstahlık diye yorumlamaya ve kendisine hakaret ettiğimi düşünmeye öylesine hazırdı ki, yıldızımız hiç barışmadı. Adama karşı kişisel bir düşmanlığım yoktu ama o bu anlaşmazlığımızı kişisel bir çekişmeye dönüştürmek niyetindeydi. Bana tepeden bakmak, gücüyle beni ezmek istiyordu ve konuşmamız uzadıkça, ona karşı koyma duygum da pekişiyordu. Sonunda artık dayanamadım. Peki dedim, eğer kurallar böyleyse ben vazgeçiyorum. Programı da bırakıyorum, üniversiteyi de bırakıyorum, her şeyden vazgeçiyorum. Sonra ayağa kalktım, adamın elini sıktım ve odadan çıktım. Bu yaptığım delilikti. Diploma almamayı umursamıyordum ama üniversiteyi bırakmak demek, askerlik tecilimi de kaybetmek demekti. Vietnam'daki asker sayısının ürkütücü bir hızla artırıldığı o günlerde, kendimi bir anda askere alınabilecek duruma düşürmüştüm. Savaşı destekliyor olsaydım bunun bir sakıncası olmazdı ama desteklemiyordum. Savaşa karşıydım ve hiçbir güç beni savaşmaya zorlayamazdı. Beni askere almaya kalkışacak olurlarsa, askerlik hizmetini reddedecektim. Beni tutuklayacak olurlarsa, hapse gidecektim. Bu kategorik bir karar, değişmez, mutlak bir tavırdı. Yaşamımı mahvetmek pahasına da olsa, savaşa katılmayacaktım. Dediğimi yaptım ve üniversiteyi bıraktım. Hiç korkum yoktu en ufak bir kuşkum ya da tereddütüm yoktu gözü kapalı değil, gözü açık olarak bu işe daldım. Kafamı taşa vuracağımı bekliyordum, ama öyle olmadı. Tam tersine, kendimi bir tüy kadar hafif, havada uçar gibi hissediyordum. Onu izleyen aylarda olabildiğince özgür ve mutluydum. Clement Sokağı'nda, eski kapalıçarşı Marche Saint-Germain'in tam karşısındaki küçük bir otelde kalıyordum. Ucuz, ama temiz ve iki yıl önce kaldığım tahtakurusu yuvasından birkaç gömlek üstün bir yerdi. Oteli işleten genç çift de bana çok iyi davranıyordu. Adamın adı Gaston'du (şişman, kısa bıyıklı, beyaz gömlekli ve her zaman siyah önlük giyen bir adamdı). Gaston günün büyük bölümünü zemin kattaki kafenin müşterilerine hizmet etmekle geçirirdi. Kafe, hem çevredekilerin uğrak yeri, hem de otelin resepsiyonu işlevini yapan ufacık bir yerdi. Orada sabah kahvemi içiyor, gazetemi okuyor ve otomatik makinede oyun oynuyordum. O aylarda, tıpkı Dublin'de yaptığım gibi, uzun uzun yürüyordum ama saatlerce de odama kapanıp harıl harıl okuyor ve yazıyordum. O sıralarda yazdıklarımın çoğu kayboldu ama şiirler yazdığımı, şiirler çevirdiğimi ve (yarı Buster Keaton filmleri havasında, yarı felsefi tap dansı yapısında) uzun ve alabildiğine karmaşık bir sessiz film senaryosu yazdığımı anımsıyorum. Son iki yıl içinde onca kitap okumamın yanı sıra, başta Morningside Heights'tan biraz yürüyüp Broadway'e çıkınca gittiğim Thalia ve New Yorker sinemalarında olmak üzere sık sık film izlemiştim Thalia Sineması'nda her gün ‘iki film birden' gösterilirdi. Öğrenci bileti
sahnenin, bir rüyanın, bir fikrin ama çoğunlukla yaşananlar kadar gerçek hissettirmez bunlar. Öykülerin nerede ise tamamında fazlası ile duygu var, beyaz tül bir perdenin arkasına saklanmış, anlatılandan daha bile çok acı yaşanmış ve hüzün adeta sayfalar arasında bir pencereden en utangaç hali ile dışarı bakıyor – bu nedenle gerçek geliyor olmalı bana “Elveda Alyoşa”da edilen ve edilemeyen tüm vedalar. Dakikalar sonra yazarın uzun ve dopdolu hayatı hakkında biraz okuma yapınca daha da çok inanmaya başlıyorum öykülerdeki gerçeklik payına. Araştırmıyorum bunu, cevabı çok ağır gelebilir çünkü sadece sayfalardayken bile ağlatan cümlelerin aslında anılar olabileceği fikri. Aslında tüm öyküler birbirine benziyor kitapta. Hep yoğun bir yorgunluk var karakterlerde, yaşlanmışlık var. Ve bu yaşlanma fizikselden çok daha öte; ruhsal bir bitmişlik, hayattan yorulmuşluk ve en kötüsü ise vazgeçmişlik yaşlandırmış karakterleri. Anlatılmayan, sadece buzlu bir cam ardından kısa kısa hatırlanan acı ve hüzün dolu bir geçmiş sebep olmuş buna. Unutulması suç olan bir geçmişten bahsediyoruz. Öyle şeyler yaşanmış ki, yüzlerce kitap, onlarca film ve dizi anlatmayı denedi bu yaşananları. Kimilerini izledim, kimilerini okudum. Her seferinde anlamakta güçlük çektim, inanmakta zorlandım. Çünkü acımasızlığı anlamak, insanlığın ne kadar kolay yitip gidebildiğine inanmak kolay değil. Kolay olsaydı, “Umut” adlı çocuklar onlarca yıldır doğmaya devam ediyor olmazdı. Eğer o acımasızlığı anlıyor olsaydı herkes; “Elveda Alyoşa”da acıları anlatılan insanlar var olmazlardı, çünkü özgürlüğe inanmak, eşitliği istemek ve hiç var olamayacak bir dünya için savaşmak var olan tüm acıları göğüslemeye hazır olmak demektir. Ve en çok acı çeken, işkencelere dayanan insanlar acımasızlıktan çok uzak olanlardır; umut ve sevgi doludur böyle savaşları verebilenler. Ama hep yenilirler, öykülerde de hep yeniklerdi. * Karakterlere geri dönelim şimdi, yaşlanmış ve yılların geçişini derinden hissetmiş karakterlere. Geçmişe dönüşler her seferinde acıklıydı, kısa ve sadece anlık bir hatırlatmaya yönelik olmalarına rağmen gözlerimi her seferinde doldurmaya yetti yitip giden gençlikler ve gençler. Mesela yukardaki fotoğraftaki gençler gibi, Oya Baydar’ın anlattığına göre geriye nerdeyse kimse kalmamıştı o düğüne katılanlardan, yaşama şansları olmamış; yarıda kesilmişti hikâyeleri. Ama asıl acıklı olan öykülerin bugünündekilerdi. Çünkü onlar tüm olanları yaşamış ve hayata devam etmişlerdi, ama devam etmek garip bir kavram. Yani günler geçerken nefes almayı, yemek yemeyi sürdürmüşlerdi ama gerçekten devam etmek, yani unutmak mümkün olmamıştı. Ve zaten olsaydı bile, bu ihanet olurdu geçmişte kalanlara. Yıllardan kalma bir kavga hala dillerdeydi, mesafe koyuyordu aralarına eski dostların. Bir zamanlar yan yana sevinmiş, umut etmiş ve beraber ölmeyi göze almış insanları okurken aralarına nasıl bir mesafe girebileceğini merak ettim en başta. Ama anlamam kısa sürdü, başka hiçbir romanda hayatta kalanlara sonra ne olduğundan pek bahsetmiyordu, benim okuduklarımda bahsetmiyordu en azından. İlk kez o günleri yaşamış olanların bugünlerini düşününce ve Oya Baydar’ın cümlelerindeki gizlenmemiş hüznü görünce anladım. ”Her şeyin böyle tükenmesi, bitmesi, umutsuzca sona ermesi, zamana yenilmek…akan kana, vahşete, namussuzluklara; ne için yola çıkmış, ne için yaşamış, ne için savaşmışsak hepsinin sıfırlanmasına alışmak”** diye yazıyordu Elveda Alyoşa’da, ve daha önce yenilmişlik, bitmişlik hiç böyle canlanmamıştı aklımda, adeta vücut buldu tükenmişlik eski bir kavgadan geriye kalan kimliksiz, ölü veya diri cesetlerde. Metin Altıok bir şiirinde şöyle diyordu, “bir yarım umuttur elimizde kalan/göğüslemek için karanlık yarınları”*** ve galiba doğruydu. Bazı olayları unutamayız, bazı insanların yeri ne olursa olsun hiç değişmez ve ölümü göze alarak çıkılan bir yolda teker teker dostları düşünce insanın, bu unutulacak, atlatılacak bir şey değildir. Yoldan vazgeçsen bile, oradan gelmişsindir, “arkanda dönüşü olmayan uzun bir yol vardır”**** ve verilen kayıplar umudunu, inancını zedeler; hiç doldurulamayacak boşluklar bırakır kalbinde, yüzünde yaşlılıktan değil yorgunluktan gelen çizgiler oluşur, aşılamayan mesafeler vardır herkesle aranda. Bundandır ki umuda ihtiyaç artar ve bundandır ki Oya Baydar’ın “Hiçbir Yere Dönüş” eserinde söylediği gibi “o dönemde doğan çoğu çocuğun adı Umut’tur”. Söz veriyorum o anda kendime, bir gün bir çocuğum olursa adını Umut koymayacağım, çünkü her zaman hayatım yeterince umut dolu olacak. Yitirilmiş ve yitmiş tüm hayatlar için bir damla daha yaş akıyor gözlerimden, kitaplığa arkamı dönüp uzaklaşmak; unutmak istiyorum bu coğrafyada ve tüm coğrafyalarda yaşanmış her acıyı; yapamıyorum. Geri dönüp az önce bıraktığım kitaba uzanıyorum, sonra vazgeçiyorum; zaten bunlar sadece öykü, öyle olmalarını diliyorum. *Elveda Alyoşa’da Bir Düğün Fotoğrafı adlı öyküde sözü geçen düğün fotoğrafı **Oya Baydar (Elveda Alyoşa, Tükenip Giden) ***Metin Altıok (Bir Acıya Kiracı) ****Oya Baydar (Elveda Alyoşa, Madrid’de Ölmeyi Özlediğimiz Akşam) Berrak Itır AYLI 21401840 – ME/1 TURK101 Adile Merve Andaç BENİM MUTLULUĞUM Yatağı, küçücük dolabı ve minik masasının önüne yerleştirilmiş ince aynasının bile zor sığdığı o karanlık odanın içinden her sabah çıkıp bir güneş gibi renklendirirdi, çevresindeki herkese inat, onlar siyah beyaz görürken hayatı. Bütün grilerine rağmen hayatın, inatla rengarenk giyinirdi Louisa Clark. Hayatının ne kadar güzel olduğunu ve her zaman mutlu yaşadığını zannederdim o kadının, hep mutlu yaşayacak ve mutlu ölecek… Mutlu kalmak için ne kadar çok çabaladığını ve yüzündeki o kusursuz gülümseme için neleri içine attığını göremeyecek kadar kendi işlerimle meşguldüm. Kendimden bunaldığım, yaşadığım hayatın griliğinden ve temposundan yorulduğum günlerden birinde karar verdim mutlu kadın olmaya. Etrafımdaki herkesi ve her şeyi mutlu etmeye, onların var oluşuyla mutlu olmaya, renklerden enerji alıp, desenlerle dans etmeye… Başlarda ne kadar kolaydı mutlu olmak, mutlu kalmak, mutlu etmek... Gülümseyen herhangi bir insanla karşılaşmak bile tüm günümü değiştirebiliyordu. Eve dönmek, okula gitmek, bir kuşun kanatlarını açıp gökyüzünde süzülüşü kadar normal şeylere bile sevinmeye başlamıştım. Sabah uyandığımda penceremdeki serçenin ağaç dallarının arasındaki yavrularını gözetlemesini, baharın gelişiyle tomurcukların çiçeğe dönüşünü, ormanda hafif hafif esen rüzgarda ince yeşil gövdeleriyle hareketlenen sarı çiçekler arasında uçuşan bembeyaz kelebekleri izlemekten neden vazgeçtim? Artık neden eskisi gibi bulutların üzerinde hissetmiyorum, neden bıraktım mutluluğu aramanın peşini? Neden mutlu olmak artık o kadar kolay gelmiyor? Bir zamanlar herkes ve her şey mutlu olsun diye uğraşmak beni de mutlu ediyordu, bunları başarmak nefes almak kadar doğal oluvermişti. Hiç fark etmeden birinin mutluluğu için çabalamaya başlamışım bir anda. Sonra onun mutlu olmasını istemek için bir sebep bulmuşum kendimce, bir dolu kanıtı olmayan yalan yanlış karar ve hatta bir dolu saçmalık belki. Ne olursa olsun kendimi savunacak ve bunlara inandıracak kadar sıkı sıkı sarılmıştım bu sebeplere. Git gide alışıyordum yanımda olmasına, her hareketinin her bakışının anlamını okuyacak kadar tanımaya başlamıştım. Kapıdan içeri girdiğinde gözleri her şeyi anlatırdı sanki; neye bozuldu morali, o gece uyuyabilmiş mi, sabah kalktığında ruh hali nasıldı… Onun gözlerindeki çocukluktan kalma heyecanla parıldayan ışığı görmek en çok istediğim şey olmaya başlamıştı bir süreden sonra. Belki de sadece bencilliğimden kaynaklıydı onun mutlu olmasını istemek, kendimi mutlu hissetmek için birinin mutlu olması ya da onu mutlu edebileceğime inanma ihtiyacı... Mutluluğuma ortak olduğuna, benim yanımdayken onun da kendini iyi hissettiğine inandırdım kendimi günden güne. Birlikte vakit geçirmek için her anı değerlendirmeye çalıştığımı anlamam da aslında baya uzun zamanımı aldı. Yaptığımız her şey ayrı bir haz veriyordu sanki, ilk defa birlikte yediğimiz yemek, gittiğimiz restoranlar, yürüdüğümüz sokaklar, belki her gün tekrar tekrar fark etmeden yaptığımız şeyler bile benim için farklı değerlere sahip olmaya başlamıştı. Ben sadece onun mutlu olmasını istediğimi düşünüyordum aslında, onun üzülmemesini ve hiç bir şeyin onu incitememesini istediğimi. Oysa sadece kendi mutluluğumdu istediğim. Birlikte mutlu olacağımıza inandığımız için çevremdeki insanlardan ya da tekrar yakalayamayacağım bir çok kariyer teklifinden vazgeçtim. Normalde olmak istediğim kişi değildim artık ve hayatta ulaşmak istediğim hedefler onun olmak istediği yerler değildi. Benim için ise onun yanında olmak daha ağır basıyordu her seferinde. Mutlu olmak ve bir şeylerin değiştiğini fark etmek karşındaki insana güvenmeyi beraberinde getiriyor. Birlikte geçirdiğimiz her an ona biraz daha bağlanmama sebebiyet veriyordu ve o anıların diğer sahibine güvenmek en doğal hakkımdı aynı zamanda. Onunla her an, farklı bir bakış açısıyla hayata yaklaşmamı sağlıyordu. Hayatta yapmam dediğim, karşılaşmaktan korktuğum, içinde bulunduğumda tedirgin olduğum bütün senaryoları, sanki sadece, onun varlığı sayesinde atlatabilecek kadar güçlendim. Bunca güzel şeyin içinde görmezden geldiğim şey ise onun da her insan kadar bencil olacağı detayı. Ben hayatı ve mutluluğumu ona bağlamışken, bunların hiçbirinin onun için kendinden değerli olmayacağı gerçeğini bir anda karşımda buldum. Aslında onun için hiçbir şey değişmemiş hayatında. Sen onun için kendinden ne kadar fedakarlık yaparsan yap, o hepsini görmezden gelebiliyormuş. Esas önemli olan onun ne istediğiymiş, benim değil. Benim yanımda olmak da onun kararlarından birisiymiş sadece. Eninde sonunda bu kararından vaz geçecekmiş ve ortada bırakacakmış beni, tüm hatıralarım ve hayallerimle birlikte. Moyes,Jojo. Senden Önce Ben.Yön. Sharrock Thea. 2016, İngiltere. Beyza Nur Adıgüzel 21702315 TURK-101-003/ Final Ali Turan Görgü 26.11.2017 Huzurla Ölümün Kollarına Ölüm bana hiç dokunmadı soğuk elleriyle. Ne kendi vücudumda ne de sevdiğim birinin vücudunda hissettim yokluğun buz gibi boşluğunu. Yine de geçtiği olduğu yamacımdan; tanıdığım, bir anı paylaştığım, bana bir gülüş bahseden insanların zamansız gidişlerine şahit oldum. Selen bunlardan biriydi. Liseler arası bir turnuvada tanışmıştık. Güzel saçları, güçlü kolları, insanı tam da anlaşılmak istediği gibi anlayan bir gülüşü vardı. Öyle bir gülüştü ki o; uzun saçlarını ve kıvrık kirpiklerini ondan koparan hastalığa bile zarifçe bir selam bahşederdi. Hastalığını öğrendiğimde, emindim onun yaşayacağına, öylece gitmeyeceğine. Güz ayazlarına inat, kuru bir söğüt dalında ısrarla direnen saçları sarı, gözleri yeşil bir yaprak gibi kalacağına, düşmeyeceğine inandım. Bilirsiniz, hiçbir direniş sonsuza kadar sürmez. Sürmedi. Selen gitti. Gülüşü kaldı, aklımda yani. Onu sevmek için zamanım ve fırsatım olmadı ama gülüşünü hala içimde hissedebiliyorum. Gülüşlerin donuklaşması ve solması ne kasvetli şey! Yine de şunu söylemek istiyorum: “Sevgili Selen, sen öyle güzeldin, öyle zariftin ki eminim bir sevgilin ve bir şiir defterin vardı. Sevgilin kumaş kapaklı şiir defterini aldı, güzel yazına birkaç damla yaş akıttı ve usulca kendine fısıldadı ‘Ölen Sevgilimin Şiir Defteri’.” Sonuçta, ölüm her sevgiliyi bulacak, her aşkı biraz tatsızlaştıracak fakat mısraların arasına saklanmış o özlenen ruh, geride bıraktığı sevdiklerine usulca sarılacak. Yukarıda anlattım size işte, bu şiir kitabındaki her mısra bana Selen’i hatırlattı ama hüzünlü bir hissiyatla değil! Şiir apaçık aşkı anlatıyor. Biten, bitmek zorunda olan aşklar bile benim içime huzur verir. Aşkın içinde yavaş yavaş eriyen ve sonunda yok olan o kelimelere, o imgelere bayılıyorum. Bu eserdeki şiirleri okurken içimdeki yalnızlık yaralandı, yas duygusu çöktü ve tükenen her umut uğruna direnen aşk için yaşam sevinci doğdu. Konu aşk olunca, ölüm teferruat diyebilirim sanırım. Bakın mesela: “…ben benzeri, bir sevgili, yağmur altında hızlı adımlarla, endişeli/Kapıma gelsin, zili çalsın, öpsün yüzümden.. ve yine uçup gitsin.” (İskender, 2017, s.23) Bu alıntıda aşkın nazik nefesi ısıtmadı mı kalbinizi? Yüzden öpmek, yağmur altındayken sevgiliye dokunabilmek için adımlarını hızlandırmak, sıçrayan çamura bir gülücük atmak… Küçük İskender’in lafzından aşkı dinlemek, bir çocuğunki kadar umarsız bir mutluluk uyandırıyor bende. Ölüme rağmen güzel anlatılmış bir aşk, ölümle savaşmayan sadece yorulduğunda ona yaslanan bir aşk… Küçük İskender bu aşkı anlatıyor işte, farklı ve unutulmaz bir bakış açısıyla. Size, bu şiirlerdeki dünya kadar anlam ifade eden her nüansı anlatamam, o farklılığı tasavvur edebilmeniz için şiirleri kendi naçizane dünyanızda tanımlamanız gerekir. Yine de içimi hoş eden birkaç kelime oyunundan ve alışılmamış imgelerden bahsetmek istiyorum. Bazı betimlemeler vardır, size yaşadığınız bir duyguyu bildiğiniz yoldan anlatır ve içinizde kıpırdanmak için bekleyen hisleri hayal kırıklığına uğratır. Ben böyle betimlemelerin olduğu sıradan şiirlerden hazzetmiyorum. Hepimiz insanız, aynı duyguları benzer şekillerde yaşıyoruz fakat sıradan şekilde anlatmak zorunda mıyız? Anlaşılmazlık, her şeyde olduğu gibi duygularda da değerlenmez mi? Açıkçası ben böyle düşünüyorum, siz zihninizi yormayan imgeleri seviyor olabilirsiniz. Öyleyse bu şiirlerde maalesef aradığınızı bulamayacaksınız. “Çocukluk yıllarım…” diye başlayabilir bazı şiirler, sonra dünyanın en güzel kelimeleri bu başlangıcı takip etse ne olur? Çocukluğu, “…pusulayla saati karıştırdığım yıllar…” (İskender, 2017, s.20) diye tanımlayan, böylesine bir hayal gücüne sahip bir duygu öbeğini tercih etmez misiniz siz de? Şiir, şahsen, beni düşündürmeli, bana hissettirmeli. Basit olmamalı anlatılanlar, yaşadıklarımız basit değil ki… Ölüm basit mi, aşk basit mi? Bu şiirlerde bazı kelimelerin yan yana oluşu karmaşayı ve akılda canlanan sürrealist anları beraberinde getiriyor. Tezattan bahsetmeye çalışıyorum, daha güçlüsünden, daha anlaşılmazından. Akıl almaz tezatların; şiire kattıkları o gizem ve okuyucuda uyandırdıkları, ulaşılmazı görünce ortaya çıkan hırs hissi, şiire olan histerik açlığımı tatmin ediyor. Hemen örneklemek istiyorum: “Çöldeki kıtlığı kutluyor bu yıldızlı gökyüzü…” (İskender, 2017, s. 30) Çöl ve yıldızlı gökyüzü… Kıtlık ve kutlamak… Amaçsızca, bir araya dizilmiş kelimelerden ibaret olabilir mi bunlar? Belki de küçük İskender bizimle sadece alay ediyordur. Sanmıyorum… Bence, çöldeki kıtlık da kutlanabilir. Yıldızlı bir gökyüzü, çöle alkış tutabilir. Neden? Yeryüzünün aşağılık yalanlarından ve sahteliklerinden kaçmak için ufak bir kas hareketiyle başınızı ve kalbinizi çevirdiğiniz o gök, sadece sizin üstünüzde mi? Yıldızlar, çölden bakınca da güzeldir. Çölde de kutlama olur ve yıldızlar orada da parlar. Bakmak istediğinizde, karşıtlıklar içinde çok anlam vardır. Bir bulmaca gibi çözülürler, tamamlanırlar. Ben açıkçası tezatların bu korkusuz ahenklerine bayılıyorum, bana baktıklarımı farklı görmeyi öğrettiklerini düşünüyorum. Şiirlerde farklı hayatlara dokunuşun izlerine bayılırım. Nitekim bu şiirde de farklı edebi kültürlere, farklı zamanlarda ve farklı kalplerde yaşamış ortak duygulara göndermeler var. Açıkçası ben yabancı kelimelerin ve terimlerin kullanılmasından korkan biri değilim. Dilimizi zehirlediğini, şiirimizi anlamsızlaştırdığını düşünmüyorum. Tabii kullanılış amacı ve yeri de önemli fakat küçük İskender bu göndermeleri çok başarılı kullandığı için ona diyecek bir şey bulamıyorum. Mesela, “…Felsefeden bestelenmiş barok bir oratoryo, gotik yükselişler…” (İskender,2017, s.33) derken Barok müziğine yapılan göndermeler, Roma kültürü kokan kelimeler beni korkutmuyor bilakis bildiğim ama hiç gitmediğim farklı bir dünyanın penceresini aralıyor. Ölüm de var bu şiirler de aşk da… Olması gerektiği gibi, tıpkı hayatta da olduğu gibi… Ölüm içimi burkmuyor değil. Bu şiirlerleyken, Selen’i de anımsadım, kendi ölümümü de hayal ettim. Yine de, bu şiirlerde anlatılan aşkın naif doğası, ruhumdaki ölüm korkusunu dindiriyor. Zaten Küçük İskender’in yapmak istediği de bu sanırım: Hani, “Yaşarken kimse birbirine benzemez ama ölünce herkes birbirinin aynı”(İskender,2017, s.14) ya, farkımızı yaşadığımız aşklarla göstermeli ve sonra ölümün kollarında usulca herkesleşmeliyiz. Başvurular İskender, K. (2017). Ölen Sevgilimin Şiir Defteri. K. İskender içinde, Ölen Sevgilimin Şiir Defteri . İstanbul: Can Sanat Yayınları. KALPTEN GELEN “Aşk” adlı bu film, yakın gelecekte geçiyor. Teknolojinin oldukça gelişmiş olduğu bu dünyada insanlar, bilgisayarlarıyla istedikleri her an iletişim hâlindedirler. Filmin ana karakteri Theodore, eşinden yeni ayrılmış yalnız ve mutsuz bir adamdır. Eski eşinden kalan anılarla tek başına bir türlü baş edemeyen Theodore, kişiye özel tasarlanan, düşünebilen ve neredeyse hissedebilen bir işletim sistemi edinir. Theodore’a göre kendini değiştirip geliştiren bu işletim sistemi, kendine “Samantha” adını verir. Samantha her zaman Theodore’un sadece bir kulaklık uzağındadır. Theodore kulaklığını takıp evdeki bilgisayara bağlandığı her an Samantha ile iletişim hâlindedir. Theodore artık yalnız değildir. Samantha sayesinde hem arkadaşlığı hem de aşkı tadar.Ta ki bir gün Samantha dahil tüm işletim sistemleri devreden çıkarılana dek... “... bir başka varlığa karşı duyulan derin sevgi.” ( 1) ‘dir aşkın basit tanımı. Sevgi kuramının kurucusu psikanalist Erich Fromm bunu bir sanat olarak tanımlar ve ona göre sanatın uygulanması için belli bir olgunluk gerekir. Oysaki aşk, çoğu insan tarafından birbirlerine bağlanılmak için kullanılan bir araçtır sadece. Herhangi bir şeye âşık olmak varken türdeşlerimizi seçeriz âşık olmak için. Spora, resime, müziğe, sanatın herhangi bir dalına âşık olabilecekken hem de. Bu, insanın aşk konusunda ne kadar kısır olduğunu gösterir. Çevrenizde gördüğünüz her şeye âşık olabiliyorken sadece kendi türünüzü kendinize âşık olarak seçmek bakış açınızı ve duygularınızı kısıtlamaktan başka bir şey değildir. Kendini beğenmişliğin bir başka boyutudur âşık olmak. Karşına koyduğun şeyi ya da kişiyi her şeyden çok beğenirsin bu sefer de. Herkese anlatmak, herkesle paylaşmak istersin aşkını. Aşkı yüzünden dağları delen Ferhat’ın (Ferhat ile Şirin), çöllere düşen Mecnun’un (Leyla ile Mecnun), aşkından yanıp kül olan Kerem’in (Kerem ile Aslı) masallarıyla büyütüldük hep. Kimse gül ile bülbülü anlatmadı bize. Eşi yerine yavrularını karnında taşıyan deniz atı erkeğinin fedakârlığını, gerekirse yavruları için canını verecek oluşundan kimse bahsetmedi. Birçoğumuzun aksine tek eşli olan bir sürü hayvan varken insan kendi aşkını aşkların en büyüğü sanıyor. Aşkta bile bencilliğini konuşturuyor insanoğlu; sadece kendi aşkını anlatıyor, masallara konu ediyor. Aşkı kendisi yüceltiyor. Bir kere yaşanır diyor bazıları aşk için, bazıları ise ilahî aşka ulaşmakta buluyor mutluluğu. Aşk... Sadece tek bir heceye bu kadar duygu sığdırılması size de aşka haksızlık gibi gelmiyor mu? Onca sorumluluk için tek bir hece... Aşk, doğru şeyi ya da doğru insanı doğru zamanda sevmek midir? Yoksa sadece sevmeyi istemek mi? Aşk, hissedilemeyeni hissetmektir. İki farklı şeyi tek çatı altında toplamak, benliklerini birleştirip bir bütün hâline getirmektir. Gözlerini her kapattığında onu düşünmek, onu hayal etmektir. Gözlerini açtığında ise onu karşında görebilmeyi umut etmektir aşk. Âşık olduğunuz zaman uzaklar yakın gelir, her şeyi yapabilecek gücün olduğunu hissedersin. Gücün olmasa bile... Aşk öyle bir şeydir ki sizin için imkânsızı mümkün kılar, mümkün kıldığını düşünmenizi sağlar. Aşk basitçe, bir şeyi ya da başka birini kendinden çok sevme hâlidir. Bu nedenle aşk kimilerine göre hastalıklı bir duygu, kimilerine göre ise bir bağımlılıktır. Başka hangi nedenle bir insanın sadece adını duymak bile kalp atışlarınızı hızlandırır? Kalbinizi yerinden çıkacakmış gibi hissettiren bu duygu bir hastalık mıdır yoksa bağımlılık mı? Aşkı aşk yapan kalpten gelmesidir. Asıl aşk, mantığı bir kenara bıraktıktan sonra kalpten gelendir. KAYNAKÇA 1. http://tr.wikipedia.org/wiki/A%C5%9Fk Ben, Kendime Karşı İyilik ve kötülük her zaman çatışma içindedir. Bu sanırım, dünyadaki herkesin kabul edeceği sayılı gerçeklerden biridir. Bu çatışmanın boyutları elbette değişik olabilir. Ülkeler arasında, vatandaşlar arasında, insan grupları arasında ve hatta insanların kendi içlerinde olması gayet doğaldır. Robert Louis Stevenson, Dr. Jekyll ve Mr. Hyde romanında bu çatışmaların en küçüğü ama aslında en zoru ve en etkilisi olan insanın kendi içindeki çatışmayı konu almış. İnsanın kendi içinde iyi ve kötünün çatışmasını yaşaması kesinlikle zordur, insanın içindeki her çatışma gibi. Benim yaşadığım en büyük çatışma üşengeçliğimle, motivasyon eksikliğimle. Bazen öyle durumlar oluyor ki, ne kadar yapmak istersem isteyeyim yapamıyorum. Kendimi zorluyorum, bir sonuca ulaşmak istiyorum ama olmuyor. Ve sebebini bulamıyorum. Haliyle çözüm de bulamıyorum. Dağa tırmanmak için bütün ekipmanlarım tamamken, dağa tırmanmaya hazırken attığım ilk adım kayıp düşmeme sebep oluyor sanki. Bin metre koşusunun başlangıcında ayakkabı bağcığım çözülüyor da ayağım takılıp düşüyorum sanki. En büyük çatışmam, en büyük sorunum bu. Sürekli kendimle “Haydi, yapabilirim, yapmalıyım, yaparım” demekten yoruldum. Sebebine dair en ufak bir ipucum olsa da çözüme yönelebilsem diye umuyorum her an. İnsanın kendiyle çatışması gerçekten çok zor. Yardım almak neredeyse imkânsız. Çünkü ne yaşadığını başkasına anlatmak mümkün değil. Anlatamadığımızdan örnek vermek zorunda kalıyoruz ve tavsiye beklediğimiz kişi sorunun genelinden çok örneğe odaklanıp kalabiliyor. İçsel çatışmalara en etkili dememin sebebi buydu. Çatışmalar yüzünden insanların davranışları, olaylara bakışları anlık olarak değişebilir. Bu da sosyal ve daha önemlisi profesyonel/akademik yaşamda birçok soruna yol açabilir. Kendimizle çatışmalarımızda kazanan da kaybeden de biz oluruz çünkü. Ama çatışmalar olmadan yaşayabileceğimizi de sanmıyorum. Tıpkı romanda sorgulandığı gibi iyilik, kötülük oldukça değerlidir. Ve iyiliğin değeri büyük bir önem taşımaktadır. Kabul etmesi zor ama bazı insanlar sadece kendilerini yapmayanlardan daha üstün hissetmek için iyilik yaparlar. Üstün hissetmek genetik olarak yaşama sebebimizdir çünkü. Milyonlarca yıldır çevreye daha uygun olan, yaşama özellikleri daha üstün olan tür hayatta kalmıştır. Bu sebepten bütün hayatımız kendimizi daha iyi, daha üstün kılmaya çalışmakla geçer. İyiliğin değerli olması bu noktada dünyanın iyiliğine katkıda bulunmakta benim gözümde. İyilik yapıldıktan sonra açıkçası neden yapıldığı çok da önemli değil. Kendini üstün hissetmek istiyorsun, iyilik yaptın. Sebebin seni ilgilendirir, biz sadece sonuca bakarız ve iyilik yaptığından sonuç herkesin hoşuna gidecek bir şey olmuştur. Dünyanın daha iyi bir yer olmasını istiyorsun, iyilik yaptın. Bizim için fark eden bir şey yok. İki eylemin sonucunda da dünya biraz daha iyi bir yer oldu. Çatışmalar bazen asla bir sonuca varamazlar. Bir noktadan sonra olduğu gibi kabul edip yolumuza devam ederiz. İçsel çatışmalar bu durumun daha sık gözlendiğini düşünüyorum. Diyelim ki içimizde yatıp tembellik yapmak ile iki ay sonra olma ihtimali olan sınava hazırlık yapmak arasında bir çatışma yaşıyoruz. Bu çatışma gerçekten pek uzun sürmeyecektir. Çünkü çatışma yüzünden kaybettiğimiz süre göz önüne gelir ve daha kısa sürecek olan ve kolay olan üçüncü bir seçenek bulup ona yöneliriz. Orta yol gibi. Belki oturup yarım bıraktığımız romana devam etmek gibi. Romanın sonunda Hyde intihar etse de etmese de Jekyll’in sonu çoktan gelmiş zaten. Bu durumun büyük ölçekli bir çatışmada örneğin İslam ve Hristiyanlık arasında görülebilir. Bu iki grup birbirleriyle tartışıp hangisinin haklı olduğunu bulmaya çalışırken, ikisinden de bağımsız üçüncü bir grup ikisinin de haksız olduğunu söyleyerek ortaya atıldı. Bu üçüncü grup ilk iki grubun tercihlerinden etkilenmez. Tıpkı Hyde’ın tercihinin, Jekyll’in sonuyla alakası olamadığı gibi. Onur Gezmiş Kaynakça Stevenson, Robert Louis. Dr. Jekyll ve Mr. Hyde ve Diğer Fantastik Öyküler. Can Yayınları, 2012 Başak Tatarlı TURK 101-34 Ahmet Özer 28.10.14 Khaled Hosseini/Uçurtma Avcısı "Bir insanı öldürdüğün zaman, bir yaşamı çalmış olursun. Karısının elinden bir kocayı, çocuklarından bir babayı almış olursun. Yalan söylediğinde, birinin gerçeğe ulaşma hakkını çalarsın. Hile yaptığın, birini aldattığın zaman doğruluğu, haklılığı çalmış olursun." Uçurtma Avcısı’nın yazarı Khaled Hosseini, başarısını doğduğu toprakları anlamadaki ve insanoğlunun iç dünyasını kitaplarında en güzel şekilde yansıtabilme yeteneğine borçlu. Bir yazar, okurunu kendi iç dünyasıyla yüzleştirebilme yeteneğine sahipse eğer, bu çok önemli bir yetenektir. Khaled Hosseini doğduğu toprakları ve oradaki insanların yaşamlarını, yani gerçekleri hayal gücüyle harmanlayıp ortaya mükemmel bir yapıt çıkarıyor. Yazarın gerçek mesleğinin “yazarlık” olmamasına ve Uçurtma Avcısı kendisinin ilk kitabı olmasına rağmen, bu eksiklikler bu kitabın mükemmel olduğu gerçeğini değiştirmiyor. Kitabın kahramanlarının özenle seçilmiş olması, iyiliğin içinde kötülüğün işlenmesi, ve bunların ötesinde işlenen her duygunun okuyucuya hitap etmesi açısından kesinlikle okunması gereken bir kitap olduğunu kanıtlıyor. Gelenekler ve modernizmin çarpışması, zenginlik ve fakirliğin bir arada bulunması, kardeşlik duygusunun kıskançlıklar ve yalanlar altında kaybolması... Bu olguların hepsi baş karakter ve anlatıcı Emir’in aklında mevcut. Kendisine kölelikle bağlı olan Hasan’ın onun için yaptıkları ve yapabileceklerinin Emir’i korkutuşu ve kendisinde bu cesaretin olmayışına olan öfkesi, her insanın hissettiği ve hissedebileceği duygular. “Afganistan’ın kiri” ve insanlarının kanı adeta kitabın sayfalarına sıçramış. Savaş, öfke, yeniliklere kapalılıkla sonuçlanan bağnazca bir düşünce yapısı; bu kelimelerin hepsi Afganistan’ı anlatıyor. Sonunda kaçınılmaz olan savaş başladığındaysa, bu ülkenin insanlarına hayatlarında bağlı oldukları her şeyi ve herkesi bırakarak kaçmaktan başka çare kalmıyor. Parçalanmış hayatlarını toplayabilecekleri başka ülkelere uzanan zorlu bir mücadele başlıyor onlar için. Yeni hayatlarına alışmaktan başka seçenekleri yok; artık geride bıraktıklarını unutup elde edebildikleriyle yetinmeliler. Bu Emir ve Baba için böyle, peki ya onlar kadar şanslı olmayanlar ? Hasan ve babası ? Onlarsa kaderlerine mahkûm durumdalar; en başından beri toplum tarafından küçümsenen Hazara kimlikleriyle zaten yenik başladıkları hayatlarının nasıl sonuçlanacağını önemseme hakkına sahip değiller. İşte bu, okuyucuya bir baş kaldırma arzusu getiriyor. Bu çaresizlik duygusu yazar tarafından o kadar iyi tasvir edilmiş ki, okuyucu adeta kendini onların yerinde hissediyor. Hayatta güzel şeyler de yok değil tabii. Bu, bu kitap için de geçerli. Hasan ve Emir’in birlikte geçirdikleri zamanlara dair güzel anıları da var. Bu iki annesiz çocuk birbirlerine çok sıkı bir bağ ile bağlılar. Aynı babanın farklı iki anneden olan bu çocukları, bu gerçeği çok çok sonra öğrenseler de, yaşadıkları ev ve sürdürdükleri hayat aynı. O zamanların çocukları için çok önemli olan uçurtma yarışlarına birlikte katılıyorlar, yüksek tepelere ve ağaçlara birlikte tırmanıyorlar, aynı bahçenin içinde hayatlarını sürdürüyorlar. Gerçek bir “kardeşlik” duygusuna sahipler. Ta ki Hasan tecavüze uğrayana ve Emir bu haksızlığı sadece gözleyene kadar. Bu olay Emir’in kendisinden nefret etmesiyle ve Hasan’ı kendisinden uzaklaştırmasıyla sonlanıyor. Onun yüzüne bakamazken nasıl yaşayabilir ki ? Yıllar geçtikten, Emir büyüdükten ve Hasan öldükten sonra, Emir’in sonunda o suçluluk duygusunu hafifletmesini sağlayan bir olay oluyor. Hasan’ın oğlu, kurtarılmaya muhtaç halde Taliban’ın elinde beklerken, Emir onu kurtarabilmek için geçmişinin en nefret ettiği parçasını ona yaşatan insanla da savaşmak zorunda. Ve o küçük çocuğun gözlerinde Hasan’ı gördüğü o olay var: küçük çocuğun Emir’in hayatını kurtardığı o an. Bunların hepsi birleşince bir insanın altından kalkabilmesi için çok büyük olan bir yük oluştursa da, Emir vazgeçmiyor. Bu mutsuz, suskun çocuğun uçurtmasını uçurmasını sağlayan ve o düşen uçurtmanın peşinden koşan kişinin kendisi olduğunun bilincinde. Kitabın son sayfası, bütün bir hayat boyunca çekilen ıstırabın sonunda yok oluşunu anlatıyor. Bir okuyucu olarak beni defalarca çelişkiler içinde bırakan Khaled Hosseini’ye bu yazıda hayranlığımı dile getirmeyi görev biliyorum. Ve kitabın o ünlü cümlesiyle bu yazıyı sonlandırıyorum. Herkesin okuması dileğiyle... “Senin için bin tane olsa(uçurtma) yakalarım...” Fatih Özgür ARDIÇ Ben, Benim İçin Varım Merak ediyorum, bir insan neden aldatır? Birini aldatmak için önce onunla gerçek bir şeyler yaşamamız gerekir. Bence yaşadığınız günleri hiçe sayıp karşınızdaki kişiyi bu şekilde incitmek düzgün bir insanın yapacağı bir şey olmamalı. Lakin Paulo Coelho Aldatmak adlı romanında bana farklı bir bakış açısı kazandırdı diyebilirim. Bana kalırsa insanlar her zaman kendilerini düşünüyorlar. Sonuçta bir insan mutlu olmayacağı bir seçeneği neden seçsin, değil mi? Yapılan fedakarlıklar, iyilikler bile bunlar bizi mutlu ettiği ya da daha sonra edeceğini düşündüğümüz için yapılıyor. Kısacası biz her şeyi kendimiz için yapıyoruz. Düşüncem biraz bencilce gözükebilir fakat mantıklı bir insan neden istemediği bir şeyi yapsın ki? Yıllarca bize sunulan görüş sevdiğimiz insanlar için fedakârlık yapabileceğimiz olmuştu fakat bu da aslında kendimizi düşünüp bizi mutlu eden şeyi yapmak demek değil mi? Karşımızdaki kişinin mutluluğu bizi, fedakarlığın vereceği sıkıntıdan daha fazla mutlu ediyorsa fedakârlığı gerçekten o kişi için yaptığımız söylenebilir mi? Bence söylenemez. O halde bir insan sadece kendi mutluluğunun peşinden koşar. Sadece kendi mutluluğunun peşinden koşan birinin aldatması sizce de çok olası değil mi? Bu düşünceleri bende uyandıran kişi ise kitabın baş karakteri olan Linda oldu. Muhteşem ve zengin bir koca, çok iyi bir aile, güzel şehir... Birçok insanın sadece hayalini kurduğu şeyler bunlar. Fakat bir röportajda söylenen birkaç sözcük Linda’nın iç huzurunu bozuyor ve onu mutlu olmadığına inandırıyor. Hayatı ona monoton gözüküyor ve en sonunda da kocasını aldatıyor. Bu şekilde düşünen bir insanın ne yapmasını bekleyebiliriz ki? Sonuçları düşünülmeden bir heyecan arayışı ortaya çıkacaktır. Aşktan daha heyecanlı ne olabilir ki? Tabii ki gizem. İkisinin de bir arada bulunduğu şey ise aldatma olacaktır. Bana sorarsanız bu seçimi yapmak oldukça zor bir durum. Bir tarafta sevdiğiniz insan, bir tarafta da kendiniz. Sanırım buradaki seçim sizin sevginizin miktarına bağlı oluyor. Eğer bir insanı çok seviyorsam onun üzüntüsü benim de üzüntüm olur. Benim yapacağım şeyden alacağım mutluluk bu üzüntüyü bastıramıyorsa bu demektir ki o kişiyi gerçekten seviyorum. Fakat bu demek değildir ki o kişiyi kendimden çok seviyorum. Sonuç olarak yaptığım tek şey beni mutlu eden şeyler arasındaki seçim. O halde başkalarının varlığı bizi gerçekten çok etkiliyor mu? Dünyada en çok sevdiğimiz şey içgüdüsel olarak yine biziz. Biz kararlarımızı kendi isteklerimize göre, bencilce, veriyorsak başkalarıyla beraber olmanın bizim mutluluğumuza katkısı olmamalı. Ben neden başkasını mutlu etmekten zevk alıyorum diye sorun kendinize. Cevap ise doğduğumuz günden beri bizimle olan bir yeteneğimizle ilgili. Yüzyıllardır insanların bir kaos içinde yaşamamasının yegâne sebebi de olan bu yeteneğimiz empati kurabilmek. İnsanların duygularını az da olsa hissedebiliriz ve onları paylaşabiliriz. İşte bu yetenek sayesinde insanlık bencil, kendi iyiliğinden başkasını düşünmeyen, bir tür olmamayı başarıyor çünkü bu yetenek insanların kendi bencillikleri yüzünden başkalarına yardım etmesini sağlıyor. Peki ama ne kadar önemli bir duygu bu bizim için? Bu soruların cevaplarının da karşımızdaki kişiye ve ona olan sevgimize bağlı olduğunu düşünüyorum. Kitaptaki örneğe de tekrar değinecek olursak Linda’nın kocasını çok sevmediğini düşünüyorum. Daha önce de dediğim gibi, eğer kocasının üzüntüsü Linda’nın aldatırken yaşadığı mutluluğa ağır basmıyorsa bu kocasını çok sevmediğini gösterir bana. Gariptir ki kitap sayesinde bakış açımı değiştirdiğim konu aslında hayatımda pek bir şeyi değiştirmedi. Hala aldatmanın sevgisizlik yüzünden olduğunu düşünüyorum. Asıl güzel olan şey ise aldatma ile ilgili bir kitap okurken büyülendiğim şeyin insanın bencilliğiyle vericiliğinin ne kadar iç içe konular olduğunu fark etmem oldu. Bu iki zıt özelliğin birbirini tamamlaması gerçekten insanın büyüleyici özelliklerinden birisi. Kendimizi Bulmak, Duygular ve Düşünceler Olağanüstü Bir Gece Stefan Zweig tarafından yazılmış, bir burjuvanın tek gecede düşüncelerinin ve hayatının değişmesinden, yeniden kendisini bulmasından bahseden kısa, ince bir kitap ama buna rağmen çok şey var içinde ve gece, ana karakterimiz için oldukça uzun. Tek bir geceden bahsediyor kitap. Ana karakteri hayatını değiştiren tek bir gece. Ana karakterimiz bir asker, ailesi ölünce eline yüklü bir miktarda para geçen, dertsiz tasasız bir insan. Kendisi, o geceki anılarından bahsediyor bu kitapta. Bir gün kız arkadaşı terk eder onu ve hiçbir şey hissetmez, sadece bu konu hakkında değil, genel olarak herhangi bir şey hissetmez. Hissizleşmiştir, hiçbir şey ilgisini çekmez. İsteksiz ve duygusuzdur. Dünyaya duyarsızlaşmıtır. Biraz da varoluşsal bir kriz içindedir karakterimiz. Bir gün hırsızlık yapar, bir adamın yere düşen at yarışı kuponunu alır ve şansına bu kupon tutar, ama kazandığı paradan memun değildir çünkü ihtiyacı yoktur. Bu durum, onun yeniden hissetmesini sağlar, suçluluk hisseder, hak yemiştir. Bu suçluluktan kurtulmak için de elindeki parayı gerçekten ihtiyacı olanlara dağıtır ve bir yolculuğa çıkar. Arka sokaklara gider ve tanımadığı farklı bir hayat bulur. Pezevenkler, hayat kadınları, evsizler… Sohbet etmeye başlar bu insanlar ile ve hayata daha farklı bakmaya başlar. Her şey değişmiştir artık onun için. Başka insanları mutlu edince kendisi de mutlu olmaya başlar. Belki de mutluluk, başkalarını mutlu etmekten geçiyordur. Başka insanların güldüğü görmek, mutlu olduklarını hissetmek diğer insanları da mutlu yapar. İnsanlar farklı şeyler hissetmek için farklı arayışlara girerler, hayatlarının monotonluğundan sıkılırlar. Farklı şeyler denerler, heyecan katmak isterler. Denedikleri şeylerin bazıları iyi şeyler, bazıları kötüdür. Bazen yaşamanın anlamsız olduğunu, hiçbir şeyin onlar için bir anlam ifade etmediğini söylerler, hissizleşir ve duyarsızlaşırlar. Kendilerinden, nasıl insanlar olduklarından ve dünyadan habersizlerdir. Yapacak, uğraşacak doğru şeyi bulamamışlardır. Hepimiz böyle bir durumda bulunmuşurdur, kısa süreli ya da uzun süreli. Hiçbir şey yapmak istemediğimiz zamanlar olmuştur, yataktan çıkmak bile istememişizdir. Benim de hiçbir şey istemediğim zamanlar fazlasıyla var ve bu kesinlikle ne kadar motive olduğumuzla alakalı. Özellikle şimdilerde her yaptğımız işten bir çıkarımız olsun istiyoruz. Bence bu ne kadar motive olduğumuzla alakalı. Bir şeyi gerçekten çok istiyorsak elde etmek için çok çalışırız, her şeyi yaparız. Belki de karakterimizin yeterince motivasonu yoktu, sonuçta her şeye sahipti. Kız arkadaşını kaybetmiş olsa bile güzel bir evi, saygınlığı ve parası vardı. Askerlik mesleğinden bile parası olduğu için vazgeçmişti. Sonra sokakta zor durumda insanları görünce, farklı yaşantılar ile karşılaşınca içinde farklı duygular uyanmıştır belki de. Çünkü onda olmayan, bilmediği ve görmediği bir yaşantı. Bize farklı gelen şeylere tepki gösteririz, anlamaya çalışırız. Kitap, “Bir kez kendini bulmuş olan kişini bu yeryüzünde yitirecek bir şeyi yoktur artık ve bir kez kendi içindeki insanı anlamış olan bütün insanları anlar.” cümlesi ile sona eriyor. Varoluşsal arayışta olmak korkutucu bir şey. Asla bir hiçlikte olmak istemezdim. Ne kadar sorgularsan sorgula, asla kesin bir sonuca varılamıyor. Belki de bu yüzden yitirecek şeyleri vardır, eğer ölürlerse ya da bir şey başlarına gelirlerse asla sorularına cevap bulamayacaklar. Ne kendilerini ne de başka insanları anlayamayacaklar. Bir başka olabilecek şey ise ana karakterimiz gibi, her şeyi boşverip yaşamaya devam etmek, hiçbir şey hissetmeden, sorgulamadan bir şey yapmadan. Ceren AK Kaynakça: Zweig, S. (2015). Olağanüstü Bİr Gece, İstanbul: İş Bankası Yayınları. Mert Can Arıcı 21600859 Gerçeğe Dönüşen Hayal Tıpkı şu anda olduğu gibi basketbol aşığı, hayalleri başkalarından farklı ve başkalarına anlamsız gelecek bir çocuktum bu anımın yaşandığı 2014 yılında da. 2013 yılının bitmesine yalnızca birkaç ay kala öğrenmiştim bu seneki ‘’TBL All-Star’’ organizasyonunun doğduğum ve yaşadığım şehir olan Mersin’de düzenleneceğini. Haliyle çok heyecanlanmış ve neredeyse her sabah uyanır uyanmaz biletlerin satışa çıkıp çıkmadığını kontrol ediyordum. Günlerce tekrarladım bunu. Saha içi biletleri satılacaktı sırf bu gösteri maçına özel. Türkiye Basketbol Ligi’ndeki tüm yıldızları neredeyse parkenin içinden izleme fırsatım olacaktı. En çok da Galatasaray efsanesi Carlos Arroyo’yu görebilme imkanım olacağı için seviniyordum. Pahalı olacağını biliyordum ama babama bu olayın benim için önemini anlatınca bu şansın insanın eline hep geçmeyeceğini ve eğer yakalayabilirsem o biletlerden alabileceğimizi söyledi. Dünyalar benim olmuştu. Fakat sonradan günlük yaşantımın ve ders tempomun yoğunlaşması sebebiyle ihmal ettim bilet satışlarının başlayıp başlamadığını kontrol etmeyi. Bir gün okuldan eve gelince biletlerin satıldığı internet sitesine girmemle başımdan aşağı kaynar sular dökülmesi bir oldu. İhmalkârlığım bana pahalıya patlamış, hayallerimi gerçekleştirme şansını elimden çekip almıştı. Saha içi biletleri tükenmiş, en ucuz ve sahaya uzak biletler kalmıştı. Babamı arayıp durumu açıkladım ve özür diledim. Ondan değil kendimden özür dilememi söyledi, haklıydı. ‘’Arkalardan izlemek hiç izlememekten iyidir.’’ düşüncesiyle pota arkasından aldık biletleri. Ailecek gidecektik. Annem ve babam da benim kadar olmasa da severlerdi basketbol izlemeyi. Buruk bir heyecanla gidilecek olan gösteri maçı için beklemeye koyuldum. 19 Ocak 2014. Hiç unutmam bu tarihi. Maçın oynanacağı gündü bu tarih. Beklediğim gün gelip çatmıştı. Sabah erkenden uyandım, bilgisayarda basketbol oyunu oynayarak geçirdim maçtan önceki saatlerimi. Öğlen yemeğini yedikten sonra Servet Tazegül Spor Salonu’na doğru yola koyulduk. Mersin’imizin çiçeği burnunda salonu Akdeniz Oyunları’ndan beri ilk kez bu denli kalabalıktı. Yerimizi bulup oturduk. Üçlük yarışması vardı önce, o bitince hemen smaç yarışması başlayacak, günün son organizasyonu olan ‘’Türkler Karması-Yabancılar Karması’’ maçından önce ise Gülşen konseri olacaktı. Üçlük yarışmasını izlerken göz ucuyla saha içi bileti alabilmiş şanslı kişileri takip ediyordum. Kıskanmamak elde değildi. Üçlük yarışması bitince babam lavaboya gideceğini söyledi. Eşlik edip etmeyeceğimi sorunca ayağa kalktım ve arkasından yürümeye başladım. Lavabonun sağ tarafında saha içine ve soyunma odalarına inen bir bölme vardı. Aynı zamanda acil çıkış olarak da kullanılan bu kapıdan kimse içeri girmezdi çünkü bilinmezdi saha içine açılan bir kapı olduğu. Ben okulumun basketbol takımında olduğum için salonu iyi bilirdim ve bilmiş bir tavırla kapıyı işaret edip babama bu durumdan bahsettim. İşte ne olduysa o sırada oldu! Babam bir anda kapıyı açtı ve aşağı ineceğimizi söyledi. ‘’Aşağıda güvenlik vardır, almazlar bizi.’’ dedim ama dinletemedim. Oğlunun hayalini gerçekleştirmek isteyen bir babayı bir cümleyle durduramazsınız zaten. Kendimizden emin bir şekilde merdivenleri indik ve sahaya girdik. Güvenlik kapıdaydı ama öylesine tereddütsüz girdik ki içeri, sorgulamadı bile. Babam parmağıyla Arroyo’yu işaret etti. O kel Porto Riko’lu benim idolümdü. Bir gün onun kelini öpeceğime dair kendime söz vermiştim. Evet, nasıl gerçekleştiğini anlattığım hayalim maçı izlemek falan değildi, buydu. Arroyo’nun yanına gidip fotoğraf çekilmek istediğimi söyledim İngilizce olarak. Kabul etti. Babam fotoğrafımızı çektikten sonra ani bir hareketle, yedek kulübesinde oturmakta olan Arroyo’nun kelini öptüm. Yanındaki diğer basketbolcular gülmeye başladı. Arroyo biraz bozulmuştu ama sonra o da şakaya vurdu işi. Çok mutluydum, bulutların üzerindeydim sanki… Oradaki diğer basketbolcularla da Gülşen Konseri sırasında fotoğraf çekildikten, milli basketbolcumuz Semih Erden ve birkaç ABD vatandaşı oyuncuyla şakalaştıktan sonra yerime dönmek niyetindeydim ama gözüme saha içindeki koltuklarda bir boşluk çarptı. Birkaç dakika kenarda durup koltuğa baktım sahibi gelecek mi diye. Babam yerimize dönmüş, yukarıdan benim fotoğraflarımı çekiyordu gülerek. O sırada hangimiz daha mutluyduk inanın bilmiyorum. İçimden ‘’Hayali gerçekleşmiş biri mi yoksa sevdiği birinin hayalini gerçekleştirmiş biri mi daha mutlu olur?’’ diye düşündüğümü çok net hatırlıyorum. Koltuğun dakikalarca dolmadığını görünce gidip oturdum. Mucizevi bir şekilde maç boyunca beni kimse gelip kaldırmadı ve bana maç boyu eşlik eden gülümsememle birlikte maçı oradan takip ettim. Maçın sonlarına doğru en başta indiğimiz yerden tekrar yukarı çıkıp ailemin yanına gittim. Maçın bitimiyle beraber salondan ayrılmak üzere yürümeye başladık. O meşhur kapının yanından geçerken babam beni durdurdu ve benden bir şey isteyeceğini söyledi. O sırada benden ne isterse yapmaya hazırdım. ‘’Buyur baba ne istersen yaparım söylemen yeterli.’’ dedim gülerek. ‘’Ben o zamanı görür müyüm bilemem ama torunuma benim bugün sana yaptığım gibi bir kıyak yap, bedeli ne olursa olsun eline böyle bir fırsat geçerse yap bunu.’’ dedi. O kapının önünde babama söz verdim. Bu sözümü ve başkalarına saçma gelmesi muhtemel ama benim için çok değerli olan bu anımı son nefesime kadar hatırlayacağım. Kaynakça: Babamın kamerasıyla çekilmiş fotoğraflar DÜNYA CAN HAYATI HİSSETMEK Hayatım boyunca hiçbir şeye çok üzülüp kederlenmedim ben. Olan biten ne bir olay, ne kendi hatalarım, ne de başkalarının bana verdiği zararlar pek bir etki yaratmadı üzerimde. Buna neden olan da hep gurur duyduğum özelliklerimden biri olan, kendi yaşantıma bile üçüncü bir şahıs gibi bakabilmem ve olayları tarafsız değerlendirebilmem oldu. Etrafımdaki insanları da sertçe eleştirdim ve yaşadıkları yıkıcı olaylar karşısında verdikleri tepkileri gereksiz buldum. Bir insanın evinin yanmasını izlemesi karşısındaki canhıraş yakarışları bile gereksiz bir duygu seli gibi gelmiştir bana. Sonuçta olan olmuştur ve yapılacak ne vardır ki? Elimizde olan tek şey o andan sonra bu vaziyetle başa çıkmanın bir yolunu bulmak. Ne ağlamanın, ne de bağırmanın bu duruma bir faydası olmayacak. Bu bakış açım yüzünden de her olay karşısında soğuk kalmaya çalıştım, çoğu zaman da becerdim. Fakat şimdi düşünüyorum da ‘’her şeye geriden bak, analiz et ve tarafsız ol’’ politikam yüzünden ne sevgiyi ne acıyı tam olarak anlayamamışım. Duygularıma hak ettikleri değeri verip hissetmektense, onları geriden izleyerek değerlendirmelerde bulunmuş ve çoğunun gereksiz olduğuna karar vermişim. Duygular şimdiye kadar, hayatın karşımıza çıkardıklarına dair içsel, anlık tepkilerden çok, olayları uzun süre sonra anımsarken hissettiklerimden ibaret olarak kalmış. Lakin şu an arkama dönüp baktığımda gözümde canlananların hissettiklerimden çok anımsadığım olayların kuru hatırasının olması beni hayli üzüyor. Sık sık bakıma ihtiyaç duyan bir bitkiyken susuz bırakılmış gibiyim. Hayatı anlamak ve onu yaşamak için ihtiyacım olan dallar cılız kalmış. Küçüklüğümden beri bastırdığım duygular onları beslemememle birlikte körelmişler. Soğukkanlı olup istifimi bozmadan kendimi aşırı duyguların yıkımından koruduğumu sanırken ne çok zarar vermişim kendime. Bu süreç içerisinde de sadece kendime değil, hissizlik haliyle sarf ettiğim laflarımın etrafımdaki insanlara da ne gibi zararlar verdiğini tamamen göz ardı etmişim ve ben bunları ancak Bir Son Duygusu adlı kitabı okurken ve hayali bir kahraman olan, her zaman iyi bir hayat sürdürdüğünü düşünen fakat kırk yıl sonra, benim gibi, gençliğinin verdiği acemilikle yaptığı minik hataların (tabii ona göre bunlar birer hata değil kendini ifade etmenin biçimleriydi) sevdiği insanların hayatında ne kadar yıkıcı bir etki yarattığını gören Tony’nin neredeyse anlamsız yaşamına konuk olurken anladım. Anlamsız diyorum çünkü eğer ben, bu farkındalığı şimdi değil de kırk yıl sonra kazanmış olsaydım, elimde sadece çöpe atabileceğim bir yaşamım olurdu. Hatta intihar bu gerçekle yüzleşmekten daha iyi bir seçenek gibi durmuyor da değil. İnsan bulunduğu anı değerlendirirken ileride ne düşüneceğini ya da aynı durum karşısında neler yapacağını bilemiyor. O anın bir daha geri gelmeyeceğini ve zaten bu yüzden değil midir arada sırada aklımıza gelen bazı anıların bizi utandırması ve ‘’keşke her şey farklı olsaydı’’ dememiz. Kitabımı okurken Tony’nin düşünce seline tanık oldukça nasıl olgunlaştığını ve hayat tecrübesiyle davranışlarının nasıl değiştiğine şaşırarak uzun süre duraksadığımı hatırlıyorum. İleride bir yerde belki de seksen yaşında bunları yeni farkına vardığımı düşünmek beni korkuttu. ‘’Eğer Tony gibi bir hayat yaşarsam ben de eninde sonunda yalnızlığa mahkûm olacağım.’’ Bu sözler kitabı okuduğumdan beri adeta kafamda çınlayan bir replik gibi. Şimdi hayatımda, bundan sonra neler yapacağımla ilgili daha kesin kararlarım var. Bundan sonra yaşadığım her şeyi hissedecek ve yaşamın coşkusunu büyük bir memnuniyetle kabulleneceğim. Söylediğim her cümleyi düşünüp taşınıp süzgeçten geçirmek yerine tam anlamını kastederek ve başkaları için de ne anlama geldiğini bilerek kuracağım. Anladım ki hayat yaşadıklarını hissedemeden geçerken çok daha kısa ve manasız. Duyguların heyecanı o anı değerli kılan ve bir yaşam boyu da değerli kılacak olan. YOLCULUK NEREYE? Yıllar geçiyor, zaman değişiyor. Evvel zaman içinde, bugünkü imkânların hayali varmış sadece. Bugünse bizlere hayal gibi gelen pek çok şey yarının gerçeklik çerçevesinde hayat bulacak belki. Ve yahut kötü olaylar silsilesinin içinde, kâbuslarımızdan beter olur gelecek, hani şu robot işgali temalı, bilim kurgu delilerinin kâbus teorilerindeki gibi. Wall-e. Ufuk açan bir bilimkurgu animasyonu. Sevimli, küçük robot Wall-e’nin koca dünyada kurduğu minik yaşam ünitesinin betimlenmesi ile başlıyor film. Bulduğu minicik yeşillikle hayatı değişiyor ki bu anlardan itibaren neden insanların olmadığını ve dünyanın neden yeşillikten uzak, sadece toz toprak olduğunu anlamaya başlıyorum. Filmde, insanların kolonileştiği yaşam ünitesinin kaptanının o dünyayı görünce verdiğindeki tepkiyi veriyorum: “Bekleyin! Bu dünyaya benzemiyor! Mavi gökyüzü nerde? Ç-çimen nerede?”. Unutmadan belirteyim, insanlık yürümekten aciz, robot olmadan yaşayamaz durumda. Tabii ki biraz abartı kaçıyor durumlar. Ama günümüzde de kötü geleceğin habercisi olan “Üşeniyom yaaa!” akımı başlamadı mı? Şahsen “burnu düşse almaz” kıvamında yaşar oldum. “Ne zaman bu hale geldik?” sorusu yerini “Acep eskiden nasıldı?” sorusuna tam anlamıyla bıraktığı zaman iş işten geçmiş olacak. Öyle bir aşamada Wall-e filminin Türkçe dublaj versiyonunu aynen ve naklen yaşamaktan korkuyorum. Teknolojinin peşinde bir yerlere doğru gidiyoruz gözlerimiz kapalı… Sonra bir bakıyoruz aklımız yok! “Nasıl yaşarız onlarsız?” dediğimiz ürünlerin varlığı çok yeni değil mi oysa? Bence sakince bir duralım. Evet, şimdi öyle kalalım. Zira zaman ilerledikçe, teknolojinin kolaylaştırdığı dünya yüzünden hayatımızı yaşayamaz olduk. Kalalım yani burada! Zamana ayak uydurmayı, gelişmeyi beceremedik biz! Yeni olan ne varsa uzuvlarımızdan daha çok parçamız hâline geldi, elimiz ayağımız oldu. İtiraf vakti! Telefonumu iki saniye bulamasam kalbim ağzımdan çıkacakmış gibi geliyor, deli gibi atıyor garibim. Bir yerlerde bir hata yaptık galiba! Bir yanlışlık var çünkü. Yolumuzu kaybetmiş gibiyiz, kafamız önümüzde telefon ekranına bakarak yürürmüşçesine birhaberiz bulunduğumuz noktadan. “Yolculuk nereye?”. Bu soruyu birçoğumuz duymuşuzdur memlekete dönerken veya sadece otobüs beklerken. Cevabı belli bir sorudur genelde benim için: “Nazilli”. Hani az önce durma kararı almıştık değil mi? Şimdi kendimize o soruyu soralım: “Yolculuk nereye?”. Biz nereye gidiyoruz? Televizyon tek dünyamız oldu, kitap okumaz olduk, hadi eskiden çok okurmuşçasına hak verin. YouTube’dan kopamaz olduk. Üretici değiliz artık, sadece tüketiyoruz. Yerimizde seksek oynuyoruz, ilerliyoruz sanıp olduğumuz yerde çırpınıyoruz. Yanlış anlaşılmasın, “Dönün mağaralarınıza, baştan başlayacağız!” demiyorum. Fakat, şairin de dediği gibi, “Bağlanmayacaksın her şeye, öyle körü körüne”. Teknolojiye bu kadar bağlanmamalıyız belki de. Şimdi bir sahne tasvir edeceğim. Arkadaşlarımla aylardır görüşmemiştik. Sözleşip en sevdiğimiz kafemize oturduk. Herkes siparişini verdi sakince. Siparişler gelene kadarki gerginliği garip bekleyişe yordum. Siparişler geldi, yine sessizlik… Yedik, bitti. Sessizlik… Kafamı bir an kaldırdım ve o ana kadar sadece telefona baktığımı fark ettim. Bir de ne göreyim! Herkes aynı durumda. Hani çok özlemiştik ya biz? Bu anıyı hatırladığımda ne kadar haklı olduğuma biraz daha emin oldum. Herkes kendini böyle bir durumda bulmuştur, hatırlayın. Hak vermişsinizdir bana. Bir başka örnek ise ödevlerimiz. Araştırma ödevlerinde gerçekten kütüphaneye gidip araştırıyor musunuz? Şahsen, “Google” amcaya soruyorum ben. Çıkan her türlü, “Ablam vallahi akademik ya, yeminle!” yazan bilgiyi de kullanıyorum. Şu an yazdıklarımı bile “online” olarak yükleyeceğim. Sorgulama yetim vardıysa da artık yok sanki. Ahirete kadar sorgu görmez gözler, duymaz kulaklar, “Ay ben şoook” diyerek afallayacak öbür tarafta. Her şeyi kolaylaştırmışlar resmen de, şu sorgu melekleri de “online” sistem kullanıyor olmasınlar? Tövbe Allah’ım, çok tövbe… Neyse, çok çarpılmadan bitiresim var yazıyı, zira yaşayacak ömrüm var daha, yani inşallah. Sözüm şu ki, hâlimiz hâl, yolumuz yol değil. Çünkü önümüze bile bakmıyoruz. Evet, kaldıralım şimdi kafalarımızı o minicik ekranlardan. N’oldu? Değişmiş mi buralar? Önümüze bakalım arkadaş! İleride bir garip yeşillik bulmak için kendimizi yormayalım. Ezgi ÇIRPANLI 21602632 Kaynakça: • WALL-E (VOL-İ)-Andrew Stanton 30 . 10. 17 21702270 TURK 101 – 50 Zeynep Oktay Aşk’ın Nazım Biçimi Mavi gözlü bir dev idi o ve minicik bir kadını sevmişti... Nüzhet’i, Piraye’yi, Galina’yı Münevver’i, Vera’yı.. Belki de ismini bilmediğimiz daha çok kadın vardı aşkından geçen. Nazım Hikmet’e dair en çok tartışılan, eleştirilen konulardan birisi, şairin aşk hayatı olmuştur. Yıllarca pek çok farklı kadına aşık olması, ardında kalbi kırık sevgililer bırakması “şiir yazmayı becermiş ama sevmeyi becerememiş” gibi söylemlere yol açmıştı. Peki bu doğru muydu? Nazım, yaşamına giren bütün kadınlara rağmen gerçekten sevmeyi becerememiş miydi? “Sen sevgiline ne verebilirsin sanki? Kalbini mi? Pekala, ikincisi ne? Gene mi o? Üçüncü ve dördüncüye de mi o?... Atma be adaşım, kaç tane kalbin var senin?...” Nazım’ın gönül ilişkileri ve aşk hayatı üzerine düşününce, Türk edebiyatının bir başka önemli yazarı Sabahattin Ali ’nin Değirmen’ inden bu satırlarını hatırlıyorum her seferinde. Sahi kaç tane kalbi vardı Nazım’ın? Tüm aşıklarına vermiş miydi kalbini? Tüm aşklarını kalbini verecek kadar gerçek sevmiş miydi? Herkesin bir aşkı var hayatta. O ‘nun da vardı elbet. Nazım’ın aşkı aşktı. Aşık olmaya aşıktı. O, güzel olan her şeye aşık olmak gerekttiğini düşünürdü. “Aşık olmadan yaşamak yaşamak değildir” derdi. Bu yüzden çok aşık oldu. Yalnızca Vera değil, Piraye değil, Nüzhet değil.. Ya da tek başına siyasi görüşü, hasretini çektiği memleketi, sürgünde geçen uzun yıllarda evi olan Rusya değildi aşık olduğu. Bunların hepsi aşkın kendisiydi Nazım için. İçindeki aşk boyut değiştirdi zamanla. Kimi zaman Vera oldu “Saçları saman sarısı, kirpikleri mavi, kırmızı dolgun dudaklı” dizelerinde, kimi zaman hapisteyken adını kol saatinin kayışına tırnağıyla kazıdığı Piraye, kimi zaman “sen esirliğim ve hürriyetimsin” dediği Münevver… Kimi zaman boyut değiştirdi yaşamak oldu Nazım’ın aşkı bir ağaç gibi tek ve hür… Kimi zamansa yalnız saçının akında, alnının çizgilerinde kalan memleketi… Aslında edebiyatımız bu düşünceye çok yabancı değildi. Divan Edebiyatı ve tasavvuf felsefelerinin temeli de aşka aşık olmaktı. Hayali bir güzele aşık olup, aşkı elde edince ondan kaçmak, yaratılanı, yaratandan ötürü sevmek... Nazım’ın tek farkı hayali güzeller yerine gerçek dünya kadınlarına kaptırmasıydı gönlünü. Üstelik sadece Nedim, Sufi ya da Nazım değil, Shakespeare ‘in Romeo ‘su hatta Aşık Veysel bile bu düşüncenin mensuplarındandı. Ne diyordu o türküsünde ; “Güzelliğin on para etmez, bu bendeki aşk olmasa...” Belki de bu kadar iyi aşk şiirleri yazmak için aşk olmak gerekiyordu. Kendi ölümünden vazgeçecek kadar aşk olmak... Bakın aşık olma demiyorum, aşk olmak diyorum. “...vazgeçtim toprak olmaktan / vazgeçtim çiçek olmaktan / yanında kalabilmek için...” Bu dizeleri yazmak için aşık olmak yetmez çünkü, aşkın kendisi olmak gerekir. Nazım her aşkında, her aşk şiirinde, aşkın hakkını verircesine, onu yüceltircesine aşkın kendisiydi yani. Sen hala unutamadığın için ağlarken o, “Ne güzel şey hatırlamak seni” diyordu mesela. Ya da sen kafanda onunla ilgili dönen her yeni düşüncede kahrolurken, Nazım ümitleniyordu... Ne demişti ;“Seni düşünmek güzel şey / Seni düşünmek ümitli şey...” Aşk’ın Nazım biçimi aşktı anlayacağınız. Aşk’ın nazım biçimi aşka aşık olmaktı. Kaynakça Ali, Sabahattin. Değirmen, İstanbul: Yapı Kredi Yayınları , 2003. Baskı Veysel, Aşık. Güzelliğin On Para Etmez Nazım Hikmet Ran’ın yukarıda bahsedilen şiirleri : Saman Sarısı Bir Cezaevinde, Tecritteki Adamın Mektupları Sen Davet Memleketim Ben Senden Önce Ölmek İsterim Ne Güzel Şey Hatırlamak Seni Seni Düşünmek Recep Dinç 21400660 Göklerdeki Adam Dili olmayan ama çok şey anlatan birisini anlatmak istiyorum bu yazıda. Birisi veya bir şey, bence çok tartışmasını yapmaya gerek yok. Asıl mesele bize neler anlattığı. Bu kişinin ismi Bulutların Üzerinde Yolculuk. Bu şaheser Caspar David Friedrich teriyle oluştulurmuş bir tablodur. Caspar David Friedrich insanların hislerine hitap eden bir ressamdı ve bu konuda da oldukça başarılıydı. Doğayı değiştirmeden o anki çoşkusunu tuvale yansıtarak, kendisini dünyaya tanıtmıştı. Sade bir gözle bakıldığında şöyle yorum yapılabilir: Sarışın bir adam bir dağın zirvesinde ve etrafını izliyor, belki etrafına göre en yüksek yerde bulutları bile aşmış. Bu mu sadece söylenmek istenen şey? Yani, içine girebilmek lazım ne dediğini anlayabilmek için. Neler söyediğini anlamak için Hiçbir sesin olmadığı bir yer bulmak imkansız geliyor bana. Herkes bir şeyler anlatma çabasında. Aslında herkes yerine her şey demek daha doğru olur. Eğer insanlar sadece kendilerinin ve bazı hayvanların konuşabildiklerine inanıyorlarsa, etraflarında neler olup bittiğiyle alakalı en ufak bir fikre sahip olmadıklarını rahatlıkla söyleyebilirim. Bir baksalar etraflarına, gözlerine ilişen ne varsa ya fısıldıyor ya da avazı çıktığı kadar bağırıyor. Kimisi biraz çekingen diğerlerine göre, söylemiyor içinde ne tuttuğunu ya da söyleyemiyor, utanıyor kendini açmaya. Kimisi de babayiğit mi babayiğit. Kimseden çekincesi yok. Ben böyle düşünüyorum arkadaş! Dermiş gibi yumruğunu masaya vuruyor. Bütün bu olup bitenlere kör ve sağır olan o kadar çok insan var ki, kelimeler kifayetsiz kalıyor onların bu tavrını anlatmakta. Düşündükçe onların bu vurdumduymazlığını, şaşkınlık ve öfke gelip yanıma oturuyor. Kimi zaman öfke kanıma giriyor, körlere ve sağırlara hiçbir şey söyleyemediğim için kağıtlar çekiyor kahrımı. Bazen de şaşkınlık daha yakın oluyor bana. Bu zamanlarda ise bomboş gözlerle kendisinin anlatacak fikri olmadığı gibi, anlatmaya çalışanlardan da bihaber olan sadece ordan oraya koşuşturanları izliyorum. https://tr.wikipedia.org/wiki/Bulutların_Üzerinde_Yolculuk İnsanlar olarak önceliklerimiz çok çeşitli ve değişken. Bazen biz dahi neye önem verip neyi biraz daha geriye atığımızın farkında olmuyoruz. Bir mantık karmaşasının içindeyiz, çıkmak ne mümkün. Bu yaşam tarzımızdan tamamen biz sorumlu tutulamayız tabi ki, tüketici toplum dedikleri kıvama bizleri, elimizde olmayan sebepler ve sayılamayacak kadar olay örgüleri getirdi. Artık tüketici bir toplumuz ve etrafımızdakilere de bu gözle bakıyoruz. Ruhumuzu kaybetmişiz. Onlarca şey bizi kendimize getirmeye çalışıyor belki ama biz yine de umursamayız onları, yolumuza devam ederiz. İşte şu devirde de ruhumuzu geriye fırlatıp atmışız sadece bedeni besliyor, onu pohpohluyoruz. Örnek verecek olursak, kendi isteğimize göre değilde ‘mide hazretleri’ ne zaman acıkırsa o zaman doyurmam lazım gibi düşüncelerle yaşıyoruz. Kısaca ruha prangalar, zincirler takılıp zindana atılmış, beden de tahta oturmuş. İşte bu şaheser bütün benliğiyle buna karşı durmaya çalışıyor. Ne kadar da boş bu dünya hayatı der gibi uzaklara bakıyor. Çıkmış çıkabileceği en son noktaya, bulutları dahi geçmiş. Ama üzerindeki elbiseye bakarsak evden daha yeni çıkmış ve önemli bir görüşmeye gider gibi bir havası var. Ne toz toprak bulaşmış, ne çıkarken dallara takılıp yırtılmış, ne de yere düşüp üzerini kirletmiş. Sanki o upuzun tırmanma serüvenine meydan okuyor. ‘Sen zorluydun evet, ama görüyorsun bir iz dahi bırakamadın üzerimde. Onca çaban boşu boşunaydı. Heba ettin güçlerini’. Göklerdeki adam gibi olmak lazım dünya adlı bu zorlu serüvende dikenlere takılmadan, kaygan zeminlerde düşmeden zirveye ulaşmalıyız. Yani bu tablonun boğazını yırtarcasına söylediği şey: Daha ne kadar yerde gezeceksin. Neden bu dünyanın kahrını çekiyorsun. Göklerde ve bulutlarda dolaşmak varken. Ceren Güven Mutlu Ve AnormalNormal Olmak Varken Neden Mutlu Olasın kitapçıda rafta görüpte birkaç saniyede olsa ilk okuyuşta ne demek istediğini anlayamadığım bir kitaptır. Mutlu olmakvarken neden normal olayım ki dedim içimden? Kısa bir süre düşünüp kitabı elimealdığımda elbette birkaç tahminim vardı kitabın konusu hakkında. Dedim ki içimdenböyle bir yargıya anca mutsuz bir insan yahut mutluluğu bulmaya çok kafayı takmışbirisi varabilir. Nihayetinde kitabı okuduktan sonra haklı olduğumu anladım.Otobiyografi tadında yazılmış bu kitap Jeanette Winterson'un kendi hayat hikâyesinikimi zaman hüzünlendirerek kimi zaman da şaşırtarak kaleme almıştır. Daha küçükyaşta muhafazakâr bir ailede büyütülmüş bir çoçuğun mutluğu arama yollarıanlatılıyor kitapta. Kitabı okurken pek çok kez düşündüm mutlu olmak mı, yoksanormal olmak mı diye? Ve hep aynı sonuca vardım çoğunlukla, ben mutsuzolmaktansa normal olmamayı tercih ederim.Mutlu olmak belki şu hayattaki en önemli şeylerden bir tanesidir kanımca. Yapılanbir işten zevk almak, aileyle geçirilen o paha biçilemez vakitler veya çok komik birolaya dayanamayıp tabiri caizse kahkahayı basmak hep mutlulukla başlamaz mısizce de? Bir düşünsenize sırf normal olmak için bunlardan ödün verebilir misiniz?Mesela ben istediğim gibi rahat rahat birazcık da olsa normallikten uzak bir şekildegülemeyeceksem kesinlikle mutlu olamam ve bunun olmaması için de, içimdengelerek ve tabii ki dışardaki insanları rahatsız etmeyecek bir şekilde gülmeye bakarımhep. Ya da hepimiz kulak dolgunluğu olsa da biliriz eski çağlardaki babaları. Sırfnormal karşılanmıyor diye çocuğunu doya doya sevemezlermiş, çocuklarına sıkı sıkısarılamazlarmış büyüklerinin yanında hatta bazen kimse yokken bile. Mesela benkendi dedeme sorduğumda hep “pişmanım” cevabını aldım, çocuğunu istediği gibisevemediği için ve bu durumun onu mutsuz ettiğini söyler hep. Yani aslındabakıldığında yaptıkları o döneme göre normal sayılacak bir hareket olsa da mutlulukgetirmediği için bir ömür boyu pişmanlık olarak görülmüş hep onların tarafından.Yazarın hayat hikâyesine baktığımızda baskı altında bırakılmış ve pek çok şeyezorlanmış olduğunu görürüz. Annesinin zorla okutturduğu ve tek doğru olarak saydığıİncil'in yanında gizliden gizliye okuduğu o diğer kitaplar beni en çok etkileyen bölümoldu kitaba dair. Yazarı kendi yerime koyduğumda katlanamadım bu haksızlığa, kimseçocuğuna bu denli karışmamalı ya da ne yanlış ne doğru bu denli göstermeyeçalışmamalı. Aslında bu düşüncemin biraz da aile yapım ile alakalı olduğunu anladımbu satırları yazarken. Benim annem şu zamana kadar asla kendi doğrularını kabulettirmeye çalışmadı bana. Hep sabırla bekledi ve ne zaman bir hata yapsam hepgüleryüzlü bir şekilde “hatamı düzeltirsem, her şeyin çok daha güzel olacağını”söyledi. Belki de bu yüzden normalliktense mutluluğa önem veririm hep. Her zamandüşünürüm ki bir insanın yüzü gülmüyorsa neylesin normal olmayı.Mutlu olmanın önemini bana bir kez daha hatırlatan bu kitabı okuduğum içinkendimi çok şanslı sayıyorum. Bütün zorluklara rağmen kendi düşündüklerinden veistediklerinden vazgeçmeyen yazarımızın ne kadar güçlü bir kişiliğe sahip olduğu gözardı edilemez bence. Fakat başlıktan yola çıktığım bu yargı kesinlikle katılmadığım vedoğru olduğuna inanmadığım bir yargıdır. Herkes normal olabilir ya da normalnumarası yapabilir. Fakat kimse gerçekten mutluymuş gibi numara yapamazkanımca.Jeanette Winterson, (2015) Normal Olmak Varken Neden Mutlu Olasın, Sel YayıncılıkAhmet Altunel 21301238 TURK 102-59 İnandığını YaşamakFelsefeyi, içinde bulunduğumuz evrende bilgi, düşünce, hayat, ruh ya da beden gibi tabiat üzerine dengeleri sorgulamamızı ve diğer yanımızı bulmamızı sağlayan düşünce sanatı olarak tanımlayabiliriz. Bu sorgulamanın bize getirisi, kuru kuruya inanmaktan, doğru bilinen yanlışları yaşamaktan ve ölçülerin sınırları içerisinde sıkışıp kalmaktan kurtulup kendimizi tanımamız, insan ve evren üzerine yaşama sanatı kurmamız oluyor. Bu yüzdendir ki, bugün ruh ve beden üzerine insanların kendini anlatması, bildiklerini söylemesi, kendini yakından görmesi istenmeyen hoş karşılanmayan bir durum olup, kimi zaman kendini övmek, kimi zaman küstahlık veya delilik olarak düşünülüyor. Oysaki böyle insanların ulaştığı farkındalık boyutu, bilgelik olarak nitelendirilebilecek, bilgi ve inanç arasındaki bağlantıyı en doğru ifade edebileceklerinin bir göstergesidir. Hayata böyle büyük bir çerçeveden baktığımızda, geçmişte Michel de Montaigne gibi döneminin ötesinde düşünmüş ve yaşamış insanların, varlık ve evren arasında kurduğu bağlantının sağlam temellere dayalı olduğunu görebiliriz. Bu bağlamda, Denemeler bugün bize birçok konuda yol gösteriyor ve inandığımızı yaşamak yolunda söz ve düşünce özgürlüğüne sahip olmamızı sağlıyor. Bugün en iyi üniversitelerde eğitim görmekten, en iyi iş yerlerinde çalışmaktan ve modern dünyanın bizi sürüklediği hayatını yaşamaktan daha önemli olan bir şey varsa o da kendimizi tanımak ve iç dünyamızdaki bahçemizde gezintiye çıkabilmektir. Kendi kendiyle baş başa kalıp, aldığı kararları, inandığı doğruları ve yaşadığı hayatı sorgulaması, sözün özü kendisini bilmesi, insanı hiç tahmin etmediği kadar geliştiren ve olgunlaştıran bir harekettir. Bu noktada örneklendirecek olursak, çok varlıklı insanların yaşadığı huzursuzluğu ve mutluluğu yanlış yerlerde aramalarını bununla bağdaştırabiliriz. Çünkü bu insanlar sahip oldukları maddi varlıkların onları olduklarından çok daha farklı ve çok daha mutlu insanlar haline getirmesi gerektiğini düşünüyor. Oysa bu konuya ne tarafından yaklaşılırsa yaklaşılsın, insanın kendisini tanımaması, kendi isteklerini ve sınırlarını bilmemesi, ruhunu körleştirmekten başka bir şey değildir. Montaigne’in bu konuda kendisine hayran bırakacak ve defalarca kez okumamı sağlayacak şöyle bir sözü var…“Kendinden aşağıya bakıp da kendi kafasına hayran olan adam, kendinden yukarıya, geçmiş yüzyıllara gözlerini kaldırsın; o zaman yüzlerce devin ayakları altında kalacak ve burnu kırılacaktır”(8). Bu yüzden insanlar, gerçekten ne olup ne olmadığını bilmeli ve hayattan hak ettiklerini almalı, fazlasını ya da azını beklememelidir. Hayat ve felsefe boyutunda belirgin bir farkındalığa ulaşmış insanların, geçmişten bugüne bıraktığı eserler, karanlığa düştüğümüzde ya da çıkmaza girdiğimizde rehberimiz ve aydınlığımız olmaya devam ediyor. Yüzyıllar önce kendini bilen ve olduğu gibi görünen bu insanların o dönemlerde kendilerini anlatmaktan ve çevresindeki insanlara doğru bildiğini paylaşmaktan başka yaptığı bir şey yoktu. Bugün geldiğimiz noktada dünya ve evren üzerine düşünmekten, bir şeyler üretmekten vazgeçip, tüketim toplumu haline gelmiş ve çalışmak için yaşıyoruz. Bugün böyle düşünen insanlara, içinde bulunduğumuz, sorguladıkları hayatı düşünmeden, dönüp, “kaçık” deyip geçiştiriyoruz. Oysaki gerçek erdeme sahip olmanın ve hayatı sevmenin yolu, içinde bulunduğumuz durumlara farklı bir pencereden yaklaşmaktan geçiyor. Kendi yaşantımdan örneklendirmek gerekirse, iki yıl kadar önce, sınırları belirgin olan, üretkenlikten uzak ve tekdüze devam eden bir hayatın içinden çıkıp, bugün bilgi ve düşüncenin önemini anladığım, ürettiğim, yazdığım bir hayat yaşıyorum. Bugün hayatımızı gördüğümüz, bildiğimiz ve en önemlisi inandığımız gibi yaşamalıyız. Kendimizi tanımalı, iç dünyamızda kendimize düşünmek için bir yer ayırmalı ve inandığımız gerçekleri, yaşadığımız hayatı sorgulamalıyız. Gerçek mutluluğa ulaşabilmek için insan tabiatını sorgulamalı, her şeyi olduğunu gibi düşünmeden kabul etmemeliyiz. Bu bakış açısıyla yaklaştığımızda, bugün herhangi bir konuyu farklı bir boyutta düşünebilir; huzur ve rahata her dem rahatça erişebiliriz. Felsefenin amacının erdem olduğunu unutmamalı kendimiz olmalı ve inandığımız gibi yaşamalıyız. YÖNSÜZ ARAYIŞ İniyorum. Aşağı gittikçe basamakların sonu olmadığını düşünüyorum. Yukarıdan gelen çağrılar kafamın içinde yankılanıyor. Bana sesleniyorlar. Geri dönmemi ve yukarı tırmanmamı istiyorlar. İnmeye devam ediyorum. Yolun sonu yok biliyorum. Yalnızca iniyorum. Basamaklar… Tökezleyemem. Tökezlersem, aşağı inişim bir düşüşe dönüşür. Düşemem. Düşmeye izin yok. Sahi, inmeye izin var mı? Arkama bakmıyorum ama etrafım kalabalık. Bunlar tırmananlar. Birbirlerini kenara itip zirveye ilk ulaşan olmak istiyorlar. Bir zirve varmış gibi… Beni de itmek isteyenler oluyor. İndiğimi görünce vazgeçiyorlar. Onlar için bir tehdit değilim. Oysa ben, onların görmediği bir şeyi görüyorum. Aşağıdaki ışığı görüyorum. Güvenli parlak ışığı. Onlar sadece karanlık bir bilinmezliğe tırmanıyorlar. Ailemin ve arkadaşlarımın seslerini duymaya devam ediyorum. Diğerlerine katılmam gerekiyormuş. Doğru taraf yukarısıymış. Sonunda beni güzel şeyler bekliyormuş. Onları duymazdan gelmeye devam ediyorum. Ben yukarı çıkamam. Orası karanlık. Orası bilinmezlik. Korkuyorum. Sonunda varacağım yerden korkuyorum. Aşağısı güvenli. Aşağısı tanıdık. Işığa doğru inmeye devam ediyorum. Bir zamanlar ben de tırmananlardandım. Bir gün biri fısıldayana kadar… “Nereye tırmanıyoruz?”. Sokakta gördüğüm kız bana bunu söyleyene kadar hiç düşünmemiştim. Nereye tırmanıyorduk sahi? Başarıya mı? Şöhrete mi? Paraya mı? Başarı basamaklarını tırmanırken kendimizi ne uğruna hırpalıyorduk? Diğerlerini neden basamakların dışına atıyorduk? Oysa itmeden önce onlara tırmanmalarını biz söylüyorduk. Bizim seviyemize gelene kadar onları bu yolda destekliyorduk. Sonra bizi geçmelerinden korktuğumuz için basamakların dışına çıkmalarına neden oluyorduk. Bu rekabet içeren arkadaşlıklar yetmezmiş gibi aileler de vardı. Daima zirvede olmanızı isteyen aileler… Belki kendileri hiç varamamış ve yolun sonunda ne olduğunu merak ediyorlardı. Belki de zirvedeki yerlerinde onlara eşlik etmenizi istiyorlardı. Kesin bir şey var ise o da sizi daima zirvede istedikleriydi. Ne pahasına olursa olsun… Sıradan bir kızın anlamsız sözleri bir insanı bu kadar etkilememeliydi ama ben düşünmeye başlamıştım. Kendi başarım için yardım etmeyi bıraktığım arkadaşlarımı, terk ettiğim arkadaşlıklarımı… Sınavlara odaklanmam için ailemin bana kullanmamı söylediği küçük hapları… Hapları kullanmayı bıraktığım anda korku beni esir almıştı. Artık tırmanamazdım. Bir bilinmezlik için bunları yaşayamazdım. İşte o zaman karar verdim. Ben aşağı inecektim. Tüm çalışmalarımı bıraktım. Eski, insanların bana kötü olduğunu söylediği, alışkanlıklarıma döndüm. Evimden, odamdan çıkmaz oldum. Burası güvenliydi. İnmek ne kadar da kolaydı. Kimse yolunuza çıkmıyordu. Size seslenenlerin bile sizinle ilgili bir beklentisi yoktu artık. İnmenin de korkunç bir yanı var elbette. Düşebilirim. Yuvarlanarak yaralar için de gittiğim bir yol güvenli olamaz. Bu süreçte yara alıyor muyum? Kimseyle görüşmüyorum. Sağlığıma, diğerlerinin söylediğine göre, zarar veriyorum. Aşağısı sahiden güvenli mi artık ondan da emin değilim. Tanıdık olan güvenlidir sanmıştım. Belki de arkamda bıraktıklarımın arkamda olmalarının bir sebebi vardır. Yoksa neden aşağıda kalmış olsunlar ki? Yoruldum. Artık ne tırmanıyorum ne de iniyorum. Basamaklarda yaşayacak gücü kendimde bulamıyorum. İnsanlar tırmanmaya devam ediyor. Bu kez durduğum için inenleri de görebiliyorum. Dikkat edince fark ediyorum ki onlar inmiyor, düşüyorlar. Ben de mi indiğimi düşünürken düşüyordum? Yukarısı güvenli değil. Aşağısı da değil. Neresi güvenli? Basamaklardan kurtulmak istiyorum. Hayatımızı ele geçiren basamaklardan sıyrılıp bir düzlükte bulunmak istiyorum. Sonu belirsiz mücadelelerin, zararlı geçmişlerin olmadığı bir düzlükte. Böyle bir düzlük kaldı mı hayatımızda? Yaşam stresinden kopabileceğimiz ama kendimize zarar vermeyeceğimiz düzlüklere ihtiyacımız var. Ailelerimizin, dostlarımızın bizi aşağı, yukarı veya yolun dışına yollamasına değil, düzlüklerin varlığını bize göstermelerine ihtiyacımız var. Kimse bir düzlükten söz etmiyor. Sanırım kendi düzlüğümü, basamakların dışında bulma vaktim geldi. Bu kez inmek, çıkmak veya atılmak yok. Ecem ERDEM Kaynakça Bilkent Üniversitesi’nde bir merdiven, Ankara. Yazarın kendi çektiği fotoğraf. 13 Mayıs 2019. Alkım Deniz Sarıkaya Sis ve Köprü Sisin ürkütücü olması gerekmez miydi? Karanlık daha sadece bir hafta önce tanıştığım şehrin üzerine çökmekteyken etrafımı saran sis aksine rahatlatıcıydı. Tanıdıktı. Huzur ve güven veriyor, beni temin ediyordu. Bildiğim herkesten ve her şeyden uzakta, attığım her adım için kendimi yorulmadığıma ikna etmeye çalışırken sis eski bir arkadaş gibiydi. Yolculuğumda bana eşlik ediyor, sanki sardığı her kenarı, her köşeyi, her ayrıntıyı, her ışığı yumuşatırken endişelerimi de içinde eritiyordu. Endişeliydim çünkü evden uzak, tamamen bir bilinmezliğin içindeydim. Etrafımda gördüğüm her kaldırım, her sokak, her lamba, her köpek, her tabela; hepsi yeniydi. Dünya’nın kelimenin tam anlamıyla diğer ucunda yapayalnızken, San Francisco’nun dakikalar içerisinde tüm yaşamı sarıp sarmalayan sisi orada geçirdiğim birkaç gün içerisinde benim için tanıdık hâle gelmişti artık. Gözlerimde bir tek o yeni değildi. O zamana kadar sisin altında uçsuz bucaksız Pasifik sahilinde, uçurum kenarlarında daracık patikalarda dolaşmıştım. Bisikletle Golden Gate Köprüsü’nün üzerinden, yine sisin içinden geçmiştim. Devasa sekoya ormanlarında kaybolurken ya da körfezi vapurla geçerken üzerimde daima bir sis vardı. Daha önce emsalini yaşamadığım maceralara sürüklenirken yanımda hissettiğim heyecanı ve mutluluğu paylaşabileceğim kimsem yoktu, ben de akıl almaz güzellikte manzaralar gördüğümde keyfini sevdiklerimin kolları arasında çıkaramadığımdan, teselliyi sisin beni sarmasında buluyordum. Neyse ki San Francisco sürprizlerle doluydu, özellikle de akşamları, o kadarını biliyordum. Otobüse ya da tramvaya binerek bunları kaçırmayı göze alamıyordum. Bu sebeple yürüyordum. Hep yürürdüm, hep yürüyecektim. O akşam de eğer hostele dönüş yolunu yürüyor olmasaydım o nefes kesen manzarayı hiç göremeyecektim. Başımı ortada belli bir sebep yokken sola çevirdiğimde yine tüm gün sisin altında yürümekten yorgun düşmüştüm. Belime kadar ancak gelen taş bir duvarla sonlanan çıkmaz bir sokağın başında duruyordum. Duvarın üzerinden baktığımda kendimi iki tarafında üç katlı evlerin sıralandığı mütevazi sokağa girmekten alıkoyamadım. Dakikalardır yokuş çıkıyor olduğumdan yüksekte olduğumu biliyordum ama bu kadar yüksekte olduğumu bilmiyordum. Tüm San Francisco ayaklarımın altındaydı sanki. Şehrin yıldızları kıskandıracak ışıkları, kızıllığıyla şanı yürümüş Golden Gate Köprüsü dururken yanında bahsi bile geçmeyen sade bir gri renkteki kız kardeşine doğru uzanıyordu. Oldukça yüksek ve uzun bir köprüydü bu. Baştan sona ışıklandırılmıştı. Azametli Alkım Deniz Sarıkaya gökdelenlerin arkasında hüzünle, fark edilmeyi umarcasına parlamak için elinden geleni yapıyor gibiydi. Köprüyü seyrederken onun için üzüldüm; halbuki ne kadar da güzeldi! Keşke herkes onu böyle tüm ihtişamıyla parlarken görebilseydi. Sonra o an fark ettim: Bu belki de hayatımda gördüğüm en güzel manzaraydı. Ve nasıl bir şanstı ki başka bir yerden bakmış olsam aynısını göremeyecektim. Aslında sıradan bir şehir manzarasıydı ama içinde tarif edemediğim bir şey vardı. Büyük ihtimalle köprüydü, kimsenin hiç önemsemediği köprü ve onu örtmekte olan sis... Daha önce ismini duymamıştım, hatta varlığından o ana kadar haberdar bile değildim. Ama şimdi gözlerimi ondan alamıyordum, almak istemiyordum. Hemen köşedeki evde oturduğumu düşledim, her gece köprüye bakan penceremin önüne yerleşip saatlerce şehri kaplayan sisi izlediğimi... Böylelikle manzaramı hiç kaybetmezdim. Çünkü biliyordum, bir kere oradan ayrıldıktan sonra bir daha aynı yere dönemeyecektim. Fakat bilmediğim bir şey vardı: Aradan ne kadar zaman geçerse geçsin, ne zaman gözlerimi kapatsam yine o akşam olduğu gibi sisi ve köprüyü görebilecektim. Alkım Deniz Sarıkaya Kaynakça A Fogbound Golden Gate, San Francisco. Yazarın kendi çektiği fotoğraf. 11 Eylül 2017. Ruhumun Eşi Nerede? Eskiden bir felsefem vardı, belki bir felsefe olacak kadar büyültülecek bir şey değildi ancak benim için önemliydi o zamanlarda. ‘’Yalnız ölmek istiyorum, böylece arkamdan üzülecek insan sayısı azalacaktır’’. Kulağa ne kadar da saçma geliyor öyle değil mi? Sanırsınız birlikte olunca arkamdan insanlar üzülmeyecekler. Tabii, kendimce ürettiğim bu felsefeyi bırakalı yıllar oluyor. Fakat aklımı tırmalayan ve cevap bulamadığım bir soru benim peşimi bırakmıyor. Yalnız ölüp ölmeyeceğime gerçekten ben mi karar veriyorum? Nerden baksanız sekiz on yıl oluyor bahsettiğim düşünceyi arkamda bırakalı. Çocuk aklımla düşünmem gereken daha ciddi konular olmalıydı. Sanırım bu durum benim derslerde neden başarısız olduğumu da açıklıyor aynı zamanda. Başarısızlık demişken ilişki hayatımdan da bahsedebiliriz ki bu tam da konumuzla alakalı. Doğduğum günden bu zamana kadar hiçbir sevgilim olmadı. Ha, olması mı gerek? Kesinlikle hayır. Ama yaşadığımız dönem ve toplum bize bunu öyle bir dayatıyor ve önümüze altın tepsiyle sunuyor ki istememek elimizde değil. Şimdiye kadar yapılmış filmlerin hemen hemen hepsinde bir aşk hikayesi vardır. Filmin konusu ne olursa olsun; korku, dram, komedi, trajedi hepsinin içinde bir yerlerde bir çift hayatlarının aşklarını bulurlar. Gösterilen o çiftler bilinçaltımıza bir mesaj veriyor, ruh eşinizi bulun. Sonra duruyorum, kendime ve etrafıma bakıyorum. Benim ruh eşim nerede, acaba onunla tanışabilecek miyim, beni beğenecek midir? Bu tarz
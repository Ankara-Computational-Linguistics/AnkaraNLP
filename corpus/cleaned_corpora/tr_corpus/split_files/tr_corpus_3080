filmlerde rol almış bir ayı. Hayvanların eğitim sürecinde maruz kaldığı yaklaşımlardan her olgun bireyin az çok haberdar olduğundan eminim. Kırbaç, kanca, sıkı tasma ve elektrik şoklarının sıkça kullanıldığı bir eğitim sürecinden geçen hayvanlar, doğal yaşamlarından ayrı kalmakla birlikte bir de acı dolu bir süreçten geçiyorlar. Buna dur demenin vakti gelip geçse de çoğu insan eğlence kültürünün önlerine sunduklarından zevk almaya ve arkaplanı göz ardı etmeye devam ediyor. Ne yazık ki izleyici olmaktan başka hiçbir şey yapmıyoruz ve bir birey olduğumuzu unutuyoruz. Hep bir başkasından bir şey yapmasını bekliyoruz ancak o “başkası” bir türlü biz olamıyoruz. Yakındığım şeyler Platnikova’nın fotoğraflarından ibaret değil elbette. Sirkler, hayvanat bahçeleri bu eğlence kültürünün başını çekiyor. Ne yazık ki artık eğitimli bireyler dahi bu eğlence kültürüne ortak olmaya devam ediyor. Her ne kadar hayvan hakları aktivistleri bu tarz eylemleri durdurmaya çalışsa da sesleri gittikçe kısılıyor, sayıları gittikçe azalıyor. Farkında olmak dışında ellerinden başka bir şey gelmemeye başlıyor. Onlar dur dedikçe, bu süreç hızlanıyor. Dünyadaki çoğu ülkede, Türkiye de dahil olmak üzere, devletin ileri gelenleri bu tarz eylemleri kulak arkası etmeye devam ediyor. Rusya’da ise Platnikova’nın eylemlerine dur diyecek bir hayvan haklarını savunan bir kuruluş olmadığı için bu tarz eylemler yapılmaya devam ediyor. Belki de bu, hayvanların suistimal edilmesinin masum bir tabana dayandırılmasından kaynaklanıyor. Gözlüklerimiz artık netleştirmiyor görüşümüzü, ya gözlerimiz daha çok bozuluyor ya da gözlüğümüz artık işlevini yerine getiremiyor. Asıl sorun da bulanık görmeyi alışkanlık haline getirmiş olmamız. Detayları görememiz artık bir sorun teşkil etmiyor. Artık internetin de büyük bir kitleye hitap etmesiyle, çoğu şikayet veya öneri daha fazla insana ulaşabiliyor. Bu tarz eylemleri sosyal medya, blog gibi birçok internet kullanıcısına hitap eden yerlerden duyurmak bizim yapabileceğimiz en basit eylemlerden biri olur. Ben dur diyorum ve dur demeye devam edeceğim. Benim dur dememle durmayacağını bildiğim halde devam edeceğim çünkü dur diyenlerin sayısını fazlalaştırmak benim asıl görevim. Ben bir bireyim ve ben bir izleyici olmayacağım. Platnikova ve diğer eğlence için hayvanları suistimal eden insanların da hayvanların nasıl eğitim gördüğünden haberdar olduğundan eminim. Onları bu tarz eylemleri yapmaya devam etmeye teşvik eden tek şey, gördükleri ilgi. Eğer biz bu ilgiyi azaltmayı, hatta hiçe indirmeyi başarabilirsek dur dememiz bir anlam kazanmış olur. Hayvanları kırbaçlardan, elektrik şoklarından kurtarabiliriz belki de. Doğal hayatlarına geri dönmelerini sağlayabiliriz. Onları türlü yetenek (!) gösterileri yaptıkları için değil, var oldukları için sevmeyi başarabiliriz. M. Ezgi Altınöz Kaynakça https://gaiadergi.com/bu-fotografci-gercek-ustu-cekimlerinde-gercek-hayvanlarla-birlikte-calisiyor/ http://petapixel.com/2016/02/03/this-photographer-uses-real-animals-for-her-surreal-portraits/ Fotoğrafçı: Katerina Platnikova Onur Çoban HAYATIN DURAKLARI ARASINDA Adına yaşamak dediğim şey, sadece eğlence, mutluluk ve sevinçten ibaret olabilir miydi? Çoktandır içimde var olan ancak yaşım ilerledikçe etkisini daha da hissettiren bir sıkıntıya sahiptim. Deli dolu yaşamama ve mutlu anlar biriktirmeme rağmen bir şeylerine eksik kaldığını hissediyordum sürekli. Hayat benim için mutlu olmaktan ibaretti ve o istikamette ilerlemekte kararlıydım. Eğlendim, güldüm ve sürekli mizaha sığındım. Tüm bunlar eksikliğini hissettiğim o parçayı bir türlü tamamlamadı. Daha ciddi şeylerin peşinden gitmem gerektiğini bilmeme rağmen onların adını bir türlü koyamıyordum. Yarım kalan o parçanın izini sürdüğüm zamanlarda gittim köye. Balıkesir’in küçük bir yerleşim birimiydi burası. Neden geldiğimi, ne yapacağımı kestiremediğim bu köy, bir cenneti andırıyordu. Sayısı onu geçmeyen evlerin önünde bahçeler, bu bahçelerin içinde renkli çiçekler vardı. Tüm köyü çevreleyen koyu yeşil ormanların kokusu uzaktan hissediliyordu. Burada yaşayan bir insanın huzursuz olma gibi bir ihtimali neredeyse yoktu. Ben de nadir yaşadığım bu anın tadını çıkarmak istedim. Köyde doğal güzelliğin yanında beni etkileyen başka bir şey daha vardı. Yaşları epey geçkin kasaba nüfusu sabahın ilk saatlerinde kalkıyor, kahvaltılarını yaptıktan sonra hemen işe koyuluyorlardı. Köyde gezilecek hemen her yeri gezdim, her yolu arşınladım ve burada yaşayan insanları gözlemledim. Durmak bilmeden çalışıyorlardı ve bu onlar için bir yaşam biçimi halini almıştı. Bu emekleri bir mücadelenin dışavurumuydu aslında. Ne ölümün yakınlığı ne de hayatın zorluğu etkilemişti onları; yıkılmadan bildikleri yoldan devam etmeyi sürdürüyorlardı. Her gün aynı saatte kalkmaları, aynı saatte işe başlamaları ve yorulsalar bile bunu devam ettirmeleri çok ilginç geldi bana. Çünkü bu benim yaşayış tarzıma çok zıt bir davranıştı. Mücadeleyi de çalışmayı da oturup düşünmedim hiçbir zaman. Bunlar bana uzak şeylerdi. Hayatın böyle odalara da sahip olduğunu o zamana kadar aklımın ucundan dahi geçirmemiştim. Şimdi karşımda dakik bir şekilde çalışan onlarca insan görüyordum ve bu ister istemez kendi yaşamımı sorgulamama sebebiyet verdi. İçimde yarım kalmış o tamamlanamayan parçayı düşündüm; ne kadar eğlenirsem eğleneyim dolduramadığım o boşluk bir anlamsızlığın neticesi olabilir mi? Gülmek, eğlenmek, mizah üretmek beni mutlu ediyordu ancak bunların yaşam süresi çok kısaydı. Beni uzun süre tatmin edecek birtakım şeyleri sağlarsam o boşluğu doldurabilirdim. Belki de bir ömür boyu bana eşlik edecek kadar kıymetli bir hazine bulmalıydım. İşte canını dişine takıp çalışan o köylü kalabalığına baktığımda bunları düşünüyordum. Hayatımda eksik olan şey bir anlamdı; uğruna bıkmadan usanmadan mücadele edeceğim herhangi bir amaçtan yoksun olduğumu fark ettim. Neden yaşıyorum o halde diye sordum kendime. Mizahla veya gülmekle ömür geçmeyeceğine göre onu ciddi boyuta taşıyacak ve anlamlandıracak bir şeylere ihtiyacım vardı; emek, mücadele ve çalışmak bana hayatım boyunca eşlik edecek o hazineyi sunabilirdi. Çünkü onlar bir saman alevi gibi bir anda yanıp tutuşacak şeylerden değildi. Anlık olduğu kadar ömürlük tatminlerin de peşinden koşmam gerektiğini anladığımda, oradaki insanların erkenden kalkması ve çalışmaya başlaması eskisi gibi garip görünmedi bana. Hayatı yaşamak ile ânı yaşamak arasında bir uçurum kadar fark olduğunu gördüm orada. O çalışan köylülerin bana öğrettiği en güzel şey buydu. Hayatın belli başlı duraklardan oluştuğunu şimdi daha iyi anlıyorum. Her durak uzun bir yolu müjdeliyor ve bu böyle devam ediyor. Köyde gördüğüm manzara ve kani olduğum düşünce bir duraktı. Onun ardından uzun bir yol beni beklemekte; uğruna hayat boyu mücadele edeceğim bir hayat amacını bulmakla geçireceğim bir yol bu. Ne kadar süreceğini bilmesem de en azından daha doğru bir noktada olduğumu hissediyorum. Hazel Ecem Özyol 21602534 YILDIZLARDAN DÜŞMEK “Paralel Evren” (2017, 11 Nisan) http://cdn1.ntv.com.tr Hayallere dalmak ne kadar da toz pembe geliyor kulağa. Öyle büyülü öyle masum görünen bir kelime ki daha dudakarınızdan dökülürken sarmalıyor sihri sizi. Kiminin içini ısıtan bir bakış, kimisi için yüzünde minik bir tebessüm uyandıran günlerin fikri... Dünyanın bir ucunda hiç bulunmadığınız bir şehirde maceraların peşine düştüğünüz anlar ya da tüm işlerden güçlerden kurtulup kendinize izin verdiğiniz dakikalar... Olabildiğince masum ve alabildiğine umut dolu. Karanlığa atılan adım tam da burada başlıyor işte. Sizi en sakin sessiz gecede, en beklenmedik anınızda içine çeker hayalleriniz. Siz hayallerin size sunduğu güzel ihtimallere aldanırken kalbinizi saran o heyecan bedeninizi ele geçirmeye başlar. Hayalleriniz sizi öyle güzel dünyalara sürükler ki ayaklarınız yerden kesilsin istersiniz. Havada süzülmeye başlar, hatta iyice küçülür ve belki de yok olursunuz. Bir bakmışsınız yarım kalan işiniz önünüzde size kaçamak bakışlar gönderiyor. Aradan dakikalar akıp kaybolmuş ve siz oracıkta, gözleriniz boşluğa dalmış, öylece kalmışsınız. Çok üşüdüğünüz bir anda bir fincan sıcak çayı alıp avuçlarınızın arasına, pencerenin pervazına başınızı yaslayıp camdan dışarı izlediğiniz bir kış gecesi... Dışarıdaki soğuk havaya inat yürüyen insanlar görüyorsunuz. Aralarından bazıları işlerine koşturan insanlar, belki işten çıkmış ailesinin yanına gidiyor. Birkaç tanesiyse anlaşılmayan bir sebepten yaşamaya ara vermiş; sizin onları izlerken dalmak üzere olduğunuz hayal aleminde, bir gezintinin tam ortasındalar. Ardından onlardan birinin elindeki kitaba takılır gözünüz, bir müddet de o kitabı düşünürsünüz. Adımlarını hızlandıran kadın acaba üşümüş ve bir an önce evine varmak için mi çabalıyor? Yoksa bu karanlık havada evinde onu bekleyen çocuğu için mi endişelenmiş? Sokak lambasının sarı loş ışığında parıldayan tüyleriyle böbürlenircesine adımlar atan bir kedi görünüyor. Yukarıda yıldızlar o kadar parlak ki... Bir tablodaki farklı fırça darbeleri gibi birleşmeye başlar soğuk kış gecesinin sizin için özenle seçtiği ipuçları. Düşünceleriniz birbirini kovalarken kendinizi bambaşka bir dünyanın içinde bulursunuz. Ruh halinizin en önemli şahidi olarak kendini gösterecek olan yüzlerce, binlerce fırça darbesiyle bezenmiş tablonuz artık hazırdır. Hayalleri tuğla tuğla inşa etmesi midir insanı çeken, yoksa sonunda yarattığı şaheseri parlayan gözlerle izlemesi midir anlaşılmaz, herkes için bir başka nedeni var muhakkak. Tıpkı herkesin vurduğu fırça darbelerinin, yarattığı tablonun farklı olması gibi hayal kurmayı sevdiren neden de başkadır herkes için. Oysa iten, kaçıran, uzaklaştıran tek bir sebep var. Neyin korkutup ittiğini ise o an gelip o sebeple yüz yüze gelene kadar kimse bilemiyor, ne yazık. Bazı şanslı insanlar hiçbir zaman o sebebin gözlerinin içine bakmak zorunda kalmıyorken bazıları henüz kelebek bile olamamışken karşılaşabiliyor. Hayal kurmak denilen bu meselenin bir de tuhaf yanı var üstelik, karşılaştığın korkunç manzaraya rağmen yeni manzara resimleri yapmak ister insan. Tüm uyuşturucu maddelerden daha güçlü olabilir ve siz onun gerçek yüzünü gördükten sonra canınızı yakacağını bile bile hayal kurmaya devam edersiniz. Yaptığınız her yeni tablonun birgün yırtılabileceğini, umut bağladığınız her parlak yıldızın birgün gökyüzünden kayabileceğini bile bile... Siz karşılaşmadan hayal kurmanın acı yanıyla, uyarmak isterim naçizane deneyimimle sizi. Bilirsiniz, “her şeyin bir sınırı olmalı” denir ya hep. Hayal kurmanın da sınırları olmalı. Kendini gerektiğinde durdurmayı öğrenmeli insan. Bir akşam vakti, pencereden dışarıyı izlerken ve sokaktan geçenlere dalmışken oradan geri dönmesi gerektiğini hatırlatmalı kendine. Yıldızlara bakarken sonsuzlukta kaybolmaya başladığında o yıldızlardan kendi gezegenine mutlaka dönmesi gerekeceğini unutmamalı. Çünkü her ne kadar sevsek de hayal kurmayı, o yıldızlarda değil burada yeryüzünde akıyor hayatımızın hakiki kısmı. Yıldızlara çıkmak en az güzel olduğu kadar tehlikeli ve yıldızlardan düşmek hiç tahmin etmediğiniz kadar acı verici olabilir. Kaynakça Moore, L. (2016). Havlama. İstanbul: Everest Yayınları. Fotoğraf. “Paralel Evren”, http://cdn1.ntv.com.tr/gorsel/teknoloji/paralel-evren-kesfedildi-mi,z8QOBvUvcUG6XyFKJHWA2Q.jpg?width=620&mode=crop&scale=both&v=20150424091126851&meta=rectangle adresinden elde edildi. SEDA SAYAR YENİ İCADIM: BAKIŞ AÇIM Kaçıncıya duyuyorum şu ‘Takma kafana!’ lafını belli değil… Her arkadaşım bir teselli robotuna dönüşüyor sanki. Her zaman olaylar istediğimiz şekilde gelişecek diye bir şey yok, sanırım bunun farkına vardığımdan kabullenişim kolay oluyor. Tüm tanıdıklarımda aynı düşünce: çok üzülüyorum, kendimi hırpalıyorum ve depresyona giriyorum. Alakası bile yok! O günler geride kaldı. Artık hayata çok farklı yaklaşıyorum. Hayallerimin suyun dibini boylamasına veya boş ümitlere kapılmayı pek de umursamıyorum. Çünkü onlar benim için başımdan geçen kötü olaylar yerine tecrübe adını aldılar. Peki, tüm bunlar nereden çıktı? Neden aniden radikal değişikliklere başvurdum? Bu karara varmamdaki en önemli etken bıkkınlık sanırım. Sonu gelmiyor hiçbir şeyin, ne düşüncesiz insanların ne de depresif vakaların… Kendi kendime madem üzüntülerin ve hayal kırıklıklarının bir sonu yok o hâlde onları geri dönüştürmeliyim diye düşündüm. Nereden aklıma gelirdi bir gün tüm bu kötü olaylara minnettar kalacağım? Hâl böyle olunca ister istemez bir ders çıkarma süreci devreye giriyor. Hatalardan ders çıkarma, daha profesyonelce tabir etmek gerekirse: tecrübe. Artık daha zor güveniyorum, daha sorgulayıcı yaklaşıyorum ve her zaman daha temkinliyim. Bazı durumlarda elbette bu özelliklerin de olumsuz taraflarını yaşıyorum fakat diğer taraftan eskisinden daha iyi olduğum konusunda hiçbir şüphem yok. Hatta bu bakış açısını herkese tavsiye ederim. İbrahim Coşun Akyüz’ün Hayal Kırıklıklarıma Teşekkür Ederim adlı eserinin hayat bulmuş hâli gibiyim. Tüm bunların üzerimdeki etkisini daha iyi anlatmak için kendi hayatımdan başıma gelen bir olayı örnek olarak göstereceğim. Uzun zamandır güvendiğim en yakınım dediğim bir arkadaşımı başka bir yakın arkadaşımla tanıştırdım. Zaman geçtikçe birbirleriyle benimle olduklarından daha yakın arkadaş oldular ve git gide beni buluştuklarında çağırmamaya başladılar. Sonradan öğrendiğime göre artık benimle bilerek buluşmak bile istemiyorlarmış ve şu an ikisiyle de hiç konuşmuyorum… Elimden bir şey gelir mi? Hayır. Zamanı geri almak mümkün mü? Hayır. O zaman geriye –bana mantıklı gelen- tek bir çözüm kalıyor. Her şeyden önce olanları iyice sindirmek, devamında da bardağın dolu tarafını görmeye çalışmak. İnsan duygu karmaşası içindeyken bunu yapmak daha da zor oluyor, ancak bir kere üstesinden gelindiğinde devam etmek daha basit geliyor. Tüm bu olanlardan tecrübe kazandım. Hayatımın geri kalanında nasıl bir yol izleyeceğimi hâlâ bilmiyorum ancak belki bazı kararlar alırken daha çok düşünürüm ya da en azından çok daha uzun süre sabredebilirim. Sabır benim gözümde bir canlının sahip olabileceği en önemli özelliklerden biridir ve kendimde bu özelliği geliştirebilmemin en etkili yolu da tecrübelerim. Artık hiçbir arkadaşımın tesellisine ihtiyaç duymuyorum, çünkü bana en iyi gelen bakış açısını buldum. Belirtmem gerekir ki böyle bir yöntem izliyorum diye üzülmüyorum veya kalbim kırılmıyor diye bir şey yok… Sadece süreçler daha kısa sürüyor ve de kendimi daha az hırpalıyorum. Değişim dışarıdan bakıldığında ne kadar az görünse de içten içe bambaşka biri olduğumu hissediyorum. Talihsiz olarak nitelendirdiğim her olay aslında bana artılar şeklinde geri dönüyor. Belki çok havada kalacak belki de abartı gelecek ama doğruya doğru… Başımdan geçen iyi ya da kötü- ama özellikle kötü- her olay, hepinize teşekkür ederim. Her geçen gün bir önceki güne oranla daha güçlü daha pozitif bir insan olarak kendimi geliştirmemi size borçluyum. Ve tabii ki tecrübelerim… Öyle ki onlara beynimde özel bir yer ayırdım, bir nevi kütüphane gibi. Gerektiği zaman girip istediğim bilgiye ulaşıyorum ve kalan zamanlarımı onun ışığında yaşıyorum. İşte mutluluk böyle bir şey… Naz Özarı YIK KALIPLARI VE KIR ZİNCİRLERİ Kalıplaşmış düşünceler hayatımızı nasıl kontrol altına alıyor farkında mısınız? Bir an için o bugüne kadar inandığınız bütün klişelerin var olmadığı düşüncesiyle baş başa kalın. Eminim ki kalıplar olmadan, deneyimlediğiniz her şeyin çok daha farklı yaşanmış olabileceğinin farkına varmışsınızdır. Çocukluğumuzdan itibaren birtakım klişeleşmiş düşünceler, aileler ve medya gibi pek çok unsur tarafından aklımıza yerleştiriliyor ve hayal gücümüzü kısıtlıyor. İsteklerimizi, beklentilerimizi, hayallerimizi bu kalıplara göre şekillendiriyoruz. Evren tarafından bize sunulan gerçeklik bu kalıpların birazcık bile dışına taştığında ise hayal kırıklığı kaçınılmaz oluyor. Aşk kavramını ele alalım. Hepimizin aklına az çok peri masallarındaki gibi bir aşk gelmiştir herhalde. Bir ejderha tarafından korunan şatoya hapsedilmiş güzeller güzeli bir prenses ve onu kurtarmak ve ona sahip olmak için zorlu engelleri aşmayı göze almış beyaz atlı bir prens ve onların ölümsüz aşkı… Peki ya güzeller güzeli prensesi, beyaz atlı prensten önce, bataklıkta yaşayan, gri eşekli, yeşil, çirkin bir dev kurtarsaydı? Bu da yetmiyormuş gibi, bir de güzeller güzeli prenses de yeşil çirkin bir deve dönüşseydi? Ve kusursuz olmasaydı aşkları, yine ölümsüz olur muydu? Cevabım: Evet olurdu. Hatta monotonluktan kurtarılmış ve sıkıcılıktan arınmış olurdu. Beklenmedik sürprizlerle ve maceralarla dolu olurdu. Belki bir peri masalı olmazdı ama anlatması keyifli, mutluluk verici bir hikayesi olan bir aşk olurdu. Bu ik kişi yine birbirinden ayrı düşünülemezdi. Shreksiz Fiona olabilir mi? Demek istediğim o ki, hayatı anlamlı kılan bazı kavramlarda mükemmeliyete o kadar takılıyoruz ki işin özünü yakalamayı unutuyoruz. Aşk örneğinden devam edecek olursak, “Aşkın özü nedir?” sorusunun cevabı “Güzeller güzeli prenses ve beyaz atlı prens” olmamalı, “İki insan arasındaki sevgi bağı” olmalıdır. Eğer iki insan arasında güçlü bir sevgi bağı varsa geriye kalan her şey –dış görünüş, mesafe, karakterlerin uymaması, ruh eşi olmama vesaire vesaire- teferruattır. Onların zaten mükemmel, masalsı bir aşkı vardır. Masalsılık, nesnel, somut kalıplara oturtulmamalı fikrimce. Hayal kavramının herkes için aynı şeyi ifade ettiği düşünülebilir mi? Sadece aşk için demiyorum, yanlış anlamayın lütfen. Bu sadece bir örnek. Aynı kalıplaştırma, sistematikleştirme hayatın, iş, arkadaşlık, sosyal yaşam gibi pek çok unsuru için de geçerli. Bu sefer de arkadaşlığı ele alalım. İlla ruh eşi olmak gerekir mi arkadaş olmak için? Aynı ilgi alanlarına sahip olmak? Ortak zevklere sahip olmak? Bunlar sadece bize dayatılmakta olan kalıplardır. Esas olan ve arkadaşlığın özünü açıklayan kavram yine sevgidir, zor anlarda birbirini kollamak ve hayatın acı tatlı her bölümünü paylaşabilmektir veya aynı anda atılan bir kahkahadır. Yani, bataklıkta yaşayan yeşil bir dev, bir eşek ve çizme giyen bir kedi ile arkadaş olabilir pekala. Açıkça görülmektedir ki arkadaş olmaları ortak ilgi alanlarından ve zevklerinden kaynaklanmamaktadır. Evet, belki kafamızdaki arkadaşlık kavramıyla çelişmekte ve kalıpları yıkmaktadır bu görüntü. Ancak gerçek temellere oturtulduysa hayatımıza zenginlik katacak, bize bir şeyler öğretecek ve ufkumuzu genişletecektir bu tip bir arkadaşlık. Naz Özarı Demek istediğim, kendinizi kısıtlamayın klişeleşmiş saçmalıklarla. Hayatta en güzel şeyler, en beklenmedik şekilde, en beklenmedik kişilerden gelebilir. Bunun bilincinde olursak ve her şeyi usulune göre yaşamak için kendimizi zorlamayı bırakırsak çok daha faydalı, duygusal anlamda çok daha fazla olgunlaşabileceğimiz olaylar çıkabilir karşmıza. Kalıplara bağlı kalmak bizi zihnimizin yarattığı zindana hapsederek mutsuz olmamıza neden olurken kalıplarımızı yıkmak ufkumuzu genişletir ve yeniliklere açık olmamızı sağlayarak bizi özgürleştirir. Hadi bakalım, kırın zincirlerinizi, yıkın kalıplarınızı. Daha iyinin çok kısa sürede sizi bulacağından emin olabilirsiniz. YOKSULLAR ve UMUTLARI Ülkemizde taşra genellikle yoksullukla eşdeğer tutulur. Ben de ülkemizin en doğusunda yer alan ve yoksulluk diye tabir edilen mefhumun kendini fazlasıyla gösterdiği bir taşra kasabasında doğdum. Yaşadım ve büyüdüm. Sokaklarında yürürken bile yoksulluğun kokusunu rahatlıkla alabilirdiniz. Derme çatma gecekondu evler mi dersiniz, bakımsızlık içinde çürümeye yüz tutmuş kamu binaları, kırık dökük parklar ve asfalt yüzü görmemiş çamur deryası yollar mı dersiniz. Memleketim yoksulluğun her biçimiyle adeta içselleştirdiği şarkısını mırıldanırdı insanın yüzüne her mevsim. Hele bir de eskimiş, yamalı entarileriyle her şeyden bihaber kendi dünyasında mutlu yaşayan masum çocuklar yok mu? İşte sadece onların varlığı bile yoksulluğun tanımını bir kez daha yaptırıyor, sorgulatıyor insana. Ben küçüklüğümde yoksulluk yaşamadım. Kendimize ait sıcak bir yuvamız, bize yetecek , bizi mutlu edecek aylık gelirimiz vardı. Babam memurdu ancak gelin görün ki herkes benim kadar şanslı değildi; okuduğum ilkokulda buna çok kez şahit oldum. Öyle bir hikayeye tanıklık ettim ki sabır taşına anlatsam inan ki dayanamaz çatlayıverir. Esma isimli bir sıra arkadaşımın hikayesidir bu. Esma'nın ve ölüme gün sayan felçli dedesinin hikayesi. Annesi ise evlere temizliğe gidiyordu bu yüzden evin tüm yükü Esma'nın üzerine binmişti. Bir yandan evin bulaşıklarını yıkıyor, yemeğini ve temizliğini yapıyor, diğer yandan yatalak dedesine bakıyordu. Bu yüzden ne ders çalışabiliyor ne de dışarı çıkıp yaşıtlarıyla oyun oynayabiliyordu. Babası ise evde kazanın kaynamasına yetecek kadar gelir sağlayan günübirlik işlerde çalışıyordu. Asıl mesleği inşaat işçiliğiydi ama kış mevsimi memlekette biraz sert geçtiği için inşaat yapılmıyordu; o da bu süre zarfında hamallık yapıyordu ya da tren istasyonunda su satıyordu. Bir gün babasının bir arkadaşı onun aklını çeler; Alakarga denilen bir köyde, bir dağın tepesinde Ermenilerden kalma harabe bir kilisenin bodrumunda bir manda postunun içine konulmuş çil çil altınlar varmış diyorlar lakin kimse kazmaya cesaret edemiyor. Gündüz gözüyle kazmak kolay, jandarma tepende bitmese... Gecenin karanlığında kazayım desen, dağın her yeri türlü yırtıcı hayvanlarla dolu. Bu işi yapsa yapsa senin gibi bileği kuvvetli, gözünü daldan budaktan sakınmayan biri yapar, diyerek cesaretlendirir onu. Adam düşünür her gün saatlerce el alemin yükünü sırtlayarak, her gün pirinç pilavı ve kuru ekmek yiyerek, iki göz evin kirasını bile denkleştiremeyerek bu iş daha nereye kadar sürecek böyle? Bir gece gider kazmayı vururum,bulursam krallar gibi yaşarım bulamazsam ne kaybederim ki der kendi kendine. Ertesi gece sabaha karşı yola çıkarlar ve çok geçmeden varırlar denilen yere ve hemen işe koyulurlar. Heyecanla ve umutla kazmayı vururlar toprağa. Kaç metre olduğuna dikkat etmeksizin iki fenerin ışığıyla kazarlar da kazarlar ancak ortada ne bir bodrum vardır ne de o efsanevi define. Bir süre sonra bardaktan boşanırcasına yağmur yağmaya başlar. Çıkmaya niyetlenirler ama çukur çok derindir toprak ise tırmanılıp çıkılamayacak kadar çamurlaşmıştır sağanak yağışla. Derin çukur suyla dolup taşmış adamlar oracıkta boğulmuşlar. Dağın başı olduğu için duyan da olmamış. Daha sonradan öğrendim ki koruyup kollayabilecek tek akrabası, yani Esma'nın amcası da 12 Eylül darbesinde gözaltına alınmış ve bir daha da kendisinden haber alınamamış. Yani bu hayatta hiç bir yakını kalmamış annesinden başka. Esma ise bu olayın duyulmasının ardından bir daha okula gelmedi. Kendisinden bir daha hiç haber alamadım, şimdi nerededir? Ne yapar? Ne yer, ne içer? bilmem ama şunu biliyorum ve filmi izlerken de yeniden anladım bunu; yoksulluk olgusunun anılarımda bıraktığı en derin iz Esma'dır. Peki tüm bunların sorumlusu kim? Esma'nın babası mı? Bahtsızlık mı? Bence her ikisi de değil. Bu kirli düzendir fakirliğin asıl sebebi. Bugüne kadar pek çok meslek grubundan ve yaştan fakir insanlar tanıdım. Yoksulluk neden var diye ne vakit sorduysam onlara bana her defasında, kader yanıtını verdiler. Üstüne üstlük bir de;" ...bugünlere de şükür, yeter ki devletimiz, bayrağımız vatanımız var olsun. Allah devlet büyüklerimize uzun ömürler versin edebiyatından dem vururlar. Ben ise artık bunları duymaktan sıkıldım ve yoruldum. Vatan, millet Sakarya. İtiraf etmeliyim bu klişe, benim için bir anlam ifade etmiyor; hele birde yoksullar tarafından dillendirildikçe. Beni filmde en çok etkileyen sahne arabacının atının öldürülmesine rağmen karakolda devletin zengin adamın yanında durması oldu. Cahit Sıtkı Tarancı ustanın o güzel dizeleri aklıma geldi. "/Memleket isterim/ /Ne zengin fakir, ne sen ben farkı olsun;/ /Kış günü herkesin evi barkı olsun."/ Otobüs / Fatma Dilara İŞLER Adımımızı atsak bir insana çarpıyoruz! Çarpıyoruz ve bazen dönüp bakmadan geçiyoruz. Her köşe başı onlarca yeni yüz görüyoruz. Peki hiç merak ediyor muyuz kimdir bu insanlar? Şimdiye kadar neler yaşadılar, nereden geliyorlar, nasıl geçiniyorlar, acaba mutlular mı yoksa çok büyük acılar içindeler de belli mi etmiyorlar? Bu soruların cevaplarını bilmiyoruz. Hepsinin bir hikayesi var ve bizim hangi hikayenin kahramanı olduklarından haberimiz yok. Mavi Kuş kitabında kahraman yok, kahramanlar var. Her insanın bir hikayesi ve geçmişi olduğunu çeşitli karakterlerle örneklendirerek hepsini kahraman yapıyor yazar. Şirinyurt kasabasından kalkan bir otobüs, içinde 20, bilemediniz 30 yolcu. Herkesin kendine ait bir sırrı var ve kimsenin birbirinden haberi yok. Tam anlamıyla her gün yaşadığımız durumu anlatıyor. Kalabalıklar içinde hiç fark edilmeyen ama öyle ağır hikayeler taşıyanlar var ki aramızda, ancak kitaplarda buluyoruz onları. Beni etkileyen kahramanlardan biri Avcı Bilal’di. Aslında Şirinyurt köyünde herkes onun namını duymuştu ama hikayesini bilen azdı. Otobüs silah sesiyle durunca yolcular hemen Avcı Bilal diyorlar ama çok da iyi tanımıyorlar. Avcı Bilal deyince yazar, üstü başı toz toprak içinde, cahil, duygusuz, otobüsün önünü silahla kesen bir adam canlanmıştı gözümde. Adı üstünde Avcı Bilal! Dağlar onun meskenidir. Avcılık yapar, avladığı hayvanlarla beslenir, dağlarda gezinmekten mağara adamı olup çıkmıştır diyorsunuz kendi kendinize ama onun bu düşündüklerinizle uzaktan yakından ilgisi yok. Onda ne acılar gizli, yüreği nasıl yanıyor bilemezsiniz. Eşi ve çocuğu ölünce çareyi dağlarda yalnız başına gezmekte bulan Avcı Bilal, dağlarda avcılık yaptırmamak için dolaşıyormuş, yaralı hayvanları tedavi ediyormuş ve silahı da sadece avcıları korkutup kaçırmak için ateşliyormuş. Keşke düşündüğünüz gibi olsaydı ve böyle acı bir hikayesi olmasaydı değil mi? Evet, biz insanlar birini görünce kılığından kıyafetinden hareketle bir kulp bulup hakkında yanlış düşüncelere kapılıyoruz. Kendimize göre ölçüp biçiyoruz yaşadıklarını hesaba katmadan. Açıkçası ben de bu yanlışı kitabı okurken yaptım ve bir iki sayfa sonra anladım hatamı. Yazarın vermek istediği mesajı tam anlamıyla o zaman aldım. Kitaptaki kahramanların hikayesini büyük bir şaşkınlıkla ve merakla okurken sona pek de yaklaşmak istemiyordum açıkçası. Mavi kuş dağ bayır demeden, derelerden geçerek, bir rüya gibi tozu toprağa katarak biraz da gürültülü bir şekilde gideceği menzile doğru yol alıyordu. Nihayetinde otobüs istasyona gelmişti ve ben hayretler içerisinde karşılaştığım sonu düşünüyordum. İstasyon bir film seti, kahramanlar da birer oyuncuymuş. Kitabın bu sonu bende bir hüzün uyandırdı. Ne yani, hepimizin yaşadığı o güzel şeyler, biriktirdiğimiz anılar, bizim için asla unutulmayacak ama bizden sonra da hatırlanmayacak hikayelerimiz, senaryosunu kendimiz yazıp oynadığımız yaşamlarımız bir film gibi bitecek miydi? Hikayelerimizin filmlere konu olabilecek kadar iyi olması bizi teselli edebilir miydi? Bu gerçekle yüzleşmeye çalışırken fark ettim ki hepimizin hikayesinin bir gün sonu gelecek. Belki kitaptaki gibi ansızın, belki de yıllar yıllar sonra. Evet, üzerinde yaşayan insanları bir menzilden başka bir menzile taşıyan bu fani dünya ne kadar da çok benziyor Mavi Kuş’a! Hepimiz bir yolcu değil miyiz bu dünyada? Bugüne kadar milyarlarca insan geldi geçti dünya istasyonundan. Su gibi akıp geçen zamanda hepimiz amaçlarımızın peşinde sürüklendik. Tıpkı mavi kuşa aynı yerden farklı nedenlerle binen ve tek bir istasyona ulaşmayı dileyen yolcular gibi. Bırakmak istiyoruz ardımızda hoş bir sada ‘Benim sadık yarim kara topraktır’ diyerek. KAYNAKÇA Şatıroğlu, Aşık Veysel. Benim Sadık Yarim Kara Topraktır. Web. 19 Şubat 2007. BU DÜNYADAN BEN GEÇTİM Ölümün kıyısı ölümden daha sarsıcı bir şeydi. Ben, ölümle hayatı ayıran bir çizgi olmadığını anladığım vakit bir vasiyetname yazmaya karar vermiştim. Sahip olduğum her şey üzerine düşünmemi gerektirecek bir eyleme girişmiştim yani. Kitaplarım, dostlarım, ailem ve sözcüklerim… Dolunay zamanıydı, Fransız balkonun kenarına bir sandalye çekmiş ve saatlerce bir şeyler yazmaya çalışmıştım. Bazı şeyleri yazdığım için, bazı şeyleri ise sildiğim için ağlıyor, göğü içime çekerek biraz nefesleniyor ve sonra gözlerime silik bir yıldızı doldurup devam etmeye çalışıyordum. Bir giriş cümlesi sığacak kadar yeri boş bıraktıktan sonra üç sayfa kadar yazabildiğimi hatırlıyorum. İlk defa bu kadar sancılı bir düşünme sürecinden geçiyordum. Ben vardım, bana ait olanlar vardı. Bir gün ben olmamaya başlayacaktım ama bana ait olanlar var olmaya devam edecekti. Tuhaf değil mi? Sanırım bu vasiyet benim “Bu dünyadan ben geçtim, buralardan surları yıkmak hevesinde bir kız çocuğu geçti.” deme şeklim olacaktı. Yahut ben öyle arzu etmiştim. Burada kalmayı istemememe karşın buradan geçtiğimi unutturmamaya gayretim ne ile açıklanabilir bilmiyorum. Günlüğüme “Ah benim sevgili ölümüm, sana ne çok sarılmak gelir içimden bir bilsen.” yazan da bendim, bir vasiyetle ayak izlerimin üzerine ışık tutan da ben. Günlerin devrilmek üzere olduğu demlerde o üç sayfayı tekrar elime alıp değişiklikler yapıyor, sonra yaptığım değişiklikler üzerine düşünüyor, düşünüyor, düşünüyordum. Çok şeylerden vazgeçip çok şeylere niyetleniyordum. Sahi ne çok eksiliyor ve ne çok artıyordum. Dahası bunu fark etmek neden 18 senemi almıştı? Neden ölüm ile yaşam arasındaki bir çizginin varlığına inandırmıştım kendimi? Neden birini umutla beklerken diğerinde olup bitecekle -veya bitmeyecekle- ilgilenmeyi aklımdan bile geçirmemiştim? Bilmiyorum. Uzun bir yolda yürüyordum. Umulmadık zamanlarda umulmadık yönlere sapıp kendimi dahi hayrete düşürüyordum. Bu vasiyet işi bende bir şaşkınlıktan ziyade derin bir hayret bırakıyordu. Zihnen ve kalben yorulmama karşın her gece yaptığım değişikler bende gözyaşının yanında derin bir memnuniyet de bırakıyordu. Zamandı, evveldi, güzeldi. Sonra dünya telaşı girdi araya. Kırmızı kutumun içindeki bir zarftan ibaret kaldı hayretim. Hayret edecek hiçbir şey bulamadığım -belki de aramadığım- bir gece yürüyüşünün bittiği yerde, yıllardır takip ettiğim edebiyat dergisinin son sayısına uzanıyorum. Telaşsız bir şiirin gölgesinde nefeslenmek niyetiyle, her zamanki gibi ince uçlu kırmızı kalemimle bazı sözcüklerin yanlarına mim harfi iliştirerek okumaya devam ediyorum. Tebessümümü donuk bir bakışa çeviren o resme rastladığımda kalemi, elime izinin geçtiğini sonradan fark ettiğim betona bırakıp bakakalıyorum. Resmin yanına irice bir mim iliştirmeyi düşünsem de elimle yokladığım yerde kalemi bulamıyor, gözlerimi resimden ayırıp kalemi aramak gibi bir gayrete de girmiyorum. Taceddin Dergâhı’nın hemen yanındaki kabirleri kaç zamandır ziyaret etmediğimi anımsıyorum önce, sonra sol köşesindeki bankın üzerine oturup bir mezar taşına saplanıp kalmayalı ne kadar uzun süre olduğunu. Toprağın altının kalabalıklaştığı yerde toprağın üstünün nasıl da tenha olduğunu fark ediyorum. “Neden ölüm ile yaşam arasındaki bir çizginin varlığına inandırmıştım kendimi?” demiştim ya, dünya telaşı dediğim şeyin çizgi sandığımın ta kendisi olduğunu anlıyorum o vakit. Ölüleri, ölümlülerden ayırmak için inşa edildiğini düşündüğüm duvarın üzerinde gezdiriyorum parmaklarımı. Elleri cebinde bir çocuğun, iki arkadaşlı heveslerinin sol yanında duran duvardan bahsediyorum. Kaldırım taşlarını saymayı bıraktığımız yerde başlayan ve ardındakilere rahmet okumayı anımsatmayan o duvarı da yıkmak istiyorum. Ne zamandır zarfından çıkarmadığım vasiyetimin başındaki koca boşluk gözlerimin önüne geliyor. İki sayı arasına iliştirilmiş bir çizgiden ibaret kalacak olan ömrümün bir giriş cümlesini hak ettiği kanaatine varıyorum. Böylece bir heves yeniden diriliyor. Buralardan söz söylemiş olarak geçmeye karar veriyorum yeniden. Eda Nur Küçükkahveci KAYNAKÇA Şakar, Enes. Dünyanın İki Yüzü. İtibar, 62. 2016. (Fotoğraf) Köklem Seren Sahte Sonsuzlar İnsanlar kaybetmekten ölesiye korktuğu, korkularıyla yüzleşemedikleri için grilerde gezmeye o kadar hazırlardı ki... Siyah ve beyaz hiç kimseye gerçek bir mutluluk veremiyordu. Herkes, grinin sigara dumanı mayhoşluğunda sarhoş olmaya adeta can atıyordu. Zehirli bir tılsım olan gri insanların yok olmaya çoktan hazır duygularını acımasızca sömürüyordu, daha acımasız olanı ise bu büyüde kaybolan insanlar ruhlarının yok olduğunu fark bile etmiyorlardı. Kötülüğün ve yalanın hakimiyeti eline aldığı dünya ise gri ile kurduğu bu sahte dostluktan oldukça tatminkardı. Sahte hevesler uğruna hayatlar bir bir yok olurken, kötülüğe daha büyük kötülükle cevap vermenin doğru yol olduğu sanılıyordu. İnsanlar, ruhlarını parayla satın almak isteyenleri onların gerçek sevenleri, doğru yolda olmalarını öğütleyenleri ise can düşmanları ilan etmişti. İki yüzlülük, sahnede rolünü hiç olmadığı kadar iyi oynuyordu. Bahisler bir kere açılmıştı ve kötülüğün kaybetmeye hiç niyeti yoktu. Çetin bir savaş, durdurulması imkansız bir fırtına gibi üzerimize doğru geliyordu. Aldatmak, çalmak, hem fiziksel hem de ruhsal olarak zarar vermek, nehirler kadar derin ve karanlık sırları ortaya dökmek, kullanılmaktan çekinilmeyen hatta insanlığa haz veren kozlardan sadece birkaçıydı. İnsan hayatının kumar parası gibi harcanması fikrinin akla mantığa gelir bir tarafı yokken, şeytanın pazarında çok satanlar listesindeydi insan hayatı. Kan kırmızı akan damarlarla hayatını sürdüren insanoğlunun kalbi kömür karasından beter kararmıştı. Gözümüzü ne zaman bu kadar nefret bürüdü? Biz neyi yanlış yaptık, neden kaybettik? Hayatlarımız hala neden avuçlarımızın arasından kaymaya devam ediyor? İnsanoğlu neden daha güzel bir hayatın hayalini bile kurmaya bile korkar oldu? Sadece yaşadığımız dünya bizim ki o da ödünç. Zamanın geri akmasının mümkün olmadığını unuturken, bu dünyanın bize ödünç verildiğini bile bile neden bu riyakarlık? Dövme gibi önce akla sonra vücudun her santimine kazınması gereken gerçekler vardır; bir kere yaşam hakkımız olduğu, onun hakkını vermemiz gerektiği en önemlisidir ve bu gerçek her an hatırlanmalıdır insanın aklı ve kalbi tarafından. Siyah güllerin dikenleri ile mücadele edemeyenler, taze çiçek kokulu bahar günlerinin tadını çıkaramazlar. ‘Seni seviyorum’ diyen taraf olmaktan korkmamalıdır insanoğlu. Bir saniye öncesinin tekrarının, bir saniye sonrasının ise garantisinin olmadığı bu hayat sevinçle karşılanmalıdır. Hala nefes alıyorsak eğer, kendimizi çıkışı olmayan mezarlara koyup, üzerimize toprak atmanın anlamı nedir ki? Başka bir yerde olmaya değişmeyeceğimiz yerler, bizi pek kıymetli ama sahte şeylere değişmeyen dostlar, günün sonunda başımızı yastığa koyduğumuzda içimizde, kalbimizin en derininde hissettiğimiz sıcaklık duygusu olmalı hayatımızda... Yaşanmaya, anlatmaya ve paylaşmaya değer kılınmalı hayat. Günler ayları ve aylar da yılları kovaladığında, eğer yeteri kadar şanslıysak uzun bir hayatımız olduğunda; geri dönüp bakınca, ‘iyi ki yaşamışım’ demeliyiz ve asla ‘keşke’ ele geçirmiş olmamalı hayatımızı, çünkü her keşke bir tecrübeyi beraberinde getirir hayatımıza, dersler çıkarmayı unutmamalıyız. Eğer olurda hayatımız içinde çok yıllar barındıracak kadar uzun olmazsa ‘dolu dolu yaşamışım, iyi ki her saniyemi deli dolu geçirmişim’ demeliyiz. ‘İyi ki kararımı değiştirmişim de iyi ki o çılgınlığı yaşamışım’ demeli ve yapılacaklar listesine bir çentik daha atarak devam etmeliyiz. Siyah ya da beyaz olmaktan korkmamalıyız çünkü hayatı siyah ve beyaz yaşamış olanlar, hayatın hakkını vermiş olanlardır. Kalplerine saplanan her keskin bıçağı çıkarmış, hayatlarına sıkılan her kurşundan zarar görmüş fakat ayakta kalabilmiş kişilerdir. Grinin zehirli dünyası karşısında dimdik durmuş, asla kendilerinden ödün vermemiş, iç hesaplaşmalarını yaşarlarken oldukları gibi kalabilmiş, başkasının hayatı uğruna kendi hayatlarını değiştirmemiş insanlardır. En dibi görmüş insanlardır, hayatlarındaki en büyük kötülüğü en yakınlarından görmüş ama gerçeklerle en acı şekilde yüzleşebilmiş olanlardır. Kör bir intikam hevesi ve bencilce hırsları gözlerini kör etmemiş, tam tersi gözlerini daha da açarak büyük resmi, hayatın kendisini görmüş olanlardır. Bir şeylerin yeterince büyük, mükemmel ya da yeterli olmasıyla ilgilenmeyin, onları istediğiniz formlara siz sokun, hayatını şekillendirmekten ve hayatınızın iplerini elinizi almaktan çekinmeyin. Hayatların en güzelini kendiniz için siz yaratın. Bunu bugün hemen şimdi kendiniz için yapın. Hayatınızda bir kez olsun, ‘bunu sadece ve sadece kendim için yaptım ve mutluyum’ demenin zevkini yaşayın. Çünkü ne o anı ne de hayatınızı yaşama fırsatınızı bir daha bulamayacaksınız. Mutsuzluğu asla hoşgörü ile karşılamayın ve hayatınızı ele geçirmesine izin vermeyin. Tatlı bir meltem gelip sizi hayattan aldığında, köklerinizi toprağa sıkıca sarmış bir çınar ağacı gibi görkemli ve asla solmayacak bir hayat yaşamış olmanın dayanılmaz mutluluğunu yaşayın. Sahra Hilal Şenşar 21202700 TURK 102- 13 Ahmet KAYA İSKENDER’İN YIKAMADIKLARI İnsan için ailenin önemi yadsınamaz. İlk eğitim yuvasıdır. Anne ya da baba ilk sevgilidir. Baba çoğunlukla kahramanıdır çocuklarının. Hep ilklerini ailesiyle yaşar bir çocuk. Bu sebeplerden midir bilinmez ama çok değerlidir aile. Mesela hiç anlaşamasa bile insan kardeşiyle, hep bir yanı sever onu ya da berbat bir babası varsa insanın yine de hep bir özlem duyar ona karşı. “Şu hayatta insan en çok sevdiklerini acıtır. En derin yaralar ailede açılır, kabuk tutsa bile kanar hikaye içten içte...” demiş Elif Şafak kitabının bir bölümünde. Aslında burda söylenmek istenen var olan kan bağları yaşanmışlıklarla da birleşince görülmez bir bağ oluşturuyor aile içinde. Sonrasında bu kadar acıtmayla kalmıyor o aile birde üstüne başlıyor hayatını şekillendirmeye. Söylendiği gibi belki de gerçekten geçmişte yaşadıkları insanın gelecekte olması gereken insana dönüştürüyor ya da olmaması gereken. Baba faktörü de en önemlilerinden bir tanesi. Hikayenin karakterlerinden biri Adem, çocukluğunda içkiyi sihirli bir içecek olarak düşünürmüş çünkü nasıl kurbağa prense dönüşüyorsa içkiyi içince de babası farklı bir adama dönüşürmüş Adem’in. Bu yüzden Adem’in iki babası varmış: ayık babası ve sarhoş babası.Sanki aralarındaki fark iyi ile kötü arasındaki fark kadar netmiş bir yandan çocuklarını seven iyi baba bir diğer yandan kaşları çatık sürekli küfreden bir adam. Adem ne yazık ki hiçbir zaman geçmişiyle barışamayan bir adam olmuş ve sürekli geçmişe dönüp hatalarını, pişmanlıklarını tekrar tekrar yaşayan. Ne yazık ki babası bunun en önemli sebebi. Adem bu sebepten hiç bir zaman iyi bir baba da olamamış, kumar bağımlılığından kurtulamayan karısını aldatan mutsuz bir adam haline gelmiş. Bu da onun çocuklarını etkilemiş en başta da İskender’i. Hikayenin bu kısmı aslında ailenin insanları ne kadar etkilediğini gösteren örneklerden bir tanesi. Eğer hatalar yapılmasaydı, Adem iyi bir baba olsaydı belki de İskender büyük bir suç işlemeyecekti. Ailenin, aile için eğitimin en önemli örneklerinden bir tanesi de ataerkillik. Ataerkillik ne yazık ki Türkiye’nin göze çarpan sorunlarından. Özellikle ailenin yetiştirme şekliyle doğrudan ilgili. Ataerkilliği sorun yapan durumlardan biri kadının ataerkil toplumda ezilmesi. Ailenin bu sorunları ortaya çıkarmada rolü epey büyük çünkü yeni doğan henüz hiçbir fikri olmayan bir çocuğun fikirlerini şekillendirebiliyor, herhangi bir bilgiyi ona empoze edebiliyor. Buna örnek verirsek şiddet gören kadınlardan bir kısmı bunu kocalarının yapabileceği birşey olarak görüyorlar çünkü onlar kendilerini zayıf hissediyorlar ve hayatları boyunca ikinci sınıf insan muamelesi görmüşler. “İskender” adlı kitapta da kadın erkek eşitliğinin olması gerektiği halde eksikliğinin yaşandığı vurgulanıyor. Bunun en önemli sebeplerinden biri aile içi eğitim. Bunun en önemli örneği kitabın vurgun yeri, İskender’in annesini öldürmesi. İskender’in annesini öldürmesinin sebebi onu başka bir adamla görmesi ama ilginç olan İskender’in aynı zamanda babası Adem’in de başka bir kadınla ilişkisi var. Ama İskender annesinin başka bir kadınla ilişikisinin olmasını kaldıramıyor. Çünkü İskender’in gözünde birkadın ve erkek eşit olamaz. Çünkü ailesi, çevresi ona böyle olması gerektiğini öğretmiş. İskender bunu üstelik hiç sorgulamadan yapıyor. Yaşadığımız yüzyılda hala kadın erkek eşitliğinin sorgulanması bile kabul edilemez. Bu roman özellikle Türkiye gibi gelişmiş olduğu halde olmaması gereken hataların yaşandığı bir ülkede okutulması gereken bir kitap. Birşeyleri en azından sorgulayabilirsek bile onları değiştirebilecek güce sahibiz demektir. Kaynakça: Şafak, Elif. İskender. İstanbul: Doğan Egmont Yayıncılık Ve Yapımcılık Tic.A.Ş., 2011. NERDEYMİ Ş MUTLULUK? Hayatın her ayrıntısına dikkat eden, en minik olayda, hatta bir kelebeğin kanat çırpışına bile devasa anlamlar yükleyen biriydim ben. Günlük hayatta bu minik olaylar karşıma çıkmayacak dahi olsa, kendi kendime senaryolar yazar ve oradaki her ayrıntının nasıl hikayenin seyrini değiştirdiğini, kelebek etkisi dediğimiz o kocaman mekanizmayı nasıl çalıştırdığını irdelerdim. Fakat haliyle bir süre sonra yorgunluk, bıkkınlık yaratıyor insanda böyle düşünceler. İkincil etki olarak da uzunca bir dönem sürecek melankolik ruh halinde olurdum genellikle. Kendimden bile sıkılır ve bazen can sıkıntım öyle boyutlara ulaşırdı ki, kendi kendimi sustururdum. Bile bile mutsuzluğu seçiyordum sanki. Halbuki insanın iç dünyası sadece kendine mahsus bir saklanma yeri değil midir? Ben bana tahsil edilmiş bu zırhı adeta ellerimle parçalıyor, barınılmaz bir hale getiriyordum. (Eğer kendi kendimden de rahatsız olacaksam ben olmanın ne alamı kalır?) Tam da bunları sorguladığım bir dönemde ‘’Mutsuzluk Zamanlarında Mutluluk’’ adlı kitaba rastlamamı da hep kaderin küçük bir cilvesi olarak değerlendirmişimdir. Hayal gücümü de hayli çalıştırarak bu kitabın hayatımda neleri değiştirdiğine göz atarsam sanırım bu sefer sadece kuruntu yapmış olmam. Çünkü az önce bahsettiğim kelebek etkisi kendini ben bu kitabı okurken de gösterdi ve içimde geri dönüşü olmamak üzere çok fazla şeyi değiştirdi. Her zaman kendinden emin olan ve bu emin olma halini de her durumu bin bir farklı olasılıkla düşünmüş olmamdan alan ben, bu sefer sağlam bir kayaya toslamış olmalıydım çünkü karşımda tıpkı benim gibi kendinden asla şüphe etmemenin gururunu yaşayan başka biri vardı. Bir insan önce iç sesine kulak vermeli, haklılığını doğrulamalı. Kitabın başkahramanı da benim gibi düşünüyordu. Ama Gerhard’ın yaşantısını ve iç çekişmelerini okumaya devam ettikçe benimle benzerlik gösteren ve aslında üçüncü bir göz olarak baktığımda beni rahatsız eden bu olay hayata karşı duruşumu sorgulamama neden oldu. Artık emindim, ben bir insanın önce bir suç işleyip hapishaneye atıldığında bedava yemek veriyorlar diye sevinmesinden daha iyi bir durumda değildim. Önce kendimi düşüncelere hapsediyorum, sonra da kendimi eğlendiren en ufak bir tesadüfte aslında hayatımın ne kadar eğlenceli olduğuyla övünüyordum. Kendimi mutsuz ederken bulduğum mutluluk anları tabii ki beni uzun vadede asla mutlu etmedi. Sadece kendimi kandırdığımı anlamam neyse ki fazla uzun sürmedi. Lakin bu dönemim haliyle ruhumda ciddi yaralar bıraktı. Önceleri pek insanları yargılamadan sadece hayatımdaki etkilerine göre değerlendirirdim. En ufak bir sohbette bile konunun ne olduğuna aldırmaksızın, karşımdakinin hal ve tavırlarına bile dikkat etmeden konuştuğumuz konuyu irdelerdim örneğin. Söylediklerim hakkında da insanların tutumunu (insanlar bana anlatmaya çalışsa bile) göz ardı ederdim. Şimdilerde ise insanların neden melankolik bir ruh halinde olduğunu anlayamıyorum ve etrafımda böyle ruhlar olması beni son derece sinirlendiriyor. Negatifliklerini bana da bulaştırıyorlar gibi geliyor. Böyle insanların eninde sonunda delirip bu deliliklerini bana da yansıtmalarından korkuyorum resmen. Bir süre önce kendim de böyleyken şimdi düşüncelerimin bir başka insanda yansımasını görüp de bu tür inşalardan kaçacak delik aramam da bir garip olaylar sillesi. Kendini yalnızlaştırmanın ne kadar kolay olduğunu bildiğimden, bahsettiğim bu tür olaylarında nasıl geliştiğini ve nasıl sonuçlandığını biliyorum. Kendi mutsuzluğun için başkalarını suçlamak en kolayıdır. Sorunun sende olduğunu değil de dünya düzeninde olduğunu iddia edersin. Bunlara daha fazla katlanamayacak hale geldiğinde de Gerhard gibi işlevsiz bir birey olursun. Kendin yerine en minicik olayların senin hayatına yön vermesini izler, arada da dikkatini çeken bir şey bulursan kendini mutlu zannedersin. Fakat gerçekler bunlar değildir. Gerçeklerin farkındalığına erken varabildiğim için kendimi şanslı olarak görüyorum. Artık biliyorum ki gülümsemek için doğru an, içinde bulunduğum an. Gerhard günlük düzenin sadeliğinde sıkışıp kalmış, yapacak bir şeyler bulamayana kadar, deliliğe her gün biraz daha sürüklenmişti. Ben, günlerimin sadece sadelik ve monotonlukla dolu olmadığını biliyorum artık. Yaptığım en ufak hareketin, bütün hayatımı yeniden yazdığını değil de, hayatın karşıma çıkardığı güzelliklerin beni ve dolayısıyla benim hayatımı şekillendirdiğini görebiliyorum. Bulunduğumuz anın, içinde sıkışıp kaldığımız bir kapsül olmadığını anlamak sadece kendimizin elinde. Bunu yapmak için de harekete geçmek ya da sadece oturduğun yerden bir kitap okuyarak kendine bir adım geriden bakmak yeterli. DÜNYA CAN Bir Alman Aydının Gözünden KonstantinopolisTürk 101 dersini ikinci bloğumun konusu, Alman bir aydın olanFriedrich Schrader’in 20. yüzyılın başlarında yazmış olduğuKonstantinopel yani İstanbul’dur. Kitabı değerlendirirken yazarınhayatını ve ilgi alanları hakkında bilgi sahibi olmakta oldukçaönemli olduğunu düşünüyorum. Böylece yazarımızın İstanbul aşkını daha kolay kavrayabilir,ona bu kitabı yazdıran çevreyi dahakolay anlayabiliriz.Yazarımız Schrader Osmanisches Lloyd gazetesinde yönetici,yazar ve tam bir İstanbul Aşığıdır. Bizans ve Bizans öncesiİstanbulla ilgi makaleler okuyup yazılar yazmıştır, yani İstanbul’ugününün koşulları ile değil tüm katmanları ile seviyordur.YazarınBizansa ve Sanat Tarihine duyduğu özel ilgi ve sahip olduğu bilgibirikimi, yazarın yapılanmayı ve mimariyi dönemsel olarak değil çokdaha geniş bir yelpazede inceleyip okurlarına aktarmasınısağlamıştır. O, coğrafyaya her dönemi ile sevdalıdır. Bu açıdankitabının her satırı İstanbula duyduğu hayranlık ve aşkla doludur.Yazar kitabını sık sık dolaştığı Beyoğlu ve diğer semtlerde yaptığıröportaj derlemelerini, İstanbul üzerine yazılan denemeleri,Abdülhak Hamid’in yazdığı Merkad-ı Fatihi Ziyareti’nden aldığı gibimanzumeler eklemesi,başka insanların bakış açılarına da ışıktutarak kitabı tekdüzelikten uzaklaştırdığını düşünüyorum. Doğu dillerindeuzmanlaşmış olması yazarı, halktan biri hâline getirmiş, kültürledaha iç içe geçmesini sağlayıp hayranı olduğu şehrin yerli halkıyladaha da bütünleşmiştir. Böylece Friedrich Schrader’i halktan birihâline gelmiştir.Friedrich Schrader’in beni üslubu oldukça etkiledi. Yazarın etkileyici betimlemeleri dönemin insan portrelerini adete kalemle çizmişti.İstanbul’un o dar sokaklarını, puslu gecelerini ve ahşap evlerini gözümüzdecandırmıştır ki kendimi İstanbul’un yüz yıl önce unutulmuş o saklısahnesinde buldum. Böylece kendimi yüz yıl önce yaşamış halktan bir gibi hissettim.Yazar İstanbul’u sadece görsel olarak resmetmemiş İstanbul’uİstanbul yapan efsanelerini, türbelerini ve camiilerini de teker teker ayrı başlıklar altında toplamış, Şehzade Mustafa Camii gibi önemliyerlerin mimarisinin arkasında kalmış hikâyelerini de anlatarakyapının tarihi ile ilgili bilgi de vermiştir. İstanbul’un evliyalarınınhikayelerini kısaca anlatılmıştır. Türbeler tekerteker incelenmiştir. Bence kitap tam anlamıyla dönemin turistrehberi niteliğindedir. Çünkü İstanbul hakkında bir yabancıda merakuyandırabilecek tüm yapılara yer verilmiş ve yapıların geçmişinden debahsedilmiştir. Hatta yazar “Meraklısı İçin Notlar” bölümünü eklemişve dönemin İstanbul haberlerine kısa kısa yer vermiştir.Benim için kitabı çekici klan diğer bir öge ise kitabın yazıldıktan sonra bizim tarihimizianlatmasına rağmen çevirilmesinin yüz yıl kadar sonragerçekleşmesidir. Bu açıdan kitabı okurken tavan arasında kalmışgizli tarihimizi okuduğumuz hissine kapıldım. Çevirmene göre budurumun iki açıklaması olabilir. Bunlardan biri,Friedrich Schrader’in1918’de İngiliz İşgali yüzünden çok sevdiği İstanbul’dan kaçmakzorunda kalmış olmasıdır. İkincisi ise yazarın ölümünden sonrasiyasi görüş farklılığından dolayı kimsenin ona sahip çıkmamasıyani kitabını diğer dillere çevirtip yayınlayacak kimseninolamamasıdır.Bloğum için Friedrich Schrader’in İstanbul’unu okumayı seçmeminnedeni İstanbul’u bu seferde bir yabancının gözlerinden izlemekistememdi. Çünkü bu güne kadar hep Aşk-ı Memnu’daki Göksubetimlerini ve Çalıkuşu’ndaki Fatih anlatılarını okumuştum. Dönemgözümde hep bir yerlinin ışığıyla aydınlanmıştı. Bir Alman’ın bakışaçısıyla yüz yıl önceki İstanbul’u izlemek oldukça heyecanlıydı.Kitaptan ve yazarın hayatıdan anladığım kadarıyla da İstanbul’unher dönemde sadece yerlilerin değil yabancılarında gözbebeğiolduğudur. Verdiği önemli bilgilerden ötürü okunması gereken birkitap olduğunu düşünüyorum. Kendi tarihimizi, özellikle de önemliyapıların ardına gizlenmiş hikayelerini bir yabancıdan dinlemek oldukça etkileyiciydi. Ceren Alganatay Başka Şehir İki Hayat Kızlar soruyor adlı blog sitelesinde dolaşırken üniversite hayatına yeni başlayan insanların sıkça sordukları sorulara rastladım. Aralarında benimde kafamı oldukça kurcalayan bir soru vardı. Okumak için başka bir şehre gidersem eve mi çıkmalıydım yoksa yurtta mı kalmalıydım? Başka bir şehire gitmeyi istiyordum, ancak kalacak yer konusu benim için büyük bir problemdi. İki durumda bana cazip görünmesine karşın annem ikisine de oldukça karşıydı. Yurtta kalmak istememin en büyük nedeni arkadaşlardı. Doya doya, istediğim saate kadar arkadaşlarımla olabilecek ve oda arkadaşım başta olmak üzere yurt hayatım boyunca birçok kişiyle tanışabilecektim. Yeni insanlar tanımayı, onlarla arkadaşlık kurup zaman geçirmeyi çok sevmeme rağmen çekingen bir insan olmam nedeniyle hep insanlarla tanışmak konusunda sıkıntı yaşadım. Üniversite hayatıma başlarken de bu konuda ciddi kaygılarım vardı. O nedenle yurtta kalmanın benim için çok güzel bir fırsat olcağını düşünüyordum. Ayrıca, alışık olamadığım bir yaşam olduğu için kulağa çok heyecan verici geliyordu. Okulun içinde olacağı için ulaşım da kolay olacaktı. Yurtta kalan birkaç arkadaşımla konuştuktan sonra gerçeğin, hayal ettiğim kadar güzel ve eğlenceli olmadığının farkına vardım. Oda arkadaşı kafa dengi çıkmayan birçok kişi bu durumdan çok muzdaripti. Konuştuğum bir arkadaşım oda arkadaşının dağınıklığından şikayet ederken, bir diğeri çok ses yapmasından yakınıyordu. Tabiki herkes aynı durumu yaşamıyor ve çok iyi anlaştıkları insanlar da buluyorlardı ama ya bir yıl boyunca hiç hoşlanmadığım biriyle aynı odada kalmak zorunda olsaydım, nasıl olurdu? Hayal bile edemiyorum. Odaya gitmemek için bölümde uyumayı bile düşünebilirdim. Oda arkadaşımın alışaknlıkları da önemliydi. Mesela sigara içmeyen biri olarak, sigara içen biriyle aynı odada yaşamak biraz zor olabilirdi. Odada sigara içtiği anda odanın halini hayal bile etmek istemiyorum. Koku bütün kıyafetlerime sineceği için, durum korkunç bir hal alabilir ve bu bir kavgaya bile sebep olabilirdi. Sigara konusunu bir şekilde hallettik diyelim. Dışarıda içip gelmeye başladı ve odada sigara kullamamaya özen gösterdi. Peki ya çok dağınık bir insan olduğu için her yerden onun eşyaları çıksa nasıl olurdu? Küçücük bir alanda her yere yayılmış eşyalarını toplamak eminim beni hiç mutlu etmezdi. Her insanın özel bir alana ihtiyacı vardır, ancak bu oda arkadaşıyla kaldığım sürece hiçbir zaman sahip olamayacağım bir şey olacaktı. Oda arkadaşımın kafa dengi bir insan olduğunu ve bu problemlerin hiçbirini yaşamadığımı düşünelim. Onun dışında da yurt yaşamını bir kez daha düşünmeme neden olan sorunlar vardı. Ortak tuvaletler beni en çok düşündüren faktörlerden biri oldu. Ortak bir tuvalet kullanmak okulda ya da bir alışveriş merkezinde tuvalete gitmekten farksız olurdu. Tuvalet bir insanın özel bir alana sahip olması gereken bir yerdi ve bu özel alan yurttaki tuvaltlerde sağlanamazdı. Ayrıca hijyen konusunda da büyük sorunlar olabilirdi. Bildiğiniz gibi tuvaletten bulaşabilen birçok hastalık var. Sırf bu nedenle günlerce tuvalete gitmemezlik yapabilirdim. Bir diğeri yemekler... Her yurtta ortak mutfak tarzı bir şey olduğunu öğrendim, ancak tembel bir insan olduğumu düşünürsek ve derslerimin yoğun olacağını; o yoğunlukta yemek yapmak için uğraşacağımı hiç sanmıyorum. Bu durumda geriye iki seçenek kalıyor. Birincisi okulun yemekhanesi, ikincisi ise fast food siparişi vermek. Yemekhane değil ama fast food oldukça pahalıya patlayabilirdi. Ayrıca her hafta, haftanın üç dört günü fast food yemek, kilo açısından da kötü sonuçlara Ceren Alganatay yol açabilirdi. Çamaşır yıkama konusu bir diğer zorluk olurdu, ancak bunlar bir şekilde halledilebilirdi. Ceren Alganatay Halledilemeyecek en önemli sorun ise aile özlemi... Yıllarca aynı evde yaşadığım ve her akşam görmeye alıştığım ebeveynlerimi çok uzun bir süre boyunca göremeyecektim. Dersler yoğun olduğundan belki haftalarca evime gidemeyecek ve onlara karşı bir özlem duyacaktım. Bütün sorunların bir şekil çözümü olabilirdi ama çözümü olmayan tek sorun buydu. Yurdun zorluklarını gördükten sonra acaba eve çıkmak daha mı zekice olur diye düşünmekten kendimi alamadım. Oda arkadaşı problemim olmazdı, çünkü ev arkadaşımı kendim seçerdim. Yeni insanlarla tanışmak için çok sansım olmazdı ama evde arkadaşlarımla çok güzel zaman geçirebilirdim ve odam, yani kendime ait özel bir alanım olurdu. Dağınıklık ve sigara problem olmazdı, çünkü onun odası dağınık olurdu ve o beni ilgilendirmezdi. Sigara konusu da, balkon sayesinde çözülebilirdi ya da sigarasını kendi odasında içerdi ve sorun çözülürdü. Yurtta olan diğer bir çok zorluk halledilebilirdi. Örneğin evde tuvaleti sadece iki yada üç kişi kullanacağından temizlik sorun olmadı. Bulaşık, yemek ve çamaşır işleri ortaklaşa halledilebilirdi. Ancak aile konusuna yine bir çözüm bulmak çok mümkün olmazdı. Farklı şehirde okumak, bu konuya alışmayı gerektiriyordu. Malesef eve çıkmanın da yurtta yaşamaya göre dezavantajları vardı. Ev ne kadar kampüse yakın olsa da, ulaşım için daha çok uğraşmak, belki de bir araba edinmek gerekecekti. Evin bir çok gideri olacaktı; örneğin mutfak giderleri, su, elektrik, internet faturası... Bunları ödemek gerekecek ve belki bu giderler yurttaki masraflardan çok daha fazlasına mal olacaktı. Evin de yurdun da avantaj ve dezavantajlarını düşündüğüm zaman hangisinin daha iyi olduğuna karar vermekte oldukça zorlandım. Kabul etmeliyim ki ikisi de gözümü korkuttu. İkisinin de iyi ve kötü yönleri vardı fakat başka bir şehirde yaşayacak olsam arkadaşlarımla eve çıkmayı tercih ederdim. Bu kararı vermemde tabiki rahatıma düşkün olmamın büyük ölçüde etkisi var. Evin yurda oranla daha az problemi var ve bunlar bir şekilde halledilebilecek problemler. Ecenur Uyanık SATİRİK KAÇIŞ MANİFESTOSU Kaçmak istiyorum. Neyden kaçmak? Zorunluluklardan, sorumluluklardan, gereksiz merasimlerden, ikiyüzlülükten, bencillikten kaçmak istiyorum. Ben, doğanın bize sunduğu her şeyi karmaşıklaştırmış olmamızdan rahatsızım. Hiçbir şeyi doğal halinde bırakamama takıntımızdan, her şeye burnumuzu sokup yönetmeye çalışmamızdan, güzel olanı çirkinleştirmeye, çirkin olanı iğrençleştirmeye olan meylimizden rahatsızım. O kadar rahatsızım ki midem bulanıyor. Doğaya dönmek istiyorum. Doğanın basit düzenine, huzuruna, ilkel ama dinamik yaşam tarzına dönmek. Her şeyin birbiriyle uyum içinde olduğu ve kimsenin diğerinin işine burnunu sokmadığı, bencilliğin değil de bireyselliğin hüküm sürdüğü bir yere kaçmam gerek. Doppler insanlardan hoşlanmıyor. Ben de hoşlanmıyorum onlardan. Sanat dışında insanların yaptığı hiçbir şeyi beğenmiyorum. İnsanların kurduğu düzende her şey çok “fazla” geliyor bana. Her şey çok abartı. Doğa sade, biz de doğanın bir parçasıyız, neden biz de sade olamıyoruz? Bin yıl önceki basit yaşam tarzımızın nesini beğenemedik de teknoloji denen mereti yarattık? Esiri olacağımızı bildiğimiz bir şeyi neden var ettik? Andreas Doppler gün boyu kafasının içinde televizyonda çıkan çocuk programlarının aptal jenerik müzikleri tarafından işkence görüyorsa televizyonun insanlığa yararlı bir şey olduğunu kim iddia edebilir? Ve küçük oğlu Gregus’un televizyon saati geldiğinde fiziksel olarak uyarılma belirtileri göstermesi, yarattığımız şeylerin doğamızı alt üst edip bizi mahkûm ettiğine yeterince geçerli bir kanıt oluşturmuyor mu? Doppler diyor ki, “Benim için televizyon izlemek, insanları neden sevmediğim konusunda bir kaynak kitap okumak gibi” (52). İşte insanlar her şeyi bu şekilde çok abartıyor. Bir zamanlar ortada iyi bir amaç varsa bile, artık orada olmadığından hiç şüpheniz olmasın. İyi amaçları saptırmak konusunda insanların üstüne yoktur. Kaçabilecek bir yer de yok ki. İnsanlar ve iflah olmaz hırsları koskoca gezegende kimseye ait olmayan bir karış toprak parçası bile bırakmadı. Doppler Oslo’yu çevreleyen ormanlara gitti, fakat o ormanlarda üç günden fazla kamp kurmama yasağı var. Birileri kontrole gelse pılını pırtısını toplayıp göç etmek zorunda kalacaktı. Görüyoruz ki insanların koyduğu iflah olmaz kuralların kilometrelerce uzanan kolları orayı da sarmış. Doğa her yerde birilerinin mülkiyeti altında. Bizi var eden şey doğa, gücü bizimle kıyaslanamaz ama biz ona hükmetmeye çalışıyoruz. Daha doğrusu onu yerle bir ederek ve yok etmeye çalışarak ona hükmettiğimizi zannediyoruz. Her yer çok kalabalık. Ve gün geçtikçe daha da kalabalıklaşıyor. İnsanın sadece kendi düşünceleriyle yalnız kalacağı, her şeyden bağımsız bir hayat sürmesi imkânsız gibi bir şey. Evet, insan sosyal bir varlıktır, fakat artık öyle bir çağa geldik, öyle değişti ki her şey, insanın başka insanlarla birlikte yaşaması gerektiği gerçeği bile pek geçerli gelmiyor bana. İlla bir canlıyla sürdürmem gerekiyorsa yaşamımı, dürüst olmam gerekirse bu canlının bir hayvan olmasını tercih ederim. Hayvanlar en iyi yoldaştır. İnsanların anlamadığını onlar anlar, hisseder, onların içindeki iyilik saf bir iyiliktir. Ama insan insana iyilikten çok kötülük ediyor artık. Herkes kendi çıkarının peşinde diğerlerini ezip geçmeye çalışıyor. Hobbes’un dediği gibi, “İnsan insanın kurdudur”. Doppler de insanlardan kaçmak için ormana yerleşiyor fakat orada da kurtulamıyor insanlardan. O onları orada istemiyor, ama insanlar kendi istediklerini yapma konusunda o kadar ısrarcılar ve bir o kadar da düşüncesizler ki, Doppler’i yalnız bırakmaları gerektiğini anlamıyorlar hiçbir zaman. En sonunda başka ormanlara göç etmek zorunda kalıyor Doppler geyiğiyle beraber. Geyik Bongo, Doppler için duygu, düşünce ve deneyimlerini paylaşabileceği ve asla yargılanmayacağını bildiği bir yoldaş gibi. Onunla birlikte yaşamak bir insanla birlikte yaşamakla aynı şey değil. Bongo, Doppler’in sığındığı doğanın ve basit yaşam tarzının vücut bulmuş bir simgesi adeta. Evet, insanlar binlerce yıl süregelen bir çaba sonucunda bir düzen kurmuşlar kendilerine, tabi kendi çıkarlarına hizmet edecek bir şeyi yapmalarını engelleyen her şeyi -­‐ne kadar gerekli ve dünya düzeninin bir parçası olursa olsun-­‐ yakıp yıkarak iflah olmaz kişisel amaçlarına ulaşmalarını sağladıkları bir düzene düzen denilebilirse… Ve bu düzeni değiştirebilmek ne Doppler’in ne de onun gibilerin elinde, onlar da bunu biliyorlar. İşte bu yüzden geriye kalan tek çare kaçmak. Ve orman... KAYNAKÇA Loe, Erlend. Doppler. İstanbul: Yapı Kredi Yayınları, 2016. Enise Kartal GÖZLERİNİ “SIMSIKI” AÇ Dünyada bitmeyen bir koşuşturmaca hâkim. İnsanlar her gün sabah kalkıp işlerine, okullarına gidip akşamına evlerine geri dönüyorlar ve rutin bir şekilde bu her gün devam ediyor; “aptal kutusu” olduğunu kabul edip çılgıncasına izlemeye devam ettikleri televizyonları ise yalnızca haber saatlerinde izlemeye fırsat bulabiliyorlar genellikle. Ve akşamları izleyip sindirdikleri haberler uykuları boyunca yer ediyor zihinlerine, ertesi gün duyduklarıyla –bilinç altına yer edinen, katılmasalar dahi sahip oldukları fikirlerle- devam ediyorlar hayatlarına. Habercilik, gazetecilik dünyanın en kritik meslekleri bence. Çünkü haberi aktaran insanlar hangi dili ya da hangi psikolojik yönetim biçimini kullanırsa okuyucular veya izleyiciler buna göre günlük hayata dair düşüncelerini şekillendiriyor ve buna göre insanlarla ideolojik tartışmalara giriyor; buna göre günlerini yaşıyorlar ta ki bir sonraki habere kadar. Sonrasında aynı rutin devam ediyor, akşam zihinlerine giren hayatı yorumlama biçimi ertesi günkü konuşmalarını oluşturuyor insanların. Evet, bu durumda haber yapan insanlar çok büyük rol oynuyor. Bu yüzden ben hep çok ilgilenmişimdir habercilikle. Hep merak etmişimdir gazeteciler nasıl haber buluyor, bunları nasıl yazıyorlar diye. Birkaç yıl önce televizyonda The Newsroom diye bir diziye denk gelmiştim ve çok ilgimi çekmişti. Çünkü bir kanalın haber yapma aşamalarını anlatıyordu dizi, senarist ve oyuncu kadrosu o kadar mükemmeldi ki insanı sıkmadan konunun içine alıyordu. O diziyi izlerken gördüğüm şeyler beni o kadar etkilemişti ki dünyaya karşı yeni bir bakış açısı kazanmış, insanların haber yaparken yaşadıkları ve yaptıkları şeyleri gördükçe gözüm açılmıştı. Bu diziden sonra üzerinde düşünmeye başlamıştım artık haberciliğin ve dili kullanım biçiminin insanları nasıl etkileyebileceğinin ve manipüle edebileceğinin. Türk televizyon kanallarına bakılırsa bu bahsettiğim çok açık bir biçimde görülebilir diye düşünüyorum; her kanalın aynı haberi anlatma şekli öylesine farklı ki. Aslında evet hepsi aynı olayı anlatıyor fakat nesnellik bitip de iş yoruma gelince hepsi insanların bu konuda nasıl düşünmelerini istiyorlarsa öyle konuşuyorlar. Belli bir zaman zarfında (mesela birkaç haftalığına) insanların aklına hangi algının yerleşmesini istiyorlarsa ülkeyle, dünyayla veya herhangi bir şeyle ilgili; bunu göz önüne alarak haber yapıyorlar. Bunu yapmak içinse olayın temel hatlarını sabit tutup geri kalan kısmını tamamen kendi yorumlarına açıyorlar ve ne etki vermesini istiyorlarsa ona göre küçük yalanlar serpiştiriyorlar yazılarına. Bu bahsettiğim Umberto Eco’nun Sıfır Sayı’sında öylesine gözler önüne serilmiş ki okurken haberciliğin gücüyle ilgili yeniden bir aydınlanma yaşadım ve notlar aldım. Bahsedilen şeylerden bazıları bilinmesi çok önemli şeyler bence. Mesela “Kurnazlık önce sıradan bir görüşü, sonra daha mantıklı ve gazetecininkine yakın ikinci görüşü tırnak içine almakta yatar. Böyle olunca okur iki bakış açısından da haberdar olduğu izlenimine kapılır ama aslında ikna edici olanı kabullenmeye yöneltilmiştir.” Kabullenmeye yöneltilmek… Dünya basınında yapılan şey de tam olarak bu. Gerçekten yıllardır haberler bu şekilde yapılıyor ve biz de bunca zamandır bu şekilde bir şeyleri öğreniyor, ideolojimizi oluşturuyor, yaşam tarzımızı şekillendiriyoruz. Bu konuyla ilgili bir şeyler öğrenmekle ilgilenen biri olarak bu kesit çok hoşuma gitmişti ve kitap bana bu konuda çok faydalı oldu. Bir kez daha anladım ki haber izlemek veya okumak günümüzde yapıldığı gibi basit bir şey değil, doğru haberi bulup öğrenmek için iyi araştırmaların yapılması ve bu araştırmaya rağmen haberi olduğu gibi kabul etmek yerine özgünce kendi yorumlarımızı ekleyebilmemiz gerekiyor. Bunun gözler önüne serilmesinde yazarın kitabı birinci kişi ağzından yazmış olmasının etkisi çok büyük çünkü duygular çok samimi ifade edilmiş ve okuyucu bu yüzden durumu rahatça kavrayabiliyor. Sonuç olarak denilebilir ki dili kullanış biçiminin hayatımızdaki yeri çok büyük, hayal ettiğimizden de fazla. Özellikle kitle iletişim araçlarının ve sosyal medyanın kapsamının genişliğine bakacak olursak, günümüzde bu konuya bilhassa dikkat edilmesi gerektiğinin altını çizmek çok yerinde olur. Bu yüzden halkı manipüle etmeye çalışan habercilere pabuç bırakmamalı, gündemi takip etme konusunda bilinçlenmeli ve bu bilinci herkese yansıtarak dünyaya yayılmasını sağlamalıyız. Böylece en azından doğruluk bakımından daha temiz bir dünyada yaşama şansını elde etmiş oluruz. Kaynakça Eco, Umberto. Sıfır Sayı İstanbul: Doğan Kitap, 2015. Baskı. Deniz Karaytuğ Kendimle Birtakım Hesaplaşmalar “... Hesaplaşma zamanı geldi. Artık kendimizi toplamak zorundayız.” -Benlik Üzerine Denemeler, Virginia Woolf (119) İnsan yaşadığı şeyleri anlamlandırmak için geçmişi kullanıyor sanırım. Aklıma gelen en basit örnek başıma olumsuz ne gelse tokat gibi yapıştırılan, her duyuşumda kusma isteği veren “Sen neleri atlatmadın ki?” sorusu. Bir şeyleri “atlatırken” daha sonra gelecekler için bir anlaşma imzalatmadı kimse bana, demek geliyor içimden; istemiyorum, atlatmayacağım işte. Ama insanın mücadeleyi bırakmamak gibi –neredeyse şuursuz denebilecek– bir içgüdüsü var, bir gün bıktıracağını düşündüğüm. Her sefer başka bir parçamın yorulduğunu hissediyorum, mütemadiyen ölen beyin hücreleri gibi; birer birer eksiliyorlar ama büyük resim gayet düzgün işliyor gibi durduğu için görmezden, bilmezden gelebiliyorum olanları. Dağıldığımı hissediyorum, yavaş yavaş ve parça parça. Yalnızca çektiğim her acıda değil üstelik, her karmaşada; iyi ya da kötü veya aynı anda ikisini ya da ikisi gibi hissettiğimde… Her arada kalışımda ruhumu üçle, beşle, yediyle yetinmeyip milyonlarca parçaya bölüyorum sanki istemeden. Bir çeşit paralel evrenler teorisi gibi hissediyorum kendimi, bir “kendimler” teorisinden ibaretim âdeta. İnsanlar bir şeyler olduğumu iddia ediyor, söylüyor; insanların zihninde milyonlarca ben var, ben her ne isem. Onlar kendi kendilerine göre bir ben anlatıyorlar bana, her dinleyişimde başka bir hikâye duyuyorum ve her sefer zihnim daha çok bulanıyor. Kendimi anlayayım, bulayım derken kendimden uzaklaşıyorum; kendimi kaybediyorum. Parçalar, gaipten gelen sesleri takip ederek kaybolan çocuklar gibi dağılıyor zihnimin ormanına. İnsan geçmişe bakarak ilerliyor –ya da en azından ilerlemeye çalışıyor– diyorum ya, ben de bazen geçmişin sınırlarına sığdırmaya çalışıyorum sanki geleceği. Başkalarının acılarımı küçümsemesine sinirlenmeme rağmen ben de yapıyorum neredeyse aynı şeyi. Geçmişte yaşayıp fark etmeden kendime çıta edindiğim tüm duygularımı; sevincimi, sevgimi, canımın acısını yetersiz ilan ediyorum. Bunla yetinmeyip bir de geçmişi içimde tekrar tekrar yaşıyorum, yansıma hislerle devam ediyorum hayata; camlardan yansıyan birer ışık hüzmesi gibi, canlardan yansıyan her parçam etrafa saçılıyor adeta. Bir an geliyor, bir parça gözümü alıyor. “…bir ışık; parlak, acayip, anlaşılmaz. Bir an ne olduğunu tanımlayamıyorum.”, galiba bu o “sağı solu belli olmayan fevri ‘kendi’” (Woolf 119). Ormanlarımda ufak bir alev parlatıyor ve sanki her yer kararıyor. Ben de yanmak istiyorum, diye düşünüyorum; bunu gerekli görüyorum çünkü –yeniden demeye dilim varmıyor– sonunda bir şekilde kendim olabilmek için baştan başlamam, tüm dünyamla birlikte yanıp küllerimden doğmam lazım. Böyle bir ruh durumunda yoğunlaşmışken birden bir patlama oluyor: O küçük alev, yansımalarımdan aldığı güçle isyan ediyor. Sonrasındaysa, sanki o bir anlık körlük uzun zamandır uyurgezer gibi ilerlediğimi anlamamı sağlıyor. Çevreme bakınıyorum zihnimin içinde, her “kendim” şaşkın; yok oluyorlar yavaşça. Hep beraber yalnızlaşıyoruz. Woolf’un dediği gibi bir hâldeyiz, “Her şeyimiz tamam. Şimdi düşünüp taşınma zamanı.” (119). Durup düşünüyorum ben de. Geçmişle geleceği bir arada izliyorum sanki bir an için, yaşıyor olduğum anlara baktığımı neden sonra fark ediyorum. Woolf gibi göz gezdiriyorum tüm parçalarıma, hangisiyle yola devam etmem gerektiğini anlamaya çalışıyorum; hayatın hep bir seçim yapma durumunda ilerlediğini düşünerek. “Güne kazandırılan bir sürü güzellik oldu”, diyor Woolf, “Öte yandan ortadan kaybolma ve bireyin ölümü vardı.” (120). Bir aydınlık bir karanlık diye giden, kendi içinde görünmez bir düzeni olan bir keşmekeş… Hayat belki de bundan ibaret, diyor kenarda kıvrılıp yatmış bir “kendim”; zamanlaması, ancak düşünmeyi bıraktığım an adını bulabildiğim bir şarkıyı anımsatıyor. Uzun zamandan sonra ilk defa “…geçmişe değil de geleceğe bağlı hissediyorum.” (Woolf 119), en azından sınırlarımı silebiliyorum, zamanla kendi kendilerini oluşturacaklarının tam bilincinde. Öğreniyorum galiba zamanla. Bazen de durmayı öğreniyorum, düşünmeden ve hatta öğrenmeden durmayı. Anın tadını çıkarıp karanlığı ve aydınlığı bir arada yakalamayı... Hoşuma gidiyor anlık bilinç kayıpları. Parçalanmış bütünlüğümü benimsiyorum zamanla; kendimle yine, yeniden tanışıyorum denk geldiğim her yeni parçada. Tam o anda Woolf’un sözlerini hissediyorum ve “…o ana kadar sessiz kalan beden, şarkısına başlıyor.” (119). Bu noktada “ruhumda hissediyorum” diyemeyişim hoşuma gidiyor, vardığım yerde ruhumu hissetmiyorum çünkü ama bu sefer kötü bir anlamda değil de onu tatile göndermişim gibi. Hayat böyle daha basit oluyor gibi geliyor zaman zaman –“…bir bardak şarap, arkasından bir fincan kahve, sonra yatağa…”– ve dinginleşen zihnim bedenime tutununca yatağa gidiyorum. Uykuya dalarken tekrarlıyorum tüm parçalarıma: “Gidin başımdan artık. İşiniz bitti. Sizi azat ediyorum.”(120). İyi geceler. Kaynak: Woolf, Virginia. “Sussex’te Bir Akşam: Bir Arabada Derin Düşünceler”. Benlik Üzerine Denemeler. İstanbul: Ayrıntı Yayınları. 2017. 117-120. Batuhan Araslı21400963 Turk 101-20Başak Berna Cordan5-216/12/2014 Araslı 1BENCİLLİĞİ YENMEKDönüşüm, Franz Kafka'nın 1915'te yayımlanan bir öykü kitabı. Dönüşüm'de Kafka bize Gregor Samsa'nın bir gün sabah uyandığında kendini bir böceğe dönüşmüş olarak bulmasını ve sonrasında ölümüne kadar geçen kısa süreci anlatıyor. Ailesinin geçimini sağlamak için yorucu bir işte çalışan Gregor'un sadece bedensel olarak bir böceğe dönüşmesi ve sonrasında aile bireylerinin ve diğer insanların ona karşı tutumunun ne kadar bencilce ve tiksinti dolu olarak değiştiği kitapta çarpıcı bir şekilde anlatılıyor. Samsa'nın değişen tarafı sadece bedeni olsa da aile bireyleri başta olmak üzere diğer insanların ona karşı değişen tavırları ile Kafka bizlere insanların ne denli bencil varlıklar olduklarını gösteriyor.Her ne kadar Dönüşüm'de gerçek hayatta karşılaşılması imkânsız bir durumdan bahsedilse de aslında aynı durum gerçek hayatta karşılaşılması hiçbir insan için çok da uzak olmayan bir durum gibi düşünülebilir. Elbette bir sabah kalktığımızda kendimizi bir böceğe dönüşmüş olarak bulamayız; ancak bir anlık dalgınlık sonucu gerçekleşen trafik kazaları, elimizde olmayan sebeplerle başımıza her an gelebilecek kazalar ve hastalıklar gibi birçok olay sonucu hepimiz bir gün uyandığımızda eski yaşantımızdan çok farklı bir yaşam sürmek zorunda kalabiliriz ve eski yaşantımız için oldukça sıradan sayılabilecek birçok şeyi yapamayacak durumda olabiliriz. Gregor Samsa'nın ilk uyandığı gün kapısını açamaması gibi biz de her gün kolaylıkla yapabildiğimiz şeyleriyapamayabiliriz ve bu durumda Samsa'nın maruz kaldığı muamele ile karşı karşıya kalmamız da çok uzak bir ihtimal olmaz. Her ne kadar biz hâlâ aynı biz olsak da bedenimiz, kabiliyetlerimiz ve başka insanlara sağlayabileceğimiz faydalar iyice kısıtlanmış olacaktır. Sonrasında ise diğer insanlarAraslı 2zamanla bizi hâlâ aynı biz olarak görmemeye başlar; sadece biz hâlâ aynı biz olduğumuzun farkındaoluruz.İnsan tam anlamıyla bencil bir varlıktır. İnsanların kendi aralarında bencil olarak nitelendirdiği kişiler sadece “daha bencil” olanlardır. Her insanın yaptığı en az bencillik içeren davranış olarak nitelendirilebilecek iyilik yapma bile aslında karşılık beklenmeden yapılıyormuş gibi görünse de bir şekilde karşılık beklenerek yapılır. Gerek dini inanışlar gereği sonunda ödüllendirilme beklenmesi, gerek iyilik yapılan insandan daha sonra iyilik yapmasının beklenmesi veya sadece vicdanlarımızın rahatlatılması ve kendimizi iyi hissetmemiz amacıyla yapılır aslında tüm bu iyilikler. Son durum, yani içsel rahatlama amacıyla iyilik yapma durumu, belki de en az bencilce olanıdır; çünkü iyilik yapma olayı öncesi vicdanımızın bizi harekete geçirecek şekilde kötühissettirmesi aslında insanca diye nitelendirebileceğimiz değerli bir olgudur. Ne yazık ki her zaman ve her durumda insana yol gösteren vicdana çok az kişi sahiptir. Kısacası insanlar bencil varlıklardırve yalnızca az sayıda olan kısmı daha az bencil olmalarını sağlayacak, işler durumdaki bir vicdana sahiptir. İşte bu yüzden insanlar için çevresindeki insanlar yalnızca sahip oldukları unvanlar ve onlara faydalı olma dereceleridir genellikle. Bu nedenle bir gece ansızın çeşitli yetilerimizi kaybetmiş olarak ya da dış görüntümüz insanları bir şekilde rahatsız edecek şekilde uyandığımızda biz hâlâ eski biz olsak da çevremizdeki insanlar için eski bizden bambaşka bir biz oluruz; çünkü onlar için biz işe yaradığımız ve onlara fayda sağladığımız kimliğimiziz, onlara fayda sağlamadığımız zaman yalnızca onlar için bir yük anlamına geliriz.Peki, insan gerçekten de bencillik kavramı kapsamında düşünüldüğünde bu kadar nefret edilesi bir varlık mı? Elbette ki değil, her canlı gibi insan da bir şekilde hayatta kalma çabası gösteriyor ve bu çabanın doğal sonucu olarak bencil davranması aslında gereklilik oluyor; ancak medeniyet geliştikçe bu bencillik gereklilik olmaktan gitgide uzaklaşıyor. Bencillik duygusunun Araslı 3körelmesi de modern zaman Fransız İhtilali gibi bir hareketle oluşabilir. 1789'da nasıl insancıl duygular olan bağımsızlık, özgürlük gibi duygular önem kazandıysa ve olağanüstü güçlere sahip biryöneticinin varlığına gereklilik köreldiyse, modern zaman devrimi ile de “insancıllık” önem kazanabilir. Bu durumun Fransız İhtilali'nden farkı ise her insanın içinde zamanla gerçekleşecek bir devrim olmasıdır. İşte o zaman ihtiyacımızın gitgide azaldığı bencillikten uzaklaşabilir ve insanlara işe yararlılıkları ölçüsünde değil de yalnızca insan oldukları için değer verilen bir dünyada yaşayabiliriz.KAYNAKÇA Kafka, Franz. Dönüşüm. 33. Baskı. İstanbul: Can Yayınları, 2012.Selime Selay SARIYILDIZ 21903173 ESKİ EVİN HİSSETTİRDİKLERİ Taşınalı birkaç ay olmuştu, yavaş yavaş alışıyordum yeni evin hallerine. Yatağımın cam kenarında olmamasına ama yine de her sabah güneşin bütün sıcaklığı ile yüzüme vurmasına alışıyordum. Sonuçta insan bir şekilde her şeye alışıyor. Yine güneşin yüzüme vurmasıyla uyandım. Eski evimizden kalan eşyaları almam gerekiyordu. Kahvaltımı yaptım, hazırlandım, çantama kitaplığımdan bakmadan bir kitap atıp çıktım evden. Eski evimize vardığımda nedense yorgunluk çökmüştü üzerime. Odama geçip kendimi yatağımın üzerine attım, acele ile çantama attığım kitabımı çıkardım. Mehmet Can Doğan’ın ‘Camekân’ isimli şiir kitabı. Bu kitabı satın aldığımı bile hatırlamıyordum. Merakla sayfalarını karıştırdım. Şiirlere göz atarken bir tanesi çok ilgimi çekti. İsmi ’Evlere Servis Yapılır’ idi. Şiirin satırlarına şöyle bir göz gezdirdiğimde ‘Başka bir el başka bir göz değmiş gibi’ (Doğan, 2017 s. 23) cümlesi beni çok etkiledi. Evin içinde kalan eşyaları incelemeye başladım. Neredeyse hiçbir eşyayı götürmememize rağmen sanki değişmişti eşyalar, eskisi gibi değillerdi artık. O ana kadar pek dikkat etmemiştim buna, gözüme farklı gözüktüler. Ne kadar çok anım vardı bu evde ama bu anılara rağmen bir gariplik hakimdi eve. Sanırım bu garipliğin kaynağı artık benim büyümüş olmamdı. Belki de ev de benimle beraber büyümüş, değişmişti. Tam tamına 17 yılımı bu evde
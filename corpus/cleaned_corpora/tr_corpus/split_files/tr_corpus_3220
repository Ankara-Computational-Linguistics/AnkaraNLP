Korkutacak, üzecek, sevindirecek, pişman bile edecektir. En şaşırtıcı tarafı ise, zihnin bunları kusursuzca, bizi inandıracak şekilde yapacak olmasıdır. Zihnimizin bu davranışları, onun dış ortama ve duyulara bağımlı olmadığını, gücünün biz uyurken azalmayıp, tam tersine, dışarı fışkırdığını kanıtlayacaktır. Hiç yorulmayan bir düşünme makinesi... Biz onu dinlendirmeye çalışsak bile, bize fark ettirmeden, sessiz bir şekilde düşünmeye devam ediyor. İnsanın uyurken harcadığı zamanı fırsat bilip, beş duyudan kaçıp, sınırlandırılmadan, özgürce düşünüyor. Bunu yaparken de bizleri hayrete düşürmeyi ihmal etmiyor, tabii ki. Bir de upuzun bir yıldız yolu vardır bu evrenimizin içinde. Bulunduğumuz andan başlayıp, geleceğe kadar uzanan bir yıldız patikası... Bu yolun tam olarak nereye gittiğini bilemesek de, içimizdeki o düşünme dürtüsü, biz bu yolda adımlar attıkça, yolun nereye gittiğini hayal ettirir bizlere. Zihin, istediğimiz şekilde düşünmemize izin verecek kadar cömert davranır. Geleceği düşünerek kaygılanabilir, ya da korkabiliriz. Zihnin gücünün, bizi gerçekleşip gerçekleşmeyeceği bile belli olmayan olaylarla rahatsız ettiğine tanıklık ederiz. Ancak her zaman, mutlu olacağımız anları, rahatlayacağımız zamanları da düşünebiliriz. Üstümüzdeki yükün kalktığını, o bahsettiğim geminin bir limana yanaştığını ve huzura erdiğini aklımızdan geçirebiliriz. Başak dolu bir tarlada elimizi ekinlere narince dokundurduğumuzu düşünebiliriz. İşte bu zamanlarda, yaşam kaynağımız olan hayalleri ve umutları oluştururuz. Zihnimizi doğru kullandığımızda, patikada attığımız adımların daha sağlamlaştığını, cesaretlendiğimizi, umut ve hayallerin şu an yaşadığımız ana dönüştüğünü görürüz. Geleceği düşünerek, o samanyolunu keşfetmiş oluruz ve düşüncelerin, geleceği, şimdiye dönüştürdüğünü şaşkınlıkla izleriz. Zihin, bu sefer de şimdiyi gelecekle bağlamış olur. Kısacası, evren sadece yukarda bulunan, güzelliği bizi büyüleyen bir uzaydan ibaret değildir. Bu uzaya benzeyen, ve içimizde saklanan bir parçası daha vardır bu çarpıcı sistemin. Zihnin gök cisimlerini keşfedebilmek, hayattaki bağlantısallığı anlayabilmek için tek bir eylemi gerçekleştirmemiz yeterli olacaktır. Düşündükçe, teker teker bireysel evrenimizin yapıtaşlarını fark edeceğiz ve zihnin şekil verici gücünün, geçmişi, şimdiyi ve geleceği nasıl bağladığını anlayacağız. Onun inandırma yeteneğini ve bizi nasıl hayata bağladığını fark edeceğiz. Gücünün, dış dünyaya bağlı olmadığını göreceğiz. İşte bütün bu keşifleri yapmak için, Düşünen Adam gibi, bir köşeye oturup azıcık kafa yormamız yeterli olacak. Özen Ayşe ÖZBASA An Tutulması Hayatımda gücüne inandığım sayılı şey vardır. Bunlardan birisidir fotoğraf. Hatta üstünde en çok konuşacağım, severek konuşacağım, üzülerek konuşacağım yegâne şeydir. En net hatırladığım mekânları, var olduğumu hatırlayamadığım zamanları gösterir bana. İyisiyle ve kötüsüyle yanımda kimler varmış, nerelerdeymişim, ne kadar mutluymuşum hepsini görürüm. Çoğu zaman renkli hâlde bulunan bu görsel hatırlatıcılar sayesinde ben de bazen siyah beyaz formata dönüşürüm, bazen de çok fazla ışık saçarım, içim içime sığmaz. Babam, küçüklüğünden beri çok hevesliymiş fotoğraf çekmeye. Bu iş profesyonel boyutlara ulaşmasa da, elinden geldiğince fotoğraf çekmiş. Doğayı çekmeyi sevmemiş pek, bizleri çekmiş daha çok. Tatillerde de zaman zaman kendi fotoğrafını çektirmiş. Çok güzel bir arşiv bırakmış ablamla bana. Böyle şeylerin ebeveynden doğrudan çocuğa geçme oranı yüzde kaçtır, bilmiyorum. Açıkçası araştırmak da istemiyorum. Çünkü ben de çok severim bir anıyı ellerimde somutlaştırmayı, zira öyle bir zaman geliyor ki, geriye kalan tek şey fotoğraf oluyor. Böyle zamanlarda, kızmalı mıyım o fotoğraflara, o anın tekrarının olmayacağını bana hatırlattıkları için? Yoksa onlara sahip olduğum için kendimi aşırı şanslı sayıp o fotoğrafları özenle saklamalı mıyım? Geçenlerde elime aldığım bir albüm, geçmişimi düşündürdü bana, maalesef bununla da kalmadı. O anımı sorguladım ve de geleceğimi. Lise son sınıfta bir albüm hazırlığına girmişti okul, bir stüdyoya gitmiştik beraber. Ailemi de çağırmıştım, çünkü bu ileride hatırlayacağım en güzel anılardan biri olacaktı. Biliyordum. Fotoğraflar çıktığında, hepsine uzun uzun baktım. Hiçbir şeyin fotoğraftaki kadar uzun süre kalmayacağını düşünmüştüm kendi kendime. Biliyormuşum. Çok kısa zamanda değişen çok büyük şeylere alışmak zorunda kaldım. O fotoğraf şimdi çok farklı anlam kazandı gözümde. Bundan sonra ne olacağını ise bilmiyorum. Güzel anlarımın fotoğraflarını çekmeye devam ediyorum. Telefonda fotoğraf çektikten sonra bile fotoğrafları bir şekilde çıkarttırmaya bakıyorum, şipşak makineler kullanıyorum. Çünkü bir şeylerin silinme ihtimali, yok olma ihtimali bile beni bir süre üzüyor. Fotoğrafların en sevdiğim yanı da bu aslında. Hafızamda soyut kalacak şeye dokunabilmek bana bir ayrıcalık gibi geliyor. Kızdığım da oluyor elbette, fotoğraftaki enstantanenin bir daha gerçekleşmeyeceğini bilmek bana ağır geliyor. Bu yüzden iyisiyle kötüsüyle kendimi daha canlı hissettiriyor. Eğer zorunluluktan gittiğim toplu bir yemekten bahsetmiyorsak, fotoğraflarda içten gülümsemeyi severim. Çünkü bilirim, insan sevdiği insanlarla beraberse bir şekilde güler, en mutsuz hallerinde olan iki kişi bile anlık da olsa güler, gülünecek bir şey bulur. Ben de bu anların ölümsüzleşmesini seviyorum işte. Şu an, çeşitli sebeplerden görüşemediğim insanlarla olan fotoğraflarıma bakarken dahi gülümsemem bu yüzdendir. Yaşanan her şey iyi ya da kötü bir tecrübedir, yaşanan şeylerin de bana göre unutulmaması gerekir. Bana bunu hatırlatan fotoğraflara da bu sebeple bir şeyler borçlu olduğumu düşünürüm. Acil bir durum halinde, odamdan kurtaracağım şeyleri sorgularım, her an her şey olabilir denir çünkü. Fotoğraflarla kafayı bozmuş bir insan gibi görünmek istemem ancak ben fotoğraf albümlerimin olduğu kutuyu önceliğim olarak görüyorum. Çünkü bütün deneyimleri, acıları, hatta dünyanın en büyük mutluluğunu bile üzerinde görebileceğimiz bu kâğıtlar sayesinde çok şey öğrendim. Fotoğrafın donup kalan bir andan oluşması, senelerce aynı kalması ancak ona her baktığımızda bakış açımızın değişmesi oldukça garip değil midir? Bana verdiği en büyük derslerden biri budur aslında, insan değişir. Evet, ağaçlar yaprak döker, çiçekler açar ama en çok insan değişir. Zihnimde an tutulması yaşanmasını sağlayan bu kâğıt parçaları insanı sandığından daha çok değiştirir ya da en azından ben o şekilde gözlemledim. Ancak dilerim, bu hevesimi kaybetmem. İleride yanımda kim varsa gösterebileceğim, güzel dondurulmuş anılarım olur, yalnız kaldığım zamanlarda da zihnimin en dibinde kalmış anıları canlandırma fırsatı bulabilirim. Çünkü fotoğrafları, beni zaman zaman üzen, ancak çoğu zaman benimle oldukları için çok memnun olduğum arkadaşlarım olarak görüyorum ve göreceğim. UMUT DÜNYASIÇivisi Çıkmış Dünya, tarih konulu romanlarıyla tanınan Lübnan asıllı yazar AminMaalouf tarafından yazılmıştır. Bu kitabında yazar, kendi çizgisinin dışında konularadeğinmiştir. Bir taraftan doğal kaynakların tükenmesi, küresel iklim değişiklikleri ve felaketlerikonu alırken bir taraftan da çıkarcı politikaların ve uygulamaların dünya ekonomisine veinsanlığa etkilerine odaklanmıştır. Eleştirilerini her kesime yapmıştır. Amerika, Asya veAvrupa’nın yanı sıra Türkiye’den de bahsetmiştir.Maalouf, artık eski değerlerin kaybolduğunu ve çıkarcı bakış açısının, insanlığı çığrındançıkarmaya başladığını örneklerle açıklıyor. Bir zamanlar egemen görüş olan komünizminyıkılmasından sonra doğan kapitalizmin de kayıplar vermeye başladığının ve idealizmin ikinciplana atılmasının, medeniyetleri kutuplara ayırdığına değinerek; çözüm aranacak sürenin deiyice daraldığından bahsediyor. Yazar, bunu kitabında şöyle açıklıyor: “Bu kitabı yazmamdakiamaç, (…) geç kalındığını, ama çok geç kalınmadığını söylemek. Çöküşü ve gerilemeyiönlemek amacıyla bütün gücümüzle harekete geçmemenin bir intihar, bir suç olduğunusöylemek.”Amin Maalouf iyi bir noktaya parmak basmış. “Çivisi çıkmış” bu dünyada umudunuyitirmeyen bizleriz; ama tüm yanlışlarını görüp hiçbir şey yapmayan ve televizyonda yaptıklarınıonaylamadığımız kimselere en fazla küfür eden de bizleriz. Yani bir yandan birçok şey için geçkalındığının farkındayız; ama bir yandan da umut tohumları yeşermeye devam ediyor içimizde.Yapabildiğimiz belki de yegâne şey: “Belki” demek. Elbette, Maalouf’un bu sözlerini okurken söylediklerini kendi ülkemle bağdaştırmadanedemedim. Onun bahsettiği “çivisi çıkmışlık durumu” bizim ülkemizde de gayet rahat birşekilde gözlemlenebilir. Kimlik belirsizliği içinde takım tutar gibi desteklenen ideolojiler vetoplumumuzun temelini oluşturan değerlerimiz de yavaş yavaş kaybolmaya yüz tutmuşdurumda. Artık ekonomik, kültürel, siyasi yani aklınıza gelebilecek her alanda bir uzlaşmayavarmamız gerekirken uzlaşma konusunda bile bir uzlaşıya varamıyoruz ve ne yazık kikutuplaşma gittikçe artıyor. Kendi içindeki sorunlarını çözemeyen toplumlar, bırakın dünyayıdaha iyi bir yer yapmayı, kendi halklarını bile geliştiremezler.Daha önceden belirttiğim gibi yazar, Türkiye’ye de değinmiştir, özellikle de Atatürk’e.Dinin bir amaç olmaktan çıkıp bir araç olarak kullanılmasını eleştiriyor. Bu yüzden yönetimin;en dindar olanın değil, amaçlarının halkınkiyle paralel olanın elinde olacağını vurguluyor. Tamda Atatürk’ün bahsedildiği nokta bu. Ayrıca Maalouf, ülkeyi Batılılaştırmak isteyen Atatürk’ünkimseyle zıt düşmediğini ve toplumun desteğini aldığını söylüyor. Çünkü; savaştan sonra o, neAvrupalılarla çatıştı ne de kendi halkıyla. Yazar bunu şöyle açıklıyor: "O, bir yerli olarak değil,diğer herkesle eşit bir insan olarak saygı görmek adına mücadele etmiştir ve halkına haysiyetinigeri vermiştir." Elbette, bunları okuduktan sonra Atam’la gurur duymadan edemedim.Kitapta maneviyata da vurgu yapılmış. Arap dünyasında maneviyatın yerini yobazlığınaldığını, Batı’da ise maneviyatın, insanları manipüle etme aracı olarak kullanılması sonucu çıkanolumsuzluklardan ve bundan ötürü doğan çıkarcı politikalar örneklerle eleştiriliyor. Mesela,Abbasiler döneminde Kur’an üzerine tartışmalar yapılabilirken bugün birçok Arap ülkesindebunun cezasının ölüm olduğu bir gerçek. Ülkemizde de örneklerini görmek mümkün: LevTolstoy’un Hz. Muhammed hakkında yazdığı kitabı, mahkeme kararıyla yasaklanmış durumda.Peki bunca şeyin farkındayız da ne yapmamız gerekiyor? Olup biteni izleyip rakısofralarından dünyayı kurtarmaya devam mı edeceğiz? Aslında bir şeyleri değiştirmek içinmuhtaç olduğumuz kudret içimizde. Bunu ben söylemiyorum. Umutsuzluğa kapıldığınızdaAtatürk’ün Gençliğe Hitabesini okuyun. Damarlarınızda asil kanda ihtiyacınız olanıbulacaksınız.Meriç Biroğlu ID: 21301350 Turk 102-18Kaynakça:http://imgetan.blogspot.com.tr/2009/07/civisi-ckms-dunya.htmlhttps://elyazilari.wordpress.com/2011/11/11/civisi-cikmis-dunya-batinin-cekiciyle-doguya-vurmak/On kelime için birbirimizi üzmeyelim bence sayın hocam. İyi akşamlar.İnsan Olmayı Unutmak/Taha Kavlakoğlu Gün geçtikçe daha da artıyor teknoloji, insanoğlu daha büyük işler başarıyor ama unuttuğumuz çok değerli bir olgu var, insan olmak. Bazen gerçekten sorguluyorum insanları, nasıl bu kadar bencil, nasıl bu kadar nefret dolu oluyoruz diye. Genellikle cevap veremiyorum kendime. İnsani değerlerimizi kaybediyoruz hissine kapılıyorum. Işid gibi bir terör örgütünün yaptığı katliamlar, diğer terör örgütlerinin yaptıkları, her gün kocası tarafından dövülen, öldürülen kadınlar, cinayetler ve boş yere yitip giden binlerce can... Başkalarının yaşama hakkını hiçe sayan, özgürlüğü sadece kendi özgürlüğünden ibaret olduğunu sanan bir dünyaydık, hala da öyle olmaya devam ediyoruz. Mısır döneminde kölelik, yıllarca süren savaşlar, atom bombaları, soykırımlar, katliamlar, toplama kampları… Bunların hepsi insanlığı unuttuğumuzun göstergesi olarak görüyorum. Hiç acımadan, düşünmeden insanlar birbirini öldürür hale geldi. Bu nedenle Çizgili Pijamalı Çocuk filmini anlatmayı tercih ettim. İkinci Dünya Savaşı’nı arka planda kan, savaş, silah olmadan bir çocuğun gözünden anlatmayı başarmış ve izleyiciyi çok derinden etkilemiş bir film olduğunu düşünüyorum. Aslında John Boyne tarafından ele alınan bir hikâye bu filmin konusu. İlk kez beş yıl önce kitabını okuma ve sonrasında filmini izlememle tanıştım bu iki küçük çocuğun hikâyesiyle ve vazgeçemediğim filmler arasında yer aldı. Film oldukça basit ve anlaşılır ama etkisi gerçekten çok büyük. İkinci Dünya Savaşı Almanya’sında yüksek rütbeli bir Alman subayının oğlu ve Yahudi bir çocuk. O dönemin şartlarına göre düşünürsek yan yana olmaları imkânsız iki çocuk aslında. Tek ortak yanları var oda çocuk olmak. Birisi askerler tarafından korunan, bahçeli, oldukça büyük bir evde her şeye sahip yaşarken, diğer çocuk üstünde belki de 2 beden büyük işçi elbisesiyle Yahudilerin toplandığı bir kampta yaşamakta. Küçücük tahta bir yatakta, kümes gibi bir yerde yüzlerce insanla beraber, babasını kampta kaybetmiş, annesinden hiçbir zaman haber alamamış şansız bir çocuk var karşımızda. Shmuel. Diğer tarafta ise neredeyse her imkâna sahip, eğitim gören, özgür ve keşif yapmayı seven bir çocuk. Bruno. İki uzak dünyanın buluştuğu bir film Çizgili Pijamalı Çocuk. Bruno yasak olmasına rağmen keşif yapmak için evin etrafında dolaşmaktaydı ve çizgili pijamaları olan çiftçi sandığı insanları merak etmekteydi. Tel örgülerle çevrili bölgeye yaklaştığında kendi yaşlarında bir çocuk fark etti ve onunla arkadaş olmak, beraber oynamak istedi. İki masum çocuğun bu arkadaşlığı uzun sürmedi. Bruno, Shmuel’in babasını bulmak için aslında kendilerinden önce ölen ve Yahudilerin tanımlanması için giydirilen, numaralara sahip mavi çizgili kıyafetleri giymişti ve kampa girmişti. Bruno’nun babası Yahudilerin gaz odasında yakılmasından ve katledilmesinden sorumluydu. Oğlu ve arkadaşı Shmuel bu oda da diğer Yahudiler gibi hayatlarını kaybetti. Babası durumu fark etse de artık çok geçti. Ne Alman olduğu için üstün ırktan sayılan Bruno, ne de Yahudi olduğu için köleden daha beter davranılan Schmuel, her ikisi de hayatları son bulurken, son nefeslerini verirken sadece masum iki çocuktu. Din, dil, ırk ya da herhangi bir şeyden dolayı ayrıma uğrayanların, uğratılanların ortak olarak buluştuğu belki de tek nokta olan ölüm, bu iki çocuğu eşit şartlara getirmişti. Hikâye de ayrıca eklemek istediğim Bruno’nun kız kardeşi var. Bu kardeşte önceleri Bruno gibi olsa da babasının, hocalarının ve etraftaki askerlerin etkisiyle Yahudilere düşman hale geldi. Onları insan gibi görmekten vazgeçti. Bu da fikirlerin insanları nasıl değiştirdiğinin göstergesi. Günümüzde de aynı sorun devam etmekte. İnsanlar bağlı oldukları siyasi partilere, mensubu oldukları dinlere, inandıkları fikirlere, savundukları örgütlere o kadar bağlılar ki, bu bağlılık onları diğer insanların haklarını düşünmekten alıkoyuyor. Birini dini ya da ırkı uğrunu kendi gibi düşünmediği için, gözünü bile kırpmadan öldürmek ne kadar da aciz bir durum insanlık için. Her şeyden önce insan olmayı, kardeşçe yaşamayı, başkalarına saygı duymayı öğrenmemiz gerek. Ne kadar teknolojide ilerlesek de, yeni buluşlar yaparak hayatı kolaylaştırsak da, insanlığımızı unuttuğumuz her an medeniyet daha da geri gidecektir. FATİH DURMAZ IŞIKLAR SÖNDÜĞÜNDE Eve geleli beş dakika olmamıştı. Çantasını bir kenara atmış, televizyonun kumandasının açma tuşuna basmıştı. Şöyle bir ayaklarını uzatıp kanallarda ne var ne yok bakacaktı. Acaba cips ve kola da mı getirsem, seyrederken yerim diye düşündü. O bunları düşünürken babası da “Ne yağmur yağıyor be, şu berekete bak” diyerek ve ıslanmış bir halde kapıyı hızlıca kapatmıştı. Babasının adı Hasan’dı. Yaklaşık iki yıldır bir şirketin avukatlığını yapıyordu. İyi de kazanıyordu. Yoksa böyle bir evi bu kadar kısa zamanda nasıl satın alabilirdi? Tabii, bunda annesinin beyin cerrahı olmasının da bir katkısı vardı. “Okul nasıl geçti ufaklık?” diyerek babası Burak’ın ilgisini televizyondan kendisine çekmek istedi. Ama Burak, televizyondaki diziye kendisini vermiş, duymuyordu. Bunun üzerine babası akşam haberleri saatinin geldiğini, başka bir kanala geçmesini istedi. Yine hiç aldırış etmeyen Burak, birden babasının kumandayı elinden alarak “şimdi haberler” sloganını atan bir kanala geçmesiyle kendine geldi. Dizi keyfi sona ermişti. Artık babasının istediği kanal seyredilecekti. Hal böyle olunca Burak da haberleri seyretmeye başladı. Haberlerde tanımadığı “büyük” siyasi adamlardan bahsediyordu. Hem sunucu hem de haberde sunulanlar, herkes ama herkes, bağırarak konuşuyordu. Babası da can kulağıyla bu bağıran adamların dediklerini dinliyordu. Bazen hiddetleniyor, televizyona doğru yürüyordu. Bazen de hüzünlü hüzünlü televizyona bakıyordu. Böyle zamanlarda televizyonda, yıkılmış evler, darmadağın olmuş bir şehir ve o şehirden uzaklaşan insanları görüyordu. Kamera daha çok Burak’ın yaşındaki küçük çocukların yüzünü çekiyordu. Burak tam bu çocukların neden bu kadar mutsuz göründüklerini babasına soracakken birden elektrikler kesildi. Işıklar sönmüş, çamaşır makinesinin sesi kesilmiş, televizyon karanlığa gömülmüştü. Burak babasına seslenmek istedi, “baba” dedi ama ses yoktu. Şimdi buradaydı, nereye gitti ki acaba babası. Bir daha sesi titreyerek “babaaa” diyerek hafifçe bağırdı. Ama yine ses yoktu. Mutfaktan su şırıltıları geliyordu. Burak, babası belki ordadır diye mutfağa yavaşça yürüdü. Hatırladığı kadarıyla geçtiği yerlerde bazı eşyaların olması lazımdı ama ayağı hiçbir eşyaya çarpmamıştı. Mutfağa vardığında ise bir de ne görsün; mutfağın duvarları yıkılmış, tavan çökmüştü, içeriye yağmur yağıyordu. Soğuk bir rüzgâr, evin diğer odalarına doğru akıyordu. Burak üşüdüğünü fark etti. Sonra nedense üzerindeki giysilerini eliyle yokladı. Yıkılan duvarların izin verdiği ay ışığı ile görebildiği kadarıyla bu giysiler onun değildi. Bunlar zaten giysi bile değildi, birer paçavraydı sanki. Bunları görünce birden aklına bilgisayarı geldi. Hemen odasına koştu, bilgisayarını el yordamıyla bulmaya çalıştı ama yoktu. Sanki her şey buhar olmuştu. Nerdeyse hiçbir eşyası yoktu; kitapları, oyun konsolu, basketbol topu… Hiçbiri yoktu. Babası yoktu, annesi yoktu, sevdiği insanlar yoktu, sevdiği eşyaları yoktu. Soğuk vardı, yağmur vardı, sessizlik vardı, yalnızlık vardı. Bir anlam veremiyordu olanlara. Tamam, elektrikler gitmişti ama diğerlerine ne olmuştu ki? Burak odasının bir köşesine geçti ve duvara dayanarak ağlamaya başladı. Gücünün yettiği kadar ağlıyordu. Ağlarken de “babacım, annecim, neredesiniz?” diye sayıklıyordu. Sonra birden “Uyan Burak, yavrum uyan” sesleriyle irkildi. Yavaşça gözlerini açtı. Etrafına bakındı, karşısında annesi ve babası vardı. Ona dikkatli gözlerle bakıyorlardı. Sonra tekrar etrafa bakındı, ışıklar yanıyordu, eşyalar yerli yerindeydi. Mutfağa koştu, duvarlar göçmemişti, dışarda yağmur vardı ama içerisi sıcacıktı. Sonra odasına koştu. Tüm eşyaları duruyordu. Tekrar salona döndü, annesine ve babasına koşarak sarıldı. Televizyonda ise sunucu şu sözleri söylüyordu: “İsrail, Filistin’in sahip olduğu tek elektrik santralini bombaladı. Bu yüzden bugünden itibaren Filistinlilere günde sadece altı saat elektrik verilecek…” Emin Can Kargı KÖSEM’İ KÖSEM OLUP YOK ETMEK 20700388 Osmanlı İmparatorluğu, ve ya nam-­‐ı diğer Devlet-­‐i Âl-­‐i Osman, yaşadığımız coğrafyada kurulmuş en büyük imparatorluktur.Hepimiz geçmişe dönüp baktığımızda bizlere gurur yaşatan olaylarla hatırlarız bu büyük devleti.En azından tarih kitaplarının bize öğrettiği kadarıyla bu böyledir.Osmanlı’nın görkemli zamanlarının bittiği vakit karanlık zamanlarının başladığı vakte denk gelir.Kösem Sultan ise tam bu dönemde tarih sahnesindeki yerini almıştır. “Kösem Sultan”, tiyatro oyunu olarak Turan Oflazoğlu’nun kaleme aldığı üçlemenin sonuncusudur. Adının aksine kişiden çok konuya odaklanan bir oyun “Kösem Sultan”. Genel bakışta, bir taht entrikası üzerine kurulu olan oyun, saray içindeki güçlerin mücadelesini izleyiciye yansıtıyor.Fakat oyunun konusuna daha dikkatli baktığımızda, o dönemin mevcut düzeninin günümüz siyasi yapısı ile aslında ne kadar benzerlik içinde olduğunu, sahnede sıkça yapılan ince dokundurmalarla görebiliyoruz.Devlet sorunları ve bozulmuş sistem üzerine geçen diyaloglar, o zamanlardan günümüze kadar uzanan problemli teşkilatlanmanın nedenlerini açıkça bizlere gösteriyor.Üçlemenin diğer iki oyunundan farklı olarak daha çok devlet meselelerini konu alan oyun, bir yandan da Osmanlı insanın günümüzün insanından pek bir farkı olmadığını anlatmaya çalışıyor izleyiciye. Makam sahibi insanların kendi güçlerine saygı gösteren kişileri kayırması ve ortaya çıkan toplumsal adaletsizlik ortamı günümüzde de sıkça gördüğümüz bir sorun.Bu yozlaşmayı, oyuncular ilk sahneden itibaren her sahnede izleyiciye aksettiriyor ki ilerleyen sahnelerde bu düzensizliğin Osmanlı’yı politik anlamda çöküşe götüren en temel nedenlerden birisi olduğunu anlamanız pek zaman almıyor.Osmanlı tahtına sembolik olarak oturtulan, sahip olduğu yetkileri ve gücü henüz kavrayamamış bir çocuğun etrafında dönen entrikalar tüm oyun boyunca bitmek bilmiyor.Gel gelelim bu kargaşada mağdur olan ve ezilen yine halk oluyor. Dönemin çocuk padişahı dördüncü Mehmed’in annesi Turan Sultan bir sahnede “Kösem’i Kösem olup yenmek lazım” diyor. Bunu şu şekilde açabiliriz.Kötü bir şeyle mücadele etmek için, ki eğer bu kötülük sizin hayatınızı dahi tehdit edebiliyorsa, en az onun kadar kötü olmanız lazım.Bunun en basit örneği dünya tarihindeki savaşlardır.Günümüz siyasetinde de bu tarz şeylere rastlamak mümkün.Sonuç olarak yönetici kademelerindeki insanlar kendilerinden daha kötü ve acımasız insanlarla mücadele içindeyken kendileri de aynı noktaya ister istemez gelebiliyorlar.Bir de bunun üstüne satın alınmış sadakatler de eklenince güç ve mevki sahibi insanların tam olarak istedikleri ortam oluşmuş oluyor. Kösem Sultan hakkında pek bilgi sahibi olmayan birisi olarak, daha ilk sahneden Kösem’in kendi oğlunun ölümünü azmettirdiğini ve tahtta oturan torunu için de aynı sonu planladığını farkettiğimde tarihiyle gurur duyduğumuz Osmanlı Hanedanı’nın aslında entrikalı hayatlarıyla ünlü İngiliz Tudor’lardan pek bir farkı olmadığı gerçeğiyle yüzleştim.Bir kaç sahne sonra konu İngilizlere de geldi.Bir sahnede İngilizler ve bizim aramızdaki dünya görüşü farkı oyunun ortalarında ortaya çıkan Britanya elçisinin söylediği birkaç cümle ile iyice insanların yüzüne vuruldu ve ben kendi adıma ecdadımdan utandım.Osmanlı’nın dışa kapalı olması hatta kendi içine bile uzanamaması, İngilizler’in dikkatini çekmiş olacak ki, İngilizler Osmanlı’yı gayet iyi tanırken, Osmanlı’nın onlar hakkında hiçbirşey bilmediği gerçeğini elçi sadrazamın iki üç sahnede bir yüzüne çarpıyordu.Sonuç olarak Osmanlı’nın mevcut karışıklığından İngilizler oldukça iyi faydalanıyordu ve tiyatroda bile yaşansa bu diyalog beni üzmüştü. Neydi Osmanlı’yı bu noktaya getiren?Birincisi, devleti yönetenlerin sadece kendilerini düşünmeleri.İkincisi ise İstanbul gibi güzel bir şehirden dışarı dahi çıkmak istememeleri.Bu sonuçlar “Kösem Sultan” oyununu izlerken kolayca yapılabilecek çıkarımlar aslında.Bunun dışında oyunda da bahsi geçen bütün devlet yatırımlarının İstanbul’un batısına yapılması ve Anadolu’nun ve orda yaşayan insanların tamamen kendi hallerine bırakılması, günümüzde de süren kültürel ve sosyal kopukluğun başlıca nedeni olabilir. Senaryo tamamen olmasa da tarihi gerçekçiliği bir ölçüde yakalamıştı.Bu durumu oyundan sonra yaptığım tarihsel araştırma ile anladım.Senaryo gereği oyuncuların replikleri günümüz Türkçe’sine uygun olduğundan verilmek istenen mesajlar gayet açık ve netti.Bu oyunda vurgulanmak istenen en önemli mesaj, yaşadığımız coğrafyada kurulmuş en büyük imparatorluğun bile bu çoğrafyanın öz insanını yani Türk milletini hiçe saymış olması.Başka bir deyişle kendi çıkarları ve güce olan düşkünlükleri yüzünden Osmanlı sarayında hüküm sürenlerin, Anadolu insanını ikinci sınıf insan yerine koyması. Günümüzde de sıkla görülen, bireylerin kendilerini dünyanın merkezi saymalarının o dönemde de yaşandığını ve bunun ileri gelen devlet yöneticilerinin içinde bulundukları bir gaflet olduğunu söylemek mümkün.Osmanlı sarayında sadrazamlar ve diğer üst düzey yöneticiler arasındaki sorunların çoğu bu nedenle ortaya çıkıyor ve bunları bazı sahneler de görmek mümkün.O dönemde herkesin bir taraf tuttuğu, taraf tutmayanların ise bertaraf olduğu bir düzen hakim.Güce düşkünlük son safhada.Payitaht İstanbul’da durum bu vaziyette iken İmparatorluğun dört köşesine dağılmış gariban halkın durumunu düşünmek bile istemiyor insan.O zamanda, insanların haklarını aramaları bile suç gibi görülürken saray büyüklerinin amansız mücadelelerinde kimbilir kaç masum yitip gitmiştir. TANRIYA YAKLAŞMAK İÇİN SANAT “Black Square”. Türkçe karşılığı, “Siyah Kare”. Belki de bir sanat eserine verilmiş gelmiş geçmiş en açıklayıcı isim. Koca bir sanat akımına öncülük eden, modern sanatın mihenk taşlarından biri olarak kabul edilen, ve sonraki versiyonları müzelerde sergilenmediği takdirde astronomik fiyatlarla çeşitli koleksiyoncuların eline geçen bir başyapıt. Sesinizi duyar gibiyim: “İyi de bunda ne var? Bunu ben de yapabilirim!” Belki fiziksel olarak hepimizin böyle bir obje yapabilme kabiliyetine sahip olduğumuz konusunda haklısınız. Ancak hiçbirimiz Kazimir Malevich’in bu eseri yaparak yarattığı etkiyi yaratma kabiliyetine sahip değiliz artık. Ve zaten Malevich’in üzerinde durduğu nokta da tam olarak bu, objenin kendisindense yaratımın önemi… “Black Square”, süprematizm adlı sanat akımının öncüsü Kazimir Malevich’in en büyük eseri olarak görülmektedir. Süprematizm, soyut geometrik şekillere önem verir. Ve belki de bu konuda benzediği diğer tüm sanat akımlarından ayrıldığı en önemli nokta, soyut sanatın toplumsal, siyasal veya kişisel bütün niyetlerden ve düşüncelerden, ve de renkler ve objelerden arınmış bir şekilde yalnızca yaratımın verdiği haz için yapılması gerektiğine inanmasıydı. Gayet basit görünen o siyah kare de işte tam olarak bunu simgeliyor. Objeden, formdan ve düşünceden tamamen bağımsız bir yaratım. Ve ortada sanat olarak nitelendirilebilecek tek şey: yaratım süreci. Bir bakıma belki de tanrısallığa yaklaşmak süprematizm. Form ve arkasında yatan anlamlardan uzaklaştıkça geriye kalan şey olarak sadece yaratmanın verdiği zevk ve güç. Bu da insanı düşünmeye itiyor: Acaba gerçekten form olarak varlığımızın bir anlamı var mı, yoksa sadece bir yaratımdan mı ibaretiz. Belki de varlığımızın yegane amacı üstün bir varlığa yaratımın verdiği hazı, tatmini verebilmek. Dünyada kim olarak, veya ne olarak varolduğumuzun hiçbir önemi yok. Çünkü önem taşıyan tek şey varolmamız. Ve eğer yaratım tanrısal bir yetiyse, “sanatçı” olmak demek de “tanrı” figürüne yaklaşmak olmuyor mu? Süprematizm de bu yaklaşımın uç noktası oluyor; yaratımda dünyevi yansımalardan tamamen arınıp bir eser ortaya çıkarmak… O halde sanatçının formdan ve renklerden tamamen kurtulup yalnızca soyutluğa yönelerek bir “tanrı”ya dönüşebileceği söylenebilir mi? Ve sanatçılar aslında tanrıyı oynayanlar mı oluyor? Tarih boyunca insanoğlunu yalnız bırakmayan sorulardan biri olmuştur hayatın anlamı. Anlayamadığından, açıklayamadığından daima korkmuş olan insan, çeşitli cevaplar getirmeye çalışmıştır “Niçin varız?” sorusuna. Peki ya aslında bir cevap yoksa? Varlığımızın hiçbir anlamı, hiçbir amacı yoksa ve asıl önemi olan tek şey varolmamızsa gerçekten sorgulamamıza değer mi? Gerçekten modern dünyada önümüze sunulan “okul-iş-emeklilik” şemasına bağlı kalıp bir şeyler başarmak, adeta bize verilmiş görevleri yerine getiriyormuşcasına çabalamanın bir anlamı var mı? Eğer tek anlamı olan şey varlığımızsa, önemli olan da tamamen kendimize ve isteklerimize odaklı bir “varlık” değil mi? Belki bencilce. Belki egoistçe. Ama bizden önce varolmuş olanlarla bizden sonra olacakların hiçbir anlamı yok aslında. Her şey bizim varolduğumuz kısa süre boyunca anlamlı, bizim sona ermemizle birlikte herhangi bir şeyin varlığının bir anlamı kalmıyor. Çünkü artık varsa da, bizim için “var” değil… O halde herkesin kendi zaman ve uzayının merkezi olduğu söylenebilir. Doğumuyla başlayıp ölümüyle sona eren zaman ve uzay kavramları, bir varoluş. İşte bu süreç boyunca yapılabilecek tek anlamlı şey de yeni yaratımlara yol açmak. İnsanın içgüdüsel olarak üreme ve soyunu devam ettirme isteği de bundan dolayı değil mi? Yeni bir varlık yaratabilmek için. Ve bu varlık somutluktan, şekil ve formdan uzaklaşıp soyut bir yaratıma yaklaştıkça gerçek tanrısallığa yaklaşılmış olunuyor. Çünkü her tür yansımadan, simgelemeden ve benzetmeden bağımsız, yanızca “yaratım” olan bir yaratım ortaya çıkmış oluyor, bir hammadde. Kısacık bir süremiz var, yaşamak, varolmak için. Bu kısa sürede de olabildiğince çok şey yaratmayı amaçlıyoruz farkında olmadan. Bu yaratımın ulaşabileceği en uç nokta da, zaten yaratılmış şeylerin yansımalarından tamamen koparak ortaya yepyeni, daha önce var olmamış soyut bir şey çıkarıp onu somutluğa dökebilmek, yani bir nevi tanrı olabilmek. İşte sanatın insan hayatındaki önemi de tam olarak bu: Tanrıya yaklaşmak. Cem TÜTÜNCÜ 21402247 “Ölüm ağlıyor çünkü ölüm insandırBir çocuk öldüğü zaman tüm günlerini sinemada geçiren.”Gregory CorsoBEN ÖLDÜKTEN SONRA BENİ SEVEN DOSTLARIMA İÇİPEĞLENMELERİNİ VASİYET EDİYORUMÖğretilmiş/belirlenmiş duygular, ahlak ve düşünceler, bir gün tabuyadönüştüklerinde, insanın özne olma çabası için bir turnusol kağıdı halinegelirler. Beşeri ortaya çıkartan edim, belirleyicilikler karşısındakiözgürleşme mücadelesidir. Paraşütü icat etmek yer çekimine karşıözgürleşmektir. Bizi insan yapan, kadercilik anlayışımızdan ziyadehayatımızı yönetme ve yönlendirmeye verdiğimiz önemde yatıyor bence.Eğer her şeyi olduğu gibi kabul etseydik; beşer de, onun tarihi de olmazdı. Doğum her zaman güzel şeyler çağrıştırır insana. Söz gelimi çoksıkıntılı dönemlerimizi geride bıraktığımızda “yeniden doğmuş” gibihissederiz, çünkü doğum her şeyin başlangıcıdır, saftır, el değmemiştir,birçok güzel gelişmeye açıktır. Yaşadığımız her şey bizi yavaş yavaş sonasürüklerken silkinmiş ve baştan başlamaşızdır. Diğer yandan ölüme gelmekistiyorum. Ölüm berbat bir şey elbette çünkü o her şeyin sonu demek.Hiçbir şeyin anlamının kalmayışı, karanlıklara karşı geri dönülmez adımlaratmak bir yerde. Buna rağmen onun da doğum kadar doğal olduğunu kabulediyor- etmeye çalışıyoruz. Ölümün doğal olduğu, dünyanın faniliği, gelipgeçenlerin hayatları üzerine fazlasıyla düşünüldüğünü neredeyse her yerdekarşımıza bu konunun çıkmasıyla anlıyoruz. Bu konularda bu kadardüşünüldüğü halde bence çoğu kişi ona karşı nasıl bir tavır almasıgerektiğine hiç kafa yormamış. Diz dövmek, o kadar ağlamak ki fenalıkgeçirmek, matemi cenaze boyunca diri tutmaya çalışmak gibi görüntüler ençok gözlemlediğim tepkiler. Saygı duymaktan başka elden bir şey gelmez.Zira, insanlara acısını nasıl yaşaması gerektiğini dikte etmek kadar utançverici ne olabilir?Albert Camus’nün Yabancı’sı bahsettiğim mevzuya güzel bir örnekteşkil ediyor. Bir insanın acısını nasıl yaşayacağına karar verme yetkisinikendisinde bulabilen karakterler var karşımızda; farklı bir insanı anlamakçabasını asla göstermeyen karakterler var. Çünkü yabancı, annesinin ölümükarşısında son derece kayıtsız bir tavır içerisinde, diğerleri ise ondandizlerini dövmesini bekliyor. İlerleyen bölümlerde yabancı birisinikatlediyor ve böylece kendi ölümünü de hazırlamış oluyor. Bu bilgiyi kitabıözetlemek için değil, şahsi yorumumu söylemek için verdim. Camus’nün,hayatın anlamsızlığı örtüsünün altından yaptığı ve benim için en can alıcıvurgusu şudur: Mahkeme, yabancıyı bir katil olmasından ziyade annesininvefatı karşısındaki kayıtsızlığından ötürü ölüme mahkum ediyor. Yani eğertoplumdaki normal kabul edilen diğer bireyler gibi gözleri şişene kadarağlasa, ağıtlar yakıp karşısındaki insanların yüreklerini dağlasa böyle birkötü son onu bekliyor olmayacaktı.Toplumsal normları reddeden insanların sonlarına bakın, pek iç açıcışeyler bulamayacaksınız. İlk paragrafta bahsettiğim, beşeri ortaya çıkartanözgürleşme edimi hayatın her alanı için olmazsa olmazdır oysa. Her nekadar Camus yer yer nihilizme gönderme yapılarak bir yaşama sıkıntısıylaanılsa da, ben burada haysiyetli bir insanın ahlaki bir eylemini görüyorum.Daha açık bir ifadeyle, ölüm karşısında yıkılan, henüz başına gelmedenölüme yenilen bir zavallı rolünü oynamayı reddetme tavrını görüyorum.Kahrolası ölüm bizi almadan önce bizim ondan alacak bir intikamımızolmalı diye düşünüyorum: ona kayıtsız kalmak, onun karşısında dizdövmekten her zaman daha fazla saygıyı hak eder benim nezdimde. Buelbette öznel bir düşünce ve daha önce de belirttiğim gibi her insan kendihayatından, üzüntü ve sevinçlerinden, hissettiklerinden veyahissetmediklerinden kendisine karşı sorumludur.Son olarak, Jimi Hendrix vasiyetinde o öldüğünde dostlarının neyapmasını istiyor sizce? Cevabını başlıkta bulabilirsiniz. Bir Aşktan Diğerine İki kişinin de tedbirli olduğu yerde aşka yer yok. Kim sevileni ilk görüşte sevmeden sevmiş ki? (Christopher Marlowe, Who Ever Loved That Loved Not at First Sight?) Yunan mitolojisine göre insanlar aslında dört kollu, dört ayaklı ve iki yüze sahip bir başla yaratılmışlardır. Dokunmak için dört elleri ve konuşmak için iki ağızları vardır. Ancak güçlerinden korktuğu için Zeus onları iki farklı bireye ayırmış ve hayatlarının geri kalanında diğer yarılarını aramaları için cezalandırmış. Kulağa oldukça acımasız geliyor değil mi? Aslında oldukça güzel bir kavram. Ruh eşiniz, varlığınızın diğer parçası dünya üzerinde ama başka bir vücudun içinde. Peki, sevdiğiniz ve hatta ruh eşiniz olduğunu düşündüğünüz birinden aynı ölçüde nefret etmenize neden olan şey nedir? Aşkın karşıtı her zaman nefret midir? Tutkulu bir insanın aynı anda hem nefret hem de aşk duygularını gösterebildiği söylenir. Hepimizin de bildiği gibi aydınlığın karanlıksız, iyiliğin kötülüksüz ve erkeğin kadınsız var olamayacağı bir gerçektir. Aynı durum aşk ve nefret için de geçerli. Her şey karşıtına ihtiyaç duyar. Aşk ve nefret birbirlerine birçok açıdan benzeyebilir. Örneğin, her ikisi de ihtirastan beslenir. Hatta dikkatli olmazsanız derinizin içine kadar işleyip sizi tüketir ve canlı canlı yiyebilir. Farkında olmadan obsesif birine bile dönüşebilirsiniz. Bundan kurtulmak için hiç şansınız olmaz. Kafka ve Milena arasındaki ilişki bunun en büyük kanıtıdır. Daha önce size sadece bir materyalden daha çok şey ifade eden bir şeye sahip olmuş muydunuz? En iyi arkadaşınızla çektirdiğiniz ve muhtemelen sahip olabileceğiniz tek fotoğrafınız ya da annenizin size verdiği, sizden önce anneannenizin annesine ait olan çok değerli bir yüzük? Bu şey her ne ise ona bakarsınız ve onu sonsuza kadar saklayacağınıza dair yemin edersiniz çünkü çok değerlidir ve sizin için özel bir anlamı vardır. Yerini doldurmak imkânsızdır. Ama bir gün -nasıl ya da ne zaman olduğunun önemi yok- onun kaybolduğunu fark edersiniz. Onun için acı çekmeye başlarsınız. Ona tekrar sahip olabilmek, tekrar olması gereken yerde yani yanınızda saklamak için her şeyinizi verirsiniz. Aynı şekilde Kafka için Milena da sahip olunabilecek en değerli şey, bir ruh eşi. Bir an gelir, birine âşık olursunuz. Bazen olduğu kişiye rağmen, bazen de olduğu kişi yüzünden ve onun da size aynı şekilde karşılık verip, âşık olmasını istersiniz. Onun da sizin için aynı duyguları beslediğini, sizin için her şeyden vazgeçeceğini bilmek istersiniz. Kimi zaman sırf siz olduğunuz için, kimi zamansa size rağmen. Onu kaybetmenin düşüncesi bile sizi çıldırtmaya yeter. Elbette tüm bunlar onu Milena’yı istemekten vazgeçirmedi. Ama onlarınki aşk ilişkisinden daha çok bir ihtirastı. İhtiras da bir aşk türü olmasına rağmen gerçek değildir, uzun sürmez. Bu noktadan sonra Milena onun için değerli bir şeyden çok bir tür rubik küpü halini alıyor. Bazen sinirlerinizi altüst etmekten başka bir işe yaramayan bir rubik küpü. Onunla oynamanın sizin için iyi olmadığının farkındasınızdır. Hatta bazen onu pencereden fırlatıp atmayı bile düşünürsünüz ama atmazsınız, atamazsınız. Çözümü bulana kadar onunla oynamaya mecbursunuzdur. Bana göre bu örnek Kafka’nın ona duyduğu hisleri en iyi tanımlayan şey. Eğer bu aşk ise ben aşk hakkında hiçbir şey bilmiyorum demektir. Eğer bu aşk ise dünya dönmeye başladığından beri kimse âşık olmamış demektir. Kendimize aşkın ne olduğunu sorup duruyoruz ya da âşık olup olmadığımızı. Hâlbuki asıl sormamız gereken “Aşk ne değildir?” olmalı. Birine gerçekten sahip olmayı istediğimiz için mi âşık oluruz yoksa ondan hiçbir çıkar beklemeden, sadece yaşamının bir parçası olmaktan mutluluk duyacağımız için mi? Tüm bu soruların cevaplarını biliyorum. En azından bildiğimi düşünüyorum ve Kafka ile Milena’nın ilişkisi bana kesinlikle aşkı çağrıştırmıyor. Belki de sorun bendedir. Hepimizin iyiliği için umarım sorun bendedir. Esin Esen Yeşim Yıldız ÇATLAKTA FİLİZLENEN ÇİÇEK yokartikya.com/hayatn-gene-hali/ Çok değil bundan yalnızca birkaç ay öncesine kadar gerçekten de mutsuz bir insandım. Yaşadığım hayatın hiçbir saniyesinden doğru düzgün zevk alamıyordum sanırım. Bir nevi korkuyordum da bu hayattan. Her şey monoton, her şey renksiz, her şey gri geliyordu gözüme. Her gün aynı yollardan geçmekten, geçtiğim yolların hep aynı yerlere varmalarından, her gece diğer sabah için aynı alarmı kurmaktan ve hatta her sabah aynı saatte, aynı yatakta, aynı amaçla uyanmaktan çok sıkılmıştım. Kim haksız olduğumu söyleyebilir ki? Hepimiz böyle hissediyor olmalıyız derinlerde bir yerlerde, bu yüzden “Pazartesi sendromu” diye bir şey uydurduk belki de kendimize, bu yüzden geri geri gidiyor ayaklarımız artık, bu yüzden her sabah “Günaydın!” demek zor ve sahte geliyor hepimize. Ben de bu yorgun, bitkin suratlardan biriydim işte birkaç ay öncesine kadar. En kötüsü de çoktan kesmiştim umudumu hayattan. Hiçbir beklentim kalmamıştı. Fakat hayat hiç beklenmedik bir ışık yaktı yoluma, yaptı yine yapacağını! Ahmet Erhan Burada Gömülüdür kitabında çok güzel anlatmış bu bahsetmekte olduğum sürecin her bir karesini. “Bu yüzden yanar Pazartesi günü petrol gibi / Görünce beni gelirken hapishane yüzümle / Ve yaralı bir tekerlek gibi ulur geçerken / Tutkulu adımlar atar geceye doğru / İter beni bazı köşelere / Bazı nemli evlere / Pencerelerinden kemikler atılan hastanelere / Bazı kunduracı dükkânlarına, sirke kokan / Derin yarıklar kadar korkunç sokaklara.” (Erhan, 2015, s. 95) diyor bir şiirinde Erhan. Hayatın itiş kakışından, insan yaratması pazartesi hastalıklarından aynı zamanda hem en gerçekçi hem de en estetik şekilde bahsediyor. Hayat itip kakmadı mı bizi beklenmedik köşelere, beklenmedik evlere, beklenmedik sokaklara? Bu değil miydi benim ve benim gibilerin yaşama isteğini ve yaşama dair umutlarını yiyip bitiren? Çok güzel özetlemişti Ahmet Erhan şiirlerinde hepsini. Hepsi doğruydu, hayat beklenmedik şeylerin bir araya gelmesiydi. Benim başıma da çok beklenmedik şey geldi, fakat sonuncusu hepsini unutturmaya yetti… Benim “hapishane yüzümün” asıl sebebi kendimi gündelik yaşamın bir mahkûmu olarak görmemdi. Kendim dışında her şeye zaman ayırıyordum. Böylelikle zevk aldığım şeyleri yapamaz hâle gelmiştim. En önemlisi, en büyüğü de sanattı. Her dalına az biraz merakım vardı sanatın, hele de film sektörüne olan ilgim küçümsenemezdi. Çocukluğumdan beri izlemediğim film kalmamıştı, izlediğim her film hakkında bir sürü yazılar okur, kendimce analizler yapar, araştırılmadık noktasını bırakmazdım izlediğim filmin. Sonra matematik geldi, tarih geldi, üniversite geldi, birçok şey geldi ve hepsi birden girdiler sanatla aramıza. En son ne zaman sinemaya gittiğimi bile unutmuştum. Sonra o “beklenmedik” şey oldu. Bir gün hiç akla gelmeyecek bir yerde ve vakitte en sevdiğim yönetmenle karşılaştım. İki dakika ayakta konuşmamız yetti, ilgimi ve isteğimi gördü. Haftada en az bir kere sinemaya gitmemi, gidemiyorsam da evde oturup bir film izlememi şart koştu. Başkası için değil sadece benim için söyledi bunu. Tavsiyesine uydum. Pazartesi maskemden kurtuldum, mutsuzluğumu soyundum, umudumu geri kazandım. Hayatın monotonluğuna meydan okudum izlediğim her filmle. Hayatımı tekrar kendi ellerime aldım, kendi senaryomu kendim yazdım. Ben, şimdi, hayatımdaki o beklenmedik adımların çatlattığı yolların çatlaklarından filizlenen çiçekler görüyorum. Umutluyum, mutluyum ve artık hayattan korkmuyorum… KAYNAKÇA Erhan, Ahmet. Burada Gömülüdür. İstanbul: Kırmızı Kedi Yayınevi, 2015. “Hayatın Gene Hali.” Yokartıkya. 10 Eylül 2013. Web. 5 Nisan 2016. Taha Can MERCAN Bir Kişi Eksik Bir Kişi Fazla Bazı zamanlar vardır herkesten kaçmak, yalnızlığın ile baş başa kalıp, düşüncelerini çok daha net bir şekilde duymak istersin. Genellikle zor ve yoğun günler yaşadıktan sonra bu istekler ağır basmaya başlar. Uzaklarda bir yere yerleşip geri dönmek istemezsin. Bu zorluklar değer verdiğin insanlar ya da değer vermemen gereken insanlar kaynaklı olabilir. Bu anı ölümsüzleştiren fotoğrafçımız Dougie Cunningham, bahsettiğim durumlar için hepimizin hayalini kurduğu o mekânı bulmuş ve nispet yapar gibi İngiltere’de 2016’nın en iyi ​“Klasik Manzara” ödülünü kazanmış. Zaman zaman insan çevresindekileri tanıdığını sanır. Onlara büyük umutlar bağlar ve hayal kırıklığına uğrayacağını hiç düşünmez bile. Sevmek, tanımak, hayaller kurmak doğamızın birer parçasıdır. Fakat her şeyin mümkün olabileceği böyle bir dünyada atacağımız her adımımızı önceden düşünmek, insanları iyi bir şekilde yorumlamak zorundayız. Kurduğumuz arkadaşlıkların, ilişkilerin, hayallerin sağlam temeller üzerinde olduğundan emin olmalıyız ki günler, aylar ya da yıllar geçtikten sonra yıkılıp moloz yığınına dönüşmesin. Zaman ne kadar geçerse, inşa ettiğimiz yapı da o kadar büyüyecektir ve eğer temelinde bir çatlak varsa bu eksiklik elbet bir gün meydana çıkacaktır. Bu çatlağı zamanında bulup onarmak ya da bu inşaata hiç başlamamak bizim elimizdedir ki zaman geçtikçe kendimize ne kadar da büyük bir iyilik yapmış olduğumuzu daha net bir biçimde anlayabiliriz. Bu sebeplerden dolayı bizler insanları iyi analiz etmeli ve gerekli mesafeyi koyabilmeliyiz. Bu mesafe çok uzak da olabilir çok yakın da. Bunun cevabını kalbimiz ve beynimiz verecektir. Ne yalnızca kalbimize ne de yalnızca beynimize güvenebiliriz. İkisi birbirini tamamlayan bir çifttir ki birinin anladığından öteki anlamaz. Ünlü Fransız yazar Boris Vian, “Gerektiğinde, gereksiz insanları hayatından çıkaramazsan; hiç gerekmediğinde, sevdiğin insanlarla arana girebilir.” sözleriyle anlatmaya çalıştığım şeyleri çok güzel bir dille özetlemiş. Bizler her zaman en doğru tercihleri yapamayabiliriz. İnsanız sonuçta, hatalarımız bizi biz yapıyor. Her birimiz mükemmel olsak yaşamanın ne anlamı kalır. Bizleri insan yapan asıl özellikler: hatalar yapmak, hatalarımızdan dersler çıkarmak ve onları tekrarlamamaya çalışmaktır. Bu şekilde kendimizi geliştirebilir ve mükemmele bir adım daha yaklaşabiliriz ki aklı başında olan herkesin bu şekilde düşündüğüne eminim. Fakat asıl problem düşünme kısmında değil uygulama kısmında başlıyor ki bizler yaptığımız hataları düzeltmekte zorlanıyor yanlış insanları hayatımızdan çıkartmakta güçlük çekiyoruz. Önceki paragrafta bahsettiğim gibi insan çevresindeki insanları iyi analiz etmeli ve çıkan sonuca göre mesafesini ayarlamalı. Fakat, birçoğumuz zamanında bunları düşünemediği için bazı gerekmeyen, bizlere yararından çok zararı olan, Boris Vian’ın da bahsetmiş olduğu insanları hayatına sokmuş bulunuyor. Hatalarımızın neresinden dönsek kârdır diye düşünüyorum. ​Belki sancılı bir süreç olacak ama bu sancılar ileride üzülmekten, fotoğraftaki evi görünce iç geçirip oraya yerleşmek ve herkesten uzaklaşmak istemekten daha az acı verecektir. Bizler bu fotoğrafa baktığımızda iç geçiriyor, “Keşke orada, yanlış insanlardan uzak bir şekilde tek başıma yaşasam, daha fazla üzülmeden kendi kendime yetsem.” diyorsanız ne demek istediğimi de anlıyorsunuz demektir. Geriye dönüp baktığınızda boşa harcadığınız o saatleri, kurduğunuz o hayallerin suya düşmesini ya da güveninizin boşa çıkmasını dalgın gözlerle izliyorsanız hatalarınızın da farkındasınız demektir. Hiçbirimiz için hayat kolay değil ve ben bu yazımda hayatta tecrübe ettiğim bazı durumlara parmak basmak istedim ki siz okurlar daha dikkatli olun. Yazımı okurken bana hak vermişsiniz ve geçmiş anılarınızı hatırlamışsınızdır diye düşünüyorum. Eğer daha önce böyle bir durumda bulunmadıysanız elinizde bu tip acılar çekmemek için eşsiz bir fırsat var. Bildiklerimi, bu anlam yüklü fotoğraftan yola çıkarak sizlerle paylaşmak istedim. Bu fotoğrafa bakınca oraya yerleşmenin aklınızın ucundan bile geçmeyeceği günler diliyorum sizlere. MÜKEMMEL OLMAK Mükemmel olmak mümkün müdür? Kime göre, neye göre? Babam hep “Çöpçü bile olsan, yaptığın işte en iyi olmaya çalış” der. Peki, en iyi olma yolunda her şey mübah mıdır? Cristiano Ronaldo, adı, dünyanın gelmiş geçmiş en iyi futbolcuları arasında geçen bir isim. Açıkçası benim de küçüklüğümden beri hayran olduğum biri. Bu hayranlık, sadece onun futbolculuğuna değil; gerek geçmişi, gerek karakteri, gerekse yaşam tarzı bende büyük etki yaratıyor. Seveni kadar sevmeyeni de çok var. Hatta nefret eden bile… Fakat saygı duyulması gereken bir insan olarak görüyorum onu. Onu sevmeyebilirsiniz, ama takdir etmeniz gereken bir hayatı olduğunu inkâr edemezsiniz. İzleyecek film ararken, birden karşıma üstünde Ronaldo’nun olduğu film afişi çıktı. Hemen girip baktım ki belgesel niteliğinde bir film hazırlamışlar. Cristiano Ronaldo bizzat kendisi oynuyor ve gerçek hayatından kesitlerle derlenmiş bir film. Hayat hikâyesini az çok biliyordum fakat onun kendi ağzından ve en yakınlarından dinlemek beni daha da çok hayran bıraktı kendine. Yetenekli, fakir bir çocuk… Başarıyı tırnaklarıyla kazıyarak yakalamış. Çocukluğundaki hayatıyla, şimdiki hayatı arasında 180 derecelik bir fark var. Ama işin en garip kısmı, o, bunu yapacağını biliyordu. Hırs, en büyük etken onun hayatında. Etrafıma bakıyordum da, gerçekten başarıyı (tabii başarının niteliği kişiden kişiye değişebilir) yakalamış insanların en büyük ortak özelliği hırslı olmaları. Ve tabii bununla paralel olarak gelen çok çalışma, disiplin ve azim. Hırs, insana doğuştan gelen bir duygu mudur, yoksa yetiştirilme tarzı ve yaşanmışlıklarla mı ilişkilidir bilemiyorum. Lakin ikinci söylediğim çok daha akla yatkın. Örneğin, ben hırslı bir insan değilim. Olmak ister miydim? Belki. Hırslı, azimli, disiplinli insanlara özenirim zaman zaman. Filmi izlediğimde Cristiano Ronaldo’ya özendiğim gibi. Ben de hep “ Olduğu kadar, olmadığı kader” olgusu vardır. İtiraf etmek gerekirse, bu, kolaycılığa kaçmamdan kaynaklanıyor. Üşengeç bir insanımdır. Sabırsızımdır. Her şey hemen olsun isterim. Çabalamaktan çekinirim. En sevmediğim özelliğim bu herhâlde. Hele ki bazen bir boş vermişlik gelir üstüme sormayın. “Amaan bir daha mı geleceğiz dünyaya” sloganını bağlarım dilime… Hatta şu sıralar bunu yaşıyor gibiyim. Örneğin bazı insanlar ortalamalarını yüksek tutmak için gece gündüz çalışırken, ben sadece geçer not alabilmeye razı bir pozisyondayım. Düşünüyorum da, sanırım hırslı bir insan olmamamın en büyük nedeni ailem. Rahat bir çocukluk geçirdim. Ailem, benim hep stresten uzak, kafamın rahat, içimin ferah olmasını isterdi. Hala da öyleler. Şımarık büyütülmedim ama istediğim bir şey olursa da, özellikle babam, hemen sağlardı. İyi okullara gitmek için çok yüksek puanlara ihtiyacım olmadı. Zaten dersi anlamak için sadece dinlemem yetiyordu; fazla çalışmazdım. Kibirlilik olarak algılanmasın bu söylediğim, ama gerçek böyleydi. Babam karne hediyemi daha karneme bakmadan alırdı. Ya da bisikletimin olması için hiç para biriktirmedim mesela… İşte belki de bu yüzden hırslı bir insan değilim. Bir şeyleri elde etmek için çabalamıyorum. Burada ailemi de suçlamıyorum. Ben kendi halimden mutluyum. Onlardan da çok memnumum. Bahsettiğim, insanın karakteri üzerinde ailesinin ne kadar etkin rol oynadığı. Cristiano Ronaldo istediklerini elde etmek için çabalamak zorundaydı ve içindeki hırsı bu koşullar yarattı. Fakir bir ailenin içinden, kendi yeteneğine inanarak sıyrıldı. Filmde “İnsanlar sadece kazananları hatırlar; bir tarafın iyi ya da kötü oynaması hatırlanmaz” (Ronaldo 2015) gibi bir söz söylüyor Ronaldo. Buna sonuna kadar katılıyorum. Bir işi başardığınızda, yıllar sonra bakılan şey sadece onu başarıp başaramadığınız olur; nasıl başardığınızla çoğu kişi ilgilenmez. Ya da bir şampiyonluk maçının sonunda önemli olan kimin şampiyon olduğudur; yenilen tarafın kötü oynaması değil. Sonuca odaklı yaşamak Cristiano Ronaldo’nun hayat felsefesi hâline gelmiş. Kaybetmek kelimesi onun sözlüğünde yer almıyor. Ve en önemlisi hiçbir şeyin imkânsız olmadığını düşünüyor. Benim kanaatimce de, eğer insan bir şeyi yapmak isterse, ama gerçekten içinden gelerek, onu başarmak için bütün engelleri yıkabileceğini düşünüyorum. Tabii burada azim anahtar kelimemiz. İnsan kendine inandıktan sonra gerisi teferruattır. Benim mükemmel olmak gibi bir amacım olmadı hiç. Bundan sonraki hayatımda da olacağını sanmıyorum. Dediğim gibi, her istediğimi çabalamadan elde edebiliyordum çocukken fakat yine de küçük şeylerle mutlu olabiliyorum. Annemle babama büyük bir minnet borcum var sanırım. Güzel bir denge içinde büyüdüğümü düşünüyorum. Son olarak da: mükemmeliyetçilik bazılarına çok yakışabilir, lakin benim için en büyük kusurdur. Melisa ÖZEL Kaynakça: Ronaldo. Anthony Wonke. 2015. Universal Studios, 2015. DVD. BAŞKA HAYATLAR, BAMBAŞKA SINAVLARHayata ne kadar bir süre biçiyorsunuz, bilmiyorum. Hayata biçtiğiniz süre sizin için tatminkâr mı yoksa olabildiği kadar diye tanımlayacağınız kadar minimalize mi edildi ? Ortalama insan ömrü hakkında yapılan onca konuşmayı tekrar etmek gereksiz kalacaktır. İçindeki o beklenmeyen zamanın bize dokunmayacağından hiçbir zaman emin olamayız. Demek istediğim, hayal ettiğimiz kadar yaşamayı bilmek bir yana, hayal ettiğimiz gibi bile yaşayamayabiliriz. Ama biliyoruz ki, hayat sandığımızdan daha acımasız ve tahmin edemeyeceğimiz kadar da gerçek. Bizim hayal ettiğimiz sürenin, belirlediğimiz kadar olamayacağı gibi nasıl olacağı da koskocaman bir muamma. İşte bu yüzden çoğu zaman sorularımıza yanıtlar bulamıyor ve isyanlarımız bizi yiyip bitirirken, cevaplar her zaman bizden uzakta duruyor. Dert yarıştırmayı elbette doğru bulmuyorum ama sizin de “Ben bunlara mı üzülmüşüm be?” dediğiniz zamanlar illaki oluyordur. Başkalarının sınavı, sizin sınavınızdan daha ağır olabilir. İşte bu zamanlarda anlayabiliriz ki, onların soruları belki de bizim cevaplarımızdır. Elbette herkesin hayata eşit şartlarda başlaması gibi bir ihtimal söz konusu dahi olamaz. İnsanoğlunun elinde olmadığına inandığım nadir şartlardan en acısı da her zaman bu olmuştur. Aslında şartların aynı olmaması, haksızlık gibi görülebilecekken çoğu zaman kader deyip geçiyoruz. Kabul edilebilir seviyede olanlar çoğu zaman maddi sebepler oluyor. Ama kaybedilenler ya da sahip olunamayanlar aile olduğunda şartlar değişiyor. Durumu kabullenmek imkânsıza yaklaşıyor, işte o zaman hiçbir isyana verebilecek bir cevabınız olamıyor. Aslı’nın hikâyesi, aslında anlatmak istediğim çaresizliğin, yanıtsızlıkların tam da karşılığı. Düşünün ki küçük yaşta annesiz ve babasız kalıyorsunuz ve ailenizden başka biri size bakmaya başlıyor. Alıştığınız düzen, eviniz, okulunuz hatta yediğiniz yemeklerin sunuş şekilleri bile değişiyor. Babanız her sabah öperek uyandırmıyor ya da anneniz kahvaltıya geç kaldığınız için size söylenmiyor. Dahası, size katlanılmaz gelen her şey, birden en çok arzuladığınız şeye dönüşüyor. Sizin için bu olay acıya verilebilecek kaç puana denk gelir bilemiyorum tabii ama birilerinin, bir hayatı, bu sefer en baştan yalnız başlarına kurmaya çalışmalarına neden oluyor. Aslı’nın en büyük şansı onun elinden tutan teyzesi olmuş. Hatta şöyle bahsediyor kitapta ‘’Ailemi çok küçük yaşta kaybetmiştim ve teyzem beni yanına alarak velayetimi üstlenmişti. Eskileri düşünmek yüzümün düşmesine neden olurken, anne ve babamın yokluğunu hiç hissettirmeyen mükemmel bir teyzem olduğu için ne şanslı olduğumu hatırlayarak gülümsemeye çalışıyordum.’’ (Can, 2015). Peki herkesin elinden tutan bir teyzesi oluyor mudur? Yoksa, hayat size bir kere küstüğünde bir daha gülmüyor mudur? Altı milyar farklı hikâyenin her birini ayrı ayrı bilemeyeceğimiz gibi bu soruların cevabını da hiçbir zaman öğrenemeyeceğiz. Kitabın adında da geçtiği gibi romanımızın kahramanı bir süre sonra New York’ta yaşayamaya başlıyor. İşte tam da ayağını bastığı anda fark ettiği gibi, bundan sonra alıştığı ne varsa, artık tamamen farklı olacak. Bu olay tam da hayatın karşımıza çıkarttığı süprizlerin hiçbir zaman sonunun gelmeyeceğinin en büyük kanıtı. Her birini, bir diğerini aşmak için başarıyoruz ve her biri bizi bir tık daha büyütüyor. Pek çok varlığın içinde yokluk çekmek, bazıları tarafından bencillik hatta açgözlülük olarak algılanıyor. Karnın tok olması bazıları için yeterliyken, diğerleri için bir kriter bile olmuyor. Ama kimse yaşanılan acıyı ve arkasında neler olduğunu göremiyor ve anlayamıyor. Bazen karnınız tok olsa da, sizi elinizden tutup kaldıracak bir teyzeniz ya da malınız mülkünüz olsa da, hiçbir şey o boşluğunu dolduramayacağınız şeyleri unutturmuyor. İşte bu yüzden hayat herkese aynı yerden gülmüyor ama biz hep gülecek bir şeyleri bulma umuduyla uğraşıyoruz. İnsanoğlu yıllardır mutluluğu aramıyor mu zaten? Mert Ziya Özkara 21707008 İletişim Tasarımı KAYNAKÇA Can, Emine. Alayına New York. İstanbul: Epsilon Yayınları, 2015. Baskı. Hadi Sevelim Hayatta herkes bir başkasına ihtiyaç duyar. Hem neslimizin devamı hem de hayatın zor koşullarına karşı birilerine ihtiyaç duyarız ve bu duyguya nedense aşk adını veririz. Aşkın tam olarak ne demek olduğunu kafamda bir türlü anlamlandıramıyorum. Bundan dolayı içimden geldiğince duygularımdan bahsetmek istiyorum. Bazen düşünüyorum da aşk dediğimiz şey sadece cinsellikten ibaret olabilir mi? Yoksa gerçekten cinsel bir amaç gütmeyen duygulara da aşk diyebilir miyiz? Cevaba evet verdiğim durumlarda aklıma yeni yeni sorular doğuyor. Mesela arkadaş ve aşk kavramlarını birbirinden nasıl ayıracağımız gibi. Bu iki olguyu da birbirinden ayıramayacak kadar çok benzetiyorum ve bazen aralarındaki ince çizgiyi kaybediyorum. O kadar çok ortak yönleri var ki. Aşık olduğun kişinin de arkadaşın da hep senin yanında ve senin tarafında olmasını umut ederek yaşarsın. Hayatın seni çok fazla zorladığı noktalarda senin yanında olabilecek birimlerini istersin. Bu istek tam olarak nerde arkadaşlık nerde aşk bilmiyorum. Ben böyleyim yanımda güvendiğim, sevdiğim ve birlikte eğlendiğim kişileri görmek isterim tıpkı her insan gibi. Ben küçükken mahallemde birlikte oynamayı çok sevdiğim bir kız arkadaşım vardı. Onunla saatlerce dışarıda gezer, ip atlar, saklambaç oynar, birlikte eğlenirdik. Ona karşı hissettiğim şeyleri hiçbir zaman bir kelimeye dökme ihtiyacım olmamıştı. Bu duyguları sadece hissediyordum. İllaki kelimelerle dökülmesine ihtiyaç olmadan, safça. Şimdiyse duygularımı etrafa saçarken eskiden olduğum kadar rahat ve özgür değilim. Her duygumu düşüncemi belirli kalıplara sokmam germiyormuş gibi hissediyorum ve bu da duygularımın güzelliğini yitirmesine sebep oluyor. Bazen anlık olarak öyle duygulara kendimi kaptırıyorum ki kafamda bir anda duygu patlaması yaşıyorum. Sonra da anlık olarak o duygularımı birden kaybediyorum. Bazen aldığım ufak bir koku bile bir anda küçüklüğüme ait bir anıyı gözlerimin önüne film şeridi gibi seriyor. O film şeridinin içinde çocukluğuma ve anılarıma takılıp kalıyorum. Sanki oyun bahçesi gibi bir hapishanede esir kalmışım gibi hissediyorum. Çok keyif alsam da içinden asla çıkamıyorum. Sanırım yeni insanlarla yeni anılar yaratmakta çok başarısızım. Bazen rüyamda küçüklüğüme dair anılarımı gördüğümde ağlayacakmış gibi olarak uyanıyorum. Bana sanki küçüklüğüme ait her anım geçmişime ait benliğimin birer parçası gibi geliyor. Çocukken izlediğim en basit çizgi filmlere ait anılarımda bile beni duygulandıran şeyler bulabiliyorum ve ne zaman küçükken çok sevdiğim bir çizgi filmi görsem hep o güzel anılarım canlanıyor aklımda. Bazen de içimi korku kaplıyor. Ya bu duygularım sadece geçmişime aitse, bu güzel ve saf duyguları şimdime ve geleceğime taşıyamazsam diye endişelenmekten kendimi alıkoyamıyorum. Anlık olarak hissettiğim bu duygular aklıma o kadar hızlı girip çıkıyor ki bu neydi şimdi diye kalakalıyorum. Ben de anlamlandırmak yerine keyif almaya bakıyorum. Buna nasıl aşk denilebilir gerçekten bilmiyorum. Hissettiğim şeyler bana özlemmiş gibi geliyor ama bir yanım da aşk olmasını ümit ediyor çünkü bunlardan hiçbiri aşk değilse sanırım hiç aşık olamamışım. İnsanlara olan sevgimi göstermekte eskisi kadar başarılı değilim. Hatta olabildiğince kötüyüm. Karşımdakilerin hislerimi anlamasını istiyorum ama bunu onlara söylemeden nasıl yapabileceklerini düşünemiyorum. Bencilliğim ve egom insanlarla bağ kurma ihtimalimin önüne geçiyor. Hem kafamda aşk ve arkadaşlık terimlerini ayıramıyorum hem de bu terimlerden korkuyorum. Bundan dolayı aşkı konu edinen yapımları izlemeyi ve okumayı genelde seviyorum. Aşkın Güzelliği kitabında geçen çiftin beni bu kadar etkilemesi de bundandır belki de. Ben de bunca geçen yıldan sonra tekrar aynı duyguları onlarınki gibi küçüklüğümdeki şekliyle yaşayabilmek istiyorum ama şu anlık aşkın güzelliğini bulabilmiş değilim. Erdem Atak Kaynakça Aral, İnci. Aşkın Güzelliği. İstanbul: Kırmızı Kedi Yayınevi, 2019. Baskı. BÜYÜK BİRADER SENİ İZLİYOR Güç, dünya var olduğundan beri insanoğlunun peşinde koştuğu yegâne şey olmuştur. İnsanlık tarihi, güç savaşlarıyla doludur. Yönetmek, ele geçirmek, hükmetmek, iktidarda olmak insanın en büyük zaaflarından biri olagelmiştir. Devirler değişse de insanoğlu hep aynıdır aslında. İlgileri, hissettikleri, zaafları hep aynı kalmıştır. Hem kendini hem diğer insanları boyunduruğu altına almak, sadece insanları da değil koca koca toplulukları, devletleri hatta dünyayı yönetmek sevdasına kapılmış, tarih binlerce kez tekerrür etmeye devam etmiş. Kendini tanrı ilan eden Firavun, hükmetme sevdasıyla birçok insanı katleden, şehirleri yakan yıkan Cengiz Han, Yahudilerden kurtulmak ve Avrupa’da hegemonya kurmak için 17 milyondan fazla insanın ölümüne sebep olan Hitler, Rusya’nın büyük diktatörü Stalin, Avrupa’nın ilk faşist lideri olarak bilinen Mussolini, Irak’ın devrik lideri Saddam Hüseyin ve daha nice, farklı zamanda ama aynı hırslarla yaşayan ve bunun uğruna da birçok şeyi feda eden insan var tarihte. Bu nedenle toplumların çoğu uzun süreler baskıcı rejimlerin ve diktatörlerin boyunduruğu altında yaşamak zorunda kalmışlar. Bu insanları bastırmak için çoğu zaman fiziksel ve psikolojik olarak kontrol ve şiddet uygulanmış, insanların özgür hareketinin yanı sıra beyinlerini de istedikleri şekilde kullanmaları engellenmiş. Fransız filozof Louis Althusser kendisinin en çok bilinen Ideology and Ideological State Apparatuses adlı makalesinde, devletin ideolojisini ve ideolojisini halka bünyesinde bulunan kurumlar yoluyla nasıl empoze ettiğini anlatır. İktidar, insanları medya, eğitim kurumları, dini kurumlar, adalet sistemi yoluyla yönlendirir. Kendi istediği gibi düşünmelerini sağlar. Marks’a göre ise devlet, düzenini polis gibi silahlı kuvvetleri yoluyla yani; şiddetle sağlar. Şimdiye kadar insanlar her iki şekilde de baskıya maruz kalmışlardır. Çünkü mutlak güç, mutlak irade ancak bu şekilde sağlanabilir. O mutlak güç bizim geçmişimizi, hem bugünümüzü hem de geleceğimizi yerini sağlamlaştırmak için sürekli kontrol altında tutuyor. Sürekli izleniyoruz, dinleniyoruz. Özgürlük denilen şey aslında ütopik bir kavram olarak kalıyor bu durumda. Biz bu kontrolün her zaman farkında olmasak da en ufak bir protestoda zıt görüşlerin seslendirildiği bir platformda bir anda ensemizde nefesini hissediyoruz. Buna en yakın zamandan Gezi Parkı protestolarını örnek verebiliriz. Hükümet, karşı seslere karşı tavrını en net şekilde, daha önce görmediğimiz yüzüyle göstermiştir. George Orwell, 1984 romanında çok vurucu ifadelerle bu sistemi anlatmış: ‘’Bilmek ve bilmemek, gerçeği görmenize karşın özenle hazırlanmış yalanları söylemek, birbirine karşıt iki kavrama birbiriyle çeliştiğini bile bile inanmak, ahlaka bağlılığı ileri sürerken onu yadsımak, demokrasinin olanaksız olduğuna inanarak Parti'yi demokrasinin koruyucusu görmek, herhangi bir şeyi gerektiğinde unutmak ve gerektiğinde yeniden anımsamak.’’ "Bağlılık, düşünmemek demektir, düşünmeye gerek duymamak demektir. Bağlılık bilinçsizliktir." ‘’Bilinçleninceye kadar asla başkaldırmayacaklar, ama başkaldırmadıkça da bilinçlenemezler.’’ ‘’İnsanlar özgürlük ile mutluluk arasında seçim yapmak zorundaydı ve büyük çoğunluk mutluluğu seçiyordu.’’ Kısacası, tarih tamamen bu güç dengeleri üzerine kurulmuştur. Güçlü olan, güçsüz olanı her zaman yönetmeye çalışmıştır. Darwin’inin evrim teorisinde bahsettiği doğal seleksiyon olayı aslında bu duruma örnek verilebilir. Güçlü olan her zaman yaşamayı hak eder. Demokrasi, insani duyguların var olduğu her yerde aslında bir ütopya olarak kalmaya devam etmiştir. KAYNAKÇA Orwell, George. 1984. Can Yayınları. 2011. Orwell, George. Hayvan Çiftliği. Can Yayınları. 2011. Althusser, Louis. Ideology and Ideological State Apparatuses.1971 Marx, Karl. Repressive State Appratuses. Cloud Atlas. Warner Home Video, 2013.film. Huxley, Aldous. Cesur Yeni Dünya. İthaki Yayınları, 1999.roman. Mina Erşekerci Dilara Atmaca Hayat İnişler ve çıkışlar hayatın temel kuralı, kalp ritmimiz bile somutlaştırılıp kağıda döküldüğünde çizgiyi asla düz göremeyiz. Eğer çizgi düzse kalp durmuştur. Demek ki inişler çıkışlar hayatımızın her döneminde olacak, olmadığı an ise hayat bitecek. Peki siz tüm bu iniş çıkışlarla nasıl başa çıkıyorsunuz? İnsan yaşla değil, bu iniş çıkışlarla yani hayatla nasıl başa çıkacağını öğrendiği zaman büyüyor. Ve ben bu sefer büyümeye çok yaklaştığımı hissediyorum. Hayatımın monotonlaşmış kısır döngüsünde yuvarlanırken durup hiç düşünmemiştim ‘’Gerçekten her şey yolunda mı?’’ diye. Ya zamanım olmamıştı ya da monotonluk bana bunu aşılamıştı, bilemiyorum. Her şey olması gerektiğiymiş gibi zannederken, her sabah kalkıp okula giderken, her gün -düzenli aralıklarla- değer verdiğim insanlarla telefonda konuşurken, bir gün uyandım ve artık gidecek bir okulum yoktu. Hayat bir anda önüme düşünme fırsatını sunmuştu, hem de benim için en ağır olanını. İki sene hazırlanıp girdiğim üniversite sınavında, iyi bir sıralama yapıp istediğim bölüme yerleşmiştim ve sırf ailemin yanında kalabilmek için tercih ettiğim okul kapanmıştı. Çocukluğumuzdan beri bize tembihlenen şey ‘’İyi bir okula kapak attıktan sonra her şeyin daha rahat olacağıydı’’. Ama bu durum elimde ne varsa alıp götürmüştü, kendimi bir türlü pozitif düşüncelere odaklayamamıştım. Sanki bir sürü düşünce varmış monotonluğun altında yatan ve bir sivrilme noktası bekliyorlarmış saklandıkları yerden, bekliyorlarmış ki düşünüldükçe her gün biraz daha batsınlar, her gün biraz daha acıtsınlar. Derin bir düşüşe geçmiştim sanki, yirmi yıllık hayatımın ilk düşüşü. O zaman bilmiyordum bu düşüş hayatımdaki sonların başlangıcıydı ve şimdi biliyorum ki her son yeni bir başlangıç demekti. Çocukluğumdan beri çevrem beni neşeli, konuşkan, pozitif bir insan olarak tanımlar. Hayatımda ilk defa gerçekten bir şeyleri düşünmeye başlamıştım. Bu düşünceler beni sürekli mutsuzluğa itmeye başlamıştı ve önünü alamıyordum. Ne zaman boş kalsam düşünüp ağlamaya başlıyordum ve ne zaman kalabalıkta olsam yalnız kalmak için çabalamaya başlamıştım. E malum bu yolun sonu ağlamaktı ve bu ağlamak artık bende bir alışkanlık haline gelmişti. En sonunda bu durum etrafımdakilerin tek tek eksilmesine neden olmaya başlamıştı. Bir sabah baktım ki asla gitmez dediğim herkes gitmiş. Hayat bu sefer de buradan düşündürmeye başlamıştı beni. Düşündükçe çıkamıyordum işin içinden, üstelik kafamı dağıtmak gibi bir niyetimde yoktu. Tüm gün yataktan çıkmayıp düşünüp, ağlayıp, kendimi tüketiyordum. Annem ‘’Büyüyorsun.’’ diyordu, peki büyümek gerçekten böyle bir şey miydi? Küçüklükten beri hayal ettiğimiz gençlik bu muydu? Hayat gerçekten sizi yorduğunda ne yaparsınız? Ben bir süre her şeyden kaçtım. Kabuğuma çekildim, hayatı sorguladım. Asla pes etmeyen, hep imkansızı zorlayan ben bu sefer durdum, sadece izledim olanların akışını. Bir süre sonra aynaya baktığımda kendimi çökmüş halde buldum, beş kilo vermiştim, hep ışıldayan gözlerim sönmüş altları çökmüştü. Birden kendime ‘’Dur. ‘’dedim. Kafa dağıtmanın yollarını aramaya başladım ve bilgisayarım gözüme çarptı. Hemen bir film aramaya başladım. Beni kamçılayacak, kendime getirecek bir film arıyordum ve daha önce de izlediğim Winston Groom’un yazdığı Forrest Gump kitabının uyarlaması olan aynı ismi taşıyan filmi izlemeye başladım. Film Forrest’ın, durakta otobüs beklerken kendisiyle aynı durakta oturan yabancılara hayat hikayesini anlatmasıyla başlıyor. Bakıldığı zaman Forrest’ın hayatı filmdeki diğer çocuklara göre daha zor, sırtı kambur olduğu için bacaklarına bir aparat takılıyor ve diğer çocuklar onunla bu aparat yüzünden sürekli uğraşıyor. Tek arkadaşı olan ve ilk görüşte aşık olduğu Jenny, Forrest’ın hayatında çok önemli bir yere sahip. Forrest ilk başta okula kabul edilmiyor çünkü zeka testinde yetmiş beşin altında alıyor, yani yetersiz bir zekası var bazı şeyleri güç idrak ediyor. Annesinin devreye girmesiyle okul hayatı başlıyor. Tüm bu olumsuzluklara rağmen Forrest hiçbir zaman pes etmiyor ve en sonunda çok başarılı bir insan oluyor hatta iflas etmiş pek çok girişimciye de esin kaynağı oluyor. Film bittikten sonra tüm gece bu filmi düşündüm. Forrest’ın o kadar zorluğu aşmasını, ona söylenenleri umursamamasını ve en sonunda başarıyı yakalamasını. Sonra kendime dedim ki ‘’ Kim kendi hayatıyla ters düşmemiş ki şu zamana kadar, elbet bunların hepsine çare bulacağız. Yolma dudaklarını, iyi olacağız.’’ Sabah kalktım ve tekrardan tercih yaptım. İzmir’i ve bütün düşünceleri arkamda bırakacak bir son hazırladım kendime. Her son yeni bir başlangıçtı ve benim başlangıcım Ankara oldu. Helin Özdemir Kasvetli Gecelerin Arasında Bir Mısra Aydınlık Bazı geceler olur, aklından geçen düşüncelerin ardı arkası kesilmez. Işıklar kapandıktan sonra yatağın dar gelir sana, yastığın, odan… Aklının içindekiler sığmaz oraya ve taşmak isterler âdeta. Rüyalara bile dalmak istemezsin çünkü bilirsin rüyalarında da bulacaktır seni o düşünceler. Sabah olmaz, güneş doğmaz karanlık gecelerine. Yalnızsındır, bir yoldaş ararsın ama yoldaş olmaz sana kasvetli düşünceler. Yorgun düşersin düşünmekten ancak rüyalardan bile korkar, uykunun sıcak kollarına bırakamazsın kendini. Yalnızca izler durursun seni boğmakta olan düşüncelerini. Kendinden de kesip atmazsın onları çünkü bilirsin ki senin bir parçandır aslında onlar. Kanayan bir yara olarak kalacaklardır orada, sana ne kadar zarar verseler de senin bir parçandır onlar kendinden koparıp atamayacağın. Son zamanlarda daha sık yaşar oldum o uykusuz geceleri, daha sık yüzleşmeye başladım o kasvet kaplı düşüncelerimle. Ertesi gün gelmeyecek sansam da illa bir an gelir, güneş doğdu zannederim kasvetli penceremden ve ben o düşüncelerin yok olduğu hissine kapılırım bir anlığına. Gitmezler aslında, kaybolmazlar güneş ışığıyla. Gün ışığı örtse de üstlerini onlar içimdedirler hâlâ. Akşam olunca yeniden karşılaşırız onlarla ve karşılarlar, aralarına alırlar beni yine. Güneş kaybolur, Ay doğar, düşüncelerin biri ötekini doğurur, öteki diğerini çağırır ve böyle çoğalıp giderler o gecenin karanlığı içinde. İşte böyle bir gecede sığındığım kitaplardan biriydi Günün Geç Vakitleri. Belki dedim, bir umut aklımdaki soğuk ve karanlık düşünceleri dağıtır, güneşi geri çağırır ait olduğu yere. Öylesine bir sayfa açıyorum, bakalım ne çıkacak da tutup elimden götürecek beni güneşli yerlere diye. İçimde hiç umut olmasa da arıyordum onu bir yerlerde. ‘‘Uyanıyorum, bedelini ödediğimi öğrenmeye Uyanıyorum, boş avuç içlerimle yüzleşmeye.’’ (55) Bu mısralar çıkıyor karşıma, okuyorum ve soruyorum kendime acaba bu hislerim ne anlatıyor bana diye. Dünyada her şey bir sebep için gerçekleşir diyorum kendime. Eğer şu an bu karanlıklar peşimdeyse, bir sebepten dolayı buradalar diye düşünüyorum. Acaba ne öğretmeye çalışıyorlar bana? Sabah uyandığımda gördüğüm boş avuç içlerim ne anlatır, ne öğretir bana? Öğrenmeye çalışıyorum her gün, anlamaya ve sormaya başlıyorum yavaş yavaş. Böylece kaçmıyorum onlardan, kolay olmasa da kabullenmeye çalışıyorum onların varlığını. Hayal ettiğim şey olmadı, belki de bu kitap almadı o karanlıkları benden o gece ama gördüm ki yalnız değilmişim bu düşüncelerimle. Bir sebebi varmış burada benimle olmalarının ve bu yüzden onları gün ışığıyla öldürmektense onları zamanında bana zarar vermiş olsa da bir şeyler öğretmiş bir dost gibi kabullenmeye çalışıyorum artık. Kitabın arka kapağında yazdığına göre yazar çocukluğundan beri yazdığı şiirleri derleyerek oluşturmuş bu kitabı yaşamının son demlerinde. Kitaptaki başka dizeleri okudukça daha iyi anlıyorum kitaba bu ismin verilmiş olma sebebini. Yazar da yaşamış o kasvetli ve uykusuz geceleri, o da korkmuş bu yüzden gecelerden hep. O da yalnız kalmış gecenin sonsuz karanlığıyla ama gün gelmiş ve sevmeye başlamış o karanlıkları çünkü inanmış ki her şeyin içinde bir güzellik olduğu gibi bu kasvetin içinde de olmalı. ‘‘Düşler hem görüldüğü gibidir hem de değil. Tüm yapılmış olan, yapmanın kendisindedir.’’ (53) Aydınlıkların içinde bir yerlerde karanlık, karanlıkların içinde bir yerlerde aydınlık olması gibi tıpkı, ben de bulabilirim o karanlık düşlerin görünmeyen köşelerindeki umudu. İşte ben de o en karanlık gecemden beri görmeye çalışıyorum o umutsuz gecelerin karanlığının arasındaki bir parçacık aydınlığı. Kaynak: K. Le Guin, Ursula. Günün Geç Vakitleri. İstanbul: Ayrıntı Yayınları, 2018. YAŞA,1 Rahime Sinem YAŞA 21301682 TURKISH 101-16 Başak Berna CORDAN 23.11.2014 ZAMBAK Balzac’ ın eseri olan Vadideki Zambak, ailesi tarafından dışlanılan, dünyanın kendisine küstüğünü zanneden ve anne sevgisinden mahrum büyüyen bir çocuğun; ileriki zamanlarda genç bir delikanlının hikâyesidir. Ana karakter Felix , annesi, babası ve kardeşleriyle birlikte Fransa’da yaşar.Annesi ve babasının göz bebeği olan ağabeyi yüzünden Felix hep dışlanılan, küçücük bir çocuk olduğu halde yapmadığı suçlardan en büyük cezaları çeken, maddi durumu iyi olan bir aileden gelmesine rağmen evde fazlalık biri olarak görülen masum, güzel kalpli bir insan aslında.Bunun için hemen karar vermeyelim, hikâyenin sonu da var. Felix, annesi, kardeşleri, babası ve evdeki hizmetkârlar tarafından bile sürekli küçümsenerek ve azarlanarak büyür. Bu şekilde büyüyen bir çocuk nasıl özgüven sahibi olabilir ki? Anne, aile sevgisi görmeden ilerde âşık olduğunu nasıl anlayabilir? Biz mi aşırı sevgi gördük küçükken de böyle garipsiyoruz? Peki bir anne nasıl olur da sevgisini vermez.. Okula ilk başladığı zamanlarda evde küçümsenmesi ve alay konusu olması arkadaşları tarafından devam ettirilir. Eğitim gördüğü zamanlarda, şehir dışında okullara gönderildiğinde babası o kadar az harçlık verir ki kırtasiye masraflarını karşılar geriye hiçbir şey kalmaz ya da okulda ödül alacağı törenlerde ailesinden hiç kimse gelmez.. Depresyon boyutunu geçmiş hisler yaşamış olmalı.Ta ki aşkı bulana kadar.. Fransa’ da balo düzenlenir, Felix de buraya gider. Orada güzel omuzlu bir kadına âşık olur. Buradan anlaşıldığı gibi Felix o kadar âşktan bihaber ki güzel bir omzu âşk zanneder. Delikanlılığın verdiği şevkle kadının omzunu öper.Hangi kadın olsa sinirlenir.Öptüğü kadın da sinirlenir.Ama bu öptüğü kadın onun karşısına uzun zaman sonra tekrar çıkar, çünkü hayalinde onu düşler vadideyken.Vadiye nerden geldik diye sorarsak , Felix’ in kendinden yaşça büyük bir kadının omzunu öpmesi onu deli divane âşık yapar bu yüzden babası onun garip davranışlar yüzünden evden uzak kırların yeşilliğin içinde evi olan bir tanıdığının yanına gönderir. Garip o ki çocuğuyla alakası olmayan bir baba bunu yapar. Babasının hayatı boyunca yaptığı tek iyilik ki orada görür sevdiğini, vadideki beyaz bir zambakta.. Daha sonraları gerçekten görür onu. Kadın evli bir Kontestir, evli ve mutsuz. Felix ile Kontes sürekli dertleşirleş aralarında yakınlık olur ve bir süre sonra Felix ona açılır. Kral’ın yanına çalışmak için gittiğinde kalbini kendisiyle ilgilenen parıltılı İngiliz bir Lady ‘ e kaptırır. Ah Felix iç dünyan nasıldı da dışına böyle vurdu.. Balzac Felix için Kontes’i ruhsal aşkı, Lady’ i tensel aşkı olarak tanımlar. Hikâyenin bundan sonrasını sevmediğim için değiştirmek durumunda kalıyorum. Ortada kalbi birindeyken aklı başkasına kayan bir Felix olamaz; başlarda ona hissettiğim acıma duygusunun nefrete dönmemesi için. İlgisizlik içinde büyümek, dışlanılıp alay edilmek… Bunca şeyi yaşayan biri nasıl ihanet YAŞA,2 eder ki aşkına, ona olan sonsuz aşkına, hem de karşılıklı,her şeyi göze alabilmiş aşkına.. Bunca şeyi yaşamamış olsa bile ihanet etmemeli tabi, ama ilgisiz büyüyen insanlar ilgiyi aramalı, kendini adayacağı bir insan, uğraş olmalı benim düşünceme göre. İhanet insanı üzer, hastalandırır, sonunda öldürür, tıpkı Balzac’ ın yazdığı gibi. Ama benim hikâyemde asık suratlı, asabi Kont ölür, Felix de Kralın yanında çalışırken kendine yanaşmaya çalışan o parıltılı İngiliz Lady’ sini yanından kovar ve kendisinden yaşça büyük olan aşkı Kontes’in yanına döner. İkisi de ana sevgisinden yoksun büyüdüğü için birbirlerini anlayan ve mutlu edebilecek kişilerdir, evlenip mutlu bir şekilde yaşamaya devam ederler vadide. Çocukları olduğunda ya da evlat edindiklerinde adını Zambak koyarlar. Genç yaşlarda çektikleri sıkıntıları ve ilgisizliklerin acısını Zambak’tan çıkarırlar onu ilgiye boğarak. Balzac. Vadideki Zambak, İskele, Temmuz 2005 Alp Berke Ardıç 21704047 BİR ÖMÜRLÜK YOLDAŞIMIZ Alaaddin'in sihirli lambasının cininin üç dilek hakkı bana sunulsaydı muhtemelen ilk hakkımı yeni doğmuş bir bebeğin gözünden dünyaya bakabilmek için harcardım. Dokuz aylık görevini tamamlayıp tezkeresini vermiş bir bebeğin gözlerini daha önce görmediği bu macera dolu diyara ilk kez açması oldukça heyecan verici olmalı. Aslında hepimiz belki de bu heyecanı doğarken ağlayarak dışa vuruyorduk, hatta belki de şu ana değin bizi besleyen annemizle fiziksel bağımızın kesilmesiyle büyük bir korkuya kapılmıştık. Her ne kadar biz oldukça heyecanlı ve bir o kadar da korkmuş olsak da bizi dokuz aydır besleyen annemizi ilk kez gülümseyerek gördüğümüzde ise üstümüzden korkuyu atmayı başarıp biraz istirahate çekilmeye karar vermiştik. Bizi hayran gözlerle izleyen annemizin ise o anda hiç mi hiç farkında değildik. Oysa o, bir ömür boyu sürecek bir sevgi için kalbinde kocaman bir yer açmış olan annemiz, bu uzun birlikteliğimizde bizi mutlu edebilmek için elinden geleni ardına koymayacak bir role hazırlamıştır kendisini. Yıllar geçip de etrafımızdaki olayları bilincimizle algılamayı başarmaya başladığımız andan itibaren ise daha önceden içgüdülerimizden gelen annemize karşı hissettiğimiz bağlılık, yerini minnettarlıktan beslenen ve kalbin en derinlerinden gelen bir sevgiye bırakır. Bu andan itibaren çoğumuzun rol modeli olur cefakâr analarımız. O ne yaparsa taklit ederiz, dizinin dibinden ayrılmayız ve ondan devamlı bir şeyler isteriz. Artık annemizin yanımızda olmasına o kadar alışırız ki, bir yerden sonra bizim için neleri göze aldığını unutmaya başlarız. Oysaki, bir zaman gelir ve dünün küçük kuşu yuvadan uçmanın heyecanına bürünür; kimisi iş bulmak için kopar evinden, kimi ise
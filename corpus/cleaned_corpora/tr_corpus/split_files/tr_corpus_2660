dükü, Hindistan'a yaptığı uzun yolculuk sırasında hem gemideki zevkusefası için hem de hediyelik olarak söz konusu kitaptan yanına sekiz nüsha aldı. 1819-20'de iki seyyar kitapçı romanı Massachusetts çiftçilerine satmaya çalışmaktan para ve hapis cezasına çarptırılınca Fanny Hill ABD'deki ilk müstehcen eser satma davalarının konusu oldu. Çok daha açık saçık materyallerin müstehcenlik suçlamasından kurtulmasının üzerinden uzun süre geçmiş olmasına rağmen Fanny Hill dokuz yargıçtan üçünün hazmedemeyeceği kadar muzırdı. Muhalif görüşteki yargıç Tom. C. Clark, Utangaç olarak tanınmasam da bu kitap bana bile aşırı geldi, diyordu. Clark'ın endişelerine rağmen çoğunluk kitabın toplumsal değeri nedeniyle yasaklanamayacağına karar verdi. Fanny Hill kararından sonra artık bir kitap ilginçlik kabilinden de olsa bir nebze toplumsal değer taşıyorsa Birinci Ek Madde'nin koruması altına girebiliyordu. Mahkemenin Fanny Hill kararı giderek daha fazla tartışılır oldu, çünkü kitap edebi sayılamayacak kadar basit bir dille yazılmıştı. Geçen yıllar zarfında yargılanan diğer kitaplar -Henry Miller'ın Yengeç Dönencesi ve James Joyce'un Ulysses'i gibi- tutkulu edebiyat eserleriydi. Buna karşın Fanny Hill yalnızca inceden inceye anlatılmış bir dizi cinsel hikayeden ibaretti . Fanny Hill kararı hiç kimseyi John Cleland'ı şaşırttığı kadar şaşırtmış olamazdı. Pis kokulu bir hapishanede kitabını yazarken, sanatsal becerilerinin dünya üzerindeki en saygın mahkemelerden biri tarafından ciddiyetle inceleneceğini asla hayal bile edemezdi. Cleland'ın daha sonra kitabı reddetmesine bakılırsa kendisi, kitabın gerek amaç gerekse içerik açısından bir fiyasko olduğu yönünde yargıç Clark'la aynı görüşteydi. [118] Fanny Hıll yıllar boyu tartışma yaratmış olmakla birlikte tamamen apolitik bir kitaptır. Kitabın hiçbir yerinde Fanny veya başka bir karakter bir sonraki erotik maceradan başka hiçbir şeyle ilgilenmez ki, bu da Cleland'ın okur kitlesinin zevklerine gayet uygundu. İngiliz pornosu mahrem bir hadiseydi orta ve alt sınıflar aristokratların cinsel meraklarına dair yazılar okumaktan keyif alabiliyorlardı ve Fanny Hill gibi hayali fahişeler hakkındaki kitaplar herkese çekici geliyordu ama bundan hiçbir zarar doğmuyordu. Hiç kimse genel asayişin bir seks kitabıyla tehlikeye girebileceğine inanmıyordu. Öte yandan Fransa'da durum böyle değildi. Orada üst sınıfa yönelen pornografik saldırılar isyanın silahları arasında yer alıyordu. Libelle diye adlandırılan güç sahibi hayali veya gerçek hovardalara dair kitapçıklar yayımlama geleneği, böyle binlerce kitapçığın Paris dükkanlarını doldurduğu 17. yüzyılın ortasında başladı. Louis'nin annesi ve naibesi Avusturyalı Anne'di. Mazarin ve Anne ülkeyi mahvetmekle suçlanırken, müstakbel kral Louis henüz bir delikanlıydı ve hiç zaman kaybetmeden düşman kazanıyordu. Bu zatları sadece kendi gayritabii arzularını tatmin etmenin peşinde koşan sapkınlar olarak niteleyen kitapçıklar, onları yönetme ehliyeti olmayan kimseler diye suçluyordu. Mazarinade'ler (bilinen ilk libelle'ler) bu zatların arzularının ülkenin iflasa sürüklenmesiyle tatmin olacağını yazıyordu. Mazarin ve Anne çoğu zaman anal seks yaparken resmediliyordu ki bu tarz seks Fransızların nezdinde ahlaksızlığın en alçak biçimiydi. Nitekim bir Mazarinade şöyle diyordu Kardinal, Naibe'yi s[ikiyor] Daha kötüsü, götçü bununla övünüyor Ve onun bütün parasını çalıyor. Suçunu hafifletmek için, Onu sadece götünden s[iktiğini] söylüyor. Şairin Mazarinizm belasına getirdiği çözüm ise gayet basitti Hayalarını kesmek . Sicilyalı götçü nün cinsel organlarını kötüye kullanması otoritesini kötüye kullanmasıyla aynı şeydi Livata değneğiyle memur, Ülkenin sağını solunu sömürmeye, Göt oğlanı, götveren götoş, Götçünün daniskası, Her türlü götçü, İster büyük olsun ister küçük, Ülkeyi düdükleyen, Götçünün önde gideni, Dünyanın arkasına sarılmış, Yani kıçına, Keçilerin götçüsü, oğlanların götçüsü, Her türlü götçü, Götçü Onan'ın soyundan Adı kötüye çıkmış mastürbasyoncunun, Her iki yoldan götçülüğün ustası, Hem yalandı hem göz boyayan, Kadınlara erkek ve erkeklere kadın. Mazarinade'lerin Anne'e yönelik ithamları ise bundan azıcık daha hafifti Ülkeyi ve asil oğlunu yüzüstü bırakmış müptezel bir anneydi o. Mazarin onun tanrısıydı ve onun uğruna bütün Fransızları kurban edebilirdi Ülkenin kralından daha çok sevdiğim Jules, Sana duyduğum derin tutkuyu göstermek istiyorum Ülkeyi mahvederek, kendimi mahvederek. Devletin tepesindeki cinsel ahlaksızlıklar basit kötü davranıştan daha fenaydı onlar bulaşıcı bir hastalık gibiydi. Mazarin'in aletinden Anne'nin içine akan lanetli cerahat ülkeyi hasta ediyordu. Mazarinade'lere göre tek çare onu hadım etmek, ona işkence etmek veya livata suçundan mahkum ederek onu diri diri yakmaktı. Bu hiçbir zaman olmadı. Hem Mazarin hem de Anne huzur içinde öldü ve Fransa sıkı bir monarşiyle idaresini sürdürdü. Louis 1661'de ülkenin yönetimini bizzat eline aldı ve görülmemiş bir görkem ve nüfuz çağını başlattı. Kraliyet azametinin başlıca sembolleri Louis'nin Versailles'da inşa ettirdiği büyük saray ve bahçelerdi. Sarayın merkezinin Fransa'daki bütün gücün yayıldığı merkezLouis'nin yatak odası olması hiç de tesadüf değildi. [119] Güneş Kralı'nın itibarı ve temkinli cinsel hayatı onu libelle'lerin acımasızlığından korudu. Ülkeyi 1715'ten 1744'e kadar idare eden halefi XV. Louis ise özellikle son yıllarında kendini cinsel zevklere adayıp sarayı kalabalık bir harem dairesine çevirdi. Kötü nam salmış Madame de Pompadour ve Madame de Barry gibi çok sayıda metresi kralı etkisi altına alıp ülkeyi despotizme sürüklemekle suçlandı. Fransa yozlaşmış fahişelerin idaresi altına girmekten endişe duyarken kral, Deer Park adında bir taşra malikanesine çekilip orada kart bir zampara olarak hayat sürdü. Burada Madame de Pompadour krala muntazaman genç bakireler servis ediyordu. Bakirelerin çoğu Deer Park'ta yaşarken kendilerine hizmetçiler ve uşaklar tahsis ediliyor, boş zamanlarında şan, dans ve resim dersleri veriliyordu. Onlara, hizmet ettikleri adamın kraliçenin akrabası, Polonyalı bir soylu olduğu söyleniyordu. Buna inanmadığı anlaşılan kızların hayatı tehlikeye giriyordu. Sevgilisinin aslında kral olduğunu söylemiş bir kız tımarhaneye gönderildi. Şayet bir kız Louis'de geçici bir ilgi uyandırmaktan daha fazla heyecan yaratırsa kendisine özel bir ev tahsis ediliyor ve bazen mücevher ve pahalı ziynetlerle ödüllendiriliyordu. (Masraflar libelle'lerin laf edeceği kadar olmasa da Deer Park'ı idare etmek oldukça masraflıydı.) Görevinden atılmış bir papazın gayrimeşru kızı ve eski bir fahişe olan Madame du Barry, kralın metresi olarak Madame du Pompadour'un yerini alınca libelle'ler kolları sıvadı. Kralı bunamakla, bir fahişeye hizmet etmekle ve ülkenin kaynaklarını boşa tüketmekle suçladı. Kim hayal edebilirdi ki, küçük bir grup, Eleştirilere kulak asmadan, Ahlaksız, orta malı bir fahişeyi Yepyeni bir yöneticiye dönüştürecek. Kim düşünebilirdi ki, hiç utanmadan, Louis idareyi Böyle bir orospuya teslim edecek Ve Ülke'nin su alan gemisinin batmasına izin verecek. Louis 1774'te çiçek hastalığından öldüğünde naaşının bile Paris'e götürülmesi tehlikeli bulunmuştu, çünkü libelle'ler onu ölümünden sonra da rahat bırakmadılar. Bir libelle onun öte dünyaya intikal etmiş ruhunun cenneti arayış hikayesini anlatıyordu Louis yolculuğu esnasında (başı kesilmiş) Saint-Denis ve Mary Magdalene'ye adres sorunca her ikisi de ona yanlış yönü tarif ediyordu. Sonunda sema kapılarına geldiğindeyse Saint Pierre akılsız adamlardan ve fahişelerden öğüt aldığı için onunla dalga geçiyordu. [120] 1750'lerden başlayarak libelle yazarlarının çoğu Londra'yı mesken tutmuştu. İngiltere'nin yabancıların kendi kıyılarına kadar gelip dava açmasına izin vermemesi, Kıta Avrupası'ndaki herhangi birine saldırmayı dört gözle bekleyenler nezdinde İngiltere'yi güvenli bir liman kılıyordu. Şayet Fransız yabancı ajanlar libelle yazarlarını yakalayamıyor veya öldüremiyorsa bu durumda onları susturmanın tek yolu sus payı ödemekti. Bu da pornografik şantajı kârlı bir iş haline dönüştürmeye yetti. Libelle yazarlarının eserlerinin çoğu bir şekilde Fransa'ya sızdı ve yaygın şekilde okundu. Çoğu zaman Fransız devlet adamları, rakiplerine cinsel saldırılarda bulunmaları için Londralı libelle yazarlarına para ödüyorlardı. En meşhur libelle yazarlarından biri Théveneau de Morande idi. Maceraperest ve adi bir suçlu olan bu zat sosyetede kabul görmek için kendine şövalye lakabını takmıştı. 1765 ile 1770 yılları arasında Paris'te yaşarken Versailles'yla temaslar kurup yüksek tabakadan fahişeler ve saray metresleri için pezevenklik yaptı. Bu yıllarda sonradan şantaj yapmak için suçlayıcı materyaller de topladı. 1770'te, tefecilikten girdiği hapisten çıktıktan sonra kaçtığı Londra'da zengin deneyimlerine güvenip skandalların yazarı olarak kendini yeniden tanıttı. Ertesi yıl Fransa'daki zengin ve nüfuzlu kesime dair şehvetli anekdotlarla dolu libelle benzeri bir kitap yayımladı Gazetier curiassé. Morande'nin en başarılı girişimlerinden biri Madame du Barry' nin skandal yaratan Secret Memoirs of a Public Woman from Her Cradle to the Bed of Honour [Beşikten Mezara, Bir Fahişenin Gizli Anıları] adlı biyografisi oldu. Morande kendisine yüklü miktarda para ödenmediği takdirde bu kitabı yayımlayacağı tehdidinde bulunmuştu. Fransız kraliyet mahkemesi defalarca onun hakkından gelmeye çalıştıysa da adam yılacak gibi değildi. Bir keresinde Barry'nin iki adamına karşı Londralı bir güruhu galeyana getirip can derdine düşen adamları şehirden kaçmaya mecbur bıraktı. Sonunda Secret Memoirs basılıp dağıtıma hazır hale getirildiğinde, büyük piyes yazarı PierreAugustin Caron Beaumarchais, Morande ile görüşmeye gönderildi. Morande bütün borçlarının kapanması ve yaşam boyu yıllık gelir karşılığında kitabı yayımlamaktan vazgeçmeyi kabul etti. Morande aynı zamanda Fransız hükümdarları ve bakanları karalamaya son vermeyi de kabul etti, ama çok geçmeden bu sözünden caydı. Sözleşme imzalandıktan birkaç hafta sonra XV. Louis'nin iktidarsız olduğunu ve Avusturyalı kraliçe Marie Antoinette'nin bir varis dünyaya getirmek için sevgili edindiğini savunan yeni bir kitapçık yazdı. Morande'ye rüşvet vermek için yine Beaumarchais gönderildi nitekim rüşveti verdi ama eldeki kanıtlar aslında parayı paylaşmak için ikisinin birlikte plan yapmış olabileceklerini gösteriyordu. Louis tarafından para ödendiği söylentisi yayıldı. Soylu çift Morande'yle arayı düzeltmiş olabilirdi, ama kendileri hakkında durmadan açık saçık kitaplar yazan diğer libelle yazarlarından yana hiç şansları yoktu. Kral ve kraliçeye yönelik saldırılar öylesine sert, öylesine kirli ve öylesine çoktu ki, monarşinin altını oyup Fransız Devrimi'ni ileri taşımada ciddi bir rol oynadı. Marie Antoinette'ye yönelik saldırılar korkunçtu. Bu saldırılar 1790'ların başında zirve noktasına vardığında kraliçe lezbiyen, fahişe, sapık, isterik ve hatta ensest meraklısı biri olarak damgalandı. Louis'ye yönelik popüler nefret giderek arttı. Libelle yazarlarına göre Marie Antoinette seks âlemlerinde gelişigüzel döllenerek kraliyet soyunu (ve dolayısıyla Fransa'yı) zehirliyordu. Daha önce XV. Louis daha kötü bir noktadaydı Karısına bile söz geçiremiyordu. İftiralar arttıkça monarşiyi yıkmak ve hatta kral ve kraliçeyi idam etmek gibi düşünceler akıllara daha sık gelir oldu. Marie Antoinette'e yazılan libelle'lerin eşi benzeri yoktu. Bazılarının isimlerini verecek olursak The Austrian Woman on the Rampage, or the Royal Orgy [Zıvanadan Çıkmış Avusturyalı Kadın, yahut Kraliyet Seks Âlemleri, 1789], The Royal Bordello [Kraliyet Louis'nin Eşi Marie Antoinette'in Vajinal Gazabı, 1791] . Bu kitapçıklar kraliçeyi ulusal bir hastalık kaynağına ve Bourbon hanedanını hedef alan dedikoduların sorumlusu haline dönüştürdü. 1789'daki Fransız Devrimi'nin akabinde çıkan kargaşa içinde Fransa'da birkaç libelle basıldı, ama Londra halihazırda anavatanlarında hukukla başı dertte olan yazarlar için hâlâ en güvenli yerdi. [121] Marie Antoinette'e karşı ilk libelle yazarlarından biri Kontes de la Motte idi. Bu kadın yarı zamanlı bir fahişe ve Versailles'da hayat süren marjinal bir karakterdi. 1756'da Jeanne de Valois Saint-Rémy olarak dünyaya geldi ve hayata Paris sokaklarında bir dilenci olarak hayata başladı. Soyunda bir asillik izi keşfedildiğinde durumu değişti daha sonra bir markiz tarafından evlat edinildi. Kör topal okulu bitirdi ama karakterini değiştirmek için hiçbir şey yapmadı. Yirmi üç yaşına geldiğinde fakirleşmiş bir soyluyla evlenip suç hayatına adım attı. Polisten ve alacaklılardan her zaman bir adım ötede olan la Mottes, 1784'te Fransa tarihinin en büyük entrikalarından birini çevirerek kraliçenin ününü lekeledi. La Mottes bir süre Versailles'da yaşayıp saray hayatının banal entrikalarına daldı. Kontes, Marie Antoinette ile tanışmış olabilir, ama ona kraliyet nüfuzunu kullanarak başarılı bir hayat sürecek kadar yakınlaşamadı. Öte yandan sosyal bağlantılardaki bu eksikliğini büyük bir hırsla telafi etti. Kocasıyla birlikte karmaşık bir tezgah kurarak bir kuyumcunun elinden şahane bir elmas kolyeyi, bir kardinalin elinden de onurunu aldılar. Kontes, Rohan Kardinali Louis René Édouard'a kraliçenin ondan çok beğendiği kıymetli bir kolyeyi bulmasını istediğini söyledi, ama kraliçe müsrifliğinin açığa çıkmasından endişelendiği için kardinal kolyeyi gizlice bulmalıydı. Kardinalle kraliçe arasındaki ilişki eskisine nazaran zayıftı ve kardinalin kraliçenin hüsnüniyetini tekrar kazanmak için kolyeyi bulmasını kendisinden rica edenin sahiden Marie Antoinette olup olmadığını bilmeye ihtiyacı vardı. La Mottes bir sahtekarın yardımıyla güya kraliçeden kardinale gönderilmiş bir dizi sahte mektup ve ayrıca güya Marie Antoinette'in imzasının bulunduğu bir sözleşme hazırladı. Ardından bununla da yetinmeyip, kardinal için kraliçe ile sarayın bahçesinde gizli bir gece buluşması ayarladı. Ne var ki kardinalin buluşacağı kişi Marie Antoinette değil, kraliçeye benzeyen bir fahişe olacaktı. Plan işe yaradı ve kardinal kolyeyi kraliçe hesabına alıp kontese teslim etti. Kontes de değerli taşları derhal Avrupa'nın değişik yerlerinde sattı. Kolyeyi satan kuyumcu Marie Antoinette'ten ödeme talep edince tezgah ortaya çıktı. Kraliçenin devletin parasını gizlice pahalı takılara harcadığı yönünde söylentiler yayıldı. XVI. Louis karısının ismini aklamak için bir mahkeme kurulmasını talep etti, ama bu girişim kadının sanını daha da lekeledi. Kardinal sonunda sözleşmedeki imzanın sahte olduğunu kabul etti, ama kraliçenin mücevheri gizlice alacağına inanmasının kendisi açısından akla yatkın olduğunu savundu. Kardinal masum bir safdil olarak beraat ettiyse de kral onu yine de sürgüne gönderdi. Marie Antoinette herhangi bir şeyle suçlanmadı, fakat kardinalin beraat etmesi kraliçenin bir fırıldak çevirdiğini ima ediyordu. Kontes kırbaçlandı, dağlandı ve ömür boyu hapis cezası aldı, ama sonunda Londra'ya kaçıp kraliçeye veryansın eden libelle'ler yazmaya koyuldu. Kontesin ilk libelle'si kendisini elmas kolye skandalında masum gösteren ve Marie Antoinette ile sözde lezbiyen aşk macerasını ve beraber geçirdikleri coşkulu anları anlattığı bir hatırattı. Hatıratın sonraki bir versiyonu ayrıntıları da sunuyordu [Kraliçe] samimi okşayışlar ve tatlı sözlerle beni cesaretlendirme lütfunda bulundu... Çok geçmeden yiyip bitiren gözlerinden süzülen hünerli çapkınlık beni tesiri altına aldı ateşli ağzı bedenimin her yerine alevden öpücükler kondurdu. Ve kızarmış bir yüzle itiraf etmeliyim ki tam anlamıyla tatmin olmuştum. Entrikacı kraliçenin önünde sözde çaresiz kalan kontes, kolyeyi elde etmek için bir kraliyet aracısı olarak kullanıldığını savundu. Kontesin yazdıkları 1789'da başlayan devrimle birlikte ortaya çıkan libelle'lerin gölgesinde kaldı. Kral ve kraliçenin yaşadığı Tuileries Sarayı'nın penceresinin tam altında Marie Antoinette'i bir cinsel azgın olarak gösteren kitaplar satın almak mümkündü. Bir libelle'ye göre sarayın penceresinin tam ardında kraliçe yatakta uzanıyor, mastürbasyon yapıyor ve davetkarca bekliyordu Bazen güzel bir günün ortasında sıkıntıdan patlayarak, Yatağında yapayalnız kıvranıp duruyor, Titreyen kalçaları, güzel gözleri Hafifçe aralanmış dudakları arasından kesik kesik soluyan, Haşmetli adamını davet edercesine. Kraliçe saraydaki yozlaşmanın canlı bir örneği olarak damgalandı. Le Godemiché [Kraliyet Dildosu] adındaki bir şiirde, Marie Antoinette bir piskopostan ilk günahı silmek için kutsal suyla kukusunu vaftiz etmesini istiyordu. Başka bir libelle'de ise cinsel tatmini beklerken azgın kukusundaki şehvetli seğirmeden söz ediyordu. Ahlakı siktir et, diye fısıldıyordu, bu safi kuruntu gerçekten şehvetli bir kuku kendi babasıyla da düzüşebilir. Ve şair, Kadın başkalarıyla gönül eğlendirirken kocası ne yapıyordu dersiniz. İktidarsız herif. Adamın ‘çöpü' saman çöpünden daha inceydi. Kral iktidarsız ve faydasız biriydi, diye devam ediyordu. Marie Antoinette yargılandığı sırada kraliyet çiftinin ünü onarılamayacak derecede zedelenmişti ve sosyal düzen tepetaklak olmuştu libelle'ler bu durumu büyük ölçüde toplumun tepesindeki cinsel sapkınlığın uzantısı olarak görüyordu. Marie Antoinette her türlü suçlama için kolay hedefti. Louis ile ensest ilişkiye geçmekle ve ona yüz kızartıcı mastürbasyon günahını işletmekle suçlandı. Savcıların raporlarına göre çocuk [mastürbasyonu] sık sık onu yatakta aralarına alan annesiyle teyzesinden öğrendi ve o yatakta en azgın uçarılıklar yaşandı. Anlaşıldığı kadarıyla sonuç oğlanın bedensel yapısının -ve dolayısıyla Fransa'nın- günden güne zayıflaması oldu. Mahkemeden hemen sonra 16 Ekim 1793'te Marie Antoinette'in kellesi vuruldu. İlk başta ensest suçlamasına cevap vermeyi neden reddettiği sorulduğunda Marie Antoinette suçlamanın cevabı hak etmeyecek kadar rezil olduğunu söyledi. Hiçbir annenin oğluna böyle bir şey yapamayacağını herkesin kabul edeceğini bekleyerek mahkemede Bugün burada bulunan bütün annelerden medet umuyorum, dedi. Bu yalvarışı onu kurtarmadı ama cinsel sınırların varlığını onayladı. Kraliçe kadar kötü bir kadının bile o sınırları aşması kabul edilemezdi. [122] MarquIs de Sade'a hangi davranışların aşırı cinsel olduğu sorulsaydı bu soruya gülerdi herhalde. Sade'a göre cinsel sınırlar kavramının bizzat kendisi aptalcaydı. Ahlakı tanımlayan şey zevkti. Orgazm özlemi doğaldır, diyordu Sade ve böyle olduğu için de kişi nasıl orgazm olursa olsun yaptığı şey doğru ve iyiydi Şu husus hiç mi anlaşılmayacak Ne kadar garip, ne kadar sıra dışı, ne kadar suç gibi görünürse görünsün hiçbir zevk türü yoktur ki doğrudan doğal dürtülerimizden kaynaklanmasın ve doğal düzene bağlı olmasın... Bu zevkleri istesek bile değiştirebilir miyiz. Kendimizi yeniden yaratma gücümüz var mı. Şu an olduğumuzdan farklı biri olabilir miyiz. Kısaca zevk, bedelini ödemeye değerdi. Çoğunlukla kendi cinsel aşırılıkları yüzünden hayatının yirmi yedi yılını hapiste geçirmiş biri olan Sade'ın en azından düşüncelerini ifade etme cesaretini takdir edebiliriz. Bebekler veya ölülerle seks yapmayı, bedeni kesmeyi, şaşılacak anal tecavüzleri överken şaka yapmıyordu. Sade yazılarında anlattığı her şeyi yaşamamıştı ama sahip olduğu hayat, zaman veya imkan bulmuş olsaydı yaşayabilirdi izlenimini veriyor. Sahiden tiksindirici olduklarından bizzat kendilerinin okunması yerine onlar hakkında yazılanların okunduğu Sade'ın kitaplarının içeriğine rağmen yasal sorunlarının çoğu yazılarından kaynaklanmamıştı. Yatak Odasında Felsefe, Sodom'un 120 Günü ve diğer büyük eserlerini hapisteyken yazmıştı. Kendisi hayattayken erotik eserleri sınırlı ölçüde ve yazarın ismi belirtilmeden yayımlandı. Yazdıkları müstehcenlik yasalarının hedefi haline geldiğinde yazarlığını inkar ederek can güvenliğini korumaya çalıştı. Sade, libidosuyla olduğu kadar hayal gücüyle de sapkının daniskasıydı ve muhtemelen onun gibi başka insanlar olsa da devrin günah keçisi o oldu. Zira cinsel tatmin için kızgın demiri veya erimiş kurşunu kullanmakta tereddüt etmeyen birine hiçbir toplum tahammül edemezdi. Marquis de Sade, Donatien Alphonse François adıyla Provenceli küçük aristokrat bir ailenin çocuğu olarak 1740'ta dünyaya geldi. Kadın bakıcılarıyla fazla samimi olduktan sonra on yaşında Paris'teki Lycée Louis-le-Grand okuluna gönderildi ve herhalde orada kırbaçlamanın püf noktalarını öğrendi. Sade ordudayken cinsel şiddete merak duymaya başladı. İngiltere'yle yapılan Yedi Yıl Savaşları sırasında öne çıkıp albay rütbesine terfi etti. 1763'teki görücü usulü evliliği sivriliklerini bastırmaya yetmedi. Evliliğinden beş ay sonra genç bir fahişeye kötü muamelede bulunmaktan kısa bir süre hapis yattı. Beş yıl sonra otuz altı yaşındaki bir dul kadını sahte vaatlerle Paskalya sırasında pazar günü eve getirince başı daha büyük derde girdi. Sade zavallı kadını yatağa bağlayıp sopayla dövdü. Daha sonra küçük bir bıçakla bedenini kesti ve kızgın mumu kesiklere döktü. Daha kötüsü, orgazma ulaşmak için kadını Paskalya'daki günah çıkarma ritüeline zorladı. Bu eğlence yedi ay hapis cezası almasıyla sonuçlandı. Ayrıca polisler Sade'a kız temin etmemeleri için genelevleri tembihlediler. Bu tembihe kulak asılmadı. 1772'de uşağı ve dört fahişeyle Marsilya'da günlerce sefahat âlemi yaptıktan sonra Sade zehirleme ve livata suçlamalarına maruz kaldı. Dört ay hapis yattıktan sonra her zaman karısına tercih ettiği baldızıyla İtalya'ya kaçtı. Gıyabında ölüm cezasına mahkum edilirken kendisi Floransa ve Napoli'de yeni cinsel deneyimler yaşıyordu. Fransa'ya geri dönüp La Coste şatosunda ikamet etmeye başladı ve burada daha marjinal seks âlemleri düzenledi. Dört yıl ortalıktan kaybolduktan sonra Paris'teki bir otelde enselendi ve çileden çıkmış kayınvalidesi Marie de Montreuil'ün çabalarıyla bu sefer on üç yıllığına tekrar hapse atıldı. Gerek kayınvalidesinin gerekse ailenin diğer fertlerinin sonsuz nefreti yüzünden hayatının geri kalanını hapishanelerle akıl hastanelerinde geçirdi. Sade 1785'te Bastille'deyken altı yüz ayrı sapkınlığı sıralamak amacıyla özgün eseri Sodom'un 120 Günü'nü, birleştiğinde yaklaşık on iki metrelik bir rulo oluşturacak kağıt parçalarına yazdı. Eserdeki edepsizlik diz boyuydu ama yine de onun amacını yeterince yansıtmıyordu. Sade kitabını bitiremedi ve en gizli fikirlerini ancak not halinde bıraktı. 1789'da Bastille'den nakledildikten sonra müsveddenin kaybolduğu söylenmektedir. Eser daha sonra yeniden bulundu ama 1931'e kadar yayımlanmadı. Sade'ın eseri 20. yüzyıla kadar sansürlendi. 1956'da Fransız yayıncı Jacques Pauvert, Sade'ın Juliette romanını yayımladığı için genel ahlaka hakaret suçlamasıyla mahkum edildi. [123] Başarılı Fahişe Sade'ın Juliette'i eskiden iyi bir kızken fahişe olmuş ve edepsizlikte sınır tanımayıp sonunda devletin başındakiler ve papayla seks yapmış bir karakterdi. Sade'ın kaleminden çıkan her şeyi kendi yordamınca ele almak gerekirken (Juliette'in sevgililerinden biri Fransa'nın yarısını kırıp geçirecek bir kıtlık hayal eder), yazarın fahişelere düşkünlüğü 18. yüzyılın eğilimlerine uyuyordu. Fahişeler çağa damgasını vurmuşlardı. Onlara bir yandan hayranlık gösteriliyor, övgüler düzülüyor, tapınılıyor, bir yandan da nefretle bakılıyordu. Fahişeler hiçbir dönemde olmadığı kadar halkın beğeni nesneleri olmuş, erkeklerin en yoğun arzularını resmettikleri sınırsız birer tabloya dönüşmüşlerdi. Fanny Hill özel bir seks hizmetçisini konu eden bir erkek fantezisiydi ama isteyen tıpkı onun gibi kötü kızlara artık çok uzakta değil, bir sokak ötede rastlayabiliyordu. Fahişeler, özellikle Reform dönemi yasalarının 1600'lerin sonunda gevşetilmesinden sonra her yerdeydiler. Protestan ve daha sonra Katolik idarenin mihenk taşı olan genelev kapatma faaliyeti başarısızlıkla sonuçlandı ve fuhuş yeraltına indi. 1700'lerin başında kaliteli genelevlere duyulan talep ve yüklü miktarda rüşvet alma olanakları ticari seks işletmelerinin canlanmasına yol açtı. Paris'te fuhuşun yasaklanması polis yetkililerinin daha fazla ve daha seçici şekilde rüşvet almasını sağladı. Aslında bazı durumlarda düzenlemeler usulen daha sert oldu. Yürürlüğe sokulan yasalar evli olmayan kişilerin aynı otel odasında kalmasını yasaklıyordu, bu da sokak fahişelerine karşı girdikleri rekabette genelevleri korumaya yaradı. Paris'teki genelev sayısı inanılmaz arttı. Bir genelevin giriş salonunda müşteriler, her biri becerilerini gösteren kurdeleler takan elli kız tarafından karşılanıyorlardı. Dikizleme odalarının ve bir kamçılama zindanının bulunduğu bir başka geneleve gizli bir tünelle ulaşılabiliyordu. Keza başka bir genelev siyah fahişeler, din adamlarının özel ihtiyaçları ve bakireler alanında uzmanlaşmıştı. Bir pürüz çıkmaması için genelevler, kızlarını satın aldıkları ailelere kızlarına ve ondan doğacak çocuklara ait tüm haklardan feragat ettiklerine dair yasal teminat belgeleri imzalatıyorlardı. Genelevler ve Palais-Royal çevresindeki 1500 civarında sokak fahişesi polisin izni olmadan çalışamazdı. Benzer koşullar püritenlerin fahişelerin yaygınlığından yana yakıla şikayet ettikleri Boston için de geçerliydi. Keza aynı şartlar Adabımuaşereti Islah Cemiyeti adındaki cemiyetin ve diğer grupların çabalarının sonuçsuz kaldığı Londra için de geçerliydi. Fahişelerin ilanları gazete ve dergilerde çıkıyordu. Bu ilanlar pervasız olabildiği gibi (örneğin bir ilanda çalıştırılan kadının soylu bir kıvraklığa sahip olduğu beyan ediliyordu) şu tip zekice cinaslara da yer verilebiliyordu Londra, Pall Mall'dan Bayan Jet Araba, üstün kaliteye sahiptir aşırı hız yaptığından sürücülerin son derece dikkatli olması önemle rica olunur. Ücreti 15 şilin. Yanlarından geçenlere iş atan, zührevi veya başka türlü hastalıklardan muzdarip zavallı fahişelerin sayısı havalı genelevlerin göz alıcı kızlarından her zaman daha fazlaydı. Sosyete fahişeleri her an trajik bir figüre dönüşebilirlerdi. İlerleyen yıllarda fahişe kelimesi kaderin cilvesi sonucu bu yola düşmüş kadınları tanımlar oldu. 1740'lardan itibaren tövbekar fahişeler için Londra'da çeşitli hastaneler kuruldu. Bu girişimin temelinde fahişelerin doğuştan kötü veya şehvetli oldukları için değil, dışlandıkları veya terk edildikleri için ahlaksız bir hayat sürdükleri düşüncesi yatıyordu. Doğurgan bir hayat sürmeleri için sadece ıslah edilmeye ihtiyaçları vardı. Hastanelerin sunduğu hayat fahişeliğin nispeten daha rahat olduğu izlenimini uyandırıyordu. Burada kalanlar katı çalışma koşulları, itaatsizlik halinde cezalandırılma ve bitmeyen ibadetlerle adamakıllı terbiye ediliyordu. Bu türden bir İngiliz hastanesinde tedavi gören fahişelere ilk ayda tam bir tecrit uygulanıyordu. Fransa'daki Montpellier ıslahevinde şartlar daha da kötüydü. Burada kalanların başları tıraşlanıyor ve içeri girer girmez mallarına el konuluyordu. İlk iki hafta zindanda tutuluyorlardı. Bu süre zarfında sadece kendilerine yiyecek getiren ve kendilerini döverek cezalandıran rahibelerle insani temas kurabiliyorlardı. Burada kaldıkları süre boyunca katı bir sessizlik kuralıyla birbirlerinden ruhen tecrit ediliyorlardı, öyle ki fısıldamak dahi yasaktı. Bu önlemlerin kalıcı bir toplumsal etki yaratıp yaratmadığı şüphelidir. Montpellier'deki ıslah hareketlerinin fuhuşu veya cinsel sapkınlığı durdurmada genel olarak başarısızlığa uğradığı konusunda herkes hemfikirdi. Şehrin belediye başkanı bile buranın dünyanın en rezil şehri olduğunu itiraf etmişti. Fahişe yaftasıyla Londra hastanelerinden geçen on binlerce kadının çoğu çocuklarının bakımını garantiye almak için tövbekar olmuş gibi davranıyordu. Bu dönemde İngiltere'de genelev işletmek ve genel düzeni bozan fiiller yasak olsa da fahişelik hâlâ yasadışı değildi. Öte yandan bu iki ölçüt arasındaki çizgi belirsizdi. Gerek fahişeler gerekse fuhuş hakkında tutarsız söylemler eskiden olduğu gibi devam etti. Ne yasalar, ne konuşmalar, ne de kürsüden yapılan vaazlar şu gerçeği değiştirebiliyordu Kadın için bedenini satmak geçerli bir geçim kaynağıydı ve bunun için para harcayan erkeklerin sayısı da hayli fazlaydı. Polis için kadın ticareti bir gelir ve bazen de zevk kaynağı olmaya devam etti. (Parisli komiser M. Berryer içeride olup bitenlerden haberdar olmak adına genelevleri himaye etmek gerektiği kanısındaydı. )[124] 18. yüzyılın sonunda toplumun her kesiminden insan eskiden sadece yönetici sınıflara tanınan özgürlükleri talep etmeye başladı. Dünya giderek daha kalabalık, daha az dindar ve cinsel açıdan daha hoşgörülü oluyordu. Sonraki yıllarda toplumsal sınıflar gerek sokakta gerekse yatakta daha önce hiç görülmedik biçimde kaynaşacaktı. Öte yandan üst sınıfları bağlayan yeni yasal düzenlemeler ortaya çıktı. Buna göre üst sınıflar ilk kez alt sınıftan insanları cinsel açıdan suistimal ettiklerinde yüksek bedel ödemek zorunda kalacaklardı. Zengin bir adamın hizmetçi kızlarıyla veya erkek işçileriyle cinsel temas kurma ayrıcalığı eskiden hiç olmadığı kadar sorgulamaya tabi tutuldu. Alt sınıftakilere cinsel tacizde bulunan zenginlerin mahkeme serüvenleri boyalı basında alaycı bir anlatımla haber oluyordu. Genç bir kızın, patronu olsa bile yaşlı bir adamın seks talebini reddedebileceği ve yakışıklı genç bir adamın herhangi bir centilmenin avı olmadığı anlayışı yavaş yavaş kabul görmeye başladı. Elbette bu süreç düzgün ilerlemiyordu ve eski âdetler çetin cevizdi, ama 20. yüzyılın başında rağbet gören özgürlük fikri artık cinsel av olmaktan kurtulma yolunu açtı. 8. 19. 1978'de Los Angeleslı bir hakim on üç yaşındaki bir kızla gayrimeşru cinsel ilişki kurduğu için onu mahkum etmesine saatler kala Polanski ABD'den kaçtı. Polanski'nin Amerikan adaletinden kaçışı o zamanlar büyük ses getirmişti, ama Paris'e yerleşip film çekmeye devam etmesinden sonra etraf yatıştı. Ne var ki İsviçre'de tutuklanması eski tartışmaları yeniden alevlendirdi. Piyanist filmiyle en iyi yönetmen dalında Oscar Ödülü'nü almasından (tutuklanmamak için törene katılmamıştı) sadece birkaç yıl sonra Polanski, hiçbir hapis cezasının onu frenleyemeyeceği anlaşılınca korkunç bir cinsel canavar olarak yeniden hedef tahtasına yatırıldı. Aksi yöndeki her iddia büyük öfkeyle karşılanıyordu. Öfkenin mesajı açıktı Bu kadar genç bir kızla seks yapmak her halükarda sapkıncadır ve aksini düşünmek de başlı başına yanlıştır. O yaygara içinde gözden kaçan gerçek şuydu Polanski'nin suçu tarihsel bir kazaydı. Bu yaştaki kızlarla erkeklerin ilişkileri ancak yakın zamanda yasadışı ilan edilmişti. Şayet Polanski bir asırdan daha kısa bir süre önce yakalanmış olsaydı hukuk meseleye başka türlü bakacaktı. 19. yüzyılda ABD'nin diğer pek çok eyaletinde olduğu gibi California'da da yasal reşitlik yaşı ondu (Delaware'de yediydi). 1889'da uyanık genç kızlarla ailelerinin şantaj tezgahlarından endişelenen erkek parlamenterler ile Hıristiyan baskı grupları arasındaki sürtüşmeden sonra California eyaleti reşit olma yaşını on dörde çıkardı. Polanski'nin kurbanının cinsel ilişki sırasında bakire olmadığı göz önüne alınırsa, çok uzak olmayan bir geçmişte yönetmen bırakın uluslararası bir kaçak olmayı, hapis cezası bile almazdı. Reşit olma yaşı yükseltildikten sonra bile Californialı beyaz erkeklerin çoğu ergen olmayan kızlarla seks yaptığında elde yeterli delil olsa bile şartlı salıveriliyordu. (Siyah erkekler ise genellikle hapsediliyordu.) Cinsel geçmişe sahip kızlar ayartıcı veya mütecaviz diye damgalanıyorlardı. California'daki bir davada yargıç, evinde kalan genç bir kıza tecavüz eden adamı savunurcasına, bu ayartıya karşı koymak için insanın demir gibi bir iradesinin olması gerektiğini söyledi. Başka bir davada, konserve işçisi on dört yaşındaki bir kıza tecavüz eden adam hiç ceza almadan şartlı salıverildi. Yargıcın görüşü şöyleydi Kızın tek başına [davalıya] ofise kadar eşlik etme isteği bile adamı baştan çıkarmaya yeterlidir. [125] Polanski'nin davası hiçbir zaman fiilen mahkemeye intikal etmedi, ama köşeye sıkıştırılmış olsaydı, ayartılma savunması lehine çok şey söyleyebilirdi. Mahkeme ve büyük jürinin kayıtları, kızın, annesinin rızasıyla adamla birlikte olduğunu gösteriyordu kız sıcak küvetin içinde çıplak, davetkar fotoğraflarının çekilmesine izin vermiş ve Polanski'nin sunduğu şampanyayı (her ne kadar şampanyaya uyuşturucu katıldığından haberdar olmasa da) içmişti. Kız mahkemedeki yetkililere Polanski'ye durmasını söylemesine rağmen, ona karşı koymadığını, çığlık atmadığını veya kaçmadığını söyledi. [126] Yönetmen, kızın içinde bulunduğu olduğunu iddia etti. cinsel eylemin farkında Polanski'nin savunmasındaki iddialar bugün bizi ne kadar kızdırsa da, 1978'de bir ölçüde etkiliydi. Polanski suçluydu ama ondan önce pek çok insana gösterilmiş olan hoşgörü ona da gösterilecekti. Avukatları ve savcılar onu hapisten kurtaracak bir savcı-sanık uzlaşmasına varma konusunda hemfikir oldular. Normalde yargıçlar bu uzlaşılara itibar ederlerdi ve o sıralar Polanski'nin davasına bakan yargıcın uzlaşmayı köstekleyeceğine inanmak için bir neden yoktu, ama gelişmeler bu yönde olmadı. Söylenenlere göre yakın zamanda Münih'teki bir partide kollarını genç kızların boynuna atmış Polanski'nin fotoğraflarını gören yargıç uzlaşıdan vazgeçti ve Polanski'nin hapisle cezalandırılacağının veya sınırdışı edileceğinin işaretini verince, yönetmen Fransa'ya kaçtı. Yasal havanın, Polanski'nin 1978'de Fransa'ya kaçışından bu yana daha müsamahalı olduğuna kuşku yok, ama kızlarla seks yapmak ne zaman kötü bir şey oldu. Almanya'da on dört yaşındaki bir kızla seks yapmak -ki hâlâ yasaldır- California'da aynı yaştaki bir kızla seks yapmaktan daha mı kötüydü. İşin içinde seks ve gücün olduğu her şeyde olduğu gibi sorumuzun cevabı belirsizdir. Seks için hangi yaşın tutmadığı meselesi 19. yüzyıl hukukunda en tartışmalı konulardan biriydi. Avrupa ve ABD'de hukuk reformcuları reşit olma yaşını yükseltmeye çalışırken gündemdeki birçok toplumsal meseleye de parmak bastı bu meseleler arasında farklı ırklardan ve sınıflardan insanlara uygulanan çifte standartlar, erkeklerin cinsel ayrıcalıkları ve fuhuştan dolayı halk sağlığının tehlikeye düşmesi vardı. Polanski 1878'in Londra'sında on üç yaşındaki bir kızla seks yaparken yakalanmış olsaydı pekala temize çıkardı. İngiltere'de reşit olma yaşı kıran kırana tartışmalardan sonra yakın zamanda on ikiden on üçe yükseltilmişti. İngiliz yasa koyucularına göre genç kızlarla zevkusefa süren adamları hapse atmak saçmaydı. Asırlardır genç kızlar -özellikle hizmetçiler ve alt sınıflardan gelen ve henüz ergen olmayan fahişeler- onların arzularına hizmet ediyordu. Hıristiyanların ve sayıları giderek artan ilk feminist eylemcilerin savunduğu gibi bu tür cinsel ilişkiyi suç saymak parlamentonun oğullarının doğuştan sahip oldukları hakları ellerinden almak ve gelecek kuşaklara şantaj yolunu açmak demekti. Lordlar Kamarası 1884'te reşit olma yaşını on dörde çıkarıp çıkarmamayı tartışırken bir lord meslektaşlarına şöyle seslenmişti Çok az lord... gençken ahlaksızlık suçunu işlememiştir. Sözlerine devam edip onların oğullarını etkileyecek bir kararı almadan önce durup düşüneceklerini umduğunu, zira doğal arzuları ve zevkleri önlemeye ne kadar gayret ederlerse doğal olmayan suçla o kadar sık karşılaşacaklarını belirtti. Nitekim lordlar yasa teklifini geri çevirdiler. Hiçbir şey ahlak lobisini bu kadar kızdıramazdı. Evanjelik Josephine Butler gibi ilk feministler böyle küçük bir reşit olma yaşını kabul etmenin kadın nüfusunun büyük bir kesimini mazur görülen erkeklerin başıboşluğuna uygun bir hayat yaşamaya iteceğini savunuyorlardı. Yayıncı Alfred Dyer gibi püritenlere göre hukukun gayesi, sosyal sınıfı ve cinsiyeti ne olursa olsun herkesi doğru davranmaya mecbur etmekti. Ahlaklı davranışı dayatan yasalar olmazsa adil bir toplum da olamazdı. Reşit olma yaşını yükselten ve kızları istismardan koruyan yasa tekliflerinin peş peşe geri çevrilmesi tüm ülkenin özünde ahlaksız olduğunu açığa vurdu. Yasalarda değişiklik isteyen binlerce kitaba, risaleye ve dilekçeye ve yüzlerce halk mitingine rağmen toplumsal temizlik lobisi parlamentoyu harekete geçiremedi. Milletvekillerinin nezdinde reşit olma yaşını on üçe çıkarmak zaten yeterince fenaydı. Ne kadar can sıkıcı olursa olsun hiçbir isyan onları cinsel ayrıcalıklarına halel getirecek bir yasa çıkarmaya zorlayamazdı ve 1885'te İngiltere'de reşit olma yaşı on üçte kaldı (Avrupa'nın diğer yerlerinde de durum bundan pek farklı değildi). Yaşı daha büyük kızları olağanüstü bir şey olmadığı sürece erkeklerin başıbozukluğundan koruyacak bir yasa çıkarabilmek ise çok zayıf bir ihtimaldi. Sonunda yoğun bir yayın faaliyetinin ardından karar o yılın yaz ayında çıktı. Pall Mall adlı bir gazetede yayımlanmış bir dizi makale çevresinde cereyan eden Modern Babil'in Kızlık Haracı hadisesi bunda kilit rol oynadı. Kızlık Haracı nın başaktörleri Josephine Butler, Kurtuluş Ordusu lideri Catherine Booth ve editör Stead idi. Bunlar Londra'da yapılan genç kız ticaretini araştırıp ifşa etmek için gizli bir komisyon kurdular. Stead işi ortaya çıkarmak için en uygun kişiydi. Meşhur Londra genelevlerinde defalarca tecavüze uğramış dört ve yedi yaşlarında iki kızla karşılaşınca ahlaksızlık karşıtı eylemcilere katılmıştı. Kızlar çok küçük olduklarından İngiliz hukuku onların tecavüzcülerin aleyhine verecekleri ifadeleri göz ardı etmiş, böylece adamlar yargı boşluğundan kurtulmuşlar, kızlar da bir barınağa terk edilmişlerdi. Bunun üzerine Stead bir şey yapılana kadar seks avcılarının canına okumak için gazetesini kullanmaya karar verdi. Komisyon tecavüze uğramış kızlarla ilgili vakalardan oluşan kalın bir dosya hazırladı, ama dosya parlamentodaki kördüğümü çözecek kadar sansasyonel veya etkileyici bir malzemeye sahip değildi. Sonunda komisyon kendi yürek parçalayıcı seks suçunu tezgahlamaya ve olabildiğince öfke uyandırmak için gazetede yayımlamaya karar verdi. Stead, beyaz ve hınzır bir köle satıcısı oldu. Butler onu eski bir kadın satıcısı olan Elizabeth Jarrett ile tanıştırdı. Stead kendisine on üç yaşında bakire bir kız bulması için Jarrett'a gözdağı verdi. Bunun üzerine Jarrett sokaklara haber saldı ve çok geçmeden Eliza Armstrong'u buldu. Jarrett kızın hevesli annesine para ödedi ve kız bir pansiyona teslim edildi. Burada kloroformla bayıltıldı ve sahtekar bir ebe tarafından bakireliği onaylandı. Daha sonra Jarrett kızı başka bir eve götürüp yalnız başına bir odaya kilitledi. Odanın kapısı açıldı ve sahte bıyığıyla ihtiyar zampara rolünü oynayan Stead içeri girdi. Uyuşmuş haldeki kız dehşet içinde çığlık attı ve Jarrett onu kurtarmak için içeri koştu. Eliza (bu sefer Stead'in kendi itibarını korumak için) tekrar bekaret testinden geçirildi. Testten sonra Manş Denizi üzerinden, Kurtuluş Ordusu'nun Paris şubesine teslim edildi. Ne Jarrett, ne Eliza, ne de kızın annesi, Stead ve komisyon tarafından kullanıldıklarını biliyorlardı, ama zaten gazeteci de dürüst bir anlaşma yapma derdinde değildi. Bir kızı kaçırıp ona tecavüz ettikten sonra daha çok sömürülsün diye Avrupa'ya göndermenin ne kadar kolay olduğunu göstermek için elinde yeterince malzeme vardı. 6-8 Temmuz 1885'te Londra'nın cinsel cehennemini olabildiğince sarsıcı bir dille ifşa etmek için kendisinin Lily rumuzlu kıza yaptığı kötü muameleyi anlattığı üç bölümden oluşan Kızlık Haracı yazısını yayımladı. Üçüncü bölümü yayımlandığında insanlar almak için gazetenin Londra ofisinin önünde öyle bir izdihama yol açtılar ki gazete görevlileri kapıların arkasına masalarla dolapları dayadılar. Gazeteci çocukların muzır yayın sattığı için tutuklanmasına ve çoğu bayinin gazeteyi satmaya yanaşmamasına rağmen ayın sonunda bu haber Britanya'da yüzyılın gazetecilik olayı oldu. [127] Kızlık Haracı dolaşımdaki tek cinsel sömürü hikayesi değildi, ama en ustaca tezgahlananıydı. Yazı yayımlanmadan birkaç gün önce Stead okurlarına dürüst bir uyarıda bulundu bilhassa erdem ve iffet konularında çok titiz olan herkesin... ve dehşetengiz gerçeklerden habersiz olarak hayali masumiyetin ahmaklar cennetinde yaşayan herkesin gazetesinden uzak durmasını salık verdi. Bir dedikodu çıkarmak için bundan daha iyisini yapamazdı. Butler'ın ahlaksızlık karşıtı müttefikleri de ikaz edildi. Butler suç ortaklarına şunları yazdı Biz meydana gelecek infial dalgasından olabildiğince yararlanmak istiyoruz, bu nedenle hepinizin hazır olmasını istiyorum... Sanırım halk feci şekilde galeyana gelecek. Bizim de bu galeyandan istifade etmemiz gerekiyor. Bu sözler olanların yanında hafif kalmıştı. Kızlık Haracı hikayeleri sadece seks ticaretinin acımasız boyutunu ifşa etmekle kalmayıp genel olarak İngiliz toplumuna, özellikle de parası ve cinsel eğilimleriyle genç kız ticaretini finanse eden erkeklere bir saldırıydı Londra'nın şehveti her yıl binlerce kadını yiyip bitiriyor... Şayet kızlarımız lezzetli lokmalar olarak zenginlere servis edilecekse, en azından onlardan istenen şeyin doğasını anlayabilecek yaşa gelmelerine izin verelim. Ve şayet bakireleri kötülüğün pençesine... atacaksak en azından sahtekarlık veya zorlamayla değil, kendi rızalarıyla kurban olduklarını görelim. Stead peş peşe yazdığı öfkeli yazılarda uydurma şeylere de yer verdi binlerce kadının beyaz köle ticaretiyle öldürüldüğü doğru değildi. Keza Stead'in anlattığı haliyle, alkolden başka hiçbir şeyle ilgilenmeyen zalim annesi yüzünden (anne daha sonra Eliza'ya bir ev işi bulduğunu sandığı yönünde mahkemeye ifade verdi) Lily nin kaçırıldığı da doğru değildi. En önemli nokta ise, Kızlık Haracı yazılarının hiçbir yerinde Stead kendi tuttuğu bir kadın satıcısının Lily yi bulduğuna, kıza uyuşturucuyu kendisinin verdiğine, onu tekrar tekrar teftiş ettiğine ve feci korkuttuğuna değinmiyordu. Aksine, anlattığı her şeyin doğruluğuna kefil olabileceğini söylüyordu. Şaşkına dönmüş parlamento harekete geçene kadar Stead'ın tezgahı ortaya çıkmadı. 9 Temmuz'da gazete yazılarının yayımlanmasından bir süre sonra reşit olma yaşını yükseltmek için yeni bir yasa teklifi sunuldu. 30 Temmuz'da Kurtuluş Ordusu dört kilometre uzunluğunda bir listede üç yüz doksan üç bin imzanın yer aldığı bir dilekçeyi Avam Kamarası'na teslim etti. Herkesin dikkatini çekmek için dilekçe beyaz atların çektiği bir araba içinde, Kurtuluş Ordusu'nun yüzlerce görevlisi ve elli kişilik bir bando eşliğinde Avam Kamarası'na getirildi. Çok geçmeden yasa değişti. 1885 tarihli yasa değişikliğine göre reşit olma yaşı on altıya çıkarıldı. Ayrıca sarkıntılığa çeşitli cezalar getirildi ve yaşı ne olursa olsun fuhuş için kadın tedarik etmek tarihte ilk kez yasadışı ilan edildi. Stead'in mücadelesi ve özellikle kullandığı yöntemler ona düşman da kazandırdı tabii. Çok geçmeden tam da bizzat kendisinin yürürlüğe girmesi için çalıştığı kaçırma yasalarından dolayı dava edildi. Kızlık Haracı yazıları yayımlandığında Eliza Armstrong hâlâ kayıptı. Annesi sonunda kızıyla talihsiz Lily arasındaki bağlantıyı fark etti ve yerel yetkililerden kızını bulmalarını istedi. Tüm hadise çabucak aydınlığa kavuştu ve Eliza kaçırılmasından yaklaşık iki ay sonra ailesine teslim edildi. Stead, büyük reformcudan istenmeyen adama dönüşüverirken ona diş bileyen kalabalıklar evini ve mahkeme salonunu kuşattı, balmumundan kuklalarını ağaçlara astı ve karısına küfürler ettiler. Stead'in Eliza'yı sırf iyi niyetlerle alıkoyduğu yönündeki savunması mahkeme tarafından geçersiz sayıldı. Stead üç yıl hapse mahkum edildi. Stead'i mahkum eden yargıç onun korumaya çok özen gösterdiği çocukların zihnini kirleten bir pislik ve gazetecilerin yüzkarası olduğunu söyledi. Belki de öyleydi, ama olaylar yatıştıktan sonra Stead, özellikle ABD'deki ahlaksızlık karşıtı reformcuların gözünde dünyaca ünlü bir kahraman olarak yeniden boy gösterdi. Örneğin, California 1897'de reşitlik yaşını on altıya yükseltti. Ne var ki mahkemede dağıtılan adaletle parlamento binasında yazılan adalet aynı değildi. Yeni yasalar ne olursa olsun hem yargıçlar hem de jüri, özellikle kızların bunu istediğine veya davayla para koparmaya çalıştığına dair emareler gördüklerinde, erkeklerin kızlarla seks yapmasını cezalandırmakta zorlandılar. [128] 20. yüzyılın başlarında New York hukuku on sekiz yaşından küçük kızlarla seks yapan erkeklerin kızın rızası olsun ya da olmasın azami on yıl hapse mahkum edileceğini beyan ediyordu. Yasama organının verdiği mesaj yeterince açıktı ama mahkemeler kızların işin içinden bu kadar kolay sıyrılmalarına izin vermek istemiyordu. 1933'te düzenlenen bir temyiz panelinde, reşit olmayan kızların seks yapmak istediklerine dair bir şüphe olması halinde onların kabahatli bulunabileceğine karar verildi. Bu karara yol açan davada on beş yaşındaki bir kız jüriyi, yolculuk yaptığı otobüste kendisine tecavüz eden şoförü 3000 dolar para cezasına çarptırmaya ikna etmişti. Ne var ki yüksek mahkeme davayı geçersiz saydı. Temyiz yargıçlarına göre kızları zorla alıkoyan erkekleri hapse atmak ile erkekleri ayartıp daha sonra dava eden kızları ödüllendirmek ayrı şeylerdi. Eğer buna izin verirsek, diyorlardı, dişiliğe sahip olanların baştan çıkarıcıya dönüşmelerine müsaade etmiş oluruz. [129] Bunun tercümesini şöyle yapabiliriz Bütün kızlar potansiyel baştan çıkarıcıdır ve eğer bir erkek ayartıldığını hissediyorsa bunun bedelini kızın ödemesi gerekir. Kuzey Dakota mahkemeleri 1932'de daha da ileri gidip, henüz reşit olmayan kızların, ırza geçmeye teşebbüs vakalarında dahi gayrimeşru ilişkiye geçmekle suçlanabileceği kararına vardı. Konuyla ilgili vakada henüz reşit olmayan çiftçi bir kız ile komşusu arasında cinsel ilişki yaşanmıştı. Kız hamile kaldı ama bebek doğduktan bir hafta sonra öldü. Kızın babası hamilelik masrafları ve kızın yatakta geçirdiği süre zarfında oluşan hizmet kaybından dolayı oğlanın babasına dava açtı. Yine bu vakada da dava geçersiz sayıldı. Kuzey Dakota Yüksek Mahkemesi'nin kararı şöyleydi [Kız] henüz reşit olmasa bile yasayı çiğnemekten suçludur... Onu yasal açıdan masum görmek mümkün değildir. [130] Bunalım döneminde Kuzey Dakota'da kişi aynı anda hem tecavüz mağduru hem de çocuk suçlu olabiliyordu. Çoğu kimse kızların kendilerini alıkoyan erkeklerle seks yapmak istemeyeceklerine veya en azından bundan kazanç sağlamak istemeyeceklerine inanmıyordu. İngiltere'ye dönecek olursak, Stead'in Kızlık Haracı yazılarının ortalığı birbirine kattığı o 1885 yazında getir götür işi yapan dokuz yaşındaki bir kız orta yaşlı bir adamın kendisine tecavüz ettiği yönünde ifade verdi. Eski bir mahkeme taktiğini kullanan davalı avukatı soruşturmayı adamın yaptıklarından saptırıp küçük kızın ahlakına yönlendirdi. Kızın mahkemede cüretkar davranışlarından şikayet edildiğini kabul etmesinden sonra yargıç davayı geçersiz ve bunun hayal gücü kirli kızların erkeklere yöneltebilecekleri türden bir suçlama olduğuna hükmetti. Toplumun en savunmasız vatandaşlarını korumak buraya kadardı. Mahkemeler, işin içinde özellikle sınıf meseleleri varsa cinsel saldırıya uğramış erkek çocuklara da pek anlayışlı davranmıyordu. Jürinin böyle bir suçtan dolayı saygın bir adamı mahkum etmesi adamın itibarını lekelerdi ve bunun bir sokak çocuğunun hayatının heba edilmesinden daha kötü olduğuna inanılıyordu. 1870'te zengin bir beyefendi on beş yaşındaki bir oğlana tacizde bulunmaktan suçlandı. Çocuğun ifadesine göre adam ona şarap içirmiş, tacizde bulunmuş ve sonra ağzını açmaması için para vermişti. Adam dava kapansın diye mahkemeye şunu sormakla yetinmişti Aman Tanrım, beni bu oğlanın lafına güvenip mi yargılıyorsunuz. On yıl sonra, statü sahibi bir avukat katibi yoksullar evinde kalan bir sokak çocuğuna cinsel saldırıda bulunmakla suçlandı. Birkaç avukatın katibi savunmasının ardından jüri, adamın lehine karar aldı. [131] Hindistan'ın Meydan Okuması İngiltere'yi sarsan reşit olma yaşı tartışması cinsel saldırının henüz reşit olmayan kurbanlarının halkın kızları olduğu, yani onların da aynı ülkede büyümüş, korunmaya değer insan oldukları düşüncesine dayanıyordu. Kızlık Haracı yazılarındaki Lily bir İngiliz kızı olmasaydı hadise halkı o kadar etkilemezdi. Ne isyan çıkardı ne de dava açılırdı. Ve hukuk en azından bir süre hiç değişmeden kalırdı. Ne Stead ne de İngiltere'nin diğer seks hukuku reformcuları Hindistan'daki Britanya yönetimine tabi milyonlarca kızı, hatta günbegün çocuk gelin olarak evlendirilenleri dikkate almıştı. Sömürgeler söz konusu olduğunda herkes farklı ölçütlere sahipti. İngiltere'deki yeni yasaya uygun şekilde reşit olma yaşını on altı olarak yürürlüğe sokmak Hindistan'da asla söz konusu olmadı. Ancak 1891'deki hummalı bir tartışmadan sonra reşit olma yaşı ondan on ikiye çıkarıldı. Tartışma, henüz çocuk olan Rukhmabai adlı bir Hindu kadının kendisine dayatılan evliliğe boyun eğmemesi üzerine dava edilmesiyle başladı. Basının bu kadının mahkemesine geniş yer vermesi hadiseyi uluslararası platforma taşıyarak sömürgelerde İngiliz seks kıstaslarını uygulamanın zorluklarını gözler önüne serdi. Bu vaka, Britanya'nın Hindu kızların reşit olma yaşının küçük tutulmasına göz yumması, en değerli sömürgesini elinden kaçırmama çabalarıyla bağlantılıydı. Eğitimli bir Hindu ailenin kızı olan Rukhmabai 1876 yılında henüz on bir yaşındayken, on dokuz yaşındaki Dadaji Bhikaji'yle evlendirilmişti. Bhikaji basında cahil , aylak , hödük ve vasıfsız diye nitelendiriliyordu. Evlilik hiçbir zaman tamamlanmadı ve Rukhmabai üvey babasıyla yaşadı, ta ki 1884'te Dadaji onun kendisine dönmesini talep edene kadar. Binlerce yıllık geleneğe karşı çıkan Rukhmabai isteği geri çevirdi. Bunun üzerine Dadaji onu dize getirecek bir hüküm çıkarması için Bombay Yüksek Mahkemesi'ne başvurdu. Aralarında hiç cinsel ilişki yaşanmadığı ve evlilik ilişkilerini tazmin etmenin Hindu hukukunda yeri olmadığı için İngiliz yargıç evliliğin geçerli olmadığına hükmedince Dadaji davanın ilk celsesini kaybetti. Dadaji temyize gitti ve temyiz mahkemesi yerel hukukun böyle bir davayı onaylamadığı gibi yasaklamadığına da hükmederek, Rukhmabai'nin kocasının yanına dönmesine karar verdi. Daha sonra kızın üvey babası davayı düşürmek için Dadaji'ye iki bin rupi ödedi. Bunun ardından Rukhmabai tıp okuyup doktor olmak için İngiltere'ye gitti. Sonunda Hindistan'a dönüp bir dispanserin başına geçti. Bu dava London Times gazetesinde yer alınca siyasi bir sorun haline geldi. Herkesin bir fikri vardı. Yalnızca Rukhmabai'nin davasıyla ilgili yazdığı mektuplar ve Hindu çocuk gelinlerin karanlık akıbeti değil, ayrıca Hint milliyetçilerin, evlilik reformunu savunanların ve İngiliz yönetici sınıfının çeşitli üyelerinin fikirleri de basında geniş yer bulup yoğun şekilde tartışıldı. Tartışma Hindu kızların bedenlerini Hindistan'daki İngiliz idaresinin istikrarıyla ilişkilendiriyordu. Rukhmabai'ye göre mesele eşitsizlikti Hint kızlar ellerinden eğitim ve kişisel özgürlük haklarını alan bir sistemin kurbanıydılar. Hintlerin kendi başlarına berbat âdetlerini değiştirmelerinin en küçük bir ihtimali bulunmadığından, Rukhmabai İngiliz hükümetinin devreye girip yasal evlenme yaşını yükseltmesi için çabalıyordu. İngilizlerin yerel evlilik âdetlerine müdahale etmesini Hindistan'ın onurunu zedelemek olarak değerlendiren Hint milliyetçiler Rukhmabai'nin fikirlerine katılmıyordu. İngiltere daha önce yerel dini uygulamalara karışmayacağına söz vermişti ve Rukhmabai'nin sıkıntılarını bu politikasını değiştirmek için yeterli bir gerekçe olarak görmüyordu. İngilizlerin Rukhmabai davasına dair görüşleri çeşitliydi. Krallığı temsil eden İngiliz vali meslektaşlarına onun hapse atılmasına asla izin verilmeyecek diye telgraf çekmesine rağmen eski bir İngiliz yargıç Times gazetesine yazdığı bir mektupta şöyle diyordu Doğu iklimlerinde kızlar erken büyür ve erkenden eve bağlanmazlarsa ailelerini utandıracak şeyler yapmaları işten değildir. Eski yargıç tespitlerine şöyle devam ediyordu Asıl hata [Rukhmabai'yi] okutup kocasına uygun olmayan bir eş yapmaktı. Her halükarda Rukhmabai davası muhtemelen Hint özerkliğine karşı İngiliz direnişini sağlamlaştırdı. Onların zihniyetine göre, eğer Hint erkekler aile hayatlarını bundan daha iyi idare edemiyorlarsa o zaman daha incelikli devlet işlerinin altından kalkamazlardı. Derken başka bir gelişme insanların fikirlerini değiştirdi. 1890'-da İngiliz medyası Phulmonee adlı on bir yaşındaki bir Hint gelinin otuz beş yaşındaki kocası tarafından ölümüne tecavüze uğradığı haberine yer verdi. Bu vaka sömürge hükümetini harekete geçmeye ikna etmek için reformcuların şiddetli gösteriler yapmalarına vesile oldu. Yeni yasa uyarınca kızlar on yaşında bile evlendirilebiliyorlardı ama evliliğin tamamlanması için iki yıl beklenmesi şarttı. Bu yasa reformcuların zaferi oldu ama ciddiyetle uygulanıp uygulanmadığı başka bir meseledir. Ülkelerindeki tepeden inme müdahalelere kızan Hint milliyetçiler yoğun direniş göstermeye devam ettiler. Tekrar Roman Polanski vakasına dönecek olursak 1977'de Polanski California'da özgürlüğü için mücadele ederken, Fransa'da önemli şahıslar reşit olma yaşının on beşten on üçe düşürülmesi için çalışıyordu. O zamanlar on üç ve on dört yaşlarında kız ve oğlanlarla seks yapmaktan hapis yatan adamlar vardı. Önde gelen entelektüellerden Jean-Paul Sartre ve Simone de Beauvoir, Médicins Sans Frontières kurucularından ve ileride dışişleri bakanı olacak Bernard Kouchner ve yine ileride kültür ve eğitim bakanı olacak Jack Lang, gibiler reşit olma yaşıyla ilgili yasayı ve bu yasa uyarınca yapılan tutuklamaları skandal diye nitelendiriyorlardı. Yasa değişmedi ama yine de Polanski Paris'te güvenli bir sığınak buldu. [132] Fahişeliğe Bilimsel Tepki Hekimliğin ahlak yasaları alanında en fazla karıştığı konu fahişelik olmuştur. Ortaçağ ve Rönesans'ta genelevler umumi sağlık tesisleri daha doğrusu cinsel günahların ortadan kaldırıldığı yerler- olarak görüldüğünden fahişeliğe hoşgörüyle bakılıyordu. Aziz Thomas Aquinas gibi bir ahlak otoritesi, genelevleri saraydaki çöplüklere benzetiyor Lağım çukurlarını kaldırırsanız saray pislenir ve leş gibi kokar, diye uyarıda bulunuyordu. Fahişeler lanetlenmiş varlıklar olsa da önemli bir amaca hizmet ediyorlardı. Azgın erkekler, zevk için bir oğlan kapmak veya düzgün kadınların onuruyla oynamak yerine utanç verici arzularını satılık bedenlerle tatmin ediyorlar ve böylece toplumun geri kalanı lekelenmemiş oluyordu. Herkesin değil de, birkaç fahişenin günaha bulaşıp cehennemi boylaması daha iyiydi. Ayrıca genelevleri özel işletmecilerin keselerini doldurmaya terk etmek yerine devletin ve kilisenin himayesi altına sokmak daha iyiydi. 19. yüzyılda bu algılar tamamen değişti. Reform ve Karşı Reform' un hoşgörüsüzlük ortamında yetkililer, kadın ticaretine bırakın iştirak etmeyi, izin dahi vermediler. Özellikle askerler arasında zührevi hastalıkların, bilhassa frenginin baş göstermesi halkın fahişelere bakışını değiştirdi. Fahişeler artık kötülük ve hastalığın kilitli kutusu olarak değil, nezih topluma hastalık bulaştıran kaynak olarak görülüyordu. Daha önceki dönemlerden farklı olarak yetkililer fuhuşu tamamen yok etmeye çalışırken devletler ve polis de yeni bir yaklaşım geliştirdi. Mesele fahişelerin kökünün kazınıp kazınmayacağı değil -zira bunun olamayacağını herkes biliyordu- fahişelerin arz ettiği sağlık tehditlerinin nasıl kontrol edileceğiydi. Avrupa'da ve kısa bir süreliğine ABD'de bunun anlamı fahişeliği belli ölçülerde yasallaştırmak ve onları yorucu tıbbi muayenelere tabi tutmak demekti. Bu çabaların riyakarca olduğunu söylemekte bir sakınca yoktur, çünkü devletin kamu sağlığı düzenlemesinin hedefi zührevi hastalık taşıyan erkekler değil, alt sınıftan kadınlardı her zaman. Yoksul bir kızın veya kadının bir komşusu tarafından ihbar edilmesi fahişe diye yaftalanıp tıbbi testlere tabi tutulmasına yeterken, müşteriler hiçbir şekilde tehlikeyle karşılaşmıyordu. Erkeklerin hafifmeşrepliğini normal bir dürtü, kadınların fahişeliğini ise bir kamu sağlığı tehdidi olarak gören bu çifte standart hayatın kabul edilmiş bir gerçeğiydi. Ayrıca fahişe nüfusunun büyük çoğunluğunu oluşturan yoksul ve işçi sınıfından kadınların resmi eza ve cefaların yükünü çekmeleri de en azından yasa koyucular tarafından doğal karşılanıyordu. İyi kadınlar cinsel ihtiyaçları olmayan pasif kişilerdi kötü kadınlarsa cinsel açıdan aktifti. Hukuk, erkekleri kendilerine hizmet etmeleri için para ödedikleri kadınlardan korumak için vardı. Fransa, askerleri Napolyon savaşlarından hasta olarak döndükten sonra kapsamlı bir devlet düzenlemesi yaptı. On yaşındaki kızlar da dahil fuhuş zanlısı bütün kadınlardan kayıt yaptırıp belli aralıklarla tıbbi muayeneden geçmeleri istendi. Muayeneler acımasız, tedaviler yetersizdi. Askeri doktorların kullandıkları kirli metal araç gereçler muhtemelen çeşitli zararlı hastalıkların yayılmasına yol açtı. Zührevi hastalık taşıyan veya iyi rapor vermesi için doktora ödeyecek parası olmayan bir kadın tedavi için korkunç bir hastaneye tıkılıyordu. Kayıt olmadan iş tutan kadınlarsa hapse atılıyordu. Fransız sistemi Avrupa genelinde taklit edildi, ama bu cinsel yolla bulaşan hastalıkların yayılmasını yavaşlatamadı. Erkekler sistemin dışında kaldılar ve binlerce fahişe muayeneden kaçtı. 1870'te Fransa, Belçika, Rusya, Polonya ve İtalya'da en az resmi kayıtlı fahişe sayısı kadar kayıtsız fahişe çalışıyordu. Devlet bürokratlarının yasal şemsiye altındaki kadın ticaretine yakınlığı yozlaşmaya yol açıyordu. Polisin, doktorların ve yargıçların rüşvet alması alışıldık bir şeydi. Polis iyi ödeme yapan genelev işletmecilerini korurken serbest çalışan sokak fahişelerine sert davranıyordu. Şehir sakinleri hoşlanmadıkları komşularını gizlice ihbar ediyorlar ve sonuçta polis suçlanan kadınları sokaklarda sürükleyerek kayıt ofisine götürüp muayeneden geçiriyordu. 1880'lerde Varşova'da her yıl dört ila beş bin kadın gözaltına alınıp incelemeden geçiriliyordu ama bu kadınların sadece yaklaşık yedi yüz ila bin iki yüzü kayıt listesinde gözüküyordu. Geri kalan kadınlar yanlış zamanda ve yerde yakalanmış masum kimselerdi. Prusya Berlin'inde gerek kayıtsız fahişeler gerekse müşterilerine hastalık bulaştıran kayıtlı fahişeler üç ay hapse atılıyordu. Her yerde olduğu gibi yük yine kadınların omuzundaydı ve kendilerini kayıt listesinde görecek kadar talihsiz olanlar her hafta (bu sisteme muhalif olanların deyişiyle) [tıbbi] araç tecavüzüne maruz kalmak mecburiyetindeydiler. Ayrıca kayıtlı fahişeler polisin evlerine girmesine izin vermek zorundaydılar ve saygın insanların gittikleri tiyatrolardan, okullardan ve diğer yerlerden men edilmişlerdi. Yasalarda kadınlara hastalık bulaştıran müşterilere verilen çeşitli cezalar vardı, ama bu suçu kanıtlamak imkansızdı. Böyle suçlanan bir erkek basitçe, Hastalığı bulaştıranın ben olduğumu nereden biliyorsunuz. diyebiliyordu. Berlin sistemi istismarlara açıktı ama en azından hastalığı önleme amacındaydı. Öte yandan Viyana'daki işleyiş daha karmaşıktı. Oradaki çoğu kimse kadınların akıldışılığa yatkın ve cinsel ihtiyaçları karşısında zayıf olduğu yönündeki bilimsel görüşü savunuyordu. Namuslu kadınlar cinsel faaliyetlerini meşru çocuk yapmakla sınırlandırıp bu sorunu aşıyorlardı ama cinsel arzularını gösterdikleri anda namuslarını kaybedebiliyorlardı. Polisin 1851 tarihli faaliyet raporuna göre aktif seks hayatı olan her kadın potansiyel fahişeydi ve toplum ahlakı için bir tehdit oluşturmaktaydı. Söz konusu rapor fahişeleri şu sınıflara ayırıyordu Para karşılığında seks hizmeti vererek geçimini sağlayan normal fahişeler. Para, hediye veya kalıcı ilişki beklentisi olmadan zaman zaman erkeklerle seks yapan geçici fahişeler. Metresler. Kapatmalar. Bu sınıflandırma çoğu kadını kapsıyordu. Aynı yüzyılın sonunda polis otuz ila elli bin kadar Viyanalı kadının yukarıdaki kategorilerden birine girdiğini tahmin ediyordu, ama sadece yaklaşık iki bini tıbbi kontrol altındaydı. Ahlak suçlarından hapse atılsın ya da atılmasın bütün kadın mahkumlar listeye konsa bile aradaki açık kapatılamıyordu. Bu nedenle polis, metropoldeki çoğu kadının potansiyel hedef haline geldiği garip bir gizli fahişe avına çıktı. Polis sokaklardaki kadınlarla flört etmeleri için ajan provakatörler kullandı. Bu kişilere ilgi gösteren kadınlar tutuklandı, hapse atıldı ve fişlendi. Ayrıca komşusuyla görülecek hesabı olanlar da suçlama yapmaya davet edildi. Bir keresinde genç bir kız, göz alıcı elbiselerle dışarı çıkıp eve geç geldiği için ihbar edildi. Kız mahkemeye çıkarılınca bir zamanlar kendinden yaşça büyük bir sevgilisinin olduğu ortaya çıktı. Kızı listeye geçirdiler. Gizli fahişe olduğu yönünde anonim bir suçlamaya maruz kalan başka bir kızı bütün komşuları desteklese de pek işe yaramadı. Yaşadığı evin kapıcısı mahkemede onu savununca polis adamı tutuklamakla tehdit etti. Kız iki gün hapiste kaldı. Kadınları evlerine alan erkekler de sorgulanıyordu ama fahişelerle düşüp kalkan erkekler asla tutuklanmıyordu. Bir adam, polisin evini ziyaret eden bütün kadınların isimlerini ve adreslerini öğrenmek istemesinden şikayet etmişti. Adam istenilen bilgileri polise vermeyince kendisine sorgulanmak üzere mahkemeye çağrılacağı söylendi. [133] İngiltere Büyük Sınav Avam Kamarası'nın uykulu üyeleri, 1864 yılının Haziran ayında bir gece geç vakitte yapılan resmi bir yasanın son maddesine yeterince ilgi göstermedikleri için mazur görülebilirler. Bulaşıcı Hastalıklar Yasası diye anılan yasa, büyükbaş hayvanlara bulaşan hastalıkları önleme amacını taşıyan son önlemlerden biri gibi görünüyordu. Hiç tartışılmadan kabul edilen yasa 29 Temmuz'da yürürlüğe girdi ve çok geçmeden yirmi yıl sürecek ulusal bir tartışmayı başlattı. Bu vesileyle Britanya'daki feministler ayaklandı, kurum veya işletmelerdeki yolsuzlukları ifşa eden gazetecilerin kariyerleri parladı ve dünyanın ilgisi erkeklere farklı kadınlara farklı cinsel standartlar uygulayan Birleşik Krallık'a çevrildi. Zira Britanya tarihinde ilk kez fahişeliğe düzenleme getiren bir yasaya sahip olmuştu. Söz konusu yasa yürürlüğe girdikten sonraki ilk birkaç yıl boyunca kamu sağlığını iyileştirmenin makul bir aracı gibi göründü. Britanya askerleri Kırım Savaşı'ndan acınacak halde dönmüşlerdi. Çoğu savaş meydanında değil hastanede ölmüştü ve üç askerden biri zührevi hastalık taşıyordu. Sorun özellikle liman ve garnizon şehirlerinde fenaydı. Zira buraya dönen askerlerin ve denizcilerin kafasında tek bir şey vardı. Bir amiral şunları anlatıyordu Hayatında hiç savaş gemisi görmemiş olanlarınız 500 erkek ile pespaye kılıklı 300-400 kadının alçak tavanlı geniş bir salona tıkıldıklarını hayal edin. İnsan doğasının en büyük arzularının onları sürükleyebileceği her türlü azgınca aşırılığın kol gezdiğini ve bu insanların gemi limana varana kadar güverte yüzü görmediklerini hayal edin. Askerlerin ahlaki yapısını geliştirmeye yönelik çabalar, özellikle gönüllü askerler evlilikten men edildiği için bir hayli etkisiz oldu. Askerlerin zorunlu olarak zührevi hastalık tetkikinden geçirilmesine yönelik uygulamalar da görevlilerin askerlerden hastalık kapma endişesi yüzünden 1859'da terk edildi. Geriye kalan mantıklı alternatif, askerlere ve denizcilere hizmet veren fahişelere odaklanmaktı ki Bulaşıcı Hastalıklar Yasası da bunun için çıkarılmıştı. Bu yasa uyarınca askeri birliklerin bulunduğu on bir bölgede, hastalık taşıdığındah şüphelenilen herhangi bir kadın tetkik ve muayeneden geçirilebiliyordu. Şayet kadın bunu reddederse sulh hakiminin karşısına çıkarılıyor, sonra da üç aylığına hastaneye tıkılıyordu. 1869'da bu sistemi beş bölge daha uygulamaya başladı, gözaltı süresi uzatıldı ve daha fazla kadını sisteme bağlamak için polisin yetkileri artırıldı. Aslında yasa muğlak olduğundan polise yasayı uygulamak için saldırgan önlemler alma izni verildi. Yasadaki anahtar kelime olan fahişelik hiçbir yerde tanımlanmıyordu. İstismarlar arttıkça, herhangi bir kadının fahişe diye işlem görebileceği belli oldu. Kıta Avrupası'nda olduğu gibi, polis gerek sokak fahişelerine gerekse masumlara şantaj yapıp gözdağı vermeye başlamıştı. Dahası, bir kez bir kadın listeye alındı mı ancak bir sulh hakiminin emri onu listeden çıkarabiliyordu. Eğitimsiz ve yoksul insanların bunu başarması neredeyse imkansızdı. Çok kısa bir sürede Britanya asayiş gücünü alt sınıftan kadınlara karşı güçlü bir silah olarak pekiştirdi. Kayıtlı fahişelerle yatmış askerler ve denizciler, temiz sağlık sicili olan kadınlarla yattıkları için rahat edebilirlerdi, ama bu durum kısa sürdü pek çok masum kadın özgürlüklerini ve onurlarını çalan bir sistemin kapanında buldu kendini. Birçok cepheden yasalara saldıran mektuba göre Bulaşıcı Hastalıklar Yasası kadınlara yapılan kötü muameleye göz yumarken erkeklere fayda sağlıyordu. Devlet kendi eliyle bir ahlaksızlığa sebep olmuş polise, doktorlara ve sulh hakimlerine aşırı yetkiler tanıyarak temel haklar için tehdit oluşturmuştu. Bu mektup, ancak on beş yıl sonra yatışacak hararetli bir kavgayı başlattı. Bulaşıcı Hastalıklar Yasası'na karşı çıkanlar ilk başta kuş beyinli kadınlar ve bağnazlar diye es geçilirken, ancak yüzlerce gösteri, yayın ve hatta sokak çatışmasından sonra yasanın feshedilmesi için büyük bir güce dönüştüler. Bu zorlu bir mücadeleydi. Zira Bulaşıcı Hastalıklar Yasası'nı savunanlar da ezeli düşmanları kadar hırslıydılar. Söz konusu yasayı destekleyenler için kadınların, bırakın yasamayı etkilemeye çalışmaları, seks ve devlet yönetimi hakkında konuşmaları bile yakışıksızdı. Sinirler gerildi. Koyu bir dindar olan Butler, feminist bir devrimci değildi (söz konusu yasaya karşı çıkan harekete katılmak için kocasından resmen izin almıştı), ama dini hüsnüniyeti bile onu şiddetli mücadeleden alıkoymadı. 1870'te Butler ve diğer yasa karşıtları askeri Colchester şehrinde seçimlere adaylığını koyan söz konusu yasa yanlısı Henry Storks'a karşı seslerini yükselttiler. Butler'ın grubunun dağıttığı bildiriler Storks'u askeriyedeki kadınlara aşağılayıcı tetkikler yapma planını desteklemekle suçluyordu. Buna karşın Storks'un destekçileri, aralarında genelev işletmecileriyle kabadayıların da dahil olduğu bir güruh oluşturup Butler'ın desteklediği adayı adamakıllı dövdüler. Aynı gece kalabalık bir grup Butler'ı evini ateşe vermekle tehdit etti. Butler arka kapıdan kaçtı ve bir bakkalın deposuna saklandı. İki yıl sonra Pontefract'ta yapılan seçimde Butler kadınların bir samanlıkta düzenlediği toplantıya önderlik ederken, parayla tutulmuş holiganlar samanlığı yaktı. Yerel polis hiçbir şey yapmadı. Butler ve yandaşları samanlığın tavanından dışarı çıkarak diri diri yanmaktan kurtuldular. Butler'ın saldırıya tepkisi şöyleydi Bizi korkutan şey kaba şiddetten ziyade herhangi birimizin başına gelebilecek ölümden beter bir şeydi, zira adamların ahlaksızlıkları, hal ve hareketleri ve savurdukları tehditler ağza alınacak cinsten değildi. Butler'a göre fahişeliğin ahlaksızlığı hasımlarının ahlaksızlıklarının yanında devede kulaktı. Söz konusu yasanın feshedilmesinden yana olanlar aynı yasadan mağdur olmuş kızların yürek parçalayan hikayelerini dergilerde ve broşürlerde anlattılar. Bir broşürün anlattığına bakılırsa bir kabare şarkıcısı polis tarafından öyle korkunç bir işkence görmüştü ki, sonunda kendini kanala atarak ölmüştü. Polise göreyse sadece bir fahişe daha ölmüştü, o kadar. Söz konusu yasaya karşı çıkanlara göre ise kadın, adaletsiz hukukun çarkında ezilmiş Tanrı'nın çocuklarından bir yenisiydi. Tıbbi tetkiklerde kullanılan körelmiş aletlerin gösterildiği mitinglerde seyirciler dehşete düşüyorlar ve hem erdemli hem de düşmüş kadınların neler çektiklerine tanık oluyorlardı Nasıl da tüyler ürpertici bir durum bu öncelikle bize karşı takındıkları tavır öylesine iğrenç ve öylesine acı verici ki. Hele ki kullandıkları o canavarca aletler yok mu. Önce elleriyle kanalı yırtarak açıp bizi inceliyorlar, sonra da içimize aletleri sokup çıkarıyorlar, sonra tekrar sokup döndürüyor ve büküyorlar çığlık attığımızda da ağzımızı kapatıyorlar... Butler aynı zamanda riyakar devlet görevlilerinin de yakasına yapıştı. Bir sulh hakimi tarafından hapse mahkum edilmiş talihsiz bir kadının davasını gündeme getirdi. Acımasızcaydı madam, diyordu fahişe, hakimler kürsüsünde hapse atılmam için belirleyici oyu veren sulh hakimi onunla gitmem için iki günde bir sokakta bana birkaç şilin veriyordu. 1883'te Bulaşıcı Hastalıklar Yasası'nın hastalıkların yayılmasını önlemeyemediğine dair verilerin toplanmasıyla birlikte, yasa karşıtları zorunlu tıbbi tetkiki askıya alma konusunda parlamentoyu ikna ettiler. Yasa yürürlükte kaldı, savaş henüz kazanılmamıştı. Bu meselenin, reşit olma yaşı tartışmalarıyla aynı zamana denk geldiğini hatırlayalım. Sözünü ettiğimiz parlamento reşit olma yaşını on dörde çıkaran öneriyi yakın zamanda reddetmişti. Parlamenterlere göre, cinsel davranışlarda yapılacak değişiklikler, özellikle istedikleri kadını alma ayrıcalıklarına ters düşen değişiklikler kabul edilemezdi. 1885'te Bulaşıcı Hastalıklar Yasası'nın feshi, reşit olma yaşı ve beyaz kadın ticareti gibi meseleler birbirine dolandı. Bulaşıcı Hastalıklar Yasası'nın kapsamının genişletilerek yeniden yürürlüğe sokulması ihtimali bile vardı. W. T. Stead'in Kızlık Haracı yazılarının yarattığı skandal ertesi yıl parlamentoyu reşit olma yaşını yükseltmek zorunda bıraktığı gibi, Bulaşıcı Hastalıklar Yasası'nı da feshettirdi. Söz konusu yasaya karşı olan eylemciler Stead'in yöntemlerini sevmeseler de sonuçtan memnundular. [134] Amerikan Tepkisi 19. yüzyılda Amerika dünyanın her yanından göçmen akınına uğramıştı. İlk göçmen dalgaları genellikle günün birinde sevdiklerini yanına aldırmak için para biriktiren genç erkeklerden oluşuyordu. Bu arada çoğu da teselliyi fahişelerde arıyordu. Altına Hücum'un ilk yıllarında bölgelere göre erkek nüfusu kadınlardan elli ila yüz kat daha fazlaydı. Dolayısıyla fahişelerin işleri epey artmıştı. Latin Amerika'dan San Francisco'ya her gün gemilerle fahişe gönderiliyordu. 1849'da daha sonra San Francisco'da Fransız konsolosu olacak Patrick Dillon şu tespitte bulunuyordu Her allahın günü spekülatörlerle dolu bir Şili veya Amerikan gemisi buraya bir yığın kadın indiriyor. Onların dediklerine bakılırsa o dönemde en hızlı kazancı bu trafik sağlıyormuş. Kadınların çoğu Barbary Sahili'ndeki genelevlerde çalışıyor, diğerleriyse Kedicik , Hınzır Alice , Küçük Altın Dolar gibi takma isimlerle maden ocaklarında takılıyorlardı. New York'ta yüzyılın ortasında fahişelerin yarısından fazlası İrlanda ve Almanya'dan gelmişti. Seks ticaretine talep bitmiyordu ve pansiyonlarda yaşayan fabrika kızları için ekstra para kazanmak oldukça cazipti. 1858'e gelindiğinde sadece New York'ta 7860 fahişe olduğu tahmin ediliyordu her 117 kişi için bir fahişe. Şehri dolduran yüzlerce genelev farklı gelir seviyelerine ve beğenilere sahip erkeklere hizmet veriyordu. Tütün dükkanları genellikle paravan görevi görüyor, buralardaki kadın satış elemanları müessesenin asıl emtiasını oluşturuyordu. Ayrıca tiyatrolar da buluşma yerleriydi. Etkinlikler sırasında ışıklar hep açık tutulduğundan herkes herkesin ne yaptığını görebiliyordu. En seçkin tiyatrolarda bile kimse sessiz sakin durmuyor, seyirciler bağırıp çağırarak sahneye yiyecek fırlatırken, fahişeler localarda müşterilerine hizmet veriyordu. Suç her zaman fuhuş ticaretiyle yakından ilgili olmuştur ve ABD'de bir fahişeyi ziyaret etmek son derece riskliydi. Düşük kalitedeki müesseselerin müşterileri genellikle dövülür, şantaja uğrar veya sadece soyulurdu. Evlerde bulunan sürme panellerden beliren eller iş üstündeki müşterilerin cüzdanlarını alırdı. Şayet müşterinin hali vakti yerindeyse kadının sahte kocası veya erkek kardeşi baskın yapıp para talep ederdi. Tüm bunların yanında riski göze alanlar fahişelerdi. San Francisco'nun ünlü kulüplerinde çalışan Çinli kadınlar kölelerden daha iyi durumda değildi ve genellikle hastalık ve bitkinlikten ölene kadar çalışıyorlardı. San Francisco Chronicle gazetesinde yer alan 1869 tarihli bir haber çoğu fahişe için son durak olan Cooper Alley'i şöyle tarif ediyordu Ortam son derece tiksinç. Bir tarafta, pis yerden bir metre yukarıda, iki eski hasırın serili olduğu bir metre genişlike bir raf duruyor. Odada başka mobilya yok... Talihsiz orospulardan biri artık işe yaramıyorsa ve Çinli doktor kadının hastalığının tedavi edilemez olduğuna hükmetmişse kadına öleceği haber veriliyor. Kadın geceleyin bu hastane deliğine tıkılıp rafın üzerine yatırılıyor. Yanına bir bardak su, kaynatılmış pirinç ve küçük bir gaz lambası bırakılıyor. Müessese görevlileri gaz lambasındaki gazın ne zaman biteceğini biliyorlar ve gaz bittiğinde deliğe giriyorlar. Genellikle kadın ya açlıktan ya da intihar ederek ölmüş oluyor, ama bazen hâlâ canlı olabiliyor doktorlar içeri girdiğinde yaşam kıvılcımı kalsa da bu pek bir şey değiştirmiyor. Onlar ceset için geliyor ve cesedi almadan asla geri dönmüyorlar. Üst sınıf fahişelerin yaşam koşulları daha iyiydi ama yine de hukuk onların yaşamına da fazla değer vermiyordu. 1836'da lüks bir genelevde Helen Jewett adında genç ve güzel bir New York fahişesi dövülerek öldürüldü. Büyük ihtimalle katil on dokuz yaşındaki sosyetik sima Richard Robinson'dı. Adamın paltosu ve nacağı kadının cesedinin yanında bulunmuştu. Robinson tutuklandı ve cinayetten dava açıldı ama kesinlikle cezalandırılma riski altında değildi. Durumla ilgili deliller güçlü olmasına rağmen (genelevin daimi müşterisiydi ve kadın ölmeden kısa bir süre önce odaya şampanya siparişi vermişti) Robinson beraat etti. Jüri fahişe kadınların tanıklıklarını dikkate bile almayıp es geçti. Bu dava boyalı basında geniş yer tuttu ve düşmüş kadınlara ve onları kullanan erkeklere ne yapılacağı konusunda ulusal bir tartışmayı alevlendirdi. McDowall kirletilmişlerin yoldaşları dediği delikanlıları ve adamları teşhis etme niyetini dile getirmeseydi ne kendisi ne de yayınlar dikkat çekecekti. Bununla da kalmayıp seks ticaretine yatırım yaparak para kazanan erkeklerin adlarını da açıklayacağını söyledi. McDowall ironik bir şekilde, tam da karşı durduğu ve son derece sert bir mücadele yürüttüğü şeyi yapmakla suçlandı. Büyük jüri, gazetenin ahlaksızlığı teşvik ettiğine karar verdi ve çok geçmeden McDowall'ın kamu ahlakını bozup ağza alınmayacak derecede fena fiiller işlediğine hükmedildi. ABD'de fuhuşu kontrol etmeye yönelik ilk ciddi çaba 1870'te başladı. St. Louis şehri Avrupa'daki tıbbi kontrol modeline dayanan bir Fahişelik Kararnamesi'ni yürürlüğe soktu. Hastalandığı düşünülen fahişeler bir doktor tedaviye karar verene kadar kilit altında tutulacaktı. Bu kararname büyük gürültü kopardı. Ahlakçılar fuhuşun resmen onayı olarak gördükleri bu uygulamaya saldırırken, feministler tıbbi kontrollerin müdahaleciliğine ve şiddetine karşı çıktılar. Protestoculardan Frances Willard, St. Louis'in sonunun fahişelerin beyaz örtülü arabalarla muayeneye taşındığı Paris gibi olacağı uyarısında bulundu O korkunç arabalar şimdiye kadar Hıristiyan kadınların gördüğü en içler acısı kafileydi. 1874'te kararnamenin iptali için yüz bin kişinin imzaladığı bir dilekçenin ardından Fahişelik Kararnamesi iptal edildi. (Uzun dilekçeyi Missouri yargı organına götüren kişilerin yanında beyaz giysili genç kızlar vardı.) Bu noktadan itibaren şehirdeki genelev bölgelerine genellikle müsamaha gösterilse de buralar her zaman yasadışıydı ve polis baskınına uğrayabilirdi. Her yerde olduğu gibi, fahişeler, özellikle yoz ırksal kökenlere sahip olanlar zührevi hastalıklar yaymakla suçlanıyordu. Doktorlar ve politikacılar seks ticareti yapılan bölgeleri göçmen kadınların cinsel hastalıklar yaydığı zührevi bataklıklar diye nitelendiriyorlardı. Gelgelelim hiçbir uyarı genelevlere müşteri akınını kesemedi. Fahişelerin etnik kökeni genellikle fiyatlarına yansıyordu. Sözgelimi Nell Kimball'ın işlettiği genelevin fiyat listesi şöyleydi Beş para etmez Meksikalılar, Zenciler, Çinliler ve Japonlar 50 sent. Fransızlar 75 sent. Ve Amerikan Yankiler 1 dolar. ( Büyük Matilda lakaplı Nevadalı bir fahişe kendini 136 kiloluk siyah tutku diye tanıtıyor ve bir saatine 50 sent, üç saatine 1 dolar fiyat koyuyordu. )[135] Çinli kadınlar, özellikle de fahişeler, ABD'de yabancı düşmanlığının hedef tahtasındaydılar. Bu kadınların bağışıklığa sahip olduklarına ve taşıdıkları ölümcül mikropları bağışıklık sahibi olmayan beyaz nüfusa cinsel veya başka yollarla bulaştırdıklarına inanılıyordu. Bu görüş ırkçı bir hezeyanla sınırlı değildi. Amerikan Tıp Derneği, Çinli fahişelerin Amerika'nın kan dolaşımını zehirleyip zehirlemediğini inceledi. Bir doktorun kongreye sunduğu rapor şu uyarıda bulunuyordu Benim görüşüme göre vasıfsız Asyalı işçi virüsü beyaz adam için kesinlikle ölümcüldür... Tedavi edilemez durumdaki Çinli fahişelerden bulaşan frengi hastalığına yakalanan beyazlar var. 1865'te San Francisco şehri Şehir Sınırları İçindeki Çin Genelevlerini Kapatma Talimatı'nı kabul etti ve ertesi yıl California Çin Genelevlerine Baskı Yasası'nı yürürlüğe soktu. Bu yasalar hem yalancı hekimliğin hem de Californialıların Çinli işçilere beslediği ilkel nefretin ürünüydüler ama bunun coğrafi kapsamı sınırlıydı. Aşağılık ve ahlaksız amaçlar için Asyalı kadınların ABD'ye sokulmasını yasaklayan Ek Yasa 1875'te kongreden geçince durum değişti. Söz konusu yasa teoride evli Çinli kadınların göçmenliğine izin verirken seks işçilerini dışlıyordu, ama pratikte bütün Çinli kadınları ülkeye girmekten men ediyordu. Örneğin 1882'de ABD'ye girmiş 39.579 Çinli'den sadece 136'sı kadındı. Ek Yasa, Çinli kadınların ülkeye kabul edilmeden önce hem Çin'de hem de ABD'de eziyetli bir değerlendirmeden geçmesini öngörüyordu. Bu uygulamanın temelinde onların ahlaksız amaçlar için geldiklerini göstermek yatıyordu. Uzun mülakatlar rutin uygulamaydı, fotoğraflar çekiliyor ve kadınların vücudunda ve kıyafetlerinde ahlaksızlık izleri var mı yok mu diye muayene yapılıyordu. Bu hususlarda verilecek olumsuz bir rapor kadının seks ticaretinde çalışacağının belirtisi olarak
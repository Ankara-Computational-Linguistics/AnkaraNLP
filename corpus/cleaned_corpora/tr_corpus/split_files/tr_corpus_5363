Baybars açısından ise, iki Moğol hanlığı arasındaki bu düşmanlık, kendisine ülkesi yararına kullanabileceği olanaklar getirmektedir. Bu amaçla hareket eden Baybars, iki ülke arasında diplomatik ilişkiler yoluyla bir dostluk kurulmuştur. Bu dostluk her iki hükümdarın da yarar bekleyeceği bir ittifaktır. Baybars’ın Berke Han’la ilk mektuplaşması tahta geçişinin hemen ertesi yılı olan 1261 senesidir. Baybars’ın mektubunun 1261 yılının kasım ayı içinde olduğu anlaşılıyor. Berke Han’ın cevabı ise 11 Mayıs 1263 tarihinde yazılmıştır. Memluk Sultanlığı – Altın Ordu Devleti ittifakı bu tarihte gerçekleşmiş sayılır. İslam tarihinde Hıristiyan dünyasıyla sistematik ve sürekli diplomatik temas arayan ilk hükümdarın Baybars olduğu belirtilmektedir. Bizans İmparatoru VIII. Mihail’le 1261 yılında yaptığı ticaret antlaşması bir bakıma ittifak arayışıdır. Ardından Cenova ile bir diğer ticaret antlaşması yapılmıştır. Bu antlaşmalar karşı tarafa belirgin bir yarar sağlamamıştır ama Baybars’ın Avrupa’daki olaylar ve eğilimler hakkında bilgi sahibi olmasına olanak sağlamıştır. Diğer yandan Papalığın doğuyla ilgili emelleri için büyük bir engel olarak görülen Sicilya’nın Hohenstaufen Hanedanı ile temas kurmuştu. Fakat 1266 yılında bu hanedanlık çökünce hemen diğerleriyle temasa geçmiştir. Bu temasın 1271 yılındaki Sekizinci Haçlı Seferi’nin Tunus’a yönelmesinde en belirgin nedenin bu temasların olduğu ileri sürülmektedir. Baybars Haçlılarla mücadeleye 1263 yılında başlamıştır. Bir dizi amansız seferden sonra 1271’e gelindiğinde Ortadoğu’daki Haçlı devletlerini harabe halinde ve yeniden canlanma konusunda büyük bir umutsuzluk içerisinde bırakmıştır. Baybars’ın Doğu Akdeniz’deki Haçlı varlığına karşı bu denli azimli saldırılarının nedenler vardır. Moğolların 1259 – 1260 yıllarında Suriye’yi işgal etmeleri Memluk Sultanlığı için büyük bir tehdit teşkil ediyordu. Ayrıca Haçlı – Moğol ittifakı olasılığı başlı başına önlem almayı gerektiriyordu. Tahta geçtiğinin hemen ertesi yılı Haçlılarla mücadeleye girişmiştir. VI. Bohemond’un İlhanlılarla anlaştığı öğrenilince harekete geçip Antakya’yı kuşatmıştır. Başarılı olamadıysa da bir sonraki yıl yeniden denedi, yine sonuç alamadı. Haçlıları Ortadoğu’dan tümüyle atmak için saldırılarına devam ederek 1265 yılı şubatında Hayfa ile Yafa arasındaki Kaysâriye’yi, Yafa’yı, Aslis’i ve Arsuf’u ele geçirdi. Bir sonraki sene Akka üzerine yürümüştür. Ancak çok korunaklı olduğu görülünce Safed’e saldırıldı. Ardından Remle ele geçirildi. Aynı sene ikinci bir Memluk ordusu İlhanlı’yla müttefik olan Kilikya Ermeni Krallığı hükümdarı I. Hetum’u cezalandırmak üzere Kalavun komutasında bir ordu gönderildi. I. Hetum’un ordusu 1266 yılı ağustos ayında bozguna uğratıldı ve Adana, Misis, Tarsus ve Sis (Kozan) yağmalandı. Bu iki yılda Kilikya Ermeni Krallığı’nı epeyce hırpalamıştı. Baybars art arda saldırılarına yön değiştirerek devam ederek 1267’de Teberiye ve Akka civarına saldırılar düzenlemiştir. Baybars tüm bu askeri harekatlarla Haçlıların son kalesi olan Antakya’yı tecrit etmiş oluyordu. Artık Antakya üzerine yürümenin zamanı geldiğine karar verdi ve 1268 yılının nisan ayı başlarında kenti kuşatmıştır. Kısa bir kuşatmadan sonra kent düşmüştür. Sultan Baybars ordusuyla 1268'de Antakya şehrini kuşattı ve 8 Mayıs'ta şehir teslim oldu. Sultan Baybars şehrin kalesini yıktırıp, şehrin savunmasına katılan Hristiyan ahalinin çoğunu öldürüp bir kısmını esir aldı. Antakya’nın düşmesi Hıristiyan dünyası için büyük bir darbe olmuş, Levant’daki Haçlı varlığı hızla zayıflamaya başlamıştır. Kıbrıs kralının Levant’daki Haçlı kuvvetlerini birleştirmek için çaba harcıyor olması ve Akdeniz’de seyr eden Müslüman gemilerini vurması nedeniyle Kıbrıs’a asker yüklü bir donanma gönderilmiştir. Fakat donanma Kıbrıs sahilleri yakınında bir fırtınaya yakalanmış, pek çok gemi batmıştır. Böylece bu deniz seferi başarısızlığa uğramıştır. Baybars, Antakya’nın Haçlılar elinden çıkmasının yeni bir Haçlı seferine yol açabileceğinden, bu seferle Levant’a gelen Haçlı ordusunun Mısır üzerine yürüyeceğinden endişe duyuyordu. Bu yüzden bölgedeki Haçlı varlığını daha da daraltmak gerektiğine karar verip 1271 yılında Trablusşam Kontluğu topraklarına girdi. Hısnu-l Ekrad, Hısnu Akkar, Safita ve Akka’nın hemen kuzeydoğusundaki, Töton Şövalyeleri’ne ait Hısnu-l Karin kalesini ve bazı başka kaleleri almıştır. Böylece Ortadoğu’daki Haçlı varlığı sadece sahildeki birkaç kente kadar daraltılmıştır. Baybars bir İlhanlı ordusunun 1265 yılında Birecik Kalesi’ni kuşatmaları üzerine bölgeye bir ordu göndermek zorunda kalmıştır. İlhanlı ordusu Baybars’ın üzerlerine geldiğini haber alınca kuşatmayı kaldırıp geri çekilmişlerdir. Aynı yıl Hülâgû Han’nun ardılı olarak tahta çıkmış olan Abaka Han, 1269’da Haçlılarla anlaşıp Halep yakınlarına kadar ilerlemiştir. Baybars bu bölgeye bir ordu sevk etti, kendisi de Suriye üzerine hareket etti. Henüz yoldayken İlhanlı ordusunun yenildiği haberi gelmiştir. Abaka Han 1271’de bu kez Haçlı kuvvetleriyle birlikte Antep üzerine gelmiştir. Baybars Harran’da her iki kuvveti de bozguna uğratmıştır. Hemen ertesi yıl Abaka Han Birecik’i bir kez daha kuşattı, yine Memluk ordusunun gelmekte olduğu öğrenilince kuşatma kaldırıldı. Birecik üzerine bir diğer İlhanlı saldırısı 1272 yılındadır. Moğol ordusunun kenti kuşattığını haber alan Baybars, kent üzerine yürümüş, kent yakınlarında ileri çıkan Moğol öncü kuvvetlerini bozguna uğratmıştır. Kenti kuşatma altında tutan kuvvetler bu olayı öğrenir öğrenmez kuşatmayı kaldırarak geri çekilmişlerdir. Memluk Sultanlığı’yla bunca çatışmaya karşın Abaka Han Baybars’a birden fazla kez, her seferinde Baybars tarafından refüze edilen barış teklifinde bulunmuştur. Bunlarda biri 1266 yılında hediyeler götüren bir heyet tarafından yapılmıştır. Baybars, Moğolların İslam ülkelerinde yaptıkları kıyımı ileri sürerek teklifi geri çevirmiştir. Abaka Han’ın bir sonraki girişimi 1268 ya da 1269 yılında, daha sert ifadeler içeren ve Baybars’ın kendisine itaat etmesini isteyen bir mektuptur. Hakaret hamiz ifade “Sen bir kölesin. Sivas’ta satıldın, bu halde iken sen nasıl yeryüzünün hükümdarları olan hükümdarlara karşı yazıyorsun” şeklindedir. Diğer bir teklif 1272 yılında Pervâne Muineddin Süleyman vasıtasıyla bir heyet gönderilmesi talebi olarak gelmiştir. Baybars’ın elçi heyetiyle ok ve zırh gönderdiği hadisedir. Bu barış daha doğrusu ateşkes önerilerinin, İlhanlı Devleti’nin bu dönem boyunca Altın Ordu Devleti’yle çatışma halinde olmasına bağlı olduğu ileri sürülmektedir. Kilikya Ermeni Krallığı ile I. Hethum zamanında Memluk ilişkileri oldukça gergindir. Bu gerginlik Ermeni Krallığı’nın İlhanlı ile müttefik olması ve Memluk Sultanlığı’nın Anadolu’dan sağladığı demir ve kereste kervanlarına engel olmasındandır. Memluk Sultanlığı’nda donanma için gemi yapımı Suriye ve Anadolu’dan sağlanan tomruk ithaline bağlıydı. I. Hethum, sadece Mısır’ın kereste ithaline değil, Müslüman tüccarların kendi ülkesinden geçen birçok kervanına, İlhanlı hükümdarı Abaka Han’dan aldığı talimata dayanarak engel olmaktadır. Baybars ise sadece kendi tüccarlarını değil tüm Müslüman tüccarların ticaretinin rahatça yapılmasıyla ilgileniyordu. I. Hethum’ca kendi topraklarında yakalanan Halepli tüccarların mallarına el konulması ve kendilerinin hapsettirilmesi üzerine Baybars Halep emirine gönderdiği bir mektupta tüccarlara bir zarar verilirse bunun acısını çektireceğini yazmıştır. Bu mektup konusunda Halep emirince I. Hethum uyarılınca tüccarları serbest bırakmıştır. Bu yüzden Baybars Ermeni Krallığı’na karşı bir dizi askeri seferle kervanlara zarar veremeyecek kadar yıpratmayı amaçlamıştır. İlk sefer 1266 yılında yapılmıştır. Baybars, İlhanlı’nın Altın Ordu Devleti ile savaş halinde olmasından yararlanarak bir orduyu Kilikya’ya göndermiş, Ermeni ordusuyla Servand’da savaşılmıştır. Ermeni ordusu dağılırken I. Hethum’un oğlu Leon esir alınıp Kahire’ye götürülmüştür. Leon’un serbest bırakılması, Baybars’ın İlhanlı elinde esir olan bir Memluk emirinin serbest bırakılması şartı yerine getirildikten sonra sağlanmıştır. Muharebeden sonra Memluk ordusu başkent Sis olmak üzere birçok kenti yakıp yağmalamış, pek çok esir ve ganimetle 20 günlük seferi tamamlayarak Mısır’a dönmüştür. Ermeni Krallığı bu yıkımda eski gücünden çok şey kaybetmişti. Bir sonraki sefer 1273 yılında gerçekleşmiştir. Bu da yine bir yağma seferidir. Baybars Ermeni topraklarına 1275 yılında düzenlenen seferi bizzat yönetmiştir. Sultan Sultan Baybars’ın İlhanlı’ya Anadolu’da saldırma kararı, II. İzzeddin Keykavus’un tahtı bırakarak Antalya’ya çekilmesinden hemen sonradır. Sultan Baybars bir elçi heyeti göndererek 1261 sonbaharında devrik sultanı Mısır’a davet etmiş, her yardımı yapacağını bildirmişti. İzzeddin Keykavus, tekrar Anadolu Selçuklu tahtına Sultan Baybars’ın yardımıyla geçerse Diyarbakır ve çevresini Memluklar’a bırakacağını bildirmiştir. Ayrıca kendi tuğrasının yer aldığı, sadece isim haneleri boş bırakılmış ikta fermanları gönderilmiştir. Bahrî Memlûkler döneminin ünlü tarihçisi İbn Abduzzahir ise İzzeddin Keykavus’un ülke topraklarının yarısını vadettiğini ve bunu gösteren bir haritayı da gönderdiğini yazmaktadır. Diyarbakır’ın ise Baybars tarafından İzzeddin Keykavus’un elçisine ikta edildiğini belirtmektedir. Sultan Baybars, bu haber üzerine derhal ordu hazırlamaya koyuldu. Ne var ki Konya’daki devlet ricali ve İlhanlı sarayı bu yazışmaları tespit etmiş ve gereken karşı tedbirleri almış, İlhanlı Anadolu’ya güçlü bir ordu göndermiştir. Bu durumda İzzeddin Keykavus’un ve Sultan Baybars’ın çok hızlı harekete geçmesi gerekti, fakat Memluk ordusunun sefer için hazırlıklarını tamamlaması bu kadar hızlı olamayacaktı. Bu durumda İzzeddin Keykavus Bizans’a iltica etmiştir. Yine de bu olaylar Anadolu Selçuklu – Memluk ilişkilerinde yeni ve son derece önemli bir dönemin başlangıcı oluyordu. II. İzzeddin Keykavus’un Bizans’a sığınmasıyla Anadolu Selçuklu – Memluk ilişkileri kesilmiştir. Uzun bir sürenin sonunda, 1272 yılında, Anadolu Selçuklu veziri Pervâne Muineddin Süleyman ve Anadolu’daki İlhanlı valisi Samagar Noyan’ın bir girişimi olmuştur. Sultan Baybars’a bir mektup göndererek İlhanlı ile barış görüşmelerine başlamasın istediler. Sultan Baybars bu teklifi kabul etmiş göründü, İlhanlı sarayına bir heyet gönderdi. Heyet önce Anadolu’ya uğrayıp Pervâne Muineddin Süleyman’la birlikte İlhanlı sarayına gidip Abaka Han’a Sultan Baybars’ın mektubunu takdim etti. Sultan, Moğollar ancak istila ettikleri topraklardan çekildikleri takdirde dost kalacaklarını bildiriyordu. Abaka Han Memluk elçilerini sinirlenerek geri göndermiştir. Sultan Baybars’ın Samagar Noyan’a bir ok, Abaka Han’a bir zırh göndermesinin anlamlı olduğu düşünülmektedir. Türklerde hakimiyet ifade eden oku, Baybars’ın Anadolu üzerine hakimiyet kurmayı isteğinin ifadesi olarak yorumlayan araştırmacılar vardır. Diğer taraftan Abaka Han’a gönderilen zırh açıkça meydan okumadır. Hatırlanacağı gibi II. İzzeddin Keykavus Antalya’dayken Sultan Baybars’a çok geniş iktalar vermişti. Baybars, Anadolu topraklarının en azından bir bölümü üzerinde hak sahibi olduğunu ileri sürüyordu. Anadolu Selçuklu’da Pervâne Muineddin Süleyman, sultanı IV. Rukneddin Kılıç Arslan’ı 1265 yılında Moğol onayı alarak zehirletmiş, yerine altı yaşından küçük şehzade III. Gıyaseddin Keyhüsrev tahta çıkartmıştır. Çocuk yaştaki sultana rağmen, İlhanlı sarayının talimatlarıyla Anadolu Selçuklu Devleti’ni az çok bağımsız yönetmekteydi. Lakin İlhanlı hükümdarı Abaka Han’ın Anadolu’ya Acay Noyan ve Samagar Noyan’ı ataması Pervâne Muineddin Süleyman’ın bu hareket serbestiyetini iyiden iyiye bozmuştur. Esas olarak Abaka Han’ın kardeşi olan Acay Noyan işlerini bozmaktaydı. Önceleri noyanları rüşvetle idare etmiş, fakat rüşvet taleplerinin artması onu zor duruma düşürünce Acay Noyan’ı 1272 yılında Abaka Han’a, Memluk sultanıyla gizlice görüştüğünü ileri sürerek şikayet etmişti. Abaka Han’ın durumu araştıracağını, düşüneceğini bildirmesi üzerine yalanının ortaya çıkacağını, bunun da kendi durumunu ciddi biçimde tehlikeye sokacağını düşünerek 1272 – 1273 yıllarında Sultan Baybars’a, Anadolu’ya bir ordu ile gelerek Moğolları atmasını isteyen mektuplar göndermiştir. Bunun üzerine Baybars 1275 yılının şubat ayında güçlü bir orduyla Kahire’den Anadolu üzerine harekete geçmiştir. Fakat bu arada Abaka Han Acay’ı Anadolu’dan geri çekince, Pervâne Muineddin Süleyman harekat halinde olan Sultan Baybars’a bir mektup daha göndererek koşulların bir sonraki sene kendisi için daha uygun olacağını bildirdi. Bunun üzerine Sultan Baybars orduyu Moğollarla müttefik olan Kilikya Ermeni Krallığı’na çevirip birçok yerleşim yerini yağmalamıştır. Aynı 1275 yılında İlhanlı kuvvetleri Birecik kuşatması sırasında iken, çevrede devriye gezen Moğol atlıları, Sultan Baybars’ın bir ulağını yakalamışlardır. Bu rastlantıyla Pervâne Muineddin Süleyman’ın Sultan Baybars’a yazdığı bir mektup ele geçti. Pervaneye çok güvenen Abaka Han, bu durumun üzerine durmamış görünür, fakat tedbir olarak Anadolu Selçuklu idaresini pervaneden alarak Toku Noyan’a vermiştir. Durumunun son derece nazik bir hal aldığını gören Pervâne Muineddin Süleyman, Sultan Baybars’ın bir an önce Anadolu’ya gelmesini sağlamaktan başka çaresi kalmadığını düşünmeye başlamış, Baybars nezdinde yeniden girişimlerde bulunmuştur. Durumunu güçlendirmek için tüm devlet ricalinden, II. İzzeddin Keykavus’un tahta kalması, İlhanlı’ya ödenen yıllık haracın bundan böyle Memluk sarayına ödenmesi ve Baybars’ın Anadolu’ya yapacağı sefer sırasında yardımcı olunacağı üzerine imzalı taahhütnameler almış, bunları Baybars’a göndermiştir. Ancak Baybars, kısa sürede hazırlıkları tamamlayamayacağını bildirmiştir. Pervane, aynı yıl 1276 yılında çeşitli bahanelerle sürekli ertelediği, fakat artık son kerteye gelen olağan yıllık toplantı için İlhanlı başkentine gittiğinde Anadolu Selçuklu beylerinden Hatıroğlu Şerafeddin bazı diğer beylerle bir girişim başlatarak diğer emirleri, ikna ederek ya da tehditle harekete geçirdi. Kayseri’deki Moğolların hapsedilmesi üzerine bazı emirler karşı çıkınca bunlar öldürüldü, diğerleri de isyana katılmak zorunda kaldılar. Karamanoğulları’da harekete katılmışlardır. Bu arada Sultan Baybars’dan yardım istedi. Lakin Pervâne Muineddin Süleyman ile olan yazışmalarından Anadolu’da kurak bir yıl geçtiğini sanan Sultan Baybars, bu isteği yerine getirmeyeceğini bildirmiştir. Sultan ve kardeşinin emniyete alınması için küçük bir birlik istenince Baybars bin kişilik bir süvari birliğini yola çıkarmıştır. Bu olaylar olurken Anadolu’da emirlerin isyanı İlhanlı sarayı tarafından öğrenildi ve Pervâne Muineddin Süleyman ile birlikte otuz bin kişilik bir İlhanlı ordusu Anadolu’ya sevk edildi. Baybars’ın süvarileri bunun üzerine Kayseri’ye ulaşamadan geri çekilmek zorunda kaldılar. Moğol ordusu isyanı, kısa sürede kanlı bir biçimde bastırmıştır. Sadece yargılanarak suçlu bulunan emirler değil pek çok Türkmen de öldürülmüştür. Sultan Baybars, güçlü bir Memluk ordusunun başında 2 Mart 1277 günü Kahire’den Anadolu’ya doğru harekete geçmiştir. Halep’den geçerken Moğol ordusunun olası bir kanat hareketini önlemek için bir kısım kuvvetini burada bırakmıştır. nitekim Baybars 7 Nisanda Halep’ten ayrılırken bir komutanı emrinde çıkardığı öncü keşif kuvveti üç bin kişilik bir Moğol birliğini yakalayıp imha etmiştir. Memluk ordusu 13 Nisan 1277 günü Ceyhan Nehri’ni geçerek Elbistan Ovası’na ulaşmıştır. Sultan Baybars’ın Anadolu’yu amaçlayan hareketini öğrenmiş olan İlhanlı ve Anadolu Selçuklu ordusunun öncü kuvvetleri de ertesi gün Elbistan Ovası’na inmiştir. Anadolu Selçuklu ordusunda tabi devletler olan , Ermeni ve Gürcü kuvvetleri de bulunmaktadır. Tatavun Noyan ve Toku Noyan komutasında olan İlhanlı ordusu 15 – 17 bin kişiliktir. Anadolu Selçuklu ordusuna ise Pervâne Muineddin Süleyman komuta etmektedir. Elbistan Muharebesi hemen ertesi gün, 15 Nisan 1277 günü İlhanlı – Anadolu Selçuklu ordularının ağır yenilgisiyle sonuçlanmıştır. Yenilginin ardından Pervâne Muineddin Süleyman kaçmayı başarır. Muharebe sırasında oğlu, torunu, damadının kardeşi, Erzincan, Sivas, Sinop valileri, Sivas subaşısı ile bir kısım Anadolu Selçuklu devlet ricali Memluk saflarına geçenlerdendir. Onlarla birlikte bir kısım Anadolu Selçuklu askeri dahi Memluk tarafına geçmiş ya da silahlarını bırakarak teslim olmuştur. Bazı kaynaklarda Anadolu Selçuklu ordusunun savaşmadığı belirtilmektedir. Moğol kayıplarının ise çok ağır olduğu bildirilmektedir, Tatavun Noyan da ölenler arasındadır. Sultan Baybars seferi sona erdirip Anadolu’dan Mısır’a dönerken savaş alanına uğramıştı. Burada Elbistanlı alimlerden savaş alanında kaç Moğol ölüsü saydıklarını sordu, içlerinden biri 6.770 Moğol cesedi saydığını söylemiştir. fakat muharebe alanından yakındaki tepelere çekilen, fakat memluk askerlerinin kendilerini izlemesi üzerine atlarından inerek dövüşen ve cesetleri orada kalan Moğol askerleri bu sayıya dahil değildir. İbn Bibi Elbistan Muharebesi hakkında şunları yazmıştır. “Seçkin yiğitler” olan ve muharebede “hayatlarını Cihan Padişahı uğruna feda eden” Tuku ve Tudavun noyanlar “kızgın aslanlar gibi” savaşırken Moğol askerleri de “kaplanlar gibi kükremekte” idiler. Memluk askerleri ise “hazan rüzgarına maruz kalan söğüt yaprağı gibidirler. Moğollar, “üstün meziyetlerine kahramanlıklarına rağmen çaresiz bir biçimde” yenilmişlerdir. Yenilgiyi açıklamak için de Memluk askerlerinin “sayılamayacak kadar çok miktarda”, buna karşın Moğolların üç binden az sayıda olduğunu ileri sürmektedir. ibn Bibi’nin bu eserini Moğol hanı için yazdığı iddiası hatırlanırsa bu ifadeler anlam kazanır. Muharebeden sonra toparlanan Memluk ordusu Kayseri üzerine yürüyüşe geçmiştir. Yol boyunca bütün kale komutanları Sultan Sultan Baybars’a itaatlerini bildirdiler. Ordu 22 Nisan 1277 cuma günü Kayseri’ye ulaşmış, Anadolu Selçuklu ileri gelenleri ve halkın coşkun sevinçleriyle karşılanmıştır. Sultan Sultan Baybars, kendisi için özel bir çabayla hazırlanmış süslenmiş saraya giderek Anadolu Selçuklu tahtına oturmuştur. Aynı gün okunan hutbede adı belirtilmiş, Anadolu Selçuklu sultanı II. Gıyaseddin Keyhüsrev’in adı anılmamıştır. Cuma namazından sonra Sultan Sultan Baybars’a adına kestirilmiş sikkeler takdim edilmiştir. Elbistan Muharebesi’nde sıvışan Pervâne Muineddin Süleyman, 17 Nisan günü Kayseri’ye gelerek II. Gıyaseddin Keyhüsrev ile eşini, adamlarını ve 400 cariyesini ve bir kısım devlet ricalini yanına alarak kendi iktası olan Tokat kalesine sığınmıştı. Sultan Sultan Baybars’ın Anadolu Selçuklu tahtına oturmasından sonra hem zaferini, hem de tahta oturuşunu tebrik etmiştir Sultan Sultan Baybars da Kayseri’ye gelerek “mevkiini almasını ve her türlü lütuf ve ihsana mazhar olmasını” bildirmiştir. Ancak davete icabet etmeyerek zaman istemiştir. Bu tutumu, Abaka Han’ı Anadolu’ya bir ordu göndermeye ikna etmek, iki ordunun kapışması sonucunu gördükten sonra davranış tarzını belirlemeye yönelik iki yüzlü bir hesap içinde olması şeklinde yorumlanmaktadır. Memluk ordusu Anadolu’da kaldıkları sürece Sultan Sultan Baybars’ın emri gereği tüm ihtiyaçlarını parasını ödeyerek satın almışlar, hiçbir şeye el koymamışlardır. Sultan Baybars, Anadolu seferine çıkmadan önce öncelikle Pervâne Muineddin Süleyman olmak üzere Anadolu Selçuklu ricalinden aldığı vaatlerin hiçbirini görememiştir. Onları Kayseri’ye daveti ise oyalama olduğunu anladığı geçiştirmelerle karşılanıyordu. Tüm Anadolu beylerini Kayseri’de birleşmeye davet etmişti ama bazı Türkmen beyleri dışında hiçbiri buna yanaşmamıştı.Üstelik askerlerin erzağı, diğer ihtiyaçları ve hayvan yemi olarak ordunun harcamaları yüksekti. Anadolu ise uzun yıllardır Moğol tahakkümü altında inlemektedir. Tarımsal üretim düşmüş, buna bağlı olarak her şeyin fiyatı, özellikle tahıl fiyatları çok yükselmişti. Bunun yanında bir de Memluk ordusunun tüketimiyle halk daha da zor duruma düşmüştü. Anadolu’yu Moğol tahakkümünden kurtarmak için sefere çıkmıştı ama ordusunun masraflarını Memluk hazinesinden ödüyordu. Diğer yandan Abaka Han’ın çok geçmeden büyük bir orduyla Anadolu’ya geleceğini hesaplıyordu. Anadolu Selçuklu askerlerine ve emirlerine güvenemezdi, Moğol karşısında yılgındılar. Güçlü bir Moğol ordusuna karşı, üstelik iaşe sorunları varken ve kendi merkezinden çok uzakta, tek başına karşı koymayı göze almak büyük tedbirsizlik olurdu. Sultan Baybars bu şartlar altında Mısır’a dönmeye karar vermiştir. ordusuyla birlikte 25 Nisan 1277 günü, Kayseri’ye gelişinin üçüncü günü, Sivas yönünde harekete geçti. Yolda kendisine Pervâne Muineddin Süleyman ve Gıyaseddin Keyhüsrev’in bir elçisi geldi ve Anadolu’dan ayrılmamasının rica edildiğini bildirdi. Sultan Baybars, Anadolu Selçuklu ümerası ve alimlerinden bazıları aileleriyle birlikte kendi istekleriyle Sultan Baybars’la gelmek istediler. Sultan, Pervâne Muineddin Süleyman’ın oğlu, torunu ve anası, bazı önemli ve zengin emirleri kendi iradeleri dışında yanında götürmüştür. Birkaç Moğol da onunla gelmek istemiştir. Sultan Baybars’ın Anadolu seferi’nde, Anadolu Selçuklu’luyu Moğol tahakkümünden kurtarmaktan çok daha önemli stratejik amaçları olduğu ileri sürülür. Anadolu’daki Moğol istilasıyla, Mısır’ın Kıpçak sahası ile ticari bağlantısı kesilmişti. Sultan Baybars, Memluk ordusunun sürekli yenilenmesi gerektiğini, bunun için Kıpçak sahasından düzenli olarak köle akışının sağlanması gereğini çok iyi biliyordu. Baybars bu ticareti deniz yolundan sürdürmek için Altın Ordu Devleti’ne bir temsil heyeti göndermiştir. Fakat bu heyet İlhanlılarla ilişkilerinin bozulmasını hiç istemeyen Bizans imparatoru VIII. Mihail tarafından tutuklanmıştı. Baybars, Moğolları Anadolu’dan atarak kara ulaşımını yeniden açmayı düşünmüştür. Dönüşü Şam’a olmuştur. Şam’a ulaşması 10 Haziran 1277 ya da 6 Haziran günüdür, Şam’a dönüşünde hastalanmış, ondört gün sonra, 20 Haziran 1277 tarihinde vefat etmiştir. Baybars’ın tahta geçtikten hemen sonra bir çaresini bulmak zorunda olduğu sorun, Memluk Devleti’nin meşruiyetidir. İslam devletleri için meşruiyet, halife tarafından tanınmış olmaktır. Bu ise halifenin yeni sultana bir menşur göndermesini gerektirir. Lakin bir köle devleti olduğu için Memluk Sultanlığı’nın böyle bir menşur alması hiç kolay bir iş değildir. Üstüne üstlük Şecerüddür’ün, bir kadının tahta geçmesi halifelikle ilişkileri daha da olumsuz etkilemiş, Sultanlık ağır bir tenkit almıştır. Şecerüddür ile evlenen Aybek bu konuda girişimde bulunmuştur ama bu kez de İlhanlı saldırısıyla halifelik ortadan kalkmıştı. Baybars, halifeliği yeniden tesis etmek için, Bağdat’taki İlhanlı yıkımından kurtulmayı başarmış ve Abbasi hanedanı mensubu I. Hakim (Ebu‟l-Kasım Ahmed)’i Kahire’ye davet etmiş, 1261 haziranında halife ilan edilmiştir. Yeni halife Baybars’a kılıç kuşatarak meşruiyet için ihtiyacı olan saltanat menşuru sağlamış, ona bütün İslam beldelerinin ve fethedilecek yerlerin idaresini vermiştir. Baybars, hutbelerde halifenin adının okunmasını ve basılacak sikkelere onun adının yazılmasını emretmiştir. Tüm Müslüman ülkeler halkına, “kafir” Moğolların yıktığı halifeliği kendisinin yeniden kurduğunu ilan ederken bu mesajını Altın Ordu hükümdarı Berke Han’a da göndermiştir. Sultan Baybars, halifeliği himaye etmiş olmasına karşın devlet işlerline karışmasına fırsat vermemiştir, Memluklu Sultanlığı’nın tüm tarihi boyunca sultanlar Baybars’ın bu politikasını sürdüreceklerdir, halifelik sadece dini bir lider olarak varlığını sürdürmüştür. Sultan Baybars son derece başarılı bir hükümdar olmuştur. Dönemi, Memluk tarihinde yeni bir dönem olarak görülmektedir. Baybars, bir bakıma Memluk Devleti’nin gerçek kurucusudur. Memluk Sultanlığı’nın Baybars tarafından şekillendirilen sınırları, devletin tüm tarihi boyunca hemen hemen hiç değişmeden kalmıştır. Devletin kuruluşunun ilk on yılında beş sultanın hükümran olduğu göz önüne alındığında ülkenin siyasi olarak ne denli çalkantıda olduğu dikkati çekmiştir. Oysa Baybars’ın hükümdarlı süresi ölene kadar, 17 yıl olmuştur. Memluklar’ın en uzun süre yönetimde kalan ikinci sultanıdır. Bu, ne denli yetenekli bir hükümdar olduğunu gösterdiği gibi ülkede her alanda sağladığı istikrarı da işaret eder. Ayn Calut Muharebesi’nden sonra yeni bir Moğol saldırısı olasılığına karşı ülkesinin en önemli iki şehri olan Kahire ve Şam arasında atlı ulak sistemi kurmuş ve bu sistem için yollar, köprüler, at değiştirmek için menzil istasyonları kurmuştur. Böylelikle haberleşmenin ve ulaşımın çok yavaş olduğu bir dönemde Kahire ile Şam arasındaki bir mesajın dört günde gitmesini sağlamıştır. Diğer ulaştırma projeleri olarak ülkesindeki köprüleri, su ulaşım kanalları ve limanları yenileştirmiş ya da yeniden inşa ettirmiştir. Haçlılara karşı bir güç ve komuta birliği sağlamak için Suriye’yle Mısır’ı birleştirmiş, Suriye’de Moğollar tarafından tahrip edilmiş kale ve şehir surları onartmıştır. Ülkesinin tarımını geliştirmek amacıyla eski sulama yollarını tamir ettirip, yeniletip, yeni sulama kanalları açtırmıştır. Kahire'de ismini taşıyan Baybars Camii'ni yaptırmıştır. Şam'da bulunan türbesi ve yanındaki "Zekeriya Medresesi" onun adına yapılan ünlü mimari eserlerdendir. "Zekeriya Medresesi"'ne bağlı olan "Zekeriya Kütüphanesi" günümüze kadar gelen çok sayıda önemli bilimsel yazma eserleri içinde bulundurmaktadır. Esas çabası Moğol ve Haçlı varlığını bölgeden atmaktı. Bu yönde, Moğollara karşı Altın Ordu Devleti, Haçlılara karşı da Bizans İmparatorluğu’yla anlaşmıştır. Öte yandan İslam dünyasının desteği için Moğol hanı Hülâgû Han’nın 1258 yılında Bağdat’ı almasından hemen sonra son Abbasi Halifesi’ni öldürmesiyle yaşanan boşluğu, aynı soydan birini Kahire’de halife yaparak sağlamıştır. İlhanlılar’ın Bağdat katliamından sağ kurtulmayı başaranlar Kahire’ye sığınmışlardı. Sultan Baybars Kahire'de ve ülkesinde İslam bilginlerine ve bilim adamlarına büyük destek sağlamıştır. Örneğin tıp araştırmalarıyla ünlü Arap tıp doktoru İbni Nefîs'in patronu idi. İsmi İslam dünyasında, özellikle Mısır ve Suriye'de ölümünden sonra bir kahraman olarak anılmaktadır. Katkılarını ve savaşlarını anlatan "Sirat al-Zahir Baibars (El-Zahir Baibars'ın hayatı)" adlı hatıra eseri Arap edebiyatında popüler bir eser olarak önemini korumaktadır. Faşizm Faşizm, ilk olarak İtalya'da Benito Mussolini tarafından oluşturulan, otoriter devlet üzerine kurulu bir radikal milliyetçi siyasi ideolojidir. İlkeleri ve öğretileri "La dottrina del fascismo" adı altında Giovanni Gentile tarafından yazılmıştır. Benito Mussolini'nin kurucusu olduğu Ulusal Faşist Parti'nin İtalya'da iktidara gelmesinin ardından, faşizm; birçok milliyetçi ideolojiye örnek oldu. Benito Mussolini'nin sistemini örnek alarak doğan nasyonal sosyalizm (nazizm) ve falanjizm gibi akımlarla beraber faşizm iyice güçlenen bir ideoloji olmuştur. Milliyetçi işçi hareketlerinden ilham alan ilk faşist hareketler, İtalya'da I. Dünya Savaşı sıralarında; sol fikirleri, sağcı ve milliyetçi unsurlarla birleştirerek; komünizme, marksist sosyalizme, liberalizme, demokrasiye ve geleneksel sağcı muhafazakârlığa karşı olarak ortaya çıkmıştır. Faşizm, geleneksel siyasal yelpazede genelde aşırı sağa konulsa da, siyaset bilimciler tarafından bu tanımın yeterli olmadığı tartışılmıştır. Faşistler kendi uluslarını, ulusal camianın kitlesel seferberliğini teşvik eden totaliter bir devlet yoluyla bütünleştirmeyi amaçlarlar ve faşist ideolojiye uygun ilkelerle birlikte ulusu örgütlemeyi hedefleyen devrimci siyasal harekete önayak olan bir öncü partiye sahip olmayla nitelenirler. Liberalizme, demokrasiye, marksist sosyalizme ve komünizme muhalif faşist hareketler; devlete ihtiram, güçlü bir lidere bağlılık ve aşırı milliyetçilik ile militarizme verilen önem gibi ortak özelliklere sahiptir. Faşizm, siyasal şiddeti, savaşı ve emperyalizmi; ulusal ihyaya ulaşmak için bir araç olarak görür ve güçlü ulusların, daha güçsüz ulusların yerine geçerek topraklarını genişletmeye hakkı olduğunu ileri sürer. Faşizmi bir dünya görüşü olarak benimseyen İtalyan lider Benito Mussolini'nin 1922'de İtalya'da iktidara gelmesinin ardından, onun iktidarı döneminde, İtalya'da resmi ideoloji olarak yürütülmüştür. Kısa süre içerisinde genel anlamıyla baskıcı, otoriter rejim anlayışını betimler bir nitelemeye dönüşmüş ve nasyonal sosyalizm başta olmak üzere, anti-demokratik ve otoriter ideoloji ve yönetim sistemlerinin tamamına halk tarafından verilen genel bir isim halini almıştır. Kavramın kökeni Antik Roma yöneticilerinin geniş hükûmet yetkisini sembolize eden, ucunda balta bulunan bir çubuk demetinin adı olan Latince "fasces" sözcüğünden ileri gelir. Aynı simge daha sonraları Fransız Devrimi sırasında Aydınlanma anlamında, halkın elindeki devlet gücünü temsil etmek üzere kullanılmıştır. Söz konusu sembol birtakım değişikliklerle 1926 yılından itibaren İtalya'nın resmi devlet sembolü olmuştur. Sembolün üçlü anlamı, yani devlet gücü, halk mülkiyeti ve birliktelik Mussolini'nin propagandasında kullanılmıştır. Faşizm, baskıcı rejimleri tanımlamak için kullanılan genel bir terim olmadan önce, asıl olarak İtalyan milliyetçiliğini temsil eden bir ideoloji olarak ortaya atılmıştır. Ancak kendisiyle eş zamanlı olarak ortaya çıkan nasyonal sosyalizm ve falanjizm gibi akımlar da amaç ve uygulamalar bakımından bir İtalyan ideolojisi olan faşizme yakın oldukları için faşizme bağlı siyasî hareketler olarak tanınmışlardır. Aşırı milliyetçi ve anti-komünist bir hareketin İtalya dışında "faşist" olarak nitelenmesinin ilk örneği Avusturya'da görülmüştür. Avusturyalı anti-komünist aşırı milliyetçilerin ideolojisi Avusturya faşizmi ("Austrofaschismus") olarak isimlendirilmiştir. Aynı zamanda, Almanya'da komünistler, nasyonal sosyalistleri kendi propagandaları gereğince "faşistler" ("die Faschisten") olarak isimlendirmişlerdi. Bir rejimin faşist olarak nitelendirilebilmesi için, o rejimin ideolojisinin milliyetçi olması ve milletin varlık ve çıkarlarını her şeyin üstünde tutması gereklidir. Bu yönüyle halkçılığı da içermeli ve sadece zenginlerin veya işçilerin değil, milletin bütün fertlerinin refahını sağlamayı hedeflemelidir. Bu hedefe ulaşmak için ise ekonomi üzerinde sıkı bir devlet kontrolü uygulamak, işçi ücretlerinin yeterli olmasını sağlamak, keyfi işten çıkarmaları önlemek, hayat pahalılığının önüne geçmek için fiyat kontrolü uygulamak gibi önlemler uygulamak faşizmin politikalarındandır. Faşizm, sınıflar arasındaki çelişkileri ortadan kaldırmayı öngörür. Bu yönde devlet eliyle korporatif sendikalar kurulur ve işçi ile işveren arasında anlaşma sağlanır. Toplumdaki yoksul ve orta sınıfın ihtiyaçları devlet tarafından karşılanır; örneğin Almanya'da çıkan toprak yasasıyla köylülerin topraklarının ipotek yoluyla ellerinden alınmasının önüne geçilmiş ve fırsatçı sermayenin köylüyü sömürmesi engellenmiştir. Faşizmin amacı bir toplumu birlik-beraberlik, ulusal değerler, tarih bilinci, vatan-bayrak-devlet üçlemesi, halkçılık ve devletçilik gibi anlayışların altında bütünleştirmektir. Saldırgan milliyetçi olmakla birlikte -özellikle de nasyonal sosyalizmde- ırkçı boyutlara varabilmektedir. Milliyetçi veya ırkçı fikirlerin benimsenmesi ülkelere göre değişmektedir; örneğin İtalyan faşizminde "İtalyan vatandaşlığı" kavramı ön plandayken, Alman nasyonal sosyalizminde ise "Alman kanı taşıma" düşüncesi ön plandadır. Mussolini'nin doktrininde vatandaşlık kavramı vurgulanırken, Hitler'in doktrininde ise kan bağı vurgulanmaktadır. İtalyan faşizmi milliyetçidir, Alman nasyonal sosyalizmi ise ırkçıdır. Faşist yönetimlerin başa geçmesi Almanya'da demokrasiyle, İtalya'da hükümdarı tehdit etmekle (Roma'ya Yürüyüş), İspanya'da ise iç savaşın kazanılmasıyla gerçekleşmiştir. Tarihe baskıcı rejimler olarak geçen bu yönetimler, o yıllarda mevcut oldukları ülke halkının çoğu tarafından, özellikle de Almanya'da desteklenmişlerdir. 1922'de Benito Mussolini İtalya Kralı tarafından başbakan olarak atanmış, 1924 seçimleri sonucunda ise % 61.3 oy alarak Faşist Parti'nin iktidarda kalması kesinleşmiştir. Adolf Hitler Ocak 1933'te Almanya Cumhurbaşkanı tarafından şansölye (başbakan) olarak görevlendirilmiş, Mart 1933'te yapılan seçimlerin sonucunda Nasyonal Sosyalist Alman İşçi Partisi % 43.9 oy alarak iktidarda kalmıştır. II. Dünya Savaşı'nın sonunda -İspanya'daki hariç- faşist yönetimler devrilmiştir. Bu özellikler bazen milliyetçilik, militarizm ve şovenizmden oluşan "Üç Sütun Modeli" ile özetlenir. Ancak bu bir yandan da faşist ideolojilerin başka temel özelliklerinin göz ardı edilmesine yol açan bir indirgeme olarak eleştirilir. Faşist hareketler yaklaşık olarak bütün Avrupa ülkelerinde ve birçok Latin Amerika ülkesinde bulunur. İspanya İç Savaşı’nda (1936-1939) Francisco Franco yönetimindeki falanjlar İtalya ve Almanya desteği sonucu iktidara gelmişler ve 1975’e kadar iktidarlarını devam ettirmişlerdir. Portekiz'de António de Oliveira Salazar Estado Novo ile faşist bir rejim kurmuştur. Avusturya’da Almanya’yla birleşmeye karşı çıkan Avusturya faşizmi rejimi kurulmuştur. II. Dünya Savaşı sırasında Almanya Hırvatistan’daki "Almanya Rejimi" gibi birçok faşist harekete yardım etmiştir. Hem liberalizmi hem de komünizmi reddeden bir doktrin olan faşizmin ekonomi politikası korporatizm isimli sistemdir. Korporatizm, toplumu organizmacı bir gözle görmenin bir sonucu olarak her kesimin tüm faaliyetlerinin amacını dayanışma ve ortak çıkara indirgeyen politik bir yaklaşımdır. Tahmin edileceği gibi burada farklı kesimlerin farklılıkları ancak ortak çıkar ya da devletin faydası ekseninde okunduğu müddetçe yaşayabilir. En tipik örneği Mussolini dönemi İtalya uygulamasıdır. Korporatif ekonomi ile İtalya'daki işsizlik azalmış ve millî gelir yükselmiştir. İşçi ile işveren, emek ile sermaye gibi arasında sorunların bulunduğu ekonomik tarafların ve toplumsal sınıfların arasındaki problemleri faşist devlet uzlaşma yoluyla çözmeye çalışır. Örneğin İtalya'da devlet tarafından kurulan ve Faşist Parti'ye bağlı olan sendikalar yoluyla İtalyan emekçilerinin hakları savunulmuş ve sermayenin işçi sınıfını ezmesinin önüne geçilmiştir. Sermaye sahiplerinin toprak ağalığı yapması yasaklanarak her şey devlet gözetiminde tutulmuş, ülkenin emekçi sınıfı olan işçilerle sermayeyi elinde bulunduran işverenlerin dayanışma içinde bulunması sağlanmıştır. Faşist sistemde devlet her şeyden üstün olduğu için sermayeyi elinde bulunduran zengin iş adamları Faşist Parti mensuplarına söz geçiremiyor, böylelikle sermaye devletin oluyor; bu sermaye de halkın çıkarına kullanılıyordu. Faşist sistemin korporatist ekonomi politikaları sayesinde İtalyan halkı refaha kavuşmuş ve sınıflar arasındaki sorunlar ortadan kalkmıştır. Çünkü faşist yönetim belli bir sınıfı değil, tüm ülkenin çıkarlarını düşünen politikalar uyguluyordu. Faşizmin ekonomi politikası daha çok orta sınıf tarafından desteklenmiştir. 1933'ten itibaren Nasyonal Sosyalist Alman İşçi Partisi'nin (NSDAP) idaresinde bulunmuş olan Almanya'da da İtalya'dakine benzer devletçi uygulamalar yürürlüğe konulmuştur. Tek parti olan NSDAP'ye bağlı sendikalar kurularak Alman emekçisinin hakları savunulmuştur. En büyük sendika kuruluşu Alman Emek Cephesi idi. Nasyonal sosyalistler, zengin Yahudi iş adamlarına karşı tavır alarak hem Alman emekçilerini korumaya çalışmış, hem de Alman sermaye sahiplerini Yahudilere karşı güçlü kılmak için çabalamıştır. Yahudilerin tüm haklarının alındığı Nürnberg Yasaları'nın çıkmasıyla birlikte Yahudi iş adamlarının şirketlerine devlet tarafından el konulmuştur. Yahudiler her türlü meslekten alıkonularak yerlerine işsiz Almanlar getirilmiş ve işsizlik hızla azalmaya başlamıştır. Nasyonal Sosyalist Alman İşçi Partisi iktidara gelmeden önce % 15'i bulan işsizlik Hitler'in iktidar döneminde % 0'a kadar inmiştir. Faşizmin tanımlamasına yönelik çalışmalar genellikle faşizmi ortaya çıkartan ekonomik ve toplumsal koşulların belirlenmesi üzerine durur. Marksist kuramcılar, faşizmin iktidara geldiği ülkelerde işçi hareketinin ezildiğini iddia ederler ve iddia ettikleri şekilde, işçi hareketlerinin ezilmesinin nedenlerinin saptanması amacıyla çalışırlar. Faşizmi ele alan Marksist yazarlardan Troçki, faşizmi geç dönem kapitalizmin yapısal bunalımıyla ilişkilendirir ve tekelci sermayenin toplumun bütününü totaliter bir tarzda örgütleme çabasına dayandırır. Ona göre faşist kitle hareketleri toplumsal temellerini küçük burjuvazide ve orta sınıflarda bulur. Otto Bauer de, faşizmin yükselişiyle ilgili üç nedenden bahseder: Başta Clara Zetkin olmak üzere Komintern’e yakın yazarlar faşizmi sermayenin terörist egemenlik biçimi olarak tanımlarlar. Georgi Dimitrov’un Komintern’in 7. Kongresi’nde resmi olarak kabul edilen tarifinde de faşizm “finans kapitalin en gerici, en şovenist, en emperyalist unsurlarının açık terörcü diktatörlüğü” olarak tanımlanır. August Thalheimer de faşizmi Bonapartizm’le karşılaştırır. Aynı III. Napoléon’un ve lumpenproleter taraftarlarının 1848 Şubat Devrimi'nden sonra iktidara gelişinde olduğu gibi, faşizmin de bir aşağı sınıfa düşmüş ya da düşme tehlikesi bulunan taraftarlarıyla sınıf savaşımındaki bir eşitlik durumunda burjuvaziden görece bağımsız olarak iktidara geldiğini ama nesnel olarak burjuvazinin çıkarlarını temsil ettiğini ve devrimi engellemeye çalıştığını ileri sürer. Thalheimer faşizmi burjuvazinin kendisi de dahil olmak üzere kitlelerin büyük burjuvazinin ve büyük toprak sahiplerinin toplumsal egemenliğinin hüküm sürdüğü faşist devlet iktidarı altına alınması olarak tanımlar. Freud'un ilk kuşak öğrencilerinden ve Erich Fromm'un hocası Wilhelm Reich faşizme psikolojik bir açıklama getirirken Marksist yorumun salt sınıfsal bakış açısını şiddetle reddeder. Reich'a göre komünist bir devrimin tüm sınıfsal koşullarının ortaya çıktığı Almanya'da kitlenin tepkisinin yönünün komünist devrime değil de faşist partilere akması özellikle sorgulanması gereken bir çelişkidir. Wilhelm Reich'a göre faşizm yeni bir toplumsal olgudur ve salt sınıfsal-ekonomik-altyapısal faktörlerle anlaşılamaz. Wilhelm Reich faşizmin izlerini, Alman Faşizminin üzerine çok vurgu yaptığı ailede bulur. Aile cinselliğin, kadının ve çocukların baskılanması demektir. Cinsellik önemli bir üretici güç olduğundan onun faşist tahakküm altına alınışı, öğrenilmiş erkekliğin tırmandırılarak teşvik edilişi ve militarist söylemlerinde sıkça erkek yücelten öğelere bakıldığında faşizmin önce cinselliğin düzenlenişi üzerinde baskı yaptığı anlaşılacaktır. Reich'a göre komünistlerin başarısızlığının sebebi politikada yani uygulamadadır. Faşistlerin "komünizm eşlerinizi ortak mülkiyete açmak demektir." "komünistler son mal mülkünüze kadar sizi kamulaştırır" türü korkulara seslenen propagandalarında başarıya ulaştıklarını yine Reich aktarır. Reich'a göre kitleler özünde iyi olsalar da 6000 yıllık devlet deneyimleri sonunda emir almaya alışmışlardır. Özgürlükten korkan, köleliğe hızla koşan kitlelerin önce özgürlükle yeniden tanışmaları gerekmektedir. Faşizm özel bir hükûmet biçimi değil, kitle psikolojisinin tarih içerisinde ortaya çıkan özel bir halidir. Franz Neumann, Nazi Almanyası’nı değerlendirirken, tekelci sistemde totaliter nitelikli politik bir iktidar olmadan kârların korunamayacağını, bunun da nasyonal sosyalizmin ayırıcı özelliği olduğunu belirtiyordu. Daha sonra Neumann faşizmi “buyrukçu ekonomi” ya da “totaliter tekelci kapitalizm” olarak tanımlamıştı. Neumann’a göre Almanya’da nasyonal sosyalizmin yükselmesi sermayenin tekelleşmeyle sonuçlanan merkezileşme ve yoğunlaşma sürecinin ilerlemiş olmasıyla ilişkilendiriyordu. Friedrich Pollock ise tekelci kapitalizmden bahsederken aynı zamanda devletin müdahaleciliği üzerinde duruyor ve faşizmi “devlet kapitalizmi” olarak tanımlıyordu. Adorno ve Horkheimer 1945’ten sonra faşizmin psikolojik kaynaklarını otoriter kişilik kavramı ile ilişki içinde açıklamaya çalıştılar. Daha sonraki araştırmacılar faşizmi tekelci kapitalizm, ekonomik bunalım ve orta sınıfların tehdit altında bulunmasıyla ilgili olarak açıklamaya çalışmışlardır. Nicos Poulantzas daha çok III. Enternasyonal’in politikaları doğrultusunda İtalyan ve Alman komünist partilerinin faşizm karşısındaki tutumlarının eleştirisini ön plana çıkartırken, Bonapartizm, askeri rejimler ve “kural dışı kapitalist devletin” başka biçimleri karşısında faşizmin ayrılığını değerlendirir. Tim Mason da; Hitler ve antisemitizmin rolüne dikkat çekerek nasyonal sosyalizmin kendine özgü olduğundan bahseder. Ona göre faşizmi ortaya çıkartan koşullar bütün gelişmiş kapitalist ülkelerde bulunmasına karşın, faşizmi iktidara taşıyan özellikler özel ulusal koşullara ve tarihsel geleneklere bağlı olabilir. Ayrıca üzerinde durulan başka bir nokta da, işsizliğin özel etkisidir. İşsizliğin artışının işçi sınıfı hareketi yerine sağ radikalizmin kuvvetlenmesine önayak olduğu üzerinde durulmaktadır. Robert O. Paxton, faşizmi tanımlarken topluluğun yenilgi, küçük düşme ve kurban rolüyle saplantılı meşguliyeti ve bunları birlik, güç ve arılık kültleriyle giderme çabasıyla ilişkilendirir. Ernst Nolte de; faşizmi anti-marksizm olarak tanımlar. Nolte’ye göre faşizm 1917-1945 arasıyla karakterizedir. Bu dönemde Sovyetler Birliği'ni ve onun dünya devrimi talebini faşist araçlarla karşılamak gereği doğmuştur. Nolte 20. yüzyıl Avrupası’ndaki herhangi bir anti-komünist diktatörlüğün amaçladığı ve gerçekleştirdiği her şeyi faşizm kavramı altında toplar. Faşizan olarak faşizmle ilişkili ya da faşizme benzeyen ama yumuşatılmış bir biçimi ifade eden tutumlar kastedilir. Bazen bir politik sistemin ya da ideolojinin tekil bileşenleri faşizan olarak değerlendirilir. Böylece söz konusu sistemin ya da ideolojinin faşistçe eğilimlerinden bahsedilir. Kavram daha çok polemik amaçlı, karşıtın otoriter davranışını suçlamaya yönelik kullanılır. İtalyan sistemi birçok Avrupa ülkesinde faşist ve faşizm benzeri harekete, partiye ve örgüte model oldu. İtalya’nın yanında Almanya’da 1933’ten itibaren Adolf Hitler’in nasyonal sosyalizmi, 1939’dan itibaren İspanya’da Francisco Franco’nun falanjizmi, 1933’ten itibaren Portekiz’de Salazar diktatörlüğü en bilinen ve en etkili faşizm etkilenmeli diktatörlüklerdir. İkinci Dünya Savaşı boyunca Almanya ve İtalya’nın desteklediği faşist rejimler Macaristan ve Romanya’da iktidarda bulunmuştur. Nasyonal sosyalizm ya da kısaca Nazizm, Almanya'da Adolf Hitler tarafından kurulan aşırı milliyetçi, antisemitik, ırkçı, anti-komünist ve anti-kapitalist bir ideolojidir. Marksizme karşı kolektif milliyetçiliği gerçekleştiren ve ulusal bir ekonomik sosyalizm modeli üzerine kurulu olan faşist sistemdir. Falanjizm, 1933 yılında Jose Antonio Primo de Rivera tarafından İspanya'yı ele geçirmeye çalışan İspanyol komünistlere karşı geliştirilen, en çok Francisco Franco tarafından uygulanmış otoriter-kralcı faşist ideolojidir. Ustaşalık, II. Dünya Savaşı'nda Yugoslavya topraklarında etkinlik gösteren faşist harekettir. Ustaşalar Yugoslavya topraklarında Sırplara karşı olan unsurları destekleyen Alman işgal yönetimi tarafından desteklenmiştir. Avusturya faşizmi, 1920'li ve 1930'lu yıllarda faşizmin Avusturya yorumu. Avusturya'da faşizm her şeyden önce "Heimwehr" adı verilen paramiliter gruplar tarafından temsil ediliyordu. Bu gruplar 1918'de kurulan 1. Cumhuriyet'in demokratik ilkelerine karşı mücadele veriyorlardı. Othmar Spann'ın ve İtalyan Faşizmi'nin etkisinde bu paramiliter gruplar antiparlamenter, görünüşte antikapitalist bir devlet iktidarını savunuyorlardı. Peronizm (İspanyolca: "Peronismo"), Arjantin'de 1946-1955 arasında ve 1973-1974'te devlet başkanlığı görevinde bulunan Juan Peron'un popülist ve milliyetçi politikalarına verilen ad. Bu politikayı savunanlara "peronist" denmektedir. Faşist bir hareket olarak nitelendirilmiştir. Reksizm, Belçika'da 20. yüzyılın ilk yarısında ortaya çıkan faşist politik hareket. Bu ideolojinin temelleri 1930 yılında Léon Degrelle tarafından Valonya'da atılmıştır. Reksizm kilisenin öğretileriyle Belçikalı toplumun ahlaki yenilemesini ister. Diğer bir amaç ise, bir federal toplum oluşturmak ve demokrasiyi yürürlükten kaldırmaktı. Japon militarizmi, katı bir Japon milliyetçiliği, militarizm ve gelenekçilikten oluşmuş; faşizmin Japon versiyonudur. Faşizmin Japon versiyonu Showa döneminin başlangıç dönemindeki Japon İmparatorluğu’dur. Bu dönemde Japonya içinde aşırı milliyetçi ve militarist bir politika izlendi. 1937 yılında Japonya Çin’e saldırdı ve Kore’yi 1910 yılında işgal etti. Buralarda savaş tutsakları üzerinde tıbbi deneyler yapıldı. Halktan devlete kutsal bir şekilde bağlanması istendi ve Japonlar “tanrısal ırk” olarak görüldü. Estado Novo (Portekizcede "Yeni Devlet"), Portekiz'de 1933'ten 1974'e kadar 41 yıl süren politik rejimin adı. "Salazar rejimi" diye de anılır. Faşist bir rejim olarak anılmaktadır. Türkiye'de 1930'lu ve 40'lı yıllarda Nazi sempatizanlarının en önemlilerinden biri Cevat Rıfat Atilhan'dı. Ona göre pek çok kötü gelişmenin sorumlusu Yahudiler idi. Yahudilerin dünyayı istila etmeye çalıştığını yazılarında belirten Atilhan, Bolşevik Devrimi'nin Troçki gibi düşünen Yahudilerin eseri olduğunu iddia etti. Atilhan'a göre, Yahudi ve Siyonist eş anlamlı kavramlardı. Atilhan, "kan iftirası"nın yani dinsel olarak Hristiyan kaynaklı antisemitizmin en önemli temalarından biri olan Yahudilerin Hristiyanlar çocukları kaçırıp kanlarını akıtıp hamursuz imal ettiklerine inanan ve propagandasını yapan ilk Türk ve Müslümandı. Atilhan'ın 1933-34 yıllarında yayımladığı "Millî İnkılâp" dergisi Nazi ideolojisinden etkilenmişti. Nazi ideoloğu Julius Streicher'in yayınladığı "Der Stürmer"de yer alan karikatürler "Millî İnkılâp"ta aynen kullanıldı. 1934'te Nihal Atsız'ın "Orhun" dergisinde, Cevat Rıfat Atilhan'ın ise "Millî İnkılâp" dergisinde Yahudilere karşı ırkçı yazılar yazmaları sonucunda halk etki altında kalarak Yahudi azınlığa karşı şiddet olaylarına girişti. Tekirdağ, Edirne, Kırklareli ve Çanakkale gibi illerde Yahudilere ait dükkân ve evler yağmalandı. Atilhan, aynı zamanda masonluk karşıtı yazılar yazdı. 1944'te gerçekleşen Irkçılık-Turancılık Davası'nda Atsız ve arkadaşlarının Türkçü ideolojisi onların faşizme eğilimli olduklarını düşündürmekteydi. Atsız'ın II. Dünya Savaşı sırasında Nazi Almanyası'nı desteklediği söylenmektedir. Ancak bu konu ile ilgili herhangi bir yazılı belge veya siyasi söylem bulunmamaktadır. Bununla beraber, iddiaların aksine Türkçülerin -özellikle Atsız'ın- faşizme ve nasyonal sosyalizme karşı olduklarını gösteren pek çok yazılı belge ve söylem mevcuttur. İddialar karşısında en güvenilir belge, Atsız'ın "Yolların Sonu" adlı şiir kitabındaki "Davetiye" şiiridir. Dumbledore'un Ordusu Dumbledore'un Ordusu, J.K. Rowling tarafından yazılmış olan Harry Potter serisinde bir öğrenci grubudur. Harry Potter'ın Zümrüdüanka Yoldaşlığı'nda Kurduğu ve 28 kişiden oluşan Karanlık Sanatlara Karşı Savunma grubudur. Bu grup Hogwarts Cadılık ve Büyücülük Okulu 'nda Hogwarts Yüksek Müfettişi ve Karanlık Sanatlara Karşı Savunma Dersi öğretmeni Profesör Umbridge'e karşı kurulmuştur. Amaçları S.B.D. Sınavına hazırlanmak ve büyüler öğrenmektir. Ayrıca Lord Voldemort'a karşı hazırlanmaktır. Örgüt başarılı bir şekilde devam etmiştir. Örgütü kurma fikri Hermione Granger'dan çıkmıştır. Öğretmenin ise Harry Potter olmasını istemiştir. Örgütün kuruluş nedeni aslında Sihir Bakanlığı'nın Hogwarts'ta Dumbledore'un bir tür öğrenci ordusu kurmasından korktuğu için müdahale etmesidir. Bu müdahaleden en çok çekenler arasında ise Harry Potter vardır. Çünkü onun bir yalancı, Dumbledore'un ise bir bunak olduğunu düşünmektedirler. Grubun buluşma noktası İhtiyaç Odası'dır. Örgüt en sonunda Cho Chang'in arkadaşı Marietta Edgecombe'nin örgütü Profesör Umbridge'e şikayet etmesinden sonra yıkılmıştır. Harry ise grubun elebaşı olarak sorumlu tutulmuştur. Albus Dumbledore'un odasına götürülmüş ve Dumbledore'un bu grubu bilmemesine rağmen bu grubu kendisinin kurduğunu söylemiş ve Harry'i kurtarmıştır. Ancak Dumbledore'un başı derde girmiştir. Ama 7. kitabın sonunda, son savaşta, Harry'nin Lord Voldemort'u yoketmesiyle Ordu, Lord Voldemort'a karşı son kez birleşmiştir. İleriki yıllarda Neville Longbottom ile evlendi. Katie Bell, Gryffindor öğrencisidir. İkinci yılında Quidditch takımına, altıncı yılında da Dumbledore'un Ordusu'na katılmıştır. Susan Bones, Harry ile aynı yıl okula başlayan bir Hufflepuff öğrencisidir. Terry Boot, Ravenclaw'lı Harry'nin yılından bir öğrencidir. Michael Corner ve Anthony Goldstein'la sıkı arkadaştır. Gilderoy Lockhart'ın düello kulübünde Harry'nin ikinci yılında onunla tanışmıştır. "Harry Potter ve Zümrüdüanka Yoldaşlığı" 'nda Domuz Kafası barında Dumbledore'un Ordusu'nun toplantısına ilk kez katıldı. Bir keresinde Harry’ye Albus Dumbledore’un odasındaki bir portrenin Harry’nin bir Basilisk’i Gryffindor’un Kılıcıyla öldürdüğünü öğrendiğini söyleyip ondan bunu doğrulamasını ister. İhtiyaç Odası’ndaki bir D.O. toplantısından sonra Hermione’nin grup üyelerine dağıttığı, iletişim için kullandıkları büyülenmiş Galleonlardan etkilenir ve F.Y.B.S seviyesindeki Protean Büyüsü’nü yapabildiği için ona "“Nasıl olur da Ravenclaw’da olmazsın, seninki gibi bir zekâyla?”" diye sorar. Ayrıca dönem sonunda Draco Malfoy, Crabbe ve Goyle Harry’yi Hogwarts Expressi ‘nde pusuya yattıklarında Harry’ye yardım eden D.O. üyelerindendir "Harry Potter ve Melez Prens" 'te Terry Horace Slughorn’un İksir derslerinde görülür. Harry Potter ve Ölüm Yadigarları’nda Alecto ve Amycus Carrow tarafından Büyük Salon’da Harry, Ron ve Hermione’nin Gringotts’tan bir ejderhanın üzerinde kaçtıklarını duyurmasının ardından fiziksel olarak cezalandırılmıştır. Harry’nin Hogwarts’a gelip Voldemort ve Ölüm Yiyenler’e karşı son savaşı başlatmadan önce İhtiyaç Odası’na kaçan D.O. üyelerindendir ve Ron’a Ravenclaw’un Diademi hakkında bilgi verir. Terry, "T. Boot" olarak "Çağlar Boyu Quidditch" 'i Hogwarts Kütüphanesi’nden almıştır. Rowling’in "Harry’nin Sınıf Arkadaşları Listesi" nde “Trevor Boot” olarak geçmiş, ama isim sonradan Neville Longbottom’ın kurbağasına verilmiştir. Lavender Brown, Harry'nin döneminden bir Gryffindor öğrencisidir. Gene Gryffindor'dan Parvati Patil'in yakın arkadaşıdır. Parvati'yle aynı derslerden zevk alırlar, kehanet favori dersleridir. İkisinin Profesör Trelawney ile yakın ilişkisi vardır ve ona çeşitli zamanlarda destek olurlar. Lavender ilk önce Sihir Bakanlığı tarafından Harry hakkında söylenenlere inanır ancak daha sonra Dumbledore'un Ordusu'na katılır. Bir Sihirli Yaratıkların Bakımı dersinde Patlar-Uçlu Kelekerler Hagrid'in balkabağı bahçesine girince, Lavender Hagrid'e yardım eden birkaç kişiden biri olur. 4. sınıfta Noel Balosuna Seamus Finnigan ile katılır. Harry Potter ve Melez Prens'te Lavender ve Ron Weasley çıkmaya başlarlar. Lavender ona Ron'un aslında pek de hoşlanmadığı "Won-Won" gibi bir ad takar (Harry'nin korktuğu gibi Ron Lavender'ı "Lav-Lav" diye çağırmaz.) Bir yandan Ron aslında Lavender'dan pek hoşlanmasa da Lavender ile Hermione'yi kıskandırmak ve istediğinde birileriyle öpüşebileceğini kanıtlamak için onunla çıkmaya devam eder. Lavender, Ron'un Hermione ile olan arkadaşlığını kıskanır. Sonunda, Hermione ve Ron'u erkekler yatakhanesinden çıkarken görünce orada yalnız olduklarını düşünerek Ron'dan ayrılır. Oysa Felix Felicis'in etkisi altında olan görünmezlik pelerini altındaki Harry, istemeden onların ayrılmasına neden olarak Ron'un uzun zamandır istediği şeyi sağlar. Lavender Voldemort ve Ölüm Yiyenlere karşı yapılan son savaşta Fenrir Greyback tarafından saldırıya uğrayarak öldürülür. Jennifer Smith, konuşması olmadan Azkaban Tutsağında Lavender olarak Gryffindor-Hufflepuf Quidditch maçından sonra revirde Harry'nin başında beklerken kısaca gözükmüştür. Jessie Cave, "Melez Prens"'te daha uzun süre bu rolü oynadı ve Ölüm Yadigarları'nda da aynı rolle boy göstermiştir. Cho Chang, Harry Potter'in platonik ergenlik aşkı olan kızdır. Aynı zamanda Ravenclaw'ın Quidditch Takımında Arayıcı (Seeker) pozisyonunda oynar. Harry ile aralarında Quidditch alanında bir kez rekabet olmuştur. (Harry Potter Gryffindor'un Quidditch Takımında Arayıcı'dır) Cho Chang Noel Balosu'nda(Yule Ball); Cedric Diggory`nin dans davetini kabul ettiği için Harry sadece arkadaşı olan hint asıllı Parvati Patil ve Padma Patil ikizlerini dansa davet eder. Ayrıca Cho'nun Cedric'ten önce Harry'nin ona teklif etmesi takdirde Harry ile gidecek olması dikkat çekici bir husustur. Parvati'yle Harry, Padma'yla da Ron Weasley vals yaparlar. Bu arada yakın kız arkadaşları Hermione Granger de Viktor Krum'la çıkagelir... Üçbüyücü Turnuvası`nın (Triwizard Tournament) 2. yarışmasında tüm yarışmacıların en özledikleri varlıkları Kara Göl'de Denizhalkı (Merpeople) tarafından rehin alınır. Fleur Delacour`un kız kardeşi Gabrielle Delacour, Viktor Krum`un yeni sevgilisi Hermione Granger, Harry`nin en iyi arkadaşı Ron Weasley ve Cedric Diggory`nin sevgilisi ise Cho Chang çalınır. Üçbüyücü Turnuvası`nın sonunda Cedric Diggory'nin talihsiz bir şekilde yeniden vücut bulan Lord Voldemort tarafından Avada Kadavra laneti ile öldürülmesi ve bu olaydan yine sadece Harry'nin sağ kalması sonucu (Sağ Kalan Çocuk/The Boy Who Lived) Harry, Cho'nun onu Cedric'in ölümünden sorumlu tutacağını düşünür ama Cho onu anlayışla karşılar. Tabi ara sıra Cho'nun aklına bu durum gelse de Harry için sorun olmaz ve Harry her fırsatta onu teselli eder. Harry, Hogwarts'ta beşinci yılındayken çıkmaya başlarlar. Ama Cho'nun Harry'le öpüşürken Cedric'i hatırlayıp ağlaması Dumbledore'un Ordusu toplantısından sonra İhtiyaç Odası'nda), Harry'nin de romantizm özürlü biri olarak kıza gereken ilgiyi gösterememesi (Sevgililer Günü'nde Domuz Kafası/Hog's Head barında) sonucu bu ilişki kısa sürer ve birbirlerine göre olmadıklarını anlayıp ayrılırlar.Patronusu kuğudur. Ailesinin soyunun Hong Kong'a dayanan ama İskoçya vatandaşı olan Katie Leung ilk kez "Harry Potter ve Ateş Kadehi" nde ikinci kez ise "Harry Potter ve Zümrüdüanka Yoldaşlığı" nda Cho karakterini oynamıştır. Bu sayede Sinema Dünyası'nda tanınmıştır. Ravenclaw 'ın Quidditch Takımında Arayıcı pozisyonunda oynar. DO üyesidir. İlk olarak Harry Potter ve Azkaban Tutsağı kitabında Harry'ye karşı Quidditch oynarken görülmüştür. Harry, Hogwarts'ta beşinci yılındayken çıkmaya başlarlar. Ama Cho'nun Harry'le öpüşürken Cedric'i hatırlayıp ağlaması sonucu bu ilişki kısa sürer ve birbirlerine göre olmadıklarını anlayıp ayrılırlar Cho Chang Noel Balosu'nda Cedric Diggory'nin dans davetini kabul ettiği için Harry sadece arkadaşı olan hint asıllı Parvati Patil ve Padma Patil ikizlerini dansa davet eder. Aslında bunu kendisi istememiştir, Üç Büyücü Turnuvası'na katılmış herkes bir partner bulmak zorundadır. Parvati'yle Harry, Padma'yla da Ron Weasley vals yaparlar. Bu arada yakın kız arkadaşları Hermione Granger da Viktor Krum'la çıkar. Üçbüyücü Turnuvası'nın 2. yarışmasında tüm yarışmacıların en özledikleri varlıkları Kara Göl'de Denizhalkı tarafından rehin alınır. Fleur Delacour'un kız kardeşi Gabrielle Delacour, Viktor Krum`un yeni sevgilisi Hermione Granger, Harry`nin en iyi arkadaşı Ron Weasley ve Cedric Diggory`nin sevgilisi ise Cho Chang çalınır. Michael Corner, Ravenclaw'lı Harry'nin yılından bir öğrencidir. Terry Boot ve Anthony Goldstein'la sıkı arkadaştır. O ve Ginny Weasley belli bir süre buluşup çıktılar. İlk buluşmalarını Dumbledore'un Ordusu'nun başlangıcıyla beraber yaptılar ve ilk gittikleri yer, Domuz Kafası barıydı. Michael ilk kez Hermione'nin onu Karanlık Sanatlara Karşı Savunma dersinde geçmek istediğine inandı ve onunla rekabete girmeye başladı. Sonraki yıl Harry'nin Üçbüyücü Turnuvası'ndaki performansına hayranlık duyduğunu Harry'ye söyledi. Michael Ginny ile Dumbledore'un Ordusu'nda düello ederken buluşuyorlardı. O Ginny'ye uğursuzluk getirmedi, her ikisi de birbirine kötülük dokunacak hareketlerden sakınıyorlardı. Ron sıklıkla, kendi aklınca, kız kardeşinin Michael'la çıkmasını onaylamıyordu ve yeri geldikçe onu kınıyordu. Ginny, Michael'le oldukça yakınlaşmasından dolayı o zamanki müfettiş Dolores Umbridge tarafından atıldığı Gryffindor Quidditch Takımı'na Harry sayesinde Ravenclaw'ı Quidditch Finali'nde yendiği maçtan önce getirildi. Michael, bu farklı yenilgiden sonra Ginny'ye gücendi ve onunla ilişkisini bitirdi. Sonradan Ginny, onu "Kötü Kaybeden" lakabıyla anmaya başladı. Michael, kendi takımında "Arayıcı" mevkisine Harry'nin Cho Chang'la ayrılmasından hemen sonra getirildi. Michael Harry'nin yılından olan birkaç özel öğrenciden biriydi. Çünkü, Slughorn'nun ayrıcalıklı öğrencilerle yaptığı toplantılarda öğrendiği sihirli iksirleri yapan en başarılı öğrenci olmuştu. "Ölüm Yadigârları" 'nda, Michael, Severus Snape'in Hogwarts müdürlüğü sırasında bir öğrenciyi tutsaklıktan kurtarmaya çalıştığı için Alecto ve Amycus Carrow tarafından cezalandırılmıştır. Neville bu olayı Harry, Ron ve Hermione'ye, üçlü okula döndüğünde anlatır. Michael, Voldemort ve Ölüm Yiyenler'e karşı yapılan son savaşa kadar İhtiyaç Odası'nda saklanan yenilenmiş D.O. grubundandır ve Harry D.O.'nun ona görevinde yardım etme teklifini geri çevirmek üzereyken Michael'ın ""Bizi bu karmaşanın içinde mi bırakıp gideceksin"" şeklindeki yakınması ve diğer grup üyelerinin tepkisi üzerine yumuşamıştır. Michael başlangıçta, "Felsefe Taşı" 'ndan önce tasarlanmış olan Rowling'in "Harry'nin Okul Arkadaşları Listesi"nde bir Hufflepuff'lıdır. Colin Creevey ve Dennis Creevey, Harry Potter serisindeki hayali karakterler. Dennis Creevey, Colin Creevey'in kardeşidir. İlk olarak Colin Creevey Harry Potter ve Sırlar Odası kitabında ismi geçmiştir. Kardeşi Dennis Creevey'in ismi ise ilk kez Harry Potter ve Ateş Kadehi kitabında ismi geçmiştir. Colin Creevey sıkı bir Harry Potter hayranıdır. Okula geldiği ilk sene her gördüğünde Harry'nin fotoğrafını çekmeye ve imzalatmaya çalışır. Muggle ana babadan doğmadır. Dennis ise diğer 1.sınıflarla birlikte şatoya giderken göle düşer ve Colin'e bunun harika olduğunu söyler. İkisi de D.O. grubundadır. Colin Creevey Harry Potter ve Ölüm Yadigarları kitabında Hogwarts Savaşı sırasında yaşı tutmamasına rağmen savaşa katılarak savaşmıştır ve savaşta ölmüştür. Marietta Edgecombe, kıvırcık kızıl-sarı renk saçlı, Cho Chang'in kıkırdayan Ravenclawlı kız arkadaşlarından bir öğrencidir. Yaşı tam olarak bilinmemektedir. Marietta'nın annesi Madam Edgecombe, Sihir Bakanlığı'nda Uçuş Ağı'nda çalışmaktadır. Marietta, Dumbledore'un Ordusu'na, Bakanlık'ın savunma büyülerini öğretme yöntemlerine karşı gelerek bunları gizlice öğrenmeye çalışan öğrenci grubu, isteği dışında Cho'nun baskıları üzerine katılmıştır. Bir keresinde Cho, kazara, beceriksizce yapılmış bir "Expelliarmus" büyüsüyle cüppesinin kol uçlarını hafifçe yakmıştır. Sonradan Marietta, Umbridge'in muhbiri olur ve gruba ihanet eder. Ancak bu cezasız kalmaz, Domuz Kafası'nda üyelerce imzalanan kâğıt Hermione tarafından büyülendiği için Marietta'nın yüzünde mor sivilcelerden oluşan ve tüm yüzünü kaplayan bir ""GAMMAZ"" yazısı çıkmıştır. Umbridge, kızı D.O. hakkında önemli bilgiler vermeye zorlamış, ancak Marietta yüzünü göstermekten hatta konuşmaktan bile korkmuştur. Kingsley Shacklebolt gizlice kızın hafızasını bir büyüyle siler. Bu olay Harry ve Cho'nun ayrılmasına yol açar. Cho ise arkadaşının "bir hata yaptığı" ve "iyi biri olduğu" konusunda ısrar edip Marietta için durumun, annesi Bakanlık'ta çalıştığı için zor olduğunu söyleyerek yaptıklarını haklı göstermeye çalışır. Rowling, "Ölüm Yadigarları" çıktıktan sonra yaptığı bir konuşmada "GAMMAZ" yazısının sonradan silindiğini ama hala biraz iz bıraktığını söylemiştir. "Zümrüdüanka Yoldaşlığı" 'nın film versiyonunda D.O.'ya ihanet, Marietta yerine Cho tarafından, Veritaserum iksirinin etkisi altındayken yapılır. Marietta'nın adı filmin tanıtım sitesinde ve bazı ürünlerde diğer D.O. üyeleriyle beraber görülse de aslında karakter filmde canlandırılmamıştır. Cho Chang'in en yakın arkadaşı ve kuzenidir ve Rawenclawlıdır. 5. kitapta Harry Potter'ın Voldemortla düello ettiğine inanmamasına rağmen Cho Chang ile birlikte (zorlamasıyla) Dumbledore'un Ordusu'nun toplantılarına katılmıştır. DO toplantılarını dolaylı olarak Profesör Umbridge]'e söylediği için yüzünde mor sivilcelerden oluşam "GAMMAZ" yazısı belirmiştir. 6. kitabında ise bu yazıyı silemediği için yüzüne ağır bir makyaj yapmıştır. Justin Finch-Fletchley, Harry ile aynı yıl okula başlayan Muggle doğumlu bir Hufflepuff öğrencisidir. Seamus Andrew Finnigan, 1980 doğumlu olan Seamus'un babası Muggle, annesi cadıdır. Annesi babasına büyücü olduğunu evleninceye kadar söylememişti. Babası ise bunu öğrendiği zaman şok geçirmişti. 1991 yılında Hogwarts'a başladığı zaman Seçmen Şapka yaklaşık bir dakika kadar onu hangi kuleye vermesi gerektiği konusunda düşündü. Fakat sonunda Gryffindor'a yerleştirdi. Kumral olan Seamus, Harry’nin döneminden başka bir Gryffindor’ludur. İrlanda’lıdır ve Dean Thomas ile yakın arkadaştır. Harry ile beşinci kitapta büyük bir kavgası vardır(Seamus'un annesi Gelecek Postası'na inanmaktadır bu yüzden Harry annesine laf atar) ama en sonunda onunla küs kalamayıp bir olaydan sonra barışır(Harry'nin Dırdırcı'ya verdiği söyleşi sonrası) ve DO toplantılarının sonuncusuna katılır. Patronus'u tilkidir. Patlayıcılara özel bir ilgisi vardır. Anthony Goldstein, Ravenclaw'lı, Harry'nin yılından bir öğrencidir. Terry Boot ve Michael Corner'la sıkı arkadaştır. İlk olarak "Zümrüdüanka Yoldaşlığı" 'nda görülmüştür. Bu kitapta Ravenclaw sınıf başkanı olur ve Domuz Kafsı'ndaki Dumbledore'un Ordusu'nun ilk toplantısına Michael'a eşlik ederek katılır. Bir D.O. toplantısında Zacharias Smith'in Anthony'yi silahsız bırakma girişimleri Weasley ikizleri tarafından komik bir şekilde engellenmiştir. Anthony; Malfoy, Crabbe ve Goyle'un yıl sonunda, Hogwarts Ekspresi'nde kurdukları pusuda Harry'ye yardım eden birkaç D.O. üyesinden biridir. "Melez Prens" 'te gitmesine rağmen "Ölüm Yadigarları" 'nda, İhtiyaç Odası'na kapanan D.O. üyelerinden biri olarak döner ve Voldemort ve Ölüm Yiyenlerle girilen son savaştan önce Hogwarts'a döndüğünde Harry'yi coşkuyla karşılar. Soyadı, "altın taş" anlamına gelir, Almanca kökenli bir kelimedir ve Aşkenazi Yahudileri arasında yaygındır. Anthony aslında Rowling'in "Felsefe Taşı" 'nı tamamlamadan önce hazırladığı Harry'nin okul arkadaşları listesinde bir Hufflepuff'lıdır. Angelina Johnson, Harry'den iki yıl büyük olan siyahi bir öğrenci. George Weasley ile evlenmiştir. Fred Weasley ve Roxanne Weasley adında iki tane çocuğu vardır. Lee Jordan, Harry'den iki yıl büyük olan bir Gryffindor öğrencisidir. Fred ve George'un yakın arkadaşıdır.Aynı zamanda kitaplarda Quiddicth maçlarını anlatmıştır. Neville Longbottom, J.K. Rowling tarafından yazılmış Harry Potter serisinde bir karakterdir. Frank Longbottom ve Alice Longbottom'ın oğlu olan Neville'ın ailesi çok güçlü bir Seherbaz ailesi olup Lord Voldemort'un dehşet hükümdarlığı döneminde çok işkence görmüşlerdi. Şimdi ruhsal dengeleri bozuk olduğu için Neville, büyükannesi Augusta Longbottom ile yaşamaktadır. İlk birkaç yıl onun kofti (büyücü aileden gelmesine rağmen büyü yapamayan kimse) olduğu düşünüldüyse de durum öyle değildi. Neville oldukça unutkan olduğu için büyü yapma konusunda sorunlar yaşamaktadır. Fakat özellikle bitkibilim dersinde becerikli olduğunu kanıtlamıştır. Neville yuvarlak yüzlü ve biraz kiloludur. Tipik bir Gryffindor'lu gibi cesur ve yürekli olmasa da kendine özgü bir cesareti olduğunu bir defasında diğer Gryffindor'lulara haklı olduğu bir konuda karşı gelerek ve diğer bir zamanda da dayak yiyeceğini bile bile Vincent Crabbe ve Gregory Goyle'a saldırarak göstermiştir. Gryffindor'lu arkadaşları ona saygı gösterir ve savunur. Özellikle Hermione Granger gerektiğinde onu kurtarır. Severus Snape ise onu sık sık acımasızca azarlar. Trevor adında sürekli kaybettiği bir kurbağası vardır. Snape'in ondan nefret etme nedeni kehanettir. Bakanlık'taki Kehanet'te Voldemort'u öldürecek kişinin Temmuz'un sonlarında doğacağı söyleniyordu. Voldemort çeşitli nedenlerden dolayı o kişiyi Harry Potter seçti. Bu yüzden Voldemort Harry'yi öldürmek için Lily Potter'ı öldürmek zorunda kaldı. Snape Lily'ye aşıktı, onu çok seviyordu. Eğer Voldemort Neville'İ seçseydi, Lily ölmek zorunda kalmazdı. Dumbledore'un Ordusu üyesi olarak gerekli cesareti gösteren Neville, Sihir Bakanlığı'nda, Harry Potter ile omuz omuza çarpışmış ve Sihir Dünyası tarafında büyük bir beğeni toplamıştır. Yaşanan olaylar esnasında yapmış olduklarından dolayı büyükannesi tarafından çok gururlandırılmıştır. Yaşananlardan sonra büyükannesi Neville'e kiraz ve tekboynuzlu at kılından Ollivander yapımı yeni bir asa almıştır. (Bu asadan önce Babasının Seherbaz olduğu zamanlarda kullandığı asayı kullanmıştır. Ama asayı bir Ölüm Yiyen kırmıştır ve büyükannesi ona yeni asa almıştır.) Lord Voldemort'un 6. Hortkuluk'u olan Nagini'yi Godric Gryffindor'un Kılıcı'yla yok etmiştir. Son savaşta Harry'nin en sadık dostlarından olduğunu kanıtlamıştır. Dumbledore'un Ordusuna bağlılığı sonsuzdur. Lord Voldemort ona müridi olabileceğini söylediğinde ona "Dumbledore'un Ordusu" diye bağırarak cevap vermiştir. Daha sonra Hogwarts'da Bitkibilim öğretmeni olarak işe başlamıştır ve Hannah Abbott ile evlenmiştir. Hogwarts Savaşı'ndan sonra Kingsley Shacklebolt Sihir Bakanı olmuştur. Onun yanında Harry Potter ve Ron Weasley kısa bir süre Seherbazlık yapmıştır. Luna Lovegood, Harry Potter serisindeki kurgusal karakterden biri. Aynı zamanda D.O.'nun bir üyesidir. Lakabı LakLak Lovegood'dur.Luna Lovegood'un patronusu yabani tavşandır. Luna Lovegood'un beline kadar uzanan, sarı saçları, çok açık renk kaşları ve yüzüne şaşkın bir ifadenin kazınmasına neden olan fırlak gözleri vardır. Belki asasını sağlama almak için sol kulağının arkasına sıkıştırmış olduğundan, belki Kaymakbirası tıpalarından yapılmış bir gerdanlık taktığından, belki elindeki dergiyi baş aşağı tutmuş olmasından ve belki de turp küpeleri olduğundan ayrıca onları takmaya bayıldığından buram buram çatlaklık kokar. Gözlerini normal insanlar gibi kırpmıyor, insanın gözlerine uzun uzun bakabiliyordu. Testral'ları kimsenin görememesine rağmen Harry ile birlikte görebiliyordur (Testral'ları sadece ölümü görenler görebilir. Luna Lovegood annesinin ölümünü görmüştür) Ginny ile aynı sene de Hogwarts'a başlamıştır; fakat Ravenclaw öğrencisidir. Babası Xenophilius Lovegood Dırdırcı dergisinin editörüdür. Annesi çok yetenekli bir büyücüydü. İcat yapmaya bayılırdı. Fakat bir gün icat yaparken büyük bir hata yaptı ve öldü. Luna o zaman 9 yaşındaydı. Annesini çok özleyen Luna bir gün diğer yaşamda annesi ile beraber olacağına inanmaktadır. Luna, seherbazların Çürükdiş Komplosu'nun bir parçası olduğunu düşünür. Bu teoriye göre; karanlık büyü ve dişeti hastalığının bir bileşimiyle, Sihir Bakanlığı'nı içten yıkmaya çalışmaktadırlar. Harry bunu Slug Kulübünde Luna'yı davet ettiğinde Luna'dan duyar ve kahkahalara boğulur. Harry Potter, Hermione Granger, Ron Weasley, Ginny Weasley ve Neville Longbottom ile Sihir Bakanlığı'na giderek Ölüm Yiyenler ile savaşmışlardır. Daha sonra onlarla birlikte çok iyi arkadaş, hatta Harry'nin en iyi arkadaşlarından olmuştur. Büyük Hogwarts savaşından önce Harry'yi bir Ölüm Yiyenden, Sersemletme Büyüsü ile kurtarmıştır. Hogwarts Savaşı'nda ise Harry ve diğerleri ile birlikte savaşmıştır. Fantastik Canavarlar Nelerdir ve Nerelerde Bulunurlar? kitabının yazarı olan Newt Scamander'in torunu Rolf Scamander ile evlendi. Ünlü bir doğabilimci oldu. Ernie Macmillan, Harry ile aynı yıl okula başlayan bir Hufflepuff öğrencisidir. Padma Patil, Ravenclaw'lı Harry'nin yılından bir öğrencidir. Ve tek yumurta ikizi olan Parvati Patil, Gryffindor'dadır. Her ne kadar iki kardeş de "Felsefe Taşı" 'nda binalarına seçilseler de "Ateş Kadehi" 'nde Harry'nin sınıf arkadaşı Dean Thomas kardeşlerden kendi dönemlerinin en güzel kızları olarak bahsedene kadar Padma'dan bahsedilmemiştir. Padma Noel Balosu'na Harry'nin eşi Parvati'nin ısrarıyla Ron ile katılmıştır. Harry, Parvati'ye Ron'a bir eş bulması için yalvarmıştır. Ancak Padma Ron ile eş olmaktan o kadar da mutlu değildir çünkü Ron onunla dans etmeyi reddedip bütün geceyi Hermione'nin eşi Viktor Krum'u kıskanarak izlemekle geçirir. Padma ve Parvati en sonunda ilgisiz eşlerini bırakarak Beauxbatons okulundan çocuklarla dans ederler. "Zümrüdüanka Yoldaşlığı" 'nda Padma, Ravenclaw sınıf başkanı olur ve kız kardeşiyle Dumbledore'un Ordusu'na katılır. İkizler aileleri tarafından Dumbledore'un ölümü üzerine "Melez Prens" 'in sonundaki cenaze töreninin ardından okuldan alınırlar. Ama "Ölüm Yadigarları" 'nda Voldemort ve Ölüm Yiyenler'e karşı son savaşa katılmak için geri dönerler. Patil kardeşlerinin filmlerde görünüşü ve adları Hint asıllı olduklarını ima etmektedir. "Patil" Maharashtra eyaletinde yaygın bir Marathi soyadıdır. Sanskrit'çede "Padma", "lotus" anlamına gelir ve çamurlu suda doğduğu ve yaşadığı için tanrısallık ve saflık simgesidir. Rowling başlangıçta ikizlerin adlarının "Ma" ile başlamasını istemiştir ve sınıf listesinde soyadları "Patel" olarak geçer. Padma, "Ateş Kadehi" ve "Zümrüdüanka Yoldaşlığı" filmlerinde Afshan Azad tarafından canlandırılmıştır. İki filmde de kardeşler çift yumurta ikizidirler. Parvati Patil, "Harry Potter" serisindeki karakterterlerden biri ve Harry'nin döneminden Hindistan asıllı genç bir kızdır. Harry 4. sınıftayken onunla Noel Balosu'na gitmiştir. Fakat Harry'nin romantizm özürlü olmasından dolayı, onunla sadece bir kere dans etmiş daha sonra Beaxbautanslu bir erkek öğrenciyle vals yapmıştır. Bu olaydan beri Harry' ye soğuk davranmaktadır. Gryffindorlu'dur. Kardeşi Padma Patil Ravenclaw'ludur. Parvati'nin en yakın arkadaşı Lavender Brown' dır. Favori dersi Profesör Trelawney'in öğretmenlik yaptığı Kehanettir. 5. yıllarında kardeşi Padma ile birlikte Dumbledore'un Ordusu'na katıldılar. Zacharias Smith, Hufflepuff Quidditch takımının bir oyuncusudur. Alicia Spinnet, Gryffindor Quidditch takımının bir oyuncusudur. Dean Thomas, Harry Potter serisinde geçen kurgusal bir karakterdir. 1980 doğumlu olan "Dean", Gryffindor'ludur. Dean her zaman Muggle geçmişi olan biri olduğunu düşünmüştür. Annesi ve üvey babası tarafından büyütülmüştür. Gerçek babası Danny o çok küçükken aileden ayrılmıştır. Annesi asla kocasının kendisini neden terk ettiğini bilemedi. Fakat ailesi her zaman koruma altında oldu. Üvey kardeşleriyle çok mutlu bir aile yaşamı vardır. Doğal olarak Hogwarts’ tan annesine mektup geldiğinde, Mr. Thomas'ın bir büyücü olup olmadığı konusunda meraklanmıştı ancak bu gerçeği hiç kimse bulamadı. Eğlenceli biri olan Dean sportif biridir ve iyi çizim yapar. En iyi arkadaşı Seamus Finnigan’dır. Aynı zamanda Hogwarts'da bulunan az sayıdaki siyahilerden biridir. Bir dönem Ginny Weasley ile okulda çıkmaya başlasalar da ilişkileri kısa sürmüştür. Harry Dumbledore ile yaptığı özel derslerine giderken yanlışlıkla Ginny'ye sürtününce ayrılmışlardır. 6. sınıfta Katie Bell'in yerinde Quidditch de kovalayıcı görevini almaktan dolayı son derece mutlu bir dönem yaşadı. Ancak bu mutluluk Katie'nin tekrar oyuna dönmesiyle son buldu. En sevdiği öğretmeni Remus Lupin'dir. West Ham United futbol takımının taraftarıdır. Harry Potter filmlerinde Alfred Enoch taraf覺ndan canland覺r覺lmaktad覺r. Fred Weasley ve George Weasley, Harry Potter serisindeki hayali karakterler. Harry'nin en yakın arkadaşı Ron'un ikiz olan ağabeyleridir. -Ron onlardan iki yıl sonra doğar- Doğum günlerinden de anlaşılacağı üzere çok şakacılardır. Gryffindor Quidditch takımında vurucudurlar. Gryffindor Quidditch takımının eski kaptanı Oliver Wood onların birer insan Bludger olduğu iddiasındadır. 5. kitapta Quiditch oynamaları yasaklanmıştır. Harry'ye çapulcu haritasını veren ve gizli geçitlerin yerlerini öğreten kişilerdir. Sınıf başkanlarından, sınıf başkanı olmaktan ve kurallardan nefret ederler. Ağabeyleri Percy'e gıcıktırlar. Ron ile aralarındaki kan bağını ise inkar ederler. Ama 5. kitapta Ron'un muhteşem Quidditch oynamasıyla kardeş olduklarını itiraf edebilmişlerdir(Harry Potter'ın sayesinde). Fakat son kitapta George Weasley, Ölüm Yiyenler ile yapılan bir çarpışmada tek kulağını kaybeder. Kulağın tekrar oluşturulması, yara bir lanet büyüsüyle olduğu için imkânsızdır. Aynı kitapta Fred Weasley Hogwarts'ta Voldemort ve Ölüm Yiyenlere karşı yapılan savaşta Bellatrix Lestrange veya Augustus Rookwood tarafından öldürülmüştür. Daha sonra Rowling'in yaptığı bir açıklamada George Angelina Johnson (Harry'nin ilk Quidditch takımı oyuncularından siyahi bir kızdır. Ateş kadehinde ikisi beraber noelde dans etmişlerdir) ile evlenir ve ilk çocuklarının adını Fred koyarlar. Yine Rowling'in açıklamasına göre George Fred öldükten sonra bir daha Patronus Büyüsü yapamamıştır. Harry Potter'ın Üçbüyücü Turnuvasından kazandığı 1000 Galleon parayla Weasley Şaka Dükkânı'nı açmışlardır. Bu sırrı da 5. kitaba kadar saklamışlardır, ancak sonra Harry itiraf etmek zorunda kalmıştır. Ginevra Molly "Ginny" Weasley, J. K. Rowling'in 7 kitaplık Harry Potter serisindeki kurgusal karakterlerden biri. İlk yılında Tom Riddle'ın Hortkuluk güncesi eline Lucius Malfoy tarafından geçirilmiştir. İmperius Laneti tarafından kontrol edilmiş ve Sırlar Odası'nı açmıştır. Ancak Harry Potter tarafından kurtarılmıştır. Ron Weasley'in kız kardeşidir ve Harry Potter'a ilk beş kitapta platonik olarak aşıktır. Sonra Hermione'nin önerileriyle kendi gibi olabilmeyi başarmış okulda popülerliği yakalamıştır. Altıncı kitapta da Harry Potter ona aşık olmuş ve çıkmaya başlamışlardır. Ayrıca 7. kitapta Harry ile Ginny öpüşürler bunu gören Ron kızgınlıktan köpürür ve hem ona Voldemort tarafından kaçırılmasını istemediğini, hem de onunla öpüşüp ona umut verdiğini söyler ama Harry Ron'a Ginny ile görüşmeyeceklerini söyledikten sonra sakinleşir. Ginny serinin kitaplarında uzun, alev gibi kızıl saçları olan, açık kahverengi gözlere sahip olarak tanımlanmıştır. (Filmlerde gözleri mavidir.) Weasley ailesinin 7 çocuğunun en küçüğüdür ve tek kızdır. Hakkındaki ilginç bir diğer ayrıntı ise Weasley ailesi'nde nesillerdir doğan ilk kız çocuk olmasıdır. (7. oğlun 7. çocuğu olarak) Ailesi safkan bir büyücü ailesidir. Fakat safkan, melez ya da muggle doğumlu olmayı önemsemezler. İyi Quidditch oyuncuları çıkarmış bir aileden gelir ve kendisi de bir Quidditch oyuncusudur. Gryffindor Quidditch takımının, 95-96 sezonundaki ilk maçından sonraki Arayıcısıdır. 96-97 sezonunda ise Kovalayıcı olarak takımda yer almıştır. Kitapta söylediğine göre sayı yapmayı Arayıcılığa tercih etmektedir. Fakat Snape Harry’yi cezaya bırakınca yine Arayıcı olarak oynamak zorunda kaldı. Bilindiği kadarı ile kendisine ait bir süpürgesi yok. Ginny kedileri sever, Crookshanks ile oldukça iyi anlaşır, kendisiyle oynaması için onu saklandığı yerden çıkmaya ikna edebilir. İyi bir rol yeteneğine sahiptir. Ayrıca Arnold isminde pembe-mor bir Pigme-pofidik'e sahiptir. Öğrenci olarak büyük kardeşleri olan Fred, George ve Ron'dan daha iyidir. Dumbledore'un Ordusunun üyelerinden biridir ve gruba adını vermiştir. Zacharias Smith’e Yarasa-Umacı büyüsü yaparken Horace Slughorn tarafından görülünce onun favori öğrencilerinden oluşan Slug Kulübüne seçilmiştir. Aynı zamanda Fred Weasley de Ginny'nin harika yarasa-umacı büyüsü yaptığını söyler, Ginny bu büyüyü 5. kitapta Draco Malfoy'a yapmıştır. Ginny Weasley, Harry Potter'a aşıktır. Fakat aşkına karşılık bulamayınca Michael Corner adlı bir çocukla, ardından da Dean Thomas'la çıkmaya başlar. Harry Horace Slughorn adlı iksir hocasından Tom Riddle ile ilgili anısını almaya giderken ve sıkış tepiş koridordan geçerken Ginny'ye sürtündüğü için Ginny Dean Thomas ile kavga eder ve ayrılırlar. Daha sonra Harry'nin katılamadığı Quidditch maçının ardından Gryffindor ortak salonunda Harry Ginny'yi öper ve çıkmaya başlarlar. Fakat Dumbledore'un ölmesi ve Ginny'e zarar gelebileceği nedeniyle ayrılmak zorunda kalırlar. Bill ve Fleur'ün düğününden önce Harry'nin doğum gününde Ginny Harry'yi öper. Ron bunu görür ve Harry'ye kızar Harry de içi acısa da bir daha Ginny'den uzak duracağına söz vermek zorunda kalır. J. K. Rowling tarafından Rita Skeeter'ın ağzından Pottermore'da yazılmış olan "Dumbledor'un Ordusu tekrar toplanıyor" başlıklı Gelecek Postası yazısında Ginny'nin Gelecek Postası muhabiri olarak çalıştığı belirtilmiştir. Hogwarts savaşı sonrası Ginny'yle Harry tekrar bir araya gelirler 19 yıl sonra Harry'yle evlenmişler ve üç çocukları olmuştur: James Sirius, Albus Severus ve Lily Luna. Ron Weasley'in kız kardeşidir ve Harry Potter'a ilk beş kitapta platonik olarak aşıktır. Sonra Hermione'nin önerileriyle, kendi gibi olabilmeyi başarmış, okulda popülerliği yakalamıştır. Altıncı kitapta da Harry Potter ona aşık olmuş ve çıkmaya başlamışlardır. Ayrıca 7. kitapta Harry ile Ginny öpüşürler, bunu gören Ron kızgınlıktan köpürür ve ona hem Voldemort tarafından kaçırılmasını istemediğini ve hem de onunla öpüşüp ona umut verdiğini söyler ama Harry, Ron'a Ginny ile görüşmeyeceklerini söyledikten sonra sakinleşir. Ginny serinin kitaplarında uzun, alev gibi kızıl saçları olan, açık kahverengi gözlere sahip olarak tanımlanmıştır. (Filmlerde gözleri mavidir.) Ginny'nin ilk sevgilisi Michael Corner'dır. Ancak Corner Quidditch'te Gryffindor'a yenilgiyi kabullenemeyince, Ginny ondan ayrılmıştır. İkinci sevgilisi Dean Thomas 'tır. İlişkileri Corner ile olanınkinden uzun sürmesine rağmen Ginny ondan ayrılmıştır, nedeni ise birlikte ile beraber merdivenlerden aşağı inerken Dean'ın onu yönlendirmek için kolundan sıkı tutup sağa sola iteklemesidir. Son sevgilisi Harry'dir, 6. kitapta kısa bir ayrılıktan sonra tekrar beraber olurlar. Weasley ailesinin 7 çocuğunun en küçüğüdür. İlginç bir diğer ayrıntı ise Weasley ailesi'nde nesillerdir doğan ilk kız çocuk olmasıdır.(7. oğlun 7. çocuğu olarak) Ailesi safkan bir büyücü ailesidir. Fakat safkan, melez ya da muggle doğumlu olmayı önemsemezler. İyi Quidditch oyuncuları çıkarmış bir aileden gelir ve kendisi de bir Quidditch oyuncusudur. (Daha sonra Quidditch yorumculuğu yapmıştır.) 5. kitapta Profesör Umbridge Harry'nin süpürgesini alıp Quidditch oynamasına izin vermeyince Ginny Gryffindor Quidditch takımının, 95-96 sezonundaki ilk maçından sonraki Arayıcısı olur. 6. kitapta Harry'ye süpürgesi geri verilince 96-97 sezonunda Kovalayıcı olarak takımda yer almıştır. Kitapta söylediğine göre sayı yapmayı Arayıcılığa tercih etmektedir, fakat Snape Harry’yi cezaya bırakınca yine Arayıcı olarak oynamak zorunda kalmıştır. Bilindiği kadarı ile kendisine ait bir süpürgesi yoktur. Ginny'nin eline Hogwarts'taki ilk yılında Lucius Malfoy tarafından Tom Marvolo Riddle 'ın güncesi geçer. Bu yüzden bir çeşit İmperius Laneti yüzünden elinde olmadan okulun duvarına kanlarla yazılar yazar ""Varisin Düşmanları Kendisini Kollasın"" ve Sırlar Odası'nı açar. Harry Mızmız Myrtle'ın tualetinde Riddle'ın güncesini bulur ve onu inceler. Günceye yazdığında karşı taraftan cevap geldiğini fark eder ancak karşı tarafın Lord Voldemort olduğunu bilmez. Voldemort'un gerçek adı Tom Marvolo Riddle'dır ve Voldemort bu şekilde Harry'i kandırmayı başarır, planı onu Sırlar odasında öldürmektir. Harry ona Sırlar Odası hakkında bir şey bilip bilmediğini sorar. Riddle buna ""Sana anlatamam, ancak sana gösterebilirim."" der ve Düşünseli'nin taktiğine benzeyen bir taktikle onu zamanda 50 yıl kadar öncesine götürür. Burada Sırlar Odası'nı sözde Hagrid'in açtığı görülür, fakat bu Riddle'ın bir yalanıdır. Sırf bu yüzden, Hagrid okuldan atılır, fakat Dumbledore o zamanki müdürü ikna edip Hagrid'in okulda bekçi olarak kalabilmesini sağlar. Sonra Harry, Ron ve Gilderoy Lockhart ile birlikte sırlar odasına giderler. Yolun yarısında, Lockhart onlara hafıza büyüsü yapmaya kalkışır ancak büyü geri teper ve Lockhart hafızasını kaybeder. Ron Lockhart ile birlikte döner. Harry ilerler ve sonunda Sırlar Odası'na varır. Orada Riddle'ı görür. Harry Riddle'ı iyi biri sanıyordur, fakat sonra asasıyla yaptığı bir büyüyle ""Tom Marvolo Riddle"" harflerinin yerlerini değiştirip ""I am Lord Voldemort"" şeklinde dizer (bu Türkçeye çevrilirken ""Tom Marvoldo Riddle"" ""Adım Lord Voldemort"" olarak değişir). Sonra Riddle bir Basilisk'e ona saldırmasını emreder. Harry Basilisk'ten kaçarken Dumbledore anka kuşu Fawkes aracılığıyla ona Seçmen
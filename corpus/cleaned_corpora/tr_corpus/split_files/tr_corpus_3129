yapmaya tabii ki hevesiniz kalmayacak. Tıpkı benim her cumartesi günü pazartesiye olan ödevlerimi düşünüp pazar günü de bu ödevlerin hiçbirisini yapmaya gücümün olmaması gibi. Şöyle tasvir etmeye çalışırsak, ödevler bir tepe ise biz boş vakitlerimizde azar azar bu tepeyi bitirebiliriz. Fakat boş vakitlerimizde bu tepenin üstünden almak yerine tepeyi gözümüzde dağa çeviriyoruz ve artık bu dağ ile başa çıkacak vaktimiz kalmadığı için uykumuzdan çalmak zorunda kalıyoruz. Sonraki günler de uykulu olduğumuz için yeni ödevler daha ilk günden gözümüzde büyüyor. Ancak, yine son güne bırakıyoruz. Böyle bir kısır döngü içerisinde bitiyor genellikle bütün dönem. Hâlbuki ödevlerin ağırlığını bu denli hissetmemek için güzel bir çözüm var. Biraz klişe olsa da “İyi tarafından bakmaya çalışın.” demek istiyorum. Tüm dersleriniz de çok kötü olacak değil ya? Mühendislik okuyorsanız İngilizce derslerinizi bu kadar kafaya takıp mühendislik derslerinizi ihmal edeceğinize, mühendislik dersini en iyi şekilde öğrenmeye bakın derim. Her iki dersten ortalama bir not almak yerine İngilizceden aldığınız ortalama altı bir notu mühendislikten aldığınız bir yüksek not ile rahatlıkla telafi edebilirsiniz. En önemlisi de dönem boyunca sevdiğiniz derse önem verdiğiniz için döneminiz de bir nebze rahatlamış olacaktır. Yukarıda bahsettiklerimi ABD’deki seçimler sonrası dolardaki yükseliş muhabbetlerine bağlamak istiyorum. Öncelikle şunu sormak istiyorum. Bir gün içinde on farklı kişi ile doların yükselişi ve ülkenin kötü durumu ile ilgili muhabbet etmenin ya da günde on beş kez doların değerini kontrol etmenin size veya ülkeye veya herhangi birine herhangi bir şekilde faydası var mı? Kötü bir duruma bu denli ilgi göstermek yerine iyi şeylerden konuşmaya ya da iyi şeyler yapmaya neden çabalamıyor kimse? Her gün aynı kişi ile dolardaki bir kuruşluk yükselme üstüne önceki gün yaptıkları muhabbetin aynını yapan insanlar olması ne kadar mantıklı sizce? http://essu.blogcu.com/ay-dogmuyorsa-yuzune-ve-gunes-vurmuyorsa-pencerene/13345020 Mevlana ne güzel demiş: Ay doğmuyorsa yüzüne ve güneş vurmuyorsa pencerene, Kabahati ne güneşte; ne de ay da ara... Gözlerindeki perdeyi arala. Her ne kadar ülke olarak bahar günleri yaşıyor olmasak da zifiri karanlıkta durmanın ne anlamı var? Kaynakça Mevlana. “Ay doğmuyorsa yüzüne ve güneş vurmuyorsa pencerene, Kabahati ne güneşte; ne de ay da ara. Gözlerindeki perdeyi arala.” "Ay Doğmuyorsa Yüzüne Ve Güneş Vurmuyorsa Pencerene." Blogcu. Web. 06 Aralık 2016. <http://essu.blogcu.com/ay-dogmuyorsa-yuzune-ve-gunes-vurmuyorsa-pencerene/13345020>. AYSİMA KARAHAN BİR DALGAKIRAN MESELESİ Sizce insanlar bir kitabı onun hangi özelliğine bakarak beğenir ya da beğenmez? Fikrimce kitabın karakterlerinde, hikâyesinde, üslubunda ya da çok küçük bir noktasında kendimizden, hayatımızdan bir parça yakaladığımızda o kitap bizim için asıl anlamını ortaya döküverir. Kısacası bir kitap bize ne kadar tanıdık gelirse o kadar beğeniriz onu. Tıpkı ‘’Belalı Bir Sevgilidir Arkamda Bıraktığım Şehir’’ adlı kitabın bendeki etkisi gibi. Sizin hikâyeniz bu kitapta dünyanın hangi ücra köşesinde sizi bekliyor merak etmiyor musunuz? Yani kitapta farklı şehirlerde geçen farklı hikâyeler anlatılıyor ve benim bütün hayatım tam anlamıyla bu şekilde geçti, geçmeye de devam ediyor. Hâlimden, yaşadıklarımdan şikayetçi miyim? Aslında pek sayılmaz. Babamın mesleğinden dolayı dünyaya resmen gurbetçi olmak için gelmişim. Babam doğumumda yanımızda bile değilmiş. Gerçi yanımıza geldiğinde de bir buçuk yaşındaki ben kendisine ‘’Abi!’’ diye seslenmişim uzunca bir süre. Sonra beraber ilk defa Ankara’da yaşamaya başladık. Ben büyümüş, okula başlamıştım. Çok sevdiğim okulum, öğretmenim ve arkadaşlarım vardı. Hatta annem beni okulda drama kulübüne bile göndermişti. Gerçi bale kulübü içimde ukde olarak kalmıştı. Hâlâ da öyledir. Babamın tayini Ankara’dan Ardahan’ın sınır bir ilçesi olan Posof’a çıkınca pılıyı pırtıyı toplayıp benim masum bale hayallerim eşliğinde taşındık. Okula başladığımda anladım ki bir önceki cümlede bahsi geçen sorularım oldukça yersizmiş. Posof’ta da hayatım tamamen farklı bir hâl aldı zaten. Türkiye’nin en kuzey doğu noktasında, biraz daha o yönde ilerlesen Gürcistan’a gireceğin bir mevkide iki yıl kadar yaşadım. Hayvanlara, dokuz ay kara kışa ve daha nice ilginçliklere alıştım. Belki narin bir balerin olmak için orada yeterli imkânım yoktu ama kızakla eğlenmeye doyamamak için, dağ çileği toplamak için, minik yavru köpekleri ellerimle besleyip kucağımda uyutmak için ve de belki hayatımda bir daha hiç yaşayamayacağım bir sürü an için çok fazla imkânım vardı. Tam da bu hayata adapte olmuşken yeni durağımız Osmaniye olarak belirlendi. Posof’un tam aksine sımsıcak bir iklim, yine sımsıcak insanlar vardı. O kadar çabuk alıştım, o kadar gerçek ve yıllardır hâlâ her anımda yanımda olan arkadaş edindim ki anlatamam. Bir de sanırım bugünkü karakterimi oraya borçluyum. Her türlü insanla anlaşabilmeyi, karşılıklı saygı duymayı, takım olmayı, rakip olmayı, ama her zaman hakkını savunmayı ve adaletli olmayı da öğrendim. Yine narin bir balerin olamadım ama nazik bir insan olmayı öğrendim. Sonra malumunuz başka şehir, başka hayat... Burdur’ a taşındık bu sefer. Daha pasif, daha sakin ama bir nebze daha huzurlu bir hayatım oldu. Yine balerin olamadım ama ezeli rakibimiz olan liseye karşı tribüncülük yapacağım sayısız basketbol maçımız ve hayallerimdeki gelecek uğruna çözeceğim bir ton da test kitabım vardı. Harika bir mezuniyet, biriktirilen onca insan ve kazanılan iyi bir okul… Hem de Ankara’da. Ne demişler efendim: Tilkinin dönüp dolaşıp geleceği yer kürkçü dükkanıdır. Şimdi diyeceksiniz ki, bunca şeyi niye anlattın. Kitabın içindeki bir hikâyeden öbürüne, bir şehirden başka bir memlekete akıp giden sel benim dalgakıranlara o kadar sert çarptı ki kendi hayat hikâyemin okuduğum şeyle benzerliği beni büyüledi. Gerçek anlamıyla farklı şehirlerde farklı hayatlar yaşadım. Yeri geldi oraları arkamda bıraktım. Veda ettim şehirlere, insanlara, anılara. Yeri geldi yenilerini inşa ettim. Savruldum oradan oraya, sürüklendim ama gördüm ki duygular ve hayaller hiçbir yerde değişmiyor. Bir de sanmayın ki oradan oraya sürüklenen sadece sizsiniz. Herkes sürüklenir. Yalnızca hepimizin tarzı başka. Hayatın mizah anlayışı bu. KAYNAKÇA Aslı Tunç. Belalı Bir Sevgilidir Ardımda Bıraktığım Şehir. Epsilon Yayınevi, Ekim 2015. Doğan,1 Adı: Tuğçe Soyadı: DOĞAN ID: 21302262 Section: 18 Öğretmen: Başak Berna CORDAN 09.12.2014 Duvarlar Konuşuyor, Pera’nın Ziyaretçileri Dinliyor Bugün 24 Ağustos 2014. Yaz tatilinin büyük bir kısmını İstanbul'da geçirmekteyim. Bu büyük şehirde yapılacak o kadar çok şey var ki insan her birine zaman ayırmakta zorlanıyor fakat yapılacak onca şey arasından ben önceliği müzelere ve sanat galerilerine veriyorum . Sabahın erken saatlerinde Kadıköy'den vapurla karşıya geçtim ve Beyoğlu'na ulaştım. Pera Oteli'nin hemen yukarısında kalan Pera Müzesi'nin önüne geldim. Açıkçası buraya gelmeden önce burada ne tür bir sergi olduğundan haberim yoktu, buraya ulaştığımda gördüm ki “Duvarların Dili: Grafitti/Sokak Sanatı” adlı sergi sergileniyor. Bir grafiti ve fotoğraf delisi olarak bir dakika bile kaybetmeden müzenin kapısını araladım ve duvarlarla maceram burada başladı  Duvarların Dili: Grafitti/Sokak Sanatı sergisi, Roxane Ayral kuruatörlüğünde gerçekleşmiş,içinde Türkiye de olmak üzere Japonya,Amerika,Fransa gibi ülkelerden de sanatçıların katılımlarıyla günler boyu peranın duvarları boyanmış. Etkinlik, sanatçılar için bir eğlence olmasının yanı sıra biz sanat severlerinde gözlerini kamaştırmakta ve nice beyin fırtınalarına sebep olmakta. Doğan,2 Üç kata yayılmış bu sergide her bir çizgi, her bir renk; ayrı bir ruhu, ayrı bir başkaldırıyı yansıtıyor. Bir sokak sanatı olan grafitinin müzeye aktarılmasının en güzel yanıysa yapılan eserlerin sokak aralarında kalmaması, aksine müze gibi bir yerde muhafaza edilmesi, sergilenmesi. Pera Müzesi’nin bu sanatı korumaya çalışması gerçekten çok anlamlı çünkü grafitiler, sokaklarda yapılıp bitirildikten sonra orada kaderleriyle baş başa bırakılıyor ve daha sonra bu çizgilere, renklere neler oluyor bilen yok. Halbuki grafiti ruhun bir yansımasıdır. İçinde barındırdığı renkler ve çizgiler o kadar çok şey anlatıyor ki onlara bakarak bir kentin insanlarının ruh halleri rahatlıkla çözümlenebilir. Doğan,3 Sergide, ilgimi çeken ve daha sıklıkla ağırlık verilen temalar; doğa,insan ve kentleşme oldu. Doğanın inanılmaz harmonisi, büyüleyici renkleri ve en önemlisi insanoğlunun doğayla olan ilişkisi etkileyici bir biçimde yansıtılmış. Öyle ki eserlerin karşısına geçtiğinizde etrafınızdaki tüm görüntülerden ve seslerden kendiniz arıtıp yalnızca eserlere odaklanırsanız renklerin içinde kaybolup gidiyorsunuz, eserin içine girme şansınız da doğuyor. Ben, resmin içine girip kendi kompozisyonunu yaratanlardan oldum. Resmin içinde, yemyeşil bir ormanda, başka bir insan tarafından elinde tutulan kuşun gagasını seven diğer bir insan oluverdim  Ayrıca, gerek kuş tüylerinin inceliği gerekse insan elindeki çizgilere kadar tüm detaylar, duvarlarda muhteşem şekilde betimlenmiş ve oldukça gerçekçi bir şekilde yansıtılmış. Grafiti sergisinin ortaya çıkardığı bir diğer ruh ise yağlı boya veya ebru tarzı sanatlar gibi sanatların aksine yapıldıktan sonra atölyesinin,etrafının (sokakların)temizlenmemesi. Grafiti sanatı icra edilirken, seçilen mekânlar genellikle sokaklar olduğundan insanlar eserlerini ortaya koyarken akıllarındaki tek şey, ellerindeki spreye her basışlarında iç dünyalarından biraz daha fazla şey yansıtmak duvarlara. Onların, yaptıkları resmin sağı solu kirlenmiş mi ya da şuraya boya mı taşmış gibi tasaları yok. Onlar için önemli olan, kısıtlı renklerle, kısıtlı zamanda iç dünyalarından sokaklara ne kadar parça aktarabildikleri. Doğan,4 Bu ruhu Pera Müzesindeki bu sergide yakaladım işte. Sanatçıların eserlerini ortaya koyarken zemine taşırdıkları boyalar hiçbir şekilde temizlenmemiş, yapıldığı haliyle duruyor. Böylece boyaların ortaya çıkarılan eserin dışına taşması bir kez daha grafiti sanatının özgür ruhunu bizlere yansıtıyor. Sergiyi gezenler sanatçıyla eseri arasındaki renk akışını büyük bir zevkle gözlemleyebiliyor belki de boyama aşamalarına şahit oluyorlar. Bu yönüyle de “Duvarların Dili” adlı sergi gitgide değerini artırıyor gözümde. Doğan,5 Gelelim siyah bir zeminden aşağıya doğru kayan ince beyaz çizgilerin olduğu esere. Bu eserin önüne geçip baktığımda onun her bir insan tarafından farklı algılanacağını seziyorum ve öyle de. Yanımda bulunan arkadaşlarımdan biri bu eseri duvarın yukarısından aşağıya doğru süzdürülmüş beyaz boya kutusu olarak yorumlarken, benim bu eser için yorumum bambaşka oluyor. Bu eser ilk bakışta bana şiddetli yağan bir yağmuru andırıyor. Yağdıkça gökyüzünden daha çok damla koparan ve yeryüzüne indiğindeyse daha çok insanı sırılsıklam eden bir yağmuru. Fakat önemli bir detay var! Yağmur sadece belli bir bölgeyi şiddetle ıslatıyor. Belki de tanrı yağmuru sadece ödüllendirmek istediği insanlara yollayarak onların topraklarına bereket yağdırıyor. Saatime bakıyorum ve fark ediyorum ki bu sergide tam bir saatimi harcamışım. Her bir eserin önüne geçip enine boyuna düşünmüşüm. Onlara bakarken belki bedenim sabitmiş fakat düşüncelerim her bir yana savrulmuş ve çok uzaklara dalmışım. Dahası bu detaylı düşünme, hayatla ilgili birçok şeyi de sorgulamama sebep olmuş. Bunları fark ettiğim anda da gördüm ki “Duvarların Dili” bana çok şey katmış. Grafiti ve boyama sanatıyla ilgilenenlere önerim, eğer İstanbul’a yolunuz düşerse ve eğer yeterli vaktiniz varsa siz de bu duvarları dinleyin, onların sizlere anlatacakları var  KÜBRA EROĞLU ŞATONUN YANINDAKİ AĞAÇ Haydi okuyucu! Yeter bu kadar çok okuduğun. Biraz ara ver. Camı aç. Esen rüzgârın seni gıdıklamasına izin ver. At üzerinden şu yorgunluğu. Ne duruyorsun? Bir pastel boya kutusu kap ki ne senin ne de bu yazıyı yazan benim içinde yaşamamızın imkânsız olduğu bir dünya çizelim. Bunu zevk için yapalım. Gerçek olmayacağını bilsek de yapalım bunu. Ruhumuzu besleyelim. Bu yazıyı bir resme dönüştürelim. Kelimeleri renklendirelim. Hem de yalnızca zihnimizdeki ressamın elinde bulunan küçük bir pastel boya kutusuyla yapalım bunu. Bugün resim yeteneği olmasa da elinde rengârenk kelimeler olan iki ressam olalım seninle. Ben dünyadan yeterince sıkıldım. Kim sıkılmaz ki! Sürekli yaşamak için yaptığımız ama yıllar sonra “ben sahiden yaşamımı bunlarla mı doldurdum” diye hayıflanacağımız şeyleri yapıyoruz. Bu yüzden kurtulalım bu dünyadan. Birkaç dakikalığına… Bulutların üzerine atalım kendimizi. Kocaman bir şato olsun bu bulutlar üzerinde. İçine istediğimiz şeyleri koyalım. Sen ne koyardın? İşte şimdi hayal gücünü kullanmamın tam sırası, bu yüzden kendine saklama bu şatonun içine koyacaklarını. Paylaş benimle. Seni teşvik etmek için ilk önce ben başlayayım. Ben özellikle balkonlar koyardım. Koyardım ki bulutların üzerine koyduğumuz bu şatoda herkes bir cennet kadar yüksekte olduğunu görebilsin. Tek yapmamız gerek bu balkona çıkıp aşağıda süzülen bulutlara bakmak olsun. Herkesin her istediğini elde edeceğine olan inancı tam olsun. İçeriye kimi davet edersek edelim, bu balkonlardan aşağıya baktığında hayal ettiği her şeyin gerçek olacağına inansın. Ben hiçbir annenin çocuğunu bırakıp gitmek zorunda kalmadığı bir şatoyu hayal ediyorum. Yıllarca annemden uzakta yaşadım. Çünkü istediğim bazı şeyler için bir yolculuğa çıkmam gerekiyordu. Hem annemi hem de hedeflerime giden yolu aynı anda yanımda bulamadım. Bu yüzden istediğim her şeyi dolayısıyla annemi de yanımda barındırabilecek bir şato istiyorum. Aslına bakarsanız, bu dünyanın şanssızlarından değilim. Geçenlerde bir duvar kenarında annelerinin olmadığını haykıran küçük kız çocukları görmüştüm. Bu şatonun duvarlarında böyle çocuklar olmayacak. Elimde olsaydı o çocuklara annelerini geri getirmek isterdim. Ama o gün bu elimde değildi. İşte tam da bu şatoda böylesine bir sahne yaşanmayacak. Kimseye annelerini geri getirmek zorunda kalmayacağım çünkü kimse annelerinden yoksun olmayacak. Bu şatoya doğru istekle ama birazcık da tereddütle yürüyen kız çocuklarını görür gibiyim. Ne dersin? Güzel bir resim oldu öyle değil mi? Tam olarak nasıl bir resim çizdiğimizi görmek istersen Plutenko’nun The Tree- The Cloud isimli tablosunu birkaç saniye seyredebilirsin. Gördün mü bak? Ressam olmak için sadece fırça ve tuvale ihtiyaç yok. Sınırları olmayan bir hayal gücü ve birkaç kelime güzel resimler çizmeye yarar. Benim bu yazıyı yazmamın bir amacı daha var sevgili okur. Sana bir soru sormak istiyorum. Şatonun yanında bir ağaç göreceksin. Söylesene bana bu şatonun yanındaki ağaç neyi temsil ediyor? Neden hayal ettiği her şeyi tıpkı bizim yaptığımız gibi şatonun içine saklamak varken bilhassa o ağacı şatonun dışına resmetmiş Plutenko? Onun hayal ettiği ama bizim hayal gücümüzün ötesine varan ne olabilir? Küçük kız çocuğu şatoya yürürken ağaca bakmakta. Bu ağaç hayallerimize yürürken ilham aldığımız şeyleri mi temsil ediyor sence? Bu soruya verebileceğim cevap bu. Ancak emin değilim. Ama ben o kız çocuğunun yerinde olsaydım, hayallerime ulaşırken baktığım şey şüphesiz annemin gözleri olurdu. Bir ağaç gibi yanımda ağır ağır yaşlanan ancak yeşilliğini hiçbir zaman benden esirgemeyecek annem… Ne düşünüyorsun? Bir anneyi bulutların üzerinde bir ağaçtan daha iyi resmedecek bir şey canlanıyor mu zihninde? Kaynakça Plutenko, S. The Tree- The Cloud. Gallery on Fifth, Mercato, Naples. Beyaz Perdede Bir MilletMuhtemelen her insan hayatı boyunca birkaç ﬁlm karakterinden etkilenmiştir. Hatta bu karakterlerin sözleri, hareketleri, olaylara karşı verdiği tepki ve felseﬁ derinliği bile hafızamızda büyük yer edinmiştir. Birçok ﬁlmde, bu karakterlerin temsil ettikleri geniş yelpazeli ﬁkirler, bu ﬁkirlere sahip insanların karakterlerinin de beyaz perdeye yansımasıdır aslında. Senaristliğini Britanyalı yazar Ian Fleming’in üstlendiği Casino Royale, James Bond karakterinin çıkış hikayesidir. Aslında James Bond’a karakter demek ne kadar doğru bilemiyorum. Çünkü James Bond’un karakter olarak sayılabilecek kadar derinliğe sahip olduğunu düşünmüyorum. Son derece düz bir ajan tiplemesi bence Bond. Olaylara karşı verdiği tepkiler izleyicinin bir aksiyon ﬁlmi karakterinden son derece bekleyebileceği türden. Peki bu kadar yerden yere vurabileceğimiz bir karakter nasıl oluyor da benim de dahil olduğum çok büyük bir kitle tarafından bu kadar seviliyor?Bana göre her ne kadar baştan sona son derece sade bir karakter olsa da James Bond sıradan bir ﬁlm karakteri olmaya çok uzak. Çünkü Bond neredeyse hiçbir ﬁlm karakterinin sahip olamayacağı bir misyona sahip. Bence Bond, Britanyalılar’ın beyaz perdeye yansıtılmış tek vücut halinde temsiliyetidir. Hatta o kadar ki neredeyse bir kraliyet ailesi kadar popüler adalılar için. Daha şimdiden Sherlock Holmes ve Hercule Poirot gibi ikonik Anglo-Sakson karakterleri arasında sayılıyor. Hem de bunu onlarınki kadar güçlü bir edebi zemine yaslanmadan başarabilmesi gerçekten çok etkileyici. Başlı başına güçlü bir ekol olan İngiliz edebiyatında, tarihi geçmişe dayanmasa da neredeyse bir Othello (Hatta belki de popüler kültürde daha bile fazla) kadar tanınan bir karakter bence Bond. Bu durum onu her şeye rağmen sinema dünyasında rakipsiz ve istikrarlı kılıyor. Neredeyse elli seneyi aşkın serinin her yeni ﬁlminde İngiliz politik gidişatına göre Bond’un karakterinin resmedilmesi, kötü adamın( ki yakın zamana kadar neredeyse hep slav bir karakter) motivasyonu hatta ﬁlmin üslubu hep değişiyor. Her ne kadar bir tipleme olduğunu düşünsem de, bu duruma ben Bond’un karakter gelişimi olarak bakıyorum. İngiliz toplumunun değişimiyle yenilenen bir karakter gelişimi bu. Aklımıza şu sorular gelebilir. Bu kadar milliyetçi söylemlerin ağır bastığı bir seri nasıl en büyük global markalardan biri haline gelebiliyor? Öncelikle her ne kadar Bond serisinde bir milliyetçilik havası hakim olsa da, bu söylem çok vurgulu değil ve bence ﬁlmin ana unsurlarının önüne geçmiyor. Ben sinema kültürüne hayranlığımdan da olsa gerek, Bond’u daha çok metot oyunculuğu açısından izliyorum. Sinema izleyicisinin de büyük oranda aynı bakış açısıyla ﬁlmi izlediğini düşünüyorum. Bir başka yönden de özellikle Doğu Bloku ülkelerine demokrasi geldikten sonra Bond serisi, tipik Anglo-Sakson ulusçuluğu çizgisinden daha Batıcı ve pragmatist bir çizgiye kaydı. Bence bu, onun ömrünü bugün bile sürdürebilmesini sağlayan en önemli etken. Peki sadece bir ﬁlm karakteri böyle ağır bir görevi sinemaya nasıl yansıtabilir?Bond karakterini oynayan oyuncularda ilk dikkatimi çeken şey ﬁziksel olarak tipik İngiliz olmalarıydı. Üslup olarak da aksanlarından soğuk tavırlarına kadar İngiliz toplumunun karakteristik özelliklerini gösteriyorlardı. Bond’un zaman zaman dünyanın egzotik yerlerine göreve gitmesi, bana hep koloni dönemi Britanya İmparatorluğu’na bir gönderme gibi gelmiştir. Bu yerlerdeki yerli halkın ﬁgüran bile denemeyecek kadar işlevsiz olmaları da dünya savaşları öncesi Avrupalıların uzak kıtalardaki insanlara bakışını yansıtıyor. Evet, belki James Bond bir karakterden çok bir tipleme. Ama bence Bond’un kurgulanış amacı, milliyetçi bir bakış açısının kendi toplum yapısıyla yoğrulup beyaz perdeye aktarılmasını sağlamak olabilir. Bu bakış açısıyla baktığımızda Bond’u çok güçlü ve dinamik bir karakter olarak görebiliriz. Belki de sinema tarihinin en muhafazakar ve milliyetçi bir o kadar da eğlenceli karakterlerinden biri Bond. Sinema sanatına yeni bir yorum getirmesi ve bu yorumun uzun süredir eskimemesi bile onu, benim gözümde çok saygıdeğer bir yere taşıyor. Bir milletin yüzü olabilecek kadar güçlü kaç karakter var ki? Kaynakça Campbell, Martin. 2006. Casino Royale[Film]. A.B.D. ve Birleşik Krallık: Columbia Pictures Ataberk Gözkaya Senem SAFİ“OY UŞAKLAR!”Ben İzmir’de büyüdüm. İlk defa İzmir’de aşık oldum, gezdim, okudum, öğrendim.Biri bana çıkıp da en sevdiğim, en güzel bulduğum şehri sorsa tereddütsüz “İzmir” derdim.Karadeniz’i görene kadar…2019 yazı, benden bir keşkeyi aldı, “iyi ki” yaptı. Bana bucak bucak, dağ taşKaradeniz’i gezdirdi. Karadeniz, tatilin sadece yüzmekten, yemek yemekten veya yatıpuyumaktan ibaret olmadığını, ne kadar yorulsam da dinlenmenin tam olarak ne demekolduğunu öğretti bana. Ne zaman tatil konusu açılsa “Çeşme!” diye yükselen ben, şu üç aydaKaradeniz’in kokusunu özler oldum. Bu yaz, Alaçatı’nın o püfür püfür havasıyla şezlongtagüneşlenerek kitabımı okuyamadım ama huzuru Karadeniz’in yeşilinde, mavisinde hattabazen de grisinde buldum. İşin özü, sevgili Karadeniz, bana çok iyi geldin, “bebek” oldumsayende.Beni bu yolculuk sakinleştirdi sakinleştirmesine de yolları da bi o kadar korkuttu,heyecanlandırdı. Öyle bir yol düşünün ki, her bir metresinde biraz daha göklere doğruyükseliyorsun hatta belki de yalnızmışsın gibi hissetmeye başlıyorsun. Ailemle değil de tekbaşıma gitseydim Karadeniz’e, eninde sonunda aradığım huzuru bulurdum ama ilk günlerdebeni en çok ürküten de bu bölgenin, özellikle Artvin’in yolları olurdu. Yükseldikçeyükseliyoruz, hava gittikçe soğuyor, gökyüzü maviden griye geçiyor, hafif yağmurların yerinidaha kuvvetlileri alıyor ama bunların yanında da arabamızda çalan o sıcacık Karadeniztürküleri de tedirginliğimizi nötrlüyordu. En korkuncu ise Karagöl’ün yoluydu, çünkü virajlarbirbirini hızla takip ederken biz uçuruma daha da yaklaşıyorduk ve sis daha da çokbastırıyordu. Bir de Ramazan Bayramı’nda gittiğimiz için bunların üstüne trafik ekleniyordu.En sonunda annem panik atak geçirdi ve kendimizi yaklaşık 1000 metrede arabayı sağa çekipsoluklanırken bulduk. Diğer bir deyişle, kanımın damarlarımda yavaş yavaş dolaştığınıSenem SAFİhissettim yoldayken. Sadece sevdiklerimin ölümünden korkan ben, uçurumla karşı karşıyagelince ölümden her anlamıyla korkar oldum ama çok güzel bir farkındalık kazandığım dainkar edilemez. Hayatta her karanlığın sonu aydınlık olduğu için bu yolun sonu da mis gibiKaragöl’ün havası oldu.Bir tatili planlarken aklımı en çok bulandıranşeylerden biri de kalacak yer bulmaktır, çünkütam anlamıyla “evcimen” bir insanım. Evimdenbaşka bir yerde kolay kolay uykuya dalamam,duş alamam. Evime her döndüğümde kendikendime “İnsanın evi gibisi yokmuş.” demeyebaşlarım. Ailem de aynı benim gibidir. Buyüzden uzun süreli tatiller bizim gözümüzdehep büyümüştür ama Karadeniz bize dönüpdedi ki, “Bunu bir daha düşünün.” ve Melekablanın apartını çıkarttı karşımıza. AyderYaylası’ndaki bu aparta, “ev” demem de hiçbirsakınca yok, çünkü klasik bir yayla eviydi.Odamız bizi bir şekilde sakinleştiriyordu. İskandinav filmlerininin genelinde şöyle bir sahnevardır ki beni hep etkilemiştir: Babalar çocukları için küçük bir ağaç ev inşaa ederler, yerlereminderler atarlar, kenara battaniye koyarlar ve evi hazır ettikten sonra ışıklandırıpçocuklarına sürpriz yaparlar. Burdaki evimiz bana bu filmleri izlerken ne hissediyorsam aynıhisleri yaşattırdı, çünkü ev tamamıyla ahşaptı! Kokusu, çiseleyen yağmurla ve yanımızdakiotellerin, evlerin soba dumanıyla karışıyordu. Bu sene şezlongta güneşlenirkenokuyamadığım kitabımı, tam da bu atmosferde daha büyük bir keyifle okudum. Tek pişmanolduğum şey, Ankara’dan vanilyalı mumumu getirmediğim oldu. O da olsaydı tadındanyenmezdi.Ben Karadeniz’de kendisınırlarımı aştım, korkularımı yendim.“Zipline” yaptım. Çok coşkulu birdereden, daha da büyük bir coşkuylabir tele asılarak geçtim. Tahminimcevücudum o anda adrenaline doymuştur,çünkü yükseklik ve hız beni normaldeçok korkuturdu. Karadeniz’in havasımıdır, suyu mudur bana bunu yaptıran,korkularımın üstüne gitmemi sağlayanve sonunda bana çok cesur hissettiren? Bence, sadece havası veya suyu değil taşı ve toprağıda etkiliydi, çünkü doğayla baş başa kaldığında insan içinden “Sen mi büyüksün, ben mi?”diye bağırıp her şeyi karşısına alası geliyor. Günün sonunda, benden korkularımı alıp çokgüzel bir deneyim bırakmayı da unutmadı bu güzel yöremiz. Senem SAFİBir haftanın sonunda, bu heyecanlı, yorucu ama bir o kadar da huzurlu gezimiz,anneme ve babama Karadenizli gelin veya damat hayali kurdurttu; bana ise “Bir günahımızvar ki Ankara’da yaşıyoruz.” dedirtti. Teşekkür ederiz “Uşakların Memleketi Karadeniz”, çoksevdik seni.KaynakçaAyder Yaylası, Rize. Salıncak görevlisinin çektiği fotoğraf. 7 Haziran 2019.Meleklerin Evi Apart, Rize. Hikmet Safi’nin çektiği fotoğraf. 7 Haziran 2019.Fırtına Deresi, Rize. Funda Bulut Safi’nin çektiği fotoğraf. 6 Haziran 2019Gerçekleşen Bilimkurgular Yeni bir şey yapmak istiyorsanız, önce hayal etmelisiniz. Tarihteki her keşif, her yeni icat en başında bir fikre dayanıyor. Thomas Edison ampulü bulmadan önce, Graham Bell telefonu bulmadan önce, yola bir fikirle çıktı. Fikirlerine başkalarının ne kadar gerçek dışı ya da saçma demesine aldırmadılar ve olabileceklere inanıp dünyayı değiştirdiler. Doğru zamanda doğru kişiydiler ve düşündüklerini gerçekleştirebildiler. Ancak her insan doğru zamanda doğru kişi olamıyor; bazıları yanlış zamanda doğru kişi oluyor. Onlar yeni bir makine alet veya yöntem üretmeseler de daha önemli bir şey yapıyorlar; insanlara olabilecekleri gösteriyorlar. Bunu bu kadar önemli yapan şey ise hayal etmenin zor olan kısım olması. Binlerce saçma, olanaksız ya da gerçek dışı hayalin arasından Gerçekte olabilecekleri seçip çıkarabilmek ve bu özel hayalleri başkalarına aktarabilmek gerçekten yetenek isteyen bir iş. Jules Verne, yanlış zamanda doğru kişi olanlara en güzel örneklerden birisi bence. Çünkü insanlar gerçekten Ay’a gitmeden tam 104 sene önce, insanların Ay’a gidebileceklerini düşünmüş ve bir roman ile bu düşüncesini bütün insanlığa ulaştırmıştır. Bu kitabı yazdığı dönemde teknolojinin ne kadar geri olduğunu bahsetmeme gerek yok sanırım. Bunun dışında televizyon yayını, güneş ışığı ile ilerleyen uzay aracı gibi pek çok hayali o öldükten çok sonraları gerçekleştirilmiştir. Şimdi ise Ay’a yolculuğa benzer ve gerçeğe uzak gözüken bir hayalin, bir hayalden gerçeğe nasıl dönüştüğüne bizzat şahit olma şansımız var. Eğer bana 5 sene kadar önce sorsaydınız insanların Mars’a en azında bir 100 yıl içinde gitmeyeceklerini söylerdim. Ancak yanıldığımı görmem çok uzun sürmedi. Şuan NASA Mars’a insan göndermek için çalışmalarını sürdürüyor. Yaklaşık 20 sene içinde de oraya insan gönderilmesi ve orada kalıcı koloniler kurulması planlanıyor. “Marslı” da işte tam bunun üzerinde duruyor. Mars’a gidince karşılaşılabilecek sorunlar ve orada olabilecekler çok gerçekçi ve akla yatkın bir şekilde dile getirilmiş. Eğer başarılı olursa belki de ateşin bulunmasından beri en önemli gelişme olabilir. Çünkü mesela dünya dışından çok gelişmiş bir uzaylı olarak dünyayı izlediğinizi düşünün mesela. Dünya tarihine baktığınızda medeniyetin oluşması ve gelişmesi konusunda dikkatinizi çeken temel şeyler ateşin bulunması, yerleşik hayata geçiş, yazının bulunması, sanayi devrimi ve uzayda koloni kurmak olur muhtemelen. Bu yüzden Mars’ta kalıcı koloniler kurmanın insanlık tarihindeki en büyük adımlardan biri olacağı görüşündeyim. Belki de kolonize edildikten sonra terraforme edilmeye bile başlanır. Terraforme etmek bir gezegeni yaşanılabilir hale getirmek demek oluyor. Yani tamamen terraforme edilmiş bir gezegende başlangıçta hiç hayat olmamasına rağmen aynı dünyada olduğu gibi ağaçlar, bitkiler yetişmeye başlıyor ve dışarı çıkıp dünyada olduğu gibi nefes alabiliyorsunuz, teoride. Düşünsenize ülkeler arası seyahat yapıyor gibi bir bilet alıp Mars’a gidiyorsunuz ama başka bir ülkeden farklı olarak toprak kızıl; bitkiler, hayvanlar dünyadakinden çok farklı bir şekilde evrimleşmiş; neredeyse dünyada zıpladığınızın üç katı yükseğe zıplayabiliyorsunuz. Sadece peri masallarında olacak türden bir şey gibi gözüküyor ama dikkatli bakınca gerçeklikten çok da uzak değil. Mars çok soğuk şu anki haliyle bu yüzden kutuplarında Dünya’da olduğu gibi buzullar var. Ancak bu buzullar sudan oluşmuyor, karbondioksitten oluşuyor. Ve bildiğiniz gibi karbondioksit iyi bir sera gazı. Dünyada küresel ısınmaya sebep olan gazlardan biri. Eğer Mars bir miktar ısıtılırsa bir kartopunun çığ haline gelmesi gibi kutupları eriyip buharlaşmaya başlayacak ve kendini daha da ısıtacaktır. Isınması da yine kutupların daha hızlı erimesine sebep olacaktır. Bu şekilde bir gün sıcaklık artıp yaşanılabilecek bir düzeye gelir belki. Tabi her şey bu ilk mars görevlerinin başarısına bakıyor. İlk seferinde başarısız olunup vazgeçiledebilir. Bunu bekleyip göreceğiz. “Marslı” da bize bu Mars görevlerinin nasıl başarılı olabilip, nasıl olamayacağını iç içe -olağanüstülüklerden uzak ama heyecandan ve ilgi çekicilikten ödün vermeden- gösteriyor. Kaynak: Kitap: Weir, Andy. Marslı. Çev., Emre Aygün. Istanbul: İthaki Yayınları, 2014. Resim: https://upload.wikimedia.org/wikipedia/commons/7/7f/MarsTransitionV.jpg FARKLI FİKİRLER DC evreni gerçek olmayan bir evrendir. Yaşadığımız evrenden farklardan biri DC evreninde doğa üstü güce sahip olan insanlar, uzaylılar vardır. Bu doğa üstü güce sahip olanlar güçlerini kullanarak kahraman , kötü kahraman (suçlu) olabilir. Kahramanlar da kötü kahramanlar da kendi inançları doğrultusunda doğru düşündüğü şeyi yapıyorlar ama hangisinin doğru olduğunu yargılamak kime düşer? DC evrenindeki kahramanlar dünyada yaşayan insanların çoğunluğunun doğru olduğunu düşündüğü şeyleri yaptıkları için kahraman oluyorlar. Bunları yapmayan kahramanlar ise kötü kahramanlar oluyor. Eğer dünyayı kötü kahramanlar yönetseydi, kötü kahramanların kahramanlara, kahramanların kötü kahramanlara dönüşecek olması bana çok garip geliyor. Yani toplumun gözünde kimin kahraman, kimin kötü kahraman olması dünyanın nasıl işlediğine bağlı. Yaşadığımız bu dünyada uzun zamandır sabit bir sistem var diyebiliriz. Beş yüz sene önce hırsızlık yapan biri cezalandırılırken günümüz dünyasında da hırsızlık yapan biri için cezalandırma oluyor. Nasıl beş yüz sene önce yiyecek almak için para veriliyorsa aynı şeyi hala yapıyoruz. Bilinçsiz bir şekilde sisteme katılıp onun bir parçası oluyoruz. Niye mi? Çoğunluğun yaptıklarını takip ediyoruz da ondan. Bundan dolayı, farklı düşünüp dünyayı değiştirmek için birileri gelince bazı insanlar bu değişimin onları kötü etkileyeceğini düşünüp karşı çıkıyor. Zaten sistemden şikayetçi olup onun değişmesini isteyenler bu değişime destek çıkıyor. Dünyadaki düzeni korumaya çalışanlar kahraman, yeni bir sistem getirmek isteyenler kötü kahraman oluyor. Buna absürt bir örnek olarak, kurşun kaleme tapılan bir ülkede herkesin kendini bildiğinden beri sadece kurşun kalem kullandığını düşünün. Günün birinde kendi sebeplerinden dolayı bunu değiştirmek isteyen biri insanları tükenmez kalem kullanmaya ikna etmeye çalışırsa toplum onu bir tehdit olarak görecektir. Elbette onu destekleyenler olabilir fakat toplumun gözünde onlar suçlu olacaklardır. Tükenmez kalem kullanmak isteyenler de toplumu kendi gözlerinde suçlu olarak görecektir. Yedi milyardan fazla insanın bulunduğu bir gezegende yaşıyoruz. Bu kadar çok insanın yaşadığı bir dünyada herkesin mutlu olabileceği bir düzen kurmak bence imkânsız. Herkesin kendine göre farklı bir düşüncesi var. Benim düşüncem zaten herkesin mutlu olabileceği bir sistemi kurmak imkânsız ise bu sistem benim mutlu olacağım şekilde olmalı. Eğer yaşadığım düzenden mutlu değilsem bunun değişmesi için eylem yaparsam toplum tarafından suçlu olarak görülürüm. Eğer yaşadığım düzenden mutluysam bu sistemin değişmesi için eylem yapanları suçlu olarak görürüm. Örnek vermek gerekirse, sınırlı yiyeceğin bulunduğu bir adada mahsur kaldığımızı varsayalım ve bu adanın belirli kuralları olsun. Bu kurallardan biri, adada yaşayan herkes yiyecek aramak zorunda ve bu toplanan yiyecekler birleştirilip eşit şekilde dağıtılacak olsun. Eğer bana gelen yiyecek miktarı topladığım yiyecek miktarından az ise bu durumdan mutlu olmamam çok doğal. Benim gibi aynı durumda olan birkaç kişiyle birleşip bu konu hakkında düşüncelerimizi insanlarla paylaşıp farklı bir sisteme geçmek istediğimi söyleyebiliriz. Eğer bu istek reddedilirse ve biz bu değişimin gerçekleşmesi için harekete geçersek toplumun gözünde biz suçlular oluruz ve bizi durdurmak için ellerinden gelen her şeyi yaparlar. Bir de olaya karşı taraftan bakalım. Eğer benim payıma düşen yiyecek benim topladığımdan fazla ise bu sistem benim için gerçekten iyi. Fakat bir gün bir topluluk çıkıp bu sistemin değişmesi gerektiğini, benim payıma daha az yiyecek düşmesi gerektiğini söylüyor ve bu konu hakkında bir şey yapılmazsa isyan çıkaracaklarını söylüyorlar. Bu benim gibi payına topladığından fazla yiyecek gelen insanlar için büyük bir tehdit oluyor ve buna karşı beraber direnmeye başlıyoruz. Yani herhangi bir olayda biz kendimizin haklı olduğunu düşünürken karşı tarafta kendisinin haklı olduğunu düşünebilir. Bu yüzden bir olayda karşımızdaki kişi ile anlaşmazlık yaşadığımızda sadece kendimizi düşünmemeliyiz. Onun ne hissettiğini ne düşündüğünü, niye öyle davrandığını anlamaya çalışmalıyız. Kalabalık bir dünyada yaşıyoruz. Başkalarını da düşünmek zorundayız. Sadece kendi çıkarlarımız doğrultusunda hareket edemeyiz. Edersek, bu olaylara kalıcı bir çözüm sağlayamayız. Nogay Evirgen PARASIZLIK SANCISI Varlıklı kimse geleceğe umutla bakar, evinde tenceresi kaynar, bu tencereyi kaynatan üç dört aşçı bunun yanı sıra uşakları, şoförü, bahçıvanları vardır. En mutsuz anlarda dahi hayatının güvence altında olduğunu düşünerek mutlu olabilir. Diğer yandan prestij, saygınlık, lüks tüketim şöyle dursun hayatını bile idame ettirmekte güçlük çeken milyarlarca insan olması kapitalizmin cilvesidir. Bir şehrin içinde yan yana olup da birbirlerine iki kutup kadar uzak olan heyula gökdelenler ve yıkık dökük duvarlı gecekondular eşitsizliğin çekilmiş en net fotoğrafı değil midir? Bu görüntü kadraja son yüzyılda girdi. Endüstrileşen şehirlerin cazibesine dayanamayıp oralara göç eden, oralarda barınmaya, oralı olmaya çalışan insanlar… İnsanoğlu dünya üzerindeki ekonomik varlığının artmasının bedelini potansiyel çevre felaketleri ve insani ilişkilerin çıkar ilişkisine dönüşmesiyle ödüyor. Para insanoğlunun hayatını kolaylaştırmak için vardır, ancak, tam tersi olarak insanlar boyalı kağıt parçasının esiri olmuş durumda. Sürekli olarak daha çok para isteyen insanlar için çevre tahribatı, doğal yaşam, sürdürebilir ekosistem hiçbir anlam ifade etmez. Aynı şekilde insani ilişkilerde gösterdikleri incelikler ceplerindeki cüzdanlar veya da bankalarındaki hesaplar kadar gelişmemiştir. Bu açılardan bakıldığında, zenginliğin insanlığı hiçbir şekilde ileriye götürmediğine katılmamak elde değil. Eşitsizliği, "Azınlığın Zenginliği Hepimizin Çıkarına mıdır? " adlı kitabında istatistiki verilerle ve analizlerle ustalıkla anlatan yazar "Zygmunt Bauman " ın geleceğe yönelik felaket tellallığı yapmaktan ziyade var olan konjonktürü çizdiği görülebiliyor. Geçmişten bugüne çığ gibi büyüyen zenginlik ve fakirlik… Dünya’nın şu milyon yıllık tarihinde doğmak, varlığını hissettirmek için doğru zamanı kollamış ve insanların arasına sinsice kalın duvarlar örmüş olan, o adı batasıca eşitsizlik… Dünya tarihi boyunca şimdiki kadar büyük bir para varlığı asla olmamıştır. Bu para varlığının eşit şekilde dağılmaktansa üst zümreye mensup birtakım insanların elinde toplanması eşitsizliği doğuruyor. Eşitsizlikten daha ziyade olan şey, parayı elinde bulunduran insanların parayı insanlık adına harcamamasıdır. Kendilerinden daha düşük sınıfta bulunan insanların kültüre, sanata, daha iyi sağlık ve eğitim olanaklarına erişimi oldukça zor. Ancak, sahip olunan bu varlık tüm insanların çıkarına harcanarak insanların yaşam kalitesi yükseltilebilir ve yalnızca bu varlıklı insanlar toplumun ahlaki standartlar olarak benimseyecekleri değerleri inşa edebilir. Ziyadesiyle güç olan bu durum hayal dünyamızı süsleyen o eşitlikçi yollarla çözülmedi, çözülmüyor ve de çözülmeyecek. Umut fakirin ekmeğidir derler ya, o ekmeği dahi çok gördüler kimilerine. Giderek artan uçurumun kenarında oturup, ayaklarını sallandıran, purolarını savurup, viskilerini içen bu insanlar, o kuru umut ekmeğini dahi çok gördüler… "Albert Einstein’ın dediği gibi, sorunlar daha en başta onlara yol açan düşünce modeliyle çözülemez. " (Bauman, 56) Maddi durum ile mutluluk arasında bir karşılaştırma yapacak olsak kesin bir sonuca ulaşamayacağımız aşikâr. Parasal açıdan en üst tabakada bulunan varlıklı kesim hep mutlu mudur? Mutluluk formülleri var mıdır, varsa ezoterik bilgilerden mi oluşuyordur? Bu insanlar bulundukları konuma çok çalışarak gelmişlerdir, istisnalar olabilir. Hayatları boyunca sağlıklarından, uykularından, aile hayatlarından, gezmelerinden fedakarlıklarla ulaşılan, bahtiyarlık veren sonuç. Belli bir sürecin sonunda ulaşılan zafer. Ancak o süreçte kaçırılan önemli ailevi anlar, yaşanılan sağlık sorunları, kısacası zamanın bölüştürülmesinden ziyade yalnızca işe harcanması pişmanlık yaratabilir. Hayatlarının sonunda yaşadıkları kısa zaman dilimi içinde mutlu olduklarını düşünürsek bu kadar fedakarlığa değer mi sorusu zihinlerde canlanabilir. Diğer taraftan maddi durumu orta halli olup yaşadığı ömür boyunca ailesi ile, arkadaşları ile keyifli anlar geçirebilmiş insan maddi açıdan olmasa bile manevi açıdan çok daha zengindir. Dünya hiçbir zaman için dört başı mamur olmamıştır. İlk insan döneminde de, aradaki devirlerde de her zaman için geçim sıkıntısı vardı. Bu zamanda teknolojinin getirdiği olanaklarla geçmişi karşılaştırdığımızda şu anda çok rahat olduğumuz görülebilir, ancak, insanların ahlaki gelişimiyle teknolojinin ve ekonominin gelişimi ters orantılı olduğu için şu zamanda insan idare etmek, iyi ilişkiler kurmak, insanları hoş görmek büyük çaba gerektiriyor ve işleri zorlaştırıyor. Hayatını yalnızca para kazanmaya adamış insanlar, sıcak insani ilişkilerin gerektirdiği davranışlarını geliştiremiyor. Yaşam standartlarımızı belirleyen ölçütler maddiyatı içerdiği kadar maneviyatı da içermelidir. Bir ağaca bakarak kâğıt görmek değil; kuşları, böcekleri, dallarındaki o mis kokulu çiçekleri, meyveleri görmek insanlık adına halâ umut var demektir. VEHBİ KEPKEP KAYNAKÇA . http://halkci.org/tag/esitsizlik/ .Web. 25 Ekim 2016 Şevval Gülçe Göksu Su ve Uyanış Soğuk mermerler beni hasta etmesin diye şalımı mermere yayıp siper etmişim. Hafiften bir soğuk etime nüfuz ediyor ama odaklandığım mesele bu değil o anda. Müziği dinliyorum. Onun gücünü belki de sayılı defadır bu denli berrak, bu denli ruhumda hissediyorum. Kulaklığın ince, metal telinden gelen sesler bazen duygularımı arşa çıkarıp bazense hüzünlü melodisiyle beni alaşağı etse de, canlı müzik çok daha farklı, daha yoğun ve tesirli. Ölgün metal çubuktan geçip girmiyor beynime. Yankıları duyuyor, orkestrayı izliyor, seslerin kaynağını ararken bir araştırmacı oluveriyorum adeta. Davula inen her darbede sanki kalbim de titriyor; flütün sesi midemdeki kelebeklere rüzgâr oluyor, dost oluyor. Odeon’un rüzgârı bile erişemiyor damarımda akan kanın heyecanına. Bir peri masalını çağrıştırıyor Fazıl’ın bestelediği bu eser başta. Ana karnında dinlediğim bir ninni gibi tanıdık, içine çeken, masum. Bir kız çocuğunun ya da belki de bir prensesin, Pamuk’un bir ormanda kayboluşunu; kuşkulu fısıltılar ve ürpertiler içinde yeni bir ev arayışını anımsatıyor bana. Sonrasında ise bu küçük kız, bu prenses alışıyor yeni ormanına ve onun sakinlerine. Çiçeklerin gökkuşağını yere indirdiği sonsuz yeşil vadilerde ceylanlar, beyaz pamuk topları gibi seken tavşanlar ve mavi kuşlar eşliğinde koşup gezdiğini, ayaklarını yerden kesen özgürlük rüzgârını kokladığını tahayyül ediyorum istemsizce. Sadece var olmakla kalmıyorlar, yaşıyorlar. Sonra yavaş yavaş gelen gaddar gri bulutlar peşlerinde kara fırtınaları sürüklüyor bu yeşil vadilere, yaş almış ormanlara. Değişiyor rengi doğanın, kaçışıyor hayvanlar. Keskinleşiyor, acımasızlaşıyor müzik. Yardım eli uzatamamanın çaresizliğini fırtınanın gözlerine kondurduğu deniz sularında hissediyor Pamuk, canı yanıyor. Gökyüzü sanki bir ayna olmuş da sadece çamur rengini yansıtıyor yeryüzüne. Haşin fırtınalar, islenmiş göğe ve kurumuş topraklara bırakıyor yerlerini. Çimenin yeşili kahveye dönmüş, düşün rengi olan maviler kurumuş. Yeni günü müjdeleyen gökkuşağı cıvıltılardan, belki de yeni çimlenmiş bir çiçeği ezdiğini fark etmeyen minik hayvanların zıplayışlarından mahrum kalmış orman. “Su” gitmiş. Can gitmiş. Gemiyi en son terk eden bir kaptan gibi, Pamuk da gitmiş o kız çocuğunu alıp yanına. Cadı’ya gerek kalmaksızın bitivermiş masal. Ölümle, terk ediş ve edilişle… Hissettiğim şey bu sefer umutsuzluk; bilinçsizliğe, umursamazlığa öfke. Geç uyanışa, uyanamayışa dair ezinç. Bir klasik müzik eserinin insanda uyandırması gereken duygular bunlardan çok uzaktır belki de. Etkilenmişlik, enerji, bir ihtimal sıkılmışlık bekleyebilir insanlar. Harmoni altında ezilmenizi, Say’ın piyanoyu bir uzvuymuşçasına kullanışından, onu mimiklerinde yaşayışından ve yaşatışından, ortaya yalnızca yeteneğini değil ruhunu ve tutkusunu en ufak bir çekinceden yoksun şekilde koyuşundan etkilenmiş olmanızı; onu canlı dinleyebilmiş olmaktan çok onur duyduğunuzu duymayı daha makul görebilirler. Tüm bunları gözlemlemekten büyük bir heyecan ve onur duysam da, daha mühim bir nokta var benim için. Fazıl Say’ın notaların ve harmoninin evrensel dilini kullanarak bizi uyarmaya ve uyandırmaya çalıştığı, onun sonuçlarını hissetmemizi, üzerine düşünmemizi sağladığı bir konu: Su ve onunla can bulan doğamız. Müziğin bana anlattığı peri masalı bittiğinde, kulağımın gördüğü ve gözümün de görmeye başladığı bazı insanı üşüten gerçekleri sindirmeye çalışırken buldum kendimi. Suya, hayvanlara ve iklime verdiğimiz (bazılarımızın inkâr dahi ettiği) zararın kendi kuyumuzu kazmak olduğunu bu kez ürperen tüylerimde, zihnimin merkezinde hissettim. “Su” adlı eserin ikinci kısmında ortaya çıkan bu karamsarlık müziğin değil, yeşilsiz kalma ihtimalinin karamsarlığıydı aslında. Değişen iklimin getireceği kuraklığın ve fırtınaların, yok olacak güzelliklerin karamsarlığıydı. Ve acı olan mesele şuydu ki, bu konuda gönlüm rahat demek tamamen olanaksızdı benim için. Biliyordum ki suçlu listesinde olanlardan biriydim ben de. Bilinçsiz, vurdumduymaz hareket edenler sürüsünün bir koyunu… Önceki aptallıklara, israf edilen suya, göz yumulan çevre kirliliğine yanmaksa bir çözüm değildi ne yazık ki. Peki, bir treni kaçırdık diye gideceğimiz yerden vaz mı geçmeliyiz, olan oldu deyip zehirli elmadan alınan ısırıklarla uykumuza devam mı etmeliyiz? Tabii ki de hayır. Çözümler aramalı, bilgiyi yaymalıyız. En güçlü ve yeni güçlere gebe eylemse bilinçlenmek ve bilinçlendirmek; daha çok okumak, daha çok araştırmak. Hatta daha çok dinleyip, dinletmek… Çünkü kendim de gördüm ki “sanat, sanat için midir yoksa halk için midir” tartışması biraz da yersizmiş. Çünkü sanat her ikisi içinmiş ve aslında her ikisiymiş, hem bir amaç hem de bir araç. Ağaç kesmenin, israfın, tek kullanımlık plastiklerin kötü olduğunu verilerle okumanın caydırıcılığı; bunları takip edecek sonuçları müzik vasıtasıyla görmek, duymak ve hissetmekten, o karamsarlığın içinde bulunmaktan çok daha az bir etkiye sahipmiş. Müzik insanı sabah alarmıyla ayağa kaldırıp uyandırabildiği gibi, onu başka derin uykulardan da uyandırabiliyor ve düşündürebiliyormuş. Görmeye kör olduğumuz gerçeklere uyanmak, Atlas olup üzerimize düşen sorumlulukları benimsemek, uyanış yaşamak; bu yükü taşımak ne kadar zor olursa olsun, uyuyan güzel olmaktan çok daha ferahlatıcı ve teselli ediciymiş aslında. Suyun ve bir eseri olan doğanın değerini, onları tamamen kaybetmeden de anlamamızı sağlar güçteymiş müzik. İşte bu yüzden saygı duyulası bir şeydir sanat, bu yüzden hayran olunası ve teşekkürün borç bilineceği bir bestedir “Su”. Mehmet Can Gökçimen Hayata Kelepçelenmek Hiç düşündünüz mü sizi bu hayata bağlayan, yaşamınızı bir düzenden çok arzu ve tutkuya sokan neler vardır diye? Benim görüşüm işte burada başlıyor. Dillere pelesenk olmuş yaşamı sorgulama yolunda verilen tonlarca cevap o kadar anlamsız ki… Böyle soruları her insan sormuş ve soracaktır elbet ancak cevabı bu kadar tekdüzeleştirmek niye asla anlayamamışımdır. Bana kalırsa yaşama tutkusunu birey önce kendi kendisine çok basit bir soru sorarak anlamalıdır: kafamı yastığa koyduğumda yarın uyanamama korkusu ile karşı karşıya mıyım? Bu soruya ilk ben cevap vermek isterim ve cevabım kesinlikle evet. Bu hayata beni sımsıkı bağlayan sevdiklerim, yapmak istediklerim ve hala tatmayı arzuladığım onca güzel şey hala beni beklerken ben nasıl korkuya düşmeyeyim ki. Belki de bazılarınız şimdiye kadar bu şekilde hiç düşünmedi ve bu noktada kendini sorguladığınız zaman cevapsız kaldınız. Bu asla sizin yaşama isteğine sahip olmadığınız anlamına gelmiyor elbette. Kimisi için bu farkındalık bir takım yaşanmışlıklar sayesinde oluşurken kimisi için zaten var olan deneyimler ile mevcuttur kısacası birey kendini var etme arayışını tamamlamıştır. Bu ayrımda ilk grubun atıldığı yolculuk, günümüz toplumlarını özetleyen bir role sahip. Eski zamanların telaşı şimdikiyle muazzam derecede farklı, ne hayata bakış açımız ne de hayattan beklentilerimiz uyuşuyor geçmişle. Bu farklılığın birincil etmenlerinden biri de teknoloji olsa gerek. Teknolojinin insanları yabancılaştıran, yalnızlığa iten bir etkisi olduğunu söylememe gerek yok diye düşünüyorum. Özellikle şu günlerde durum bir hayli çığırından çıktı. Bir aile dostumuzun çocuğu ağlamasına engel olunması amacıyla eline doğduğu günden beri tablet gibi elektronik cihazlar verildiği için şuan büyük bir sıkıntı ile yüz yüze gelmiş. Aile içi ve aile dışı kanlı canlı iletişimden uzak kaldığı için konuşmayı bir türlü öğrenememiş hatta bu elektronik cihazlara bağımlı bırakılmasının onda zeka geriliğine yol açmış olabileceğinden şüpheleniyormuş. Birinci elden gözlemlediğim gibi bu tip duygu ve düşünce paylaşımından mahrum kalan bireyler kendilerini var etme arayışında oyuna bir sıfır geride başlamak zorunda kalıyor. Yeri geldi bu yalnızlık içerisinde hayata tutunacak bir dal bulamadı ve kendi hayatına son verdi ya da kendini arafta bulmuşçasına bir psikolojik çöküntüde bıraktı. Oysaki geçmişte durum böyle miydi? Yolda tanımadığı birine günaydın diyerek mutlu olan kendini ruhsal açıdan yükselmiş hisseden bir toplum mevcuttu. Her güne güler yüzle başlayan insanların sayısı şimdikinden kat ve kat daha fazlaydı. Özetle insanlar daha naif ve daha az kirletilmişti. Bulunduğumuz çağın suçunu bahane edip yenilgiyi kabullenmek mi tek yol peki? Asla hayır. Size benim hayatımda dönüm noktalarımdan biri diyeceğim bir anım ile bu durumu daha iyi özetleyeyim. Lise yıllarımda okulum ilkokuldan lise son sınıfa kadar bütün öğrencileri her serviste her yaştan öğrenci olacak şekilde dağıtmıştı yani benim dahil bütün servislerde farklı farklı sınıflardan öğrenci mevcuttu. Sene ortalarında servisimize gelen doğuştan dizlerinden engelli bir arkadaşımız oldu. Okulun servis alanı ana kapı girişine kadar az sayılmayacak uzaklıkta bulunmasından ötürü arkadaşımı tek başına zorlayacak derecedendi özellikle yaşını da göz önünde bulundursak. Her gün sınıfına kadar o gün ben olmazsam başka bir arkadaşımın yardımı ile eşlik ettik. Bizim sabah gözümüzü açmaya gücümüzün olmadığı saatlerde bize koskocaman gülümseyişi ve inci gibi gözler ile bakışı uykuyu bırakın bütün stres, telaş ve kötü düşünceleri yok ediyordu. Ondaki bu arzu ve istek benim kendi hayatımda sorgulamadığım pek çok şeyi tekrar düşünmeye itmişti. Normalde basit bahaneler ile okula gitmemeye alışan ben, artık Aslı’ya eşlik etmek için dört gözle ertesi günü bekler olmuştum. Evet, benim için bu durum o zamanlar bir arzuyla körüklenen amaç olmuştu. Her gün Aslı’ya destek olmak benim için paha biçilemez bir mutluluktu. Benim için büyük bir lütuf olarak düşünüyorum lise çağlarımın o yıllarını çünkü böyle bir yaşanmışlık bana hayat hakkında büyük farkındalıklar yaratmış oldu. Konuşmamın en başındaki soruya belki tekrar dönmüş olacağım ancak anlattıklarım herhalde genel bir hat yaratmış olsa gerek. İnsan kendi hayatını paha biçilemez kılabilme konusunda sınırsız imkana sahip. Bazen o aradığımız, kovalayıp durduğumuz şeyleri şöyle dikkatlice çevremize baktığımız zaman kolayca yakalayabileceğimizi anlamalıyız. Gerçek bir hayat öyküsünden esinlenerek çekilen 127 Saat adlı sinema filmi de beni bu düşüncelerle kavurup yazmaya iten sebeplerden biri. Canını kurtarmak için neler deneyen Aron Ralston aslında hayatın ne kadar değerli bir hediye olduğunu ortay koymuş. Uzun lafın kısası belki de hepimizin bazen şöyle birkaç saniyeliğine de olsa durup geleceğe umutlanarak hayatı şevkle kucaklaması en güzeli olabilir ne dersiniz? Kaynakça: 127 Ore. Dir. Danny Boyle. Perf. James Franco. Twentieth Century Fox Home Entertainment, 2011. Film. Kemal İnecik 21301923 TURK 101 - 26 Ali Turan Görgü !!Dünya Hapishanesinde Esaret !Franz Kafka’nın yazdığı Dava isimli roman, bir kitabevinde tanıştığımız ve o günden beridir bağlantımızı hiç kopartmadığımız, en sevdiğim dostlarımdan biri tarafından önerilmişti bana. Arkadaşım önerdikten sonra kitabı okuduğumda, okuduğumun bir roman değil karabasan olduğunu düşünmüştüm. Kafka’nın bu romanında, devlet sisteminin ve bürokrasinin ciddi manada yozlaştığını anlatmaya çalıştığını düşünüyordum ve ayrıca bu yazıyı bu konular üzerinde yoğunlaşarak yazmayı planlıyordum. Yazmadan önce bir kere daha okuduğumda ise romanın aslında çok daha derin farklı boyutlarının da olduğunu düşünmeye başladım. Romanı okuduktan sonra zihnimde oluşan duygu ve düşüncelerin bir kısmını bu yazıda sizinle paylaşmak istiyorum. Romanda, mahkemenin yüksek rütbeli memurları sıradan insanlar için tamamen ulaşılmaz bir pozisyondalar ve hiç kimse onların gerçekten olup olmadığını bile bilmemesine rağmen bu memurlar sıradan insanların ve onların kaderleri üzerinde olağan dışı bir etkiye sahipler. Dinler ve dolayısıyla da Tanrı ile insanlar arasındaki ilişki bundan daha güzel nasıl bir örneksemeyle anlatılabilirdi ki? Bir dine inanan bütün bir toplumun, yüce bir otoriteden geldiği söylenen emir ve buyruklara göre hayatını yaşaması bekleniyor, çoğu zaman bu yüce otoritenin varlığını ve varlığının sebebini sorgulayamadan ve sorgulanamaz kabul ederek. “Yapılmamış, unutulmuş itirazlar mı vardı? Şüphesiz vardı böyle itirazlar. Gerçi yerinden oynatılamazdı mantık, ama yaşamak isteyen kimseye de karşı duramazdı. Neredeydi yargıç? Neredeydi yüksek mahkeme? Konuşacaklarım var! El kaldırıyorum işte!”(Sayfa 212). Başkahramanımız çok azımızın yapmaya cesaret edebildiği gibi sorgulamayı seçmişti. Cesaret edebildi diye yazdım çünkü sorgulamak çok daha zordur umursuzca yaşamaktan. Sorguladıkça birçok şeyin anlamsız olduğunu fark edersiniz, aslında sizden önce koyulmuş olan düzen ve kuralların hepsi temelde anlamsızdır. Bu sebeple sorgulamak, bir mutsuz olma sebebidir başlı başına. Ama şüphesiz gerçekleri öğrenmenin de tek yoludur. Her birimiz bir davanın içerisindeyiz ve davalı konumundayız, hem de hiç işlemediğimiz bir suç sebebiyle. Bir suç işlemişçesine hayat denilen ve kimimiz için bir kabustan ibaret olan şeyle sürekli savaşıyoruz. İnsan ruhu ve bedeni dünya kabusunda esarette tutuluyor, bunun sebebini tek bilen ise iddianameyi hazırlayan yüksek yargı memuru yani Tanrı. Tamamen belirsiz ve bu yüzden anlamsız bir sebeple var olduğumuzu hissediyorum ve bazen sırf bu anlamsızlık sebebiyle var olmak dahi istemiyorum. Bazen de yok olmaktansa, bir kabusla savaşmak çok daha tercih edilesi gözüküyor gözüme. Belki şu anda Kafka’nın kitaplarından çıkma gri bir dünyada yaşıyoruz ama yokluk tamamen simsiyah değil mi? Varlığımızın sebebinin belirsizliği beni ölüm hakkında da düşünmeye itiyor. Daha neden var olduğumuzu bile bilmeden, varlığımızın son bulmasından yani ölmekten neden bu kadar korkarız ki? Hayatımızın sonunda ne olacağı, yani ne zaman ve nasıl öleceğimiz bütünüyle önemsiz, çünkü ölüm, suç olanın ne olduğunu bilmediğimiz bir davanın nihai hükmü, anlamsız varoluşumuzun bitiş noktası. Hayatla daha fazla boğuşmaktan artık kurtulduğumuzdan belki bizim için bir ödüldür ölmek. Belki de gri dünyamızın elimizden alınıp siyaha mahkum edildiğimiz bir çeşit ceza. Mahkemede kendimizi ne kadar savunma hakkımızın olduğu ve bu savunmayla ne kadar başarılı olabileceğimiz ise başka bir tartışmanın konusu. Aynı başkahramanımız gibi mahkemeyi başta ciddiye almıyor ve makul bir savunmayla suçsuzluğumuzu kanıtlayabileceğimizi zannediyoruz. Ama daha sonra hiçbir şeyi değiştiremeyeceğimizi fark ediyor, mahkemeye ve mahkemenin kararlarına boyun eğmekten başka yapabileceğimiz herhangi bir şeyin olmadığını anlıyoruz. Sanki bir sürü dişli çarkları olan koskoca bir makinede yaşıyoruz ve bu koskoca makinanın sadece küçük ve önemsiz birer çarkını temsil ediyoruz; zaman zaman diğer çarkların arasında eziliyor, acı çekiyoruz. Günümüzde birçok kitaba “ölümsüz” yakıştırması yapılıyor, ama gerek çok boyutluluğu sebebiyle farklı yorumlamalara açık olması, gerekse Franz Kafka’nın o kendine has müthiş üslubu sebebiyle bu yakıştırmayı en çok hakeden kitaplardan bir tanesidir bence Dava. İnsanın duygu ve düşünce dünyasına bu denli katkısı bulunabilecek bir kitap çok kolay bulunamıyor malesef. Okuyun, okutun.Serkan DOĞAN GERÇEK ŞARKILAR Ben neden yüzlerini bile görmediğim, muhtemelen benimle aynı coğrafyayı hiç paylaşmamış olan ve muhtemelen konuştuğum dili hiç duymamış usta şairlerin şiirlerini okur ya da usta bestecilerin piyano sonatlarını neden dinlerim? Bu sorunu elbette tek bir cevabı benim için. Çünkü onlarda kendi benliğimi bulurum, onlar benim duygularımı ve düşüncelerimi benden daha iyi ifade ederler. Bir yandan kendimi şairlerle özdeşleştirirken, diğer yanda piyano içinde bulunduğum hali notalarla resmeder. Serenad Bağcan’ın eşi benzeri bulunmaz yorumuyla Fâzıl Say’ın piyano notalarını güzelce serpiştirdiği şarkılar konserini benim için özel kılan yegâne sebep budur. Çok yalnız bir insan olduğumdan arada sırada düşlere dalmayı çok severim. Bu düşlerde kendime yeni bir dünya kurarım. Her şeyi söylemenin mümkün olduğu, kimsenin düşüncelerinden dolayı yargılanmadığı bir dünya kurarım. Canım sıkıldığında da düş dünyamda bir göl kenarında oturur ve etrafımdakilerin bana söylediklerini düşündüğümde hepsinin ne kadar boş laf ettiğini çok geç olmadan anladım. Anladım, anlamasına ama anlatmayı beceremiyorum. Onlar hala hiç değişmeyen küflenmiş beylik ümit bağlamaktan vazgeçmiyorlar. İşte tam burada Metin Altıok’un düşerim şiiri devreye giriyor ve diyor ki ‘’ Sizse hep konuşursunuz /Sığınıp kof sözlere /Kaçarak kendinizden /Uğuldayan hüznünüzle.’’ Ah aşk ah! Ne kadınlar sevdim de, haberleri bile olmadı. Sevdiğim kadınları düş dünyama götürür ve orada beraber sonsuza kadar yaşardım. Her mevsimi farklı yaşardık. Her mevsim başka yerde buluşur ama hep bir çam ağacının gölgesinde otururduk ve ben henüz yazılmamış en güzel şiirleri okurdum onlara. Sanki bir daha hiç görüşemeyecekmiş gibi sevişirdik. Sevdiğim kadınlar bunu hiç fark etmediler, hâlbuki isteseler cenneti verebilirdim onlara. Bu kadar kör olmalarının tek sebebi var, zaten hiç var olmadılar. Gerçek dünyaya dönersek eğer benimle aynı düşleri kuran bir sevgilim var şimdi. Hayali sevgilere, karşılıksız aşklara prim vermiyorum artık. İkimiz de Metin Altıok’un aynı şiirini severdik ‘’bir yarım umuttur elimizde kalan /göğüslemek için karanlık yarınları’’ bize acı ve kederden başka bir şey vermeyen bu dünyada birbirimizin aşkımıza sığındık. Bu dünyada 20 yaşımı dolduralı 7 gün oluyor.7300 gün eder, bir yılı 365 gün kabul edersek eğer. Nerden gelip nereye gidiyorum? -Hiçbir fikrim yok. Var mıyım, yoksa yok muyum? -Bilmem. Ne işin var dünyada? -Onu git beni bu cehenneme sokana sor ben nereden bileyim. En iyisi kendi aklıma danışayım. Her bilginin temelinde o olduğuna göre bana ışık tutacak yegâne araç bu. Nedir bu yaşamak dedikleri aklım? –birkaç görüntüden oluşan hayal dünyasından başka bir şey değil. Yani yaşadığım dünya hayal dünyası öylemi. Ne zaman özgür olacağım? – özgürlüğe ancak öldüğün zaman ulaşabilirsin. Peki, var olmak ne demektir aklım?-sen ne kadar düşünebiliyorsan dünya o kadar vardır, eğer sen yoksan oda yoktur. Memleketim, memleketim, memleketim. Nâzım Hikmet’in memleketine olan hasretini bu şiirde kolaylıkla görebilirsiniz. Bendeki tezahürü ise çok farklıdır bu şiirin. Ben, kendi düş dünyama hasretim. Düşünce özgürlüğünde bir sınır olmadığı, hatta herkes düşüncesini özgürce söyleyebildiğinden ‘düşünce özgürlüğü’ kavramının hiç duyulmadığı bir yer, benim hasretini çektiğim memleketim. Nâzım Hikmet, bu memleketin kasketini giymiştir yaşadığı süreç içerisinde elbette ama ben bir bardak su bile içemedim özlemini yüreğimin en ücra köşesinde bile duyduğum özgür memleketimin. Nazım Hikmet en azından kendi gözleriyle seyredebilme imkânını buldu memleketinin, ben ise ancak düşlerimde görebiliyorum ve uyandığım zaman dünya, acısı ve kederiyle olduğu yerde dönmeye devam ediyor. Kim bilir belki de sonsuz uykuma daldığım zaman memleketime kavuşabileceğim. Sevgi Bayram TURK102-2 22.11.2016 VE KAYIT! Düşündüğüm an yazmadığım her şey saniyeler içerisinde kayboluyor, hızlı olmalıyım. Kendimi anlatmak gibi bir kaygım yok, sadece bilinç akışımla tanışmanızı istiyorum. Kuşburnu suyundan bir yudum aldım, başlıyorum. “Adını mıh gibi aklımda tutuyorum” Defalarca oynadığım senaryoda farklı bir rol alıyorum bugün. Önceki gösterimlerde acısını anlayabildiğimi, yakarışını duyabildiğimi düşündüğüm karakteri canlandırıyorum. Dürüstçe söyleyebilirim ki, küçümsemişim. Bir role yaptığım en büyük saygısızlık şehrime bir tsunami olarak indi. Yerle bir oldum, doğal afetlere verilen kadın isimlerine inat bir de isim verdim ona: Düdük. Şimdilerde adını mıh gibi aklımda tutuyorum, herkese pasif agresif bir tavır takınarak “Düdük!” diye sesleniyorum. Neyse ki iyi dostlar biriktirmişim, henüz dayak yemedim. “Sevmek kimi zaman rezilce korkuludur İnsan bir akşamüstü ansızın yorulur” Çaresizmişçesine çırpınıyorum. Çaresiz olduğuma, yapabileceğim en iyi şeyin hiçbir şey yapmamak olduğuna inanırmış gibi yaşıyorum. Kendini kandırabilmek zekâ göstergesi mi yoksa aptallık belgesi mi emin olamıyorum. Klişelere boyun eğmeye başlıyorum: “Kendimi asla ifade edemiyorum!”. Ne kadar korkulabilirse o kadar korkuyorum. Bu yeni duyguları kaybetmekten veya asla onlardan kurtulamayacak olmaktan korkuyorum. Henüz hiç dokunamadığım birinin benimkilere kenetlenmiş ellerini yavaşça açmasından veya bir gün beni hiç bırakmayacağını söylemesinden korkuyorum. Daha önce hiç korkmadım diyemem, ödlek bir tavuğum ben. Ancak bu yarın dişçiye rutin kontrole gideceğim için korkmama benzemiyor, hatta 15 Temmuz gecesi ölmekten korkmaktan neredeyse ölüşüme de benzemiyor. Böyle bir korkuyu ilk defa yaşıyorum ve tahmin edin hadi, bundan da korkuyorum. Bu akşam yorgun düştüm, teslim oluyorum. “Sana kullanılmamış bir gök getirsem” Hah, bir de uğruna ölmek gerek şimdi. Kimse kusura bakmasın ama canım kıymetlidir. Zaten anladığım kadarıyla burada sonsuz vaatler vermek asıl nokta, hani derler ya “Kapağı attıktan sonra gerisi gelir.”. Gerçi ben ne bilirim, yeni düştüm bu batağa. Şimdi biraz benim neler sunabileceğimi düşünürsek… Bilmiyorum neyim var anlamlı ya da değerli, kıyaslayamıyorum içimdeki tutuşmaya yüz tutmuş odun cızırtılarıyla. Sanki çok varlıklı bir ailenin kızı evleniyor, düğüne davet edildim ve çeyrek altına yetiyor bütçem ancak. Çeyrek altın takabilirim milyon dolarlık bir gelinliğe ama değeri var mı gerçekten? Ne sunabilirim gerçekten bilmiyorum, ama her şeyin en güzelini verebilmeyi, vazgeçebileceğim daha değerli şeylerimin olmasını dilerdim. Kullanılmamış bir gök ve bir uçurtma mesela. “Hayır başka türlü olmayacak Ben sana mecburum bilemezsin.” Aynı gerçeklik bir kalbi kaç kere yaralar? Sanki içimde bir şeyler iyi gitmiyor, serotonin ve dopamin bir araya gelmiş faça atıyor kalbime. Kaç çizik var, kaydını tutamadım. Birden çoksa darbe sayısı, gittikçe derinleşir mi yaralar yoksa alışır da hissetmez mi insan? Şimdilik ikisine de benzemiyor bizim mahallede durumlar. Daha çok acımıyor, ama hiç azalacakmış gibi de değil. Hatta inanır mısınız, garip bir haz alıyorum sanırım. Ah! Bazı şeyleri yazarken yüzümün aldığı şekilleri gerçekten görmeniz gerekiyor. Peki, neden izin verir ki insan dışarıdan bir şeyin gelip acı mekanizmasını harekete geçirmesine? Sanırım kimse izin almıyor bunun için. Meydan okuma gibi bir şey: “Hadi, dene kontrol edebilmeyi. Âşık değilim de ve olma, hadi. Hadi?”. Adil değil, biraz da çirkin ama hadi itiraz et istersen. Mecbur. “Ben sana mecburum, sen yoksun.” Meğer Attilâ İlhan’ı anlamak onlarca şiir eleştirisi yapmış olmak demek değilmiş. Şimdi son bir soru kaldı aklımda hakkında bilmişlik taslayamacağım: Bundan sonra ne olacak? Umarım kahramanlarımız uzun soluklu bir romanın mutlu sonuna doğru ilerliyordur, ben mutlu rolleri iyi oynarım. KAYNAKÇA İlhan, Attilâ. Ben Sana Mecburum. İş Bankası Kültür Yayınları, 2009. SUSMA, SAVAŞ!/ Beyza BOZDAĞ Eşit olmak birisi için ne ifade etmelidir? Her canlının eşit haklara sahip olduğunu savunup başkalarına yukardan bakmak gerçekten mantıklı mıdır? Hangi akıl yoksununun fikridir bir ırkın, bir cinsiyetin ya da bir dinin öbüründen üstün olabileceği düşüncesi? Belki bir iki insanın inanması normaldir böyle bir düşünceye ama yüzyıllarca bir değil milyonlarca insan takip etmiştir bu fikri, eziyet etmişlerdir başkalarına sırf kendilerini üstün sandıkları için. Böyle bir fikre insan nasıl inanabilir ve yıllarca bunun yüzünden başkaları acı çekip, hayatlarını nasıl kaybedebilir hâlâ anlayabilmiş değilim. Bütün insanların sadece iki basit hücrenin birleşip çoğalmasıyla oluştuğu ve aslında herkesin bu hücre yığınından ne eksik ne de fazla olduğu gerçeğini artık hepimizin kabullenmesi gerekir. Bütün yapıtaşlarımız aynıdır aslında. Sadece DNA’mızdaki binde birlik kısımdır farklı kombinasyonları yaratan. Peki, aslında bu kadar birbirine yakın olan insanoğlu cinsiyetler arasında bile ayrımcılık yapmayı nasıl başarmıştır? Özgürlük ve eşitlik gibi kelimelerin varoluştan beri lügatte bulunduğu bu dünyada kadınlara yıllarca ikinci cinsiyet gözüyle nasıl bakılabilmiştir? Peki, bütün bu soruları bir kenara bırakalım asıl merak ettiğim bazı kadınların bunu kabullenip nasıl yaşayabildiğidir? Evet, tarihte gerçekten bu durumu kabullenip pes eden kadınlar olmuş, kendileri için savaşanlara bile yan gözle bakmışlardır. Ama şu bir gerçektir ki bizim için savaşanlardır bu gün bile hâlâ gururla hatırladıklarımız. Uzun zamandır izlediğim en iyi filmlerden biri olan ‘Diren!’ de bu gururla hatırladığımız bir avuç kadının hikâyesini konu alıyordu. Bir avuç diye bahsediyorum ama bir avuç olmalarına rağmen dünyanın dengesini değiştirecek şeyler başarmıştı bu insanlar. Kimisinin canına mal olmuştu başardıkları, kimisi aylarca hapiste sürünmüştü, kimisinin çocuğunu almışlardı elinden ama son zerresine kadar değmişti çektikleri acıların. Filmi izlerken bu noktaya aslında ne kadar çaba sarf edip, kayıplar vererek geldiğimizi anlamış ve bu çabaların boşa gitmesini engellememiz gerektiği sonucuna varmıştım. Evet; dünyada hâlâ acı çeken, tecavüze uğrayan, hakaret edilen kadınlar vardı. Onlara susmaları gerektiği, haksız oldukları, güçlerinin kendilerini savunmaya yetmeyeceği söyleniyordu. Ama hepsinin bu sözlere kulaklarını kapatıp direnmeleri lazımdı. Direnmeleri gerekliydi ne pahasına olursa olsun Maud gibi, Edith gibi, Violet gibi, Emmeline gibi. Bu noktaya böyle gelinmişti ve böyle de korunması gerekliydi. Susmak hiçbir zaman bir çözüm değildi, olamazdı da. Kadın olmak hiçbir zaman zayıf olmak, güçsüz kalmak, susup oturmak anlamına gelmemişti ve gelmeyecekti de. Hiçbirimizin susup oturmaya hakkı yoktu; geçmişte bizim için savaşanların savaşını bitirmeli hâlâ bu yüzyılda bile kadına şiddet uygulayıp, hor gören düşüncelerin yok olmasını sağlamalıydık. Bunu başarabilmek için de önce kadın olmanın kendimiz için ne anlam ifade ettiğini bulmalıydık. Kadın olmak benim gözümde kalkıp konuşmaktı, kadın olmak herkesle eşit haklara sahip olmaktı, kadın olmak anne olmaktı, kadın olmak doktor, bilim insanı, başbakan, öğretmen, sporcu olmaktı. Kadın olmak özgür olabilmekti her konuda. Kendimiz inandığımızda özgür olduğumuza, karşımızda kim olursa olsun onu inandırmak da buna çocuk oyuncağı olacaktı. Evet, hâlâ bazı insanlar olacaktı susmamız gerektiğini söyleyen, bazıları olacaktı yolumuza çıkan ama her ne pahasına olursa olsun direnmemiz gerektiğini unutmamalıydık. Hepimiz aynı maddelerden yapılmıştık ne birinden eksik ne birisinden fazla. Aynı havayı soluyor, aynı gökyüzüne bakıyor, aynı dünyada yaşıyorduk. Aynı haklara da sahiptik. Hiçbir zaman teslim olmayacaktık, hiçbir zaman da savaşmaktan vazgeçmeyecektik. Ve dünyadaki herkes kadın olmanın özgür olmak anlamına geldiğini anlayana dek bu savaş da devam edecekti. AZRAİL VE KRAL “Günlerden bir gün, kral dillere destan bir davet verir. Herkes oradadır. İhtişam yeri göğü kaplamıştır. Prens, konuklar arasında Azrail’i görür. Prensi izlemektedir Azrail. Bunu gören prens panikle babasına gider. Kral, apar topar prensi Tahran’a gönderir ve saraydan çıkmamasını öğütler. Ertesi gece, konuklar arasında yine Azrail vardır. Kral sinirlenir, yanına gider ve “Benim oğlum daha çok genç, neden buradasın?” der. Azrail cevaplar: “Biliyorum, çok genç bu yüzden onu burada görünce çok rahatlamıştım ; çünkü bana onun canını İran’da bir sarayda almam söylendi.” Ve sarayı terk eder.” Cem’in dudaklarından dökülen bu efsane, çok etkileyiciydi. İçinde birçok efsaneye değinilmesine rağmen( Şehname, Oidipus gibi) en kendime yakın hisettiğim buydu. Çünkü her yaşamda var bu hikaye, çok bizden. Çünkü bütün insanlar öldürürler sevdiklerini, daha iyisi olduğuna inandıkları seçenekler uğrunda. Cem, Mahmut Usta’yı babası gibi sevdi ve ona ihanet etti. Onu kuyuda bıraktı ve kaçtı. Oidipus, oğlu tarafından öldürüldü. Şehname’de oğul babası tarafından öldürüldü. Fatih için bile vardır baba-oğul ihaneti söylentileri. Bu kitapta ise ince bir detay var: Babasıyla aynı kadına aşık olan ve ondan bir çocuk sahibi olan Cem, sonunda çocuğu tarafından öldürüldü. Peki sonucunda kim kimi öldürmüş oldu? Babası mı öldürdü Cem’i, oğlu mu? Tesadüflerin, gizemlerin, sırların ve mistisizmin hikayeyi ve karakterleri sarmalayıp, etrafında döndükleri bu kitapta okumaya değer çok şey buldum. “Sevdiğin şeyi bul ve seni öldürmesine izin ver.” Zamanı birlikte devirdiğimizden, hepimiz sevdiklerimizi öldürüyor ve şahitlik ediyoruz her gün eksilerek. Kimimiz sevdiklerimizin hayallerini, umutlarını öldürürken bazılarımız özgürlüklerini öldürüyoruz. Birini severken zamandan çok daha fazlasını veriyoruz onlara. Fikir duygu ve ömrümüzü veriyoruz her elementiyle her yapıtaşı her saniyesi her zerresiyle. Hayat bana göre bir heyelan gibi; dağları evcilleştirmeye çalışıyoruz biz, çiçekleri kopararak baharın gelişini önlemeye çalışıyoruz. Fakat olacakların önüne zaten geçemiyoruz. Hayata başladığımızda uçurumdan atlarız, geri sayım vardır fakat geri dönüş yoktur. Churcill der ki, “Cehenneme doğru gidiyorsanız, gitmeye devam edin.” Kaçınılmaz, kaçınılmazdır. Hayat ve olacaklar kaçınılmazdır. Bütün bunlar kulağa kaderci gelse de, tecrübeyle sabittir. Kitapta da afallamış, baba özlemiyle büyümüş, baba modeli olarak gördüğü insanı ölümüne terketmiş bir çocuk görüyoruz. Kafasında ise bir hikaye…Yıllarca babaya ihanet ile kitapları okuyan ve onlarda kendini bulan Cem’in oğlu tarafından öldürülüşüne kadar kitabı soluksuz okudum. Kurgu tesadüf olamayacak kadar tesadüfken, düşündürüyor. Oğlunun Cem’i öldürmesi, Cem’in mi, babasının mı, oğlu Enver’in mi suçu; yoksa hepsinin mi? En güzel yanı hiç bilemeyecek olmak. Bildiğim tek şey, hayattaki birçok gerçeğin kaçınılmaz olduğu. Sıraları, zorlukları değişiyor fakat her şeyi tadıyoruz. Olacakları değiştirebileceğimize inanmıyorum geniş açıda. Dar açıda, elbette. Seçim hakkı dediğimiz şey vardığımız yeri değil, kullandığımız yolu değiştirir. Hepimiz sonun biliriz, aşikar ve barizdir fakat hepimizin yolları farklıdır. Kimimizinki daha çetin şartlarla donatılmışken kimimizinki daha rahattır. Bu da bizim olayları kaldırabilme gücümüzle sabittir. Antalya’daki 30 santigrat ile Ankara’dakinin aynı olmayışı gibi. Yani nem faktörü gibi. Kitapta da görüyoruz ki Cem en çok neyden korkuyorsa onunla sınanıyor. Ne kadar kaçarsa, o kadar peşinden geliyor kafasındaki hayaletler. Kitaptaki ironiler kimi zaman benzerlikten kimi zaman zıtlıktan beslenmiş. Fakat bence tesadüflere pamuk ipliğiyle bağlı olan kurguyu güçlendirmiş. Charlie Chaplin der ki “Hayat, dar açıda trajedi, geniş açıda komedidir. Bazı şeyler yaşarken çetrefilli ve zordur ama geniş açıda hepsi çok gülüç ve kısadır. Dilek ve çabalar hep istediğimiz yöne akmaz. Bir yöne akar yalnızca: olması gerekene. Zaman bir su tünelidir; üstünden kimler geçmiştir, ne kayıklar yüzmüş; ne devasa gemiler batmıştır. Dolayısıyla genellemek ve çok umursamak yanlıştır. O anı yaşamalıyız. Yapmamız gerekeni yapmalı; düşmeye, eksilmeye devam etmeliyiz, ta ki yıldızlara kadar… Emin Bahadır Türker 21601697 Yardım mı hata mı? Ülkemize yıllardır ülkelerinde yaşadıkları çeşitli sebeplerden dolayı gelen ve bize sığınma talebinde bulunan insanlar var ve bu insanların sayısı giderek artmakta. Küreselleşmenin ve ülkelerin aralarındaki etkileşim ve iletişim imkânlarının da artmasıyla milyonlarca insanın farklı ülkelerde göçmen olarak yaşamasının en büyük sebeplerinden. Fakat bu konu, son birkaç yıldır ülkemizde daha çok tartışılmaya ve üzerinde konuşulmaya başladı. Bunun nedeni ise ülkemize gelip bir süredir bizimle beraber hayatlarını sürdüren çoğunluğu Suriyeli aileler. Suriye’de 2011’in ortalarında zararsız bir amaçla başlayan sivil halk ayaklanması bir süre sonrasında iç savaşa döndü. Silahların, bombaların ve hatta kimyasal silahların kullanılmaya başlandığı bu kargaşa ortamı hâliyle Suriyelileri güvenli bölgeler aramaya itti ve kendi ülkelerinde iç göçler yaşanmasına sebep oldu. Çeşitli ülkeler ve kuruluşların yaptığı yardımların yetmemesi ve ülkede ölen sayısının giderek artması, sivil halka ülkelerini terk etmekten başka çare bırakmadı. Savaştan kaçan zulme uğramış Suriye halkını ülkemize aldık ve yardım ediyoruz, iyi güzel, peki bu konu neden bu kadar tartışmaya yol açtı? Bana kalırsa savaşın bu kadar uzun süreceğini ne Türkiye Devleti ne de Suriyeliler tahmin edemedi. Geçici olarak ülkemize sığınmaya gelen Suriyelilerin, ülkemizde yıllardır bizimle beraber yaşadığını düşünürsek tartışmaların nereden başladığını görmüş oluruz. Ülkemizde yaşamaya başlayan bu insanlar artık ülkemiz için de bizim için de büyük bir yük olmaya başladı, hem maddi hem manevi olarak. Eleştirilerin çoğunluğu maddi sebeplerden dolayı oluyor. Bu insanlar için ülkemizin sınırlarında kamplar kuruldu ve Türk hükümeti bu kamplara fazlasıyla para harcamasına rağmen genel olarak bu kamplar uzun süre yaşamak için pek elverişli yerler değiller. Buna daha fazla para harcanması da bir çözüm getirmeyecek ve insanlar oralarda daha fazla yaşamak istemeyecek. Olan da bu zaten, ülkemizde yaklaşık 3 milyon Suriyeli varken bu sayının yalnızca 10’da biri kamplarda kalıyor ve garip bir şekilde, içinde 6-7 kişi kaldıkları konteynerlere rağmen kamplardaki doğum oranları çok yüksek. Peki, bu insanların gerisi nerede? Geriye kalan 2,5 milyon insan ülkenin her bir yanına dağılmış durumda. Bu insanların neler yaptığı ve hayatını ne ile devam ettirdiği ise muamma. Birçoğu kaçak ve sigortasız olarak düşük ücretlerle çalıştırılmakta ve bu da ülkemizdeki, oranı zaten yüksek olan işsizliği arttırmakta. Yazımın başından beri ülkemizdeki Suriye halkına ne mülteci, ne sığınmacı, ne de göçmen diye hitap ettim. Çünkü bunun tamamen farklı bir tartışmaya sebep olduğunu gördüm. Bu insanlara genel olarak ‘’mülteci’’ dense de, hukuken öyle adlandırılmıyorlar çünkü mülteci yerleşmek maksadıyla olmayan ve zorunluluk nedeniyle geçici olarak bir ülkeye sığınan kişilere denir. Belki de tanımındaki ‘’geçici’’ kelimesinden dolayı net bir şekilde adlandırılamıyorlardır. Statülerinin tam olarak belirlenmemiş olması da birçok sorunu beraberinde getiriyor. Kimileri mülteci tanımının çok daha fazla hakka tabi olduğunu düşünüyor ve bu denli eleştirilmemesi gerektiğini düşünüyor, kimileriyse onları mülteci olarak bile görmüyor. Daha fazla hak konusunda ise aylık yapılan yardımları fazla bile bulduğumu söyleyebilirim. Çünkü bu yardımların ve karşılıksız verilen aylık maaşın yarısını kendi vatandaşımız bile alamazken onlara daha fazla Emin Bahadır Türker 21601697 verilmesini doğru bulmuyorum. Üniversitelere girmek için bu kadar emek harcayan bizler için, onların okullara sınavsız yerleştirilip1 bir de zaten verilenin üstüne para yardımı almaları onları bizden ayrıcalıklı hâle getiriyor. Tüm bu tartışmalar bir yana, kafamı en çok kurcalayan sorunlardan biri de onlar burada ayrıcalıklarla yaşarken bizim askerimizin onların topraklarında şehit olması. En azından belli yaş aralığındaki sağlıklı erkeklerin de bizim yanımızda savaşa gitmeleri gerektiğini düşünüyorum. Evet, yardım etmeliyiz, özellikle bu olanlara göz yuman diğer ülkeler gibi davranmayıp elimizden geleni yapmalıyız yoksa sonuçlarına bizim de katlanmamız gerektiğinin bilincindeyim. Fakat gün gelip de savaş bittiğinde bu insanlar ne yapacak, ülkemiz nasıl bir politika izleyecek bunu da merak ediyorum ama bu kadar zamandır ülkemize kontrolsüz bir şekilde dağılmış ve bir düzen oturtmuş olan Suriyelilerin pek geri dönmek isteyeceğini sanmıyorum. Bu yüzden, bütün bu yaşananların yardım mı hata mı olduğuna siz karar verin. 1 http://www.hurriyet.com.tr/yokten-suriyeli-ogrenciler-icin-flas-karar-27933009 Aybike Köstekci SODYUM PENTOBARBİTAL* Sıradan bir güne başlıyorsunuz. Diğer günlerden farklı bir şey yapmıyorsunuz; giyiniyorsunuz ve kahvaltıya oturup sofradakilerle sohbet ediyorsunuz. Saatte bakınca çıkmanız gerektiğini fark edip yola koyuluyorsunuz. Yürüyorsunuz, aklınız akşam nerede yemek yiyeceğiniz ile meşgul ve karar vermeye çalışıyorsunuz. Kafanızı kaldırdığınızda gördüğünüz son şey kontrolünü kaybetmiş bir aracın size doğru hızla geldiği oluyor. Gözünüzü tekrar açtığınızda hastanedesiniz ve boynunuzdan aşağısını kullanamadığınızı, felç kaldığınızı öğreniyorsunuz. Jojo Moyes’in kaleme aldığı Me Before You adlı roman, Thea Sharrock yönetmenliğinde beyaz perdeye aktarılmıştır. Aktif bir hayat yaşayan William Traynor talihsiz bir kaza geçirdikten sonra boynundan aşağısını kullanamaz hâle gelir ve bu psikolojisini ciddi anlamda etkiler. Ailesi ise hem ona bakması hem de arkadaş olması için Louisa Clarke’ı işe alırlar. Louisa kendi hâlinde olan, çok pozitif bir genç kızdır. Louisa ile William birlikte zaman geçirdikçe birbirlerine âşık olurlar ancak Louisa, William’ın İsviçre’de ötanaziye başvurduğunu uzun bir sürenin ardından öğrenir. Filmde işlenen “aşk” temasını beğenmesem de ötanazi fikrinin ne kadar doğru olup olmadığını sorgulamadan edemedim. Benim için film, ötanazi etrafında şekillendi. Herkesin ölüme doğru durmaksızın yürüdüğü bir dünyada yaşıyoruz. Dünyaya şöyle bir baktığımızda aslında ölümün basit bir kurtuluş olduğunu rahatlıkla görebiliriz; çünkü dünya, insanlar yüzünden pek de
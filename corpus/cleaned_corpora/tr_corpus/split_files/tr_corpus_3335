rolündedir.Mutsuzlardır çünkü şanssızlardır.Başarısızlardır çünkü hocaları onlara kafayı takmıştır.Huzursuzlardır çünkü sevgilileri öküzün tekidir. Sanki tüm çevre ve hayat bilinçli bir şekilde onlara sadece kötü şeyleri sunar. Bence bu insanların bu kafada yaşamaların tek bir sebebi var; seçimlerinin sorumluluğunu almak istemiyorlar. Kendi hayatlarının sorumluluğunu almaktan o kadar korkuyorlar ki bunun bedelini tüm hayatlarıyla ödüyorlar. Yıllardır okuduğum kişisel gelişim kitaplarında değerlilik duygusu, yeterlilik duygusu ve özsaygı kavramlarıyla hep karşılaştım. Değerlilik duygusunun insanların kendini ne kadar değerli hissettiğiyle ilgili olduğunu ,yeterlilik duygusunun ise insanın kendine ne kadar yeterli olduğu hakkında olduğunu biliyorum. Genelde bir insan kendini değerli hissederse ama kendi kendine yetemeyeceğini düşünüyorsa kibirli bir tavır sergiliyor ve bu onu eninde sonunda depresif bir ruh haline sokuyor. Genelde canım yurdum insanında olduğu gibi insan kendini yeterli hissederse ama değerlilik duygusu zayıf ise hayatı boyunca kendi isteklerini göz ardı edip ailesine ya da çevresindeki insanlara hayatını adıyor. Ben beni çok seven ve bana çocuk gibi bakan bir ailede yaşadığım için kendimi hep değerli hissettim; bu yüzden hayatımda sadece bana değer veren insanları tuttum. Ailem bana çocuk gibi baktığı için gelişmemiş yeterlilik duygumdan dolayı da yalnız kalmaktan hep korktum ve kendi kendime mutlu olamayacağımı düşündüm.Fakat yıllar geçtikte gördüm ki yeterlilik duygusu bir insanın sahip olması gereken en önemli özellik ; kendi kendine yetebilmek.Buna gerçekten gönülden inandığım için son yıllarda hep yeterlilik duygumu geliştirmeye çalıştım, kendi işlerimi kendim hallettim ve becerilerimi geliştirmeye çalıştım.En önemlisi ise yaptığım ve hissettiğim her şeyin sorumluluğunu kendimde hissetmeye başladım. Bir durumdan mutsuzsam birilerine ya da hayata suç atmak yerine kendim bu durumu değiştirmek için gerçekten uğraştım ve değiştirdim. Yalnız olduğum vakitleri üzülmeye değil yaratıcı fikirler bulmaya ya da yeni bir şeyler yapmak için bir fırsat olarak görmeye başladım. Jorce Bucay’ın “Kendine Giden Yol” adlı kitabını okumaktan çok zevk aldım; çünkü benimle aynı fikirlere sahip bir yazarın olması gerçekten hoşuma gitti. Mutluluğun formülünün başkalarına değil kendine bağımlı olmaktan geçtiğini insanı çok ikna eden bir dille açıklamış. Kendi mutsuzluklarının ve başarısızlıklarının sorumluluğunu aldıktan sonra gerçek gücü kendinde bulacağımız ve özgürleşeceğimiz düşüncesini daha önce hiç okumadığım perspektiflerle açıklamış ve temellendirmiş.Bir nevi insanların kendi hayatlarının kontrolünü eline alması gerektiğinin çağrısını yapmış.Yazarın da söylediği gibi bu cesurca ve radikal yaşam tarzının ben hepimiz için en doğrusu olduğunu düşünüyorum. Sadece kendine bağımlı yaşam tarzını yaşadığım ve bunun getirilerinin keyfini çıkardığım için insanlarla düşüncelerimi paylaşmak istiyorum. Eğer kader kurbanı olmak istemiyorsak, mutsuz olmak istemiyorsak ve yaşadığımız hayattan gerçekten haz almak istiyorsak hiçbir şeyin kurbanı olmamalıyız. Yaşadığımız ve hissettiğimiz her şeyin günah keçisi kendimiz olmalıyız.Kendimize acımayı bırakıp kendimizin en yakın dostu gibi olmalıyız.Çünkü hiçbir düşman seçimlerimizin kendi hayatımıza yaptığı kötülüklerden daha fazlasını yapamaz. Hiçbir düşman size zorla her gün sigara içirtmez, sağlıksız yiyecekler yedirmez, zorla sizi uyutarak tembelliğe sürüklemez ve hiçbir düşman zorla kötü düşünceleri beyninizde tutup sizi depresyona sürüklemez. Eğer böyle bir düşmanınız olsaydı eminim katil olurdunuz. İçinizdeki düşmandan ve kurban rolünden kurtulmanız dileğiyle... Berkay Çalmaz Bir Tarla ve Geride Kalanlar Mitolojiye ilgi duymaya başladığımdan beri bildiğim İkarus’un hikâyesi hep ilgi çekici gelmiştir. İkarus ve Daedalus bir çift balmumu kanatla gökte süzülürken İkarus Güneş’e daha yakın olmak isteyince Güneş Tanrısı’nın gazabına uğramıştır. Bu hikâye basit bir fazla öz güven sonucu hak ettiğini bulma hikâyesinden fazlasıdır bana göre. Balmumundan yapılma bir kanatla uçmaya cesaret etmiş, tanrıların bol olduğu bir dünyada olabildiğince yukarı çıkmaya çalışmış birinin cezalandırılması haklı bir cevap mıdır? Hangimiz cesaretin hangi sınırda aptallığa dönüştüğüne emin olabiliriz ki? Günümüz dünyası fark etmediğimiz İkaruslarla doludur. Kendi işini kurma amacıyla okulu bırakan, tekrar tekrar deneyip yine de başarısız olan insanlar cesaret bakımından İkarus’tan farksızdır. Bu insanlar başarılı olmuş olsalar gökte olacaklardı. Peki, kendi yaptıkları kanatlarına güvenen bu cesaretli insanlar, İkarus gibi cezalandırılmayı hak ediyorlar mı? Cevap ne olursa olsun toplum olarak tıpkı tablodaki çiftçiler gibi hayatımıza devam ediyoruz. Göğe çıkanları uzaktan seyrediyoruz. Onların ne kadar cesaretli, başarılı olduğuna dair hikâyeleri dinliyoruz. Bu esnada denize düşen İkarus’u görmüyoruz bile. Hâlbuki İkarus havadaki Daedalus’tan çok daha büyük bir cesaret göstermiştir. Tek farkı çoğu insan gibi sınırın nerede olduğunu kavrayamamış olmasıdır. Peki toplumun karadaki çiftçi bireyleri olarak biz, bu hikâyede ana karakterler miyiz yoksa hikayeyi seyredenler miyiz? Tabii, gökteki İkarusları takip ediyoruz ama balmumu kanatları eriyince onları hayatımızdan silip kısa bir süre içinde unutuyoruz. Şahsen böylesi durumlarda içten içe bir kişinin daha karada bizimle yaşayacak olması beni rahatlatıyor. Belki biraz acımasız, biliyorum ama göğümdeki Daedalus niteliğindeki şahısların gözden kaybolması, hayatımın ana karakterinin kendim olduğunu hatırlatıyor. Bu eser, farklı bir pencereden bakınca ise yaşantımızı normal sürdürebilmemiz için mecbur olduğumuz bir durumu hatırlatıyor. Abim, bir hemşire olarak, evimden 5 dakika uzaklıktaki bir hastanede çalışıyor. Her ne kadar diğer insanlara kıyasla basit sebeplerden gittiğim için biraz utansam da tek tük ateşim çıktığında, ağrılarım olduğunda uğrarım. Abimden aldığım hikâyelere göre her gün onlarca insan, hayatı zindana çevirecek sorunlarla gidiyor. Belki de aralarında, yerimde olmak için her şeylerini verecek insanlar var. Onları farklı bir bakış açısıyla, denize düşmüş İkaruslar olarak görüyorum. Gökteki Daedalus yerine karadaki çiftçinin yerinde olmayı yeğleyecek insanlar. Bu durumları görünce insanlardan denizdeki çırpınan İkaruslara bakıp ibret almasını bekliyoruz fakat çoğu zaman durum öyle olmuyor. Şahsen, bu İkarusların tamamıyla farkındayım fakat bu farkındalık beni gökteki Daedaluslara imrenmekten alıkoymuyor. Kendi tarlamdaki bir çiftçi olarak gördüğüm ve görmek istediğim tek şey gökyüzü. Hatta bir olaya üzülürken denizdeki İkarus teselli olarak sunulunca, yerime şükretmek yerine bunu sunan insana sinirleniyorum. Etik olarak doğru bir hareket mi bilmiyorum ama bunu diğer insanların da yaptığına eminim. Aynı zamanda Daedalus olarak değerlendirdiğim insanlar, kendi göklerine birisini yerleştirmekte zorlanmıyor. Sonu olmayan bir şekilde herkes gökyüzüne bakıyor ve gökyüzünü hedefliyor. Hatta bunu yapmayan, yapamayanlar toplumda idealsiz, başıboş olarak kabul ediliyor. Hangisi sağlıklı kimse bilmiyor. Bana göre iki seçim de birbirinden berbat durumda. Kendinden kötü olan kişilere bakıp iyi ki onların yerinde değilim demenin aşağılık olduğunu düşünüyorum fakat çiftçiliğin değerini bilmeyip her zaman göktekinin yerinde olmayı dilemek de bir o kadar kötü. Yöntem ne olursa olsun insanın huzursuzluğu değişmeyecek. Bu can sıkıcı durumun ana sebebi, ilk çağdaki insan beyninin ödül mekanizmasının günümüzde işleyişini kaybetmesi. Geçmişte kısa süreli hedefler, kısa süreli mutluluklar getiriyordu. Hayatı devam ettirecek bir yemek bulmak bizi mutlu ederken yeni hedefimiz diğer öğünü bulmak ya da bir sığınak elde etmekti. Bunu sadece hayatta kalmak için yapıyorduk. Fakat hayatta kalmanın asıl çaba olmadığı modern toplumda hedefler çok karışık hale geldi. Hedefleri elde etmek zorlaştı ve bu hedeflerin getirdiği mutluluk, verdiğimiz çabaya değmez oldu. Bir öğrenci, üniversiteyi elde etmek için 4 yıl çabalıyor fakat kazandıktan sonra yeni bir hedef koyması maksimum 1 ayı buluyor. Bu da toplumda kafası karışmış, oradan oraya debelenen, tatminsiz görünen insanları doğuruyor. Dediğim gibi kimse bu durumda ne yapılması gerektiğini, neyin sağlıklı olduğunu bilmiyor. Tek yapabildiğimiz günlük sorunlara odaklanarak vakit geçirmek. Denize düşenleri düşünmemeye çalışarak, denize düşeceğimiz günü bekliyoruz. KAYNAKÇA Brueghel, P. (2015). Landscape with the Fall of Icarus. Yağlıboya. Royal Museums of Fine Arts of Belgium, Musée des Beaux-Arts Tournai. Turhan Seçilmiş 21401181 Turk101-60 /Neşe Ç etiner 2.12.2014 AYNA Bu yazımda bir farklılık yaparak,annem sayesinde içine doğduğum sanat dünyasından bahsetmek istedim. Hacettepe Güzel Sanatlar Fakültesi’ni bitiren annem,daha ben doğmadan özel bir bankanın sanat galerisinde yönetici pozisyonunda çalışmaya başlamış;bu vesileyle ben de doğduğum günden itibaren kendimi sürekli bir sanat etkinliğinde annemin yanında buldum. Onlarca sanatçıyla tanıştığımı rahatlıkla söyleyebilirim. Küçükken renklerin dünyası olarak gördüğüm sanat galerisinde belki de en sevdiğim ressam olan Ekrem Kadak ile tanışmam ise sanırım altı yaşımdayken olmuştu. İşte bu yazımda bana nasıl çizim yapılacağını gösteren, bana sanatı sevdiren, atölyesini defalarca ziyaret ettiğim,birçok sergisini izlediğim, çok sevdiğim ve saydığım Ekrem Kadak’ın “Süpür” adlı son sergisinden bahsedeceğim. Geçtiğimiz yılın mart ayının ortasından nisan ayının ortasına kadar olan sergi Çankaya’nın Yıldız semtinde bulunan Arda Sanat Galerisi’nde sanatseverlerle buluşmuştu. Ben de ailemle birlikte büyük bir hevesle galerinin yolunu tutum. Girdiğim an büyülendiğimi hissetmiştim. Sanatçının özellikle kullandığı kırmızı ve turuncu gibi sıcak renkler,duvarda inanılmaz bir görsel şölen oluşturuyordu. Beni en çok etkileyen unsur ise sanatçının bu sergide resimlerinde kullandığı alışılagelmişin dışında yepyeni bir teknikle tanışmış olmamdı. Camaltı olarak tabir edilen bu teknik pek rastlayabileceğiniz türden değil. Sanatçı resmi camın arkasına yapıyor ve resim daha sonra ters taraftan sergileniyor; ressam kısacası yapacağı her adımı önceden düşünmek zorunda. Cam çok kolay kırılabileceğinden, ressam resimlerini cam yerine ‘resist’ tabir edilen plastik türevi bir malzeme üzerine yapmayı tercih etmiş,bu da resimlerine daha esnek ve plastik bir görünüm vermiş ve ressamın sanatını icra etmesine de büyük katkı sağlamış. Sanatla ilgili çok bilinen bir tanımlama vardır.Sanatı anlayanlar için sanat eserleri çoğunlukla sanatçılarına benzer. Yani gerçek bir sanat yapıtıyla karşılaşmak aynı zamanda sanatçısıyla da karşılaşmaktır. Tabii ki bir sanatçıyı anlamak hem yaşadıklarını, hem de eserlerini neden,niçin ve nasıl yarattığını anlamaktan geçer. Ekrem Kadak da her eserinde Anadolulu,naif,duyarlı kişiliğiyle sanatsevere görünür. Kendisinin de belirttiği gibi kimliğinin hep farklı iki yüzü vardır. Hem birbirini anlayan, iç içe geçmiş, hem de birbirine sırt çevirip, tartışan ve yeni bir kimlik oluşturmaya girişen iki yüz. Kullandığı malzemeler, renkler ,dokuları toplumsal ve kültürel yansımalarda bulunur fakat özgün,çağdaş ve cesur fırça darbelerinden de kaçmaz. Bana bir keresinde kendisini Anadolu’ya ve Doğu coğrafyalarına karşı borçlu hissettiğini söylemişti. Bu sergiyi gördüğümde psikolojik ve kültürel olarak fazlasıyla etkilendiğini farkedip heyecanlanmıştım. Ekrem Kadak,kariyerinin başından beri sanat eleştirmenlerince sahici, samimi, kültürel ve toplumsal olarak tanımlanmıştır. Bu sergisindeki eserlerinde de evrensel bir temizlenme, kötülüğün eleştirisi, çevresel ve zihin kirliliğine başkaldırı; süpürgenin yüzeyde doğrudan kullanılmasının yarattığı dokuyla anlatılmış. Süpürerek hayatımızdaki toplumsal olarak etkilendiğimiz kötülükleri atmak istemiş. Serginin hemen öncesindeki Gezi Parkı direnişi de sanatçıyı fazlasıyla etkilemiş. Gerçek sanatçı toplumsal olaylardan fazlasıyla etkilenir,eleştirir, düşünür ve düşündürür. Tıp,fizik, kimya gibi tüm bilimler gerçektir ve evrenseldir. İşte sanat da böyle bir alandır. Fakat ülkemizde vahim heykel sansürleriyle, İslam ve sanat tartışmalarıyla, sanat sahnelerinin AVM’ler uğruna yıkılmasıyla ve sanata ödenek sağlanmamasıyla,her geçen gün sanatı tanımayan ve Turhan Seçilmiş düşünmesi istenmeyen bir toplum yaratılmaya çalışılıyor. Tam da Osmanlı ile Cumhuriyet ideolojisinin karşılaştırıldığı bu yeni dönemde bu sergileri ve özellikle de bu sergilerin gündeme getirdiği kavramları tartışmaya açmak gerekiyor. Büyük Önder Mustafa Kemal Atatürk’ün söylediği gibi:“Sanatsız kalan bir milletin hayat damarlarından biri kopmuş demektir.” Hayat ve sanat ilişkisi sonsuzdur ve bu iki kavram birbirinden ayrı düşünülemez. TURK 102-10 02.12.2014 SERBEST (2) 21200610 Ezgi Kayar Ankara Sevdam -Nerelisin? -Ankaralıyım. -Peki memleketin neresi? -Ankaralıyım, doğma büyüme buralıyım. - Olur mu öyle şey, baban nereliyse sen de oralısındır. - (Gülüyor.) Babam da Ankaralı... - Allah Allah o zaman sen gerçekten de Ankaralısın. - ... Hayatım boyunca bu diyalogla karşı karşıya kaldım. Ankaralıyım işte ne var bunda bu kadar inanamayacak, bir türlü anlam verememişimdir. Ayrıca başkalarının aksine doğduğum, büyüdüğüm yer olduğundan mıdır bilmem ama gerçekten de bu şehri seviyorum. Ankara bir başkadır sanılanın aksine. Türkiye'nin başkentidir, ikinci en kalabalık şehridir, nüfusu beş milyondan fazladır ama bunlar Ankara'da yaşamadan ya da orada bulunmadan da edinebileceğiniz bilgilerdir. Gelin size Ankara'yı kendi gözümden anlatayım. Ankara deniz olmadan da yaşayabilenlerin şehridir. İzmirliler'in ya da İstanbullular'ın karşınıza geçip de denizsiz memlekette nasıl yaşadığınızı sorduğu bir şehirdir Ankara. Elbette gönül isterdi ki bunaldığımız zaman şöyle bir deniz kenarına gidip soluklanmayı ya da manzaraya karşı çayımızı yudumlayabilmeyi ama ne yazık ki Ankaram bozkırın ortasında yer edinmiştir kendine, olsun biz denizsiz de sevdik onu. Olumlu tarafından bakarsak bizim de nem sorunumuz yok. Hazır laf havadan açılmışken kışı sert geçer Ankara'nın hiç affetmez. İnsanın yüzünü kesercesine soğuktur, kat kat giyinseniz de nafile o ayaza maruz kalacaksınız bir kere. Yazı da sıcaktır, bunaltıcıdır. O ağacın gölgesinden diğer bir tanesine koşar adım gidersiniz bir parça olsun soluklanmak için. Yine de iklimi de güzeldir Ankaram'ın hele sonbahar geldiğinde seyreyleyin renk cümbüşünü. Yeşilden sarıya, sarıdan turuncuya dönen rengârenk yapraklar süsler her metrekareyi. En sevdiğim de o kurumaya başlayan yaprakların üstüne basıp çıtırdayan seslerini dinlemektir. Neyi meşhurdur diye düşünürken tahmin edin ne geldi aklıma? Hayır kedisi ya da keçisi değil, bilemediniz. Memuru geldi aklıma. Ankara'nın memuru meşhurdur, elbette başkaları bilmez bunu kendi aramızda kabullendiğimiz bir gerçektir bu durum. Onları her yerde görebilirsiniz; öğle vakti evden getirdiği yemeğini yerken ya da getirmediyse simit ayran almaya çalışırken görebilirsiniz. Öğlen göremediniz mi hiç endişelenmeyin akşam iş çıkışında bir kilometre öteden tanırsınız onları; yıllardır giyilen bir takım elbise, bir evrak çantası ve suratlarında yorgun bir ifadeyle yanınızdan geçip giderken. Diğer bir özelliği de her kesimden her tarzdan insanın bir araya geldiği bir kültür mozaiğidir Ankara. Biriyle buluşacaksanız eğer buluşma noktanız kesinlikle Kızılay olur. İstanbul için Taksim neyse bizim için de Kızılay odur. Şehir merkezidir, herkes için ulaşımı rahattır, alışveriş merkezleri de vardır küçük dükkânlar da, hatta zabıtadan kaçmak için gece çalışan seyyar satıcılar da vardır. Kısacası her kesimden insan için uygundur Kızılay, orta noktadır. Eğer daha durgun ve daha kaliteli bir yer arıyorsanız onun adresi de Tunalı'dır. Zaten Kızılay'dan Tunalı'ya doğru yürürseniz bahsetmeye çalıştığım farklılığa tanık olabilirsiniz. Orada hayat daha durgundur, nasıl anlatsam daha elittir insanlar. Tunalı da İstanbul'daki Bebek ya da Caddebostan gibidir. Gösterişlidir ama samimi değildir. Şimdi fark ettim de Ankara'yı anlatırken bile kendimi İstanbul'dan örnek verirken buldum çünkü İstabul hep bir Amerikan rüyası gibi anlatıldı ve gösterildi bizlere. Bu yüzden de biz Ankaralılar her zaman kıskanmışızdır İstanbul'u. Haberlerde hep ondan bahsedilir, ünlüler orada yaşar, konserler orada verilir. Oysa kalabalıktır İstanbul, hep bir koşuşturmaca vardır. Eğlenilecek şehirdir, Ankara gibi evlenilecek değil. Güzel Ankarama dönersek, ben bu şehri de burada yaşamayı da seviyorum. Ankara'da çocuk olmak güzeldi. Oyun parklarına gitmek, her zaman olmasa da babamı Ulus'daki Lunapark'a gidebilmeye ikna etmek. Babaannemin yaşlı kartıyla saat dörde kadar EGO'larda sürünerek de olsa akrabaları ziyaret etmek. Ankara'da öğrenci olmak da güzeldi. İlkokulda beslenmemi çıkartıp yerken sıra arkadaşımla yemeğimi paylaşmayı öğrenmek, beden derslerinde matematik işleyen hocama kızmak ve her 10 Kasım'da bütün sınıf arkadaşlarımla birlikte Anıtkabir'i ziyaret etmek de güzeldi. Lisede ders çıkışlarında dershaneye gitmek için arkadaşlarla yapılan otobüs, metro yolculukarı ve zaman zaman dersleri ekip Kızılay'a gitmek de güzeldi. Şimdi de güzel, ileride düğünümde Ankara havasıyla oynadığımda da güzel olacak, çocuğumu Kuğulu Park'a ya da Atakule'ye götürdüğümde de. Aslında güzel olan hep sendin Ankaram. Ekin Su Yiğit Neon Yeşil Sokaklar Sokaklarda yürümek, bana hep ilham vermiştir. Bir konseri izlemekten farksızdır bir şehrin şifrelerinin gizli olduğu kaldırım taşlarında dolaşmak, caddelerdeki kalabalık rüzgârlara kapılıp gizemli ara sokaklara sürüklenmek ve güneşin sesini ışıklarının düştüğü her asfalt parçasında dinlemek benim için. Oralarda bütünleşirim bütün metaforlarım ve materyal kümelenmenin tarihsel dokusuyla. Bir şehrin sokakları, benim için, o şehrin her şeyidir; sahip olduğu tüm beton yığınlarının ve çevreci politikalar konusunda şanslıysa yeşil şarkılarının harmonisi anlatır bütün kentleri. Paris Biziz filminin beni içine çekmesinin sebeplerinden biri de Avrupa’nın en romantik şehrini bize gerçek anlamda tanıtmasıydı. Adından asla bahsedilmeyen başkarakterin şehirdeki koşturmaları, dolaşmaları ve kendi içindeki sesi dış dünyasıyla kaldırımlar aracılığıyla birleştirmesi bana kendimi hatırlattı. Sanki orada olan bendim ve tüm sokakları tek tek dinliyordum. Filmin adı, Paris ve caddeler bana oldukça Fransız olmasına rağmen evrensel geldi. Karakterin sahip olduğu tını, evine ekmek almak için çıkan Ahmet amcanın yol üzerindeki yalnızlığını düşündüğü zamanki melodiyle ya da genç bir kadının ilk işine giderken kaybolduğu sokaklardaki panik dolu nefesleriyle aynıydı. Bütün hayatımı, bütün benliğimi ve bütün yabancılığımı ben de Ankara sokaklarına sığdırıyordum. Ahmet amcayla el ele ve genç kadının peşi sıra koşarken buluyordum kendimi her seferinde, dışarı her çıktığımda kendi içimde kayboluyordum. Hâlâ hatırlıyorum lise üçüncü sınıftayken sokakların benim için nasıl rengini kaybettiğini. Düşünce denizim bulanıklaşmış, betonlar ve ağaçlar tek tek erimişti. Kendi şehrimde, başka bir şehre düşmüştüm. Bir bomba patlamıştı gökyüzünün en mavi olduğu gün ve şehrin tüm sesini yutmuştu benim sesimle birlikte. Filmde kendimi bulduğum bir diğer nokta da buydu. Bana on yedinci yaşımı anlatmıştı Paris’in göbeğinde ardı ardına gerçekleşen terör saldırıları, devlet şiddeti ve karanlık bir sessizliğin insanları esir altına alması. O karanlığı ve beraberinde getirdiği sessiz gürültüyü tekrar yaşamıştım filmdeki kadınla beraber. Kadının sokakları, şehirlerin o çok sevdiğim enstrümanları olmaktan vazgeçmiş ve korku tünellerine dönüştürmüşlerdi kendilerini. Paris, Ankara olmuştu birden ve başrolün aynadaki yansıması bendim. Böyle bir olayda benim deneyimim, sahip olduğum tüm renklerin siyaha dönüşmesi olmuştu. Oysa filmde kadının tüm renkleri neon ışıklarla birleşmişti, yaşadığı travmanın sokakları birer dans pisti gibi parlamıştı geceleri. Biraz garip ve ürkmüş hissettim kendimi, sanki bilinçli bir şekilde gözüme çarpılmak istenmişti on yedi yaşımdaki bütün duygularım. Bir savaşta siyah nasıl yerini kırmızıya bırakıyorsa, filmdeki travmada da parlak yeşiller ve neon maviler ele geçirmişti caddeleri. Yalnızlık, korku ve kopuş trafik ışıklarında parlıyordu ve binaların camlarından yansıyan güneş ışığı gürültülü bir iş makinesinde gösteriyordu kendini. Böylesine evrensel bir duygunun, böylesine öznel bir anlatımla çevrelenmesi beni oldukça sarstı. Kendimi, daha önce hiç bakmayı denemediğim bir pencerenin pervazında ayaklarımı sallandırırken buldum. Yükseklikten korkmama rağmen aşağıya baktım, başım döndü ve düşmeye yakınken tuttum kendimi. Yine de bir şeyler gördüm aşağıda, bir kalabalığın içinde farklı bedenlerde aynı duygular yürüyordu. Benim siyahım da oradaydı, Ahmet amcanın mavisi de. İkisi de birbirlerine aynı yöne gitmelerine rağmen bakmadan yürüdüler. Eskiden en sevdiğimiz şeyin bir korku yuvası haline dönüşmesi bizi oldukça sarsar. Evimizde dışarıdaymış gibi hissederiz, sesler duyarız kapımız kilitli olmasına rağmen içerideki odadan. Eski bir dosta olan güvenimiz kaybolur, kendimizi yeni doğmuş bir bebeğin yerinde buluveririz. Yürümeyi unuturuz ve aldığımız nefes bir taş kadar ağırlaşır göğüs kafesimizde. Sonra yeniden öğreniriz her şeyi, başka sokaklarda deneriz adım atmayı. Renkleri yeniden görmeye başlarız ışık kırılmalarında, siyah yerini pembeye bırakır ve neon yeşil tekrar pastelleşir. Ben tren garına dört yıldır hiç gitmedim. Ayaklarım beni oradan uzaklaştırdı hep, Ankara’nın sokakları sayısını beşe indirdi. Evimin önündeki siyahımı arkamda bıraktım ama tren garında beni hangi renklerin beklediğini görmeyi hep reddettim. Belki de bu yüzden beni bu kadar şaşırttı filmdeki renkler, neon yeşil sokaklarda daha önce hiç yürümemiştim ve garın kaldırımlarının renginden habersizdim. Bir daha ne zaman o pencereden aşağı bakmaya cesaret edeceğimi bilmiyorum, filmdeki kadın bana bunun cevabını söylemedi. Yine de bir gün, renk paletimi en baştan değiştireceğimi ve eski sokaklarda yeni konserler izleyeceğimi hissedebiliyorum. O zaman geldiğinde umarım Ankara, Paris olmaktan vazgeçer ve ben gözlerimi yeniden masmavi bir gökyüzüne açabilirim. Kaynakça: Vogler, Elisabeth. Paris Biziz. 2019. Netflix, Inc. Film. CEM ÖZLOKMACI AŞKIN HER TÜRLÜSÜ Aşksız bir hayat düşünebiliyor musunuz? Şahsen ben düşünemiyorum. Aşk deyince tabi ki çoğu kişinin aklına sevgilisine duyduğu aşk gelmiştir. Bu olay gayet normal çünkü aşık olduğumuzu sadece sevgilimize söyleriz. Halbuki her şeye aşık olabiliriz; doğaya, çocuğumuza, evcil havanımıza... Aslında çok fazla şeye aşık olabiliyorsak niye ilk aklımıza gelen her zaman sevgilimiz oluyor? Tabi ki de bu sorunun yanıtını bilmiyorum ve bilen olduğunu da sanmıyorum. Aslında gördüğümüz her şeye aşık olabiliriz. Ve bazı zamanlarda da cidden oluyoruz. Hatta bazı insanlar bu tarzda aşık olma daha meyillidir. Onlar aşık oldukları köpekten hiçbir zaman ayrılamazlar. Öyle bir aşktır ki o ölene kadar beraber olurlar. Tabi ben sadece köpekle insanın aşkından bahsetmeyeceğim her ne kadar en mükemmel olsa da! Benim bahsedeceğim aşk, her türlü aşk. Aşk o kadar büyük bir güçtür ki sevdiğimiz insan ne yaparsa yapsın onu affetmeye her zaman hazırızdır ya da onun suçunu kendi üstümüze almaya gönüllü oluruz. Diyelim ki sevdiğimiz insan bir başkasına istemeden bir kötülük yaptı ve o insan bunu öğrenirse sevdiğimizle büyük bir kavga edecek. Hemen sonuçları ne olursa olsun onun yaptığı şeyi kendi üstümüze alırız. Çünkü onun üzülmesine katlanamayız. Sevdiğimiz insan üzülünce olay ne olursa olsun biz de onunla birlikte üzülürüz. İster olay bizi etkilesin ister etkilemesin, önemi yoktur bunun, önemli olan tek şey onun üzülmesidir ve onun üzülmemesi için elimizden gelen her şeyi yapmaya da hazırızdır. Halbuki bazı ilişkiler vardır ki onun için her şeyi yaptığın halde o seni üzüp duruyordur. Sen ona aşıksındır ama o sana aşık değildir. Bu tarz aşklara platonik aşk denir. Bana kalırsa çok saçma sana sürekli kötü davranan birine niye aşık olursun ki, sana sürekli kötü davranıyorsa onun neyini sevebilirsin ki? Böyle insanlara aşık olanlar aslında onlara aşık değillerdir sadece onların dış görünüşlerini beğeniyorlardır ya da duygusal olmayan başka özelliklerini. Hiç kimse kendisini mutsuz eden birine aşık olmaz. Belki sadece birkaç özelliklerini beğendikleri için ona aşık olduğunu düşünebilirler fakat gerçekte ona aşık değildir ve ancak kendisini gerçekten mutlu eden birini bulunca gerçek aşkın ne olduğunu anlayacaktır. Bazı insanlar için ise gerçekten önemli olan bir insana duyduğun aşk ya da bir canlıya duyduğun aşk değildir. Önemli olan tüm canlılara duyduğun aşktır, doğaya duyduğun aşktır. Bu tarz insanlar için gerçekten önemli olan yaşayan her şeyi sevmek onları korumak. Onlar için sadece kendi mutlulukları değil herkesin mutlu olması önemli olan. Onlar doğayı korumak için ellerinden ne gerekirse yapmaya hazırlardır. Bazıları vardır ki kendilerini ağaçlara zincirlerler, bazıları açlık grevi yaparlar ki şirketlerin doğaya karşı uyguladığı politika değişsin ya da yeterli paraları varsa çevreyi koruma kuruluşlarına bağış yaparlar veya kendileri bir tane kuruluş kurarlar. Benim düşünceme göre bunlar içinde en cesaretlileri açlık grevi yapanlar, öyle bir cesaret ki birkaç ağaç için kendilerini aç bırakıyorlar. Tabi birkaç ağaç geleceğimizde yaşamamızı sağlayacak en önemli canlılar. Yine de kendilerini aç bırakarak şirketlerin bu konu hakkındaki politikasını değiştirmeyi beklemek baya cesaret gerektirir. Çünkü şirketler ağaçları keserek milyonlarca para kazanıyorlar ve bir şirketin kendi para kaynağını isteyerek bırakması mümkün değil. Tabi bunların aşkla ne alakası var diyenler vardır. Bunlar doğaya duyulan aşk, öyle bir aşk ki kendi hayatlarını feda etmeye dünden razılar. RÜYALARIN İÇİNDEN ÇIKIP GELEN GERÇEK EVREN Herkesin hayatı sorguladığı dönemler olmuştur. Genelde insanlar için bu dönem, ergenlik dönemlerine denk gelir. Zor bir ergenlik geçirmediğimden olacak ki, bu tarz soruların kafamı meşgul etmesi izlediğim bir filmin ardından başladı. Wachowski kardeşlerin Matrix’ini izledikten sonra... Her zaman felsefi konulara ilgi duymuşumdur. Sanırım bu yüzden, ilk defa lise yıllarında izlemeye fırsat bulduğum bu film benim kafamı hayli karıştırmıştı. Ancak bu andan yıllar sonra bir yaz günü hayatıma giren bir film, Matrix’inde temeli olan Platon’un mağara benzetmesine daha gerçekçi bir bakış açısı kazanmamı sağlayacaktı. Christopher Nolan’ın Inception’u. Hiç yaşadığımız şu hayatın aslında bir kurmaca olduğunu düşündünüz mü? Gerçekten yaşıyor muyuz? Yediğimiz yemek, içtiğimiz su, hissettiklerimiz aslında gerçekten var mı yoksa hepsi zihnimizin bize yansıttıkları mı? Platon, gördüğümüz ve gerçek sandığımız dünyanın aslında başka bir evrenin yansıması olduğunu söylüyordu. Gördüklerimiz, aslında ait olduğumuz koca bir evrenin bir yansımasıydı sadece. Tabi ki bu, çoğu insan için deli bir filozofun hayal ürününden başka bir şey ifade etmez. Ne yalan söyleyeyim Platon’a hayran olsam da zaman zaman bana da öyle geliyordu. Ancak bu fikrim Inception yani Başlangıç filmiyle tamamen değişti. Nolan diyordu ki: ya farkında olmadan bir rüyanın içinde yaşıyorsak? Bu soru aslında yaşadığımız dünyayı sorgulatmanın başka bir yoluydu bence. Ama üzerimde ki etkilerine bakarak söyleyebilirim ki, hayli başarılı oldu. Rüyada olduğumuz zaman dilimi aslında o kadar büyüleyicidir ki, bunu fark etmek için üzerine biraz düşünmemiz yeterli. Rüya, bize zihnimizin ve bilinç altımızın verdiği bir hediyedir. Orada her şey mümkün olduğu için uçabiliriz veya hayalini kurduğumuz bir yere gidebiliriz. Hatta, eğer şanslıysak, yanında olmak istediğimiz kişiyle bile birlikte olabiliriz. Bütün bunları bir kaç saniyede yaşarız, daha doğrusu yaşadığımızı zannederiz. Üstelik bütün bunlar saatlerce süren uykumuzun sadece bir kaç saniyesini kapsar. Bütün bunları düşününce size de uyanık olmak zaman kaybı gibi gelmiyor mu? Bütün istediklerine sahip olmak, hem de bir kaç saniye içinde. Ancak rüyaların da yetersiz kaldığı yerler ve kusurları var elbette. Örneğin, rüyada olduğumuzun farkına hiç bir zaman varamayız ve bu yüzden rüyalarımızı kontrol edemeyiz. İşte Nolan’ın filmin altyapısını oluştururken ki çıkış noktası da tam olarak budur. Hiç bir zaman rüyada olduğumuzun farkında varamıyorsak, şuan da rüyada olmadığımıza nasıl emin olabiliriz? Eğer şuanda rüyada olsam ne yapardım diye sordum kendime. Ancak sonra durumun bu kadar basit olmadığını fark ettim. Uyurken gördüğümüz rüyalar genelde ya iyi yada kötüdür. Ancak hayat, onu iyi yada kötü olarak sınıflandıramayız. Hayat dediğimiz şey içinde iyilikleri de kötülükleri de aynı ölçüde barındırır. Durum böyle olunca ne yapardım sorusuna kesin bir cevap bulamadım. Ama sonra filmi düşündüğümde aslında hayatla ilgili atladığım çok önemli bir ayrıntı olduğunu fark ettim. Filmde bütün karakterler rüyadan çıktıklarını anlamak için kendilerine bir sembol buluyorlardı ve ona bakarak uyanık olduklarına emin oluyorlardı. O sembol aslında onları hayata bağlayan tek şeydi. Gerçek dünyaya onları bağlayan tek şey. Biraz düşününce aslında hepimizin bu sembole sahip olduğunu fark ettim. Bu filmdeki gibi bir taş yada bir topaç değildi belki ama çoğumuz için “biri” oluyordu. Zaman zaman, hayattan koptuğumuzu yahut hayata yabancılaştığımızı hissettiğimiz anlarda, bizi gerçeklere bağlayan ve sembolümüz olan o kişiye sıkı sıkı sarılmalıyız. Rüyada mıyız yada değil miyiz bilmiyorum. Belki de gerçekten bambaşka bir evrenin yansımasında yaşıyoruzdur. Ancak insan kimi zaman hayatı düşünmeden gelişine yaşamak istiyor. Gerçek evren nasıl olursa olsun, bizim gerçek dünyamız, bizi seven insanlarla kurduğumuz hayattan ibarettir. Nasıl bir dünyada olursak olalım mutlu olmayı öğrenmişsek, hayatın şifresini çözmüşüz demektir. Simay AKTAŞ Coldplay, 1 Temmuz 2014 Royal Albert Hall Coldplay'i ilk dinleyişimden benim için her zaman farklı olacakları belliydi. En sevdiğim kişinin bana en büyük hatırası olan yazlığımızda en sevdiğimiz şeyi yaparken, güneşin batışını izlerken. O güzel yazın dönüşünde geçirdiğim trafik kazası ve çenemin kırılması üstüne eve kapanmak zorunda kalıyorum.(sınav senesinde yaşanabilecek en 'tatlı' olay değil mi?) Tabii ki bu arada en büyük destekçilerimden biri yeni keşfettiğim grubum oluyor. Her şey tam düzeldi derken o cehennem kasım sabahı geliyor, bütün çocukluğum bir buz kütlesine dönüşüp ellerimin arasından düşüyor, kırılıyor. O günle ilgili hatırladığım tek şey bütün gün sadece "Fix You" dinleyip boş boş tavanı izleyişim.İşte çoğu insanla kurmaya çalışsam beceremeyeceğim bağı Coldplay'le kuruşum da böyle başlıyor. Her şeyin ciddi anlamda kötü gittiği bir aralık gecesinde temiz kalpliliğim atağa geçiyor ve yedi tane yeni yıl dileği tutuyorum. Bir tanesi de en ufak haber alınamayan favori grubumun konserine gitmek. Ve o haber yine tesadüfe bakın ki bir arkadaşımın Coldplay'e iğrenç, eski, sıkıcı tarzı yorumlar yapmasından birkaç saat sonrasında geliyor. Tek bir tweet atıyorlar. "Yeni bir şey bu 'geceyarısı'" . Saat tam 00.00'da "Midnight"ı çıkartarak uykularından uyanıyorlar. Bir hafta sonrasında başka bir şarkı, yeni albüm haberi. Keyfime diyecek yok.Nisan ayı, Twitter'a bakarken birden gözüme bir şey çarpıyor. KÜÇÜK ÇAPLI BİR TURNE. Hepsi çok yakın tarihlerde, çok uzak yerlerde. 1 Temmuz 2014, Londra son konser. Umudum eksilerde ama "Babacığım belki beni Londra'daki Coldplay konserine yollamak istersin." diye babamı arıyorum. Babam ise şu an kendisinin bile anlayamadığı bir tepkiyle "Olabilir." diyor! Uçak biletlerine bakmaya kadar gidiyor olay. Sonraki süreç çok sancılı: Cope'u geçme, konsere bilet alma, vize alma, uçak biletleri, otel ayarlama. Cope'u geçiyorum. Konser biletini tamamen mucizevi bir şekilde yakalıyorum.(hatta son bileti alıyorum!). Uçak bileti, otel hepsi hazır. Vizeyi bekliyoruz.Hep içinizde bir şüphe olur ya, bir şeyi çok isterseniz kesin bir sorun çıkar. Tabii ki evren kuralını bozmuyor ve başıma gelebilecek en saçma şey geliyor. Annemin ve benim vizelerimizi yanlış pasaportlara yapıştırıyorlar. Gitmemize 3 gün kalmış, yetişmeme olasılığı var. Haydi biz kalk Istanbul'a konsolosluğa git, hiçbir şekilde bilgi alamıyoruz, boş boş bekliyoruz. Son gün halledip arıyorlar ve biz apar topar dönüyoruz, bavulları hazırlıyoruz, uçağa koşuyoruz. Konsere kadar 3 gün Londra'nın altını üsüne getiriyoruz annemle.Londra gerçekten muhteşem bir şehir, umarım bir gün hepinizin yolu düşer.Vee konser sabahı!Konser salonu muazzam, Royal Albert Hall.Gerçek bir sanat yuvası. İngiltere'nin hatta dünyanın en güzel binalarından. Muhteşem bir sahnesi, muhteşem bir salonu var. Kültürel bir etkinlik için daha uygun hiçbir yer olamaz. İçindeki o nostaljik modernlik size çok başka hisler yaşatıyor. Gerçekten çok büyük. 12 giriş kapısı var ve bu kapılar başlı başına birer bina büyüklüğünde. Yolunuz düşerse mutlaka ziyaret edin derim.Her şey sonunda tamam, yaşadığım bütün stres bitti konserdeyim. Tek derdim Fix You çalıp çalmayacakları. Çünkü bizim romantik çocuğumuz Chris Martin bu şarkıyı, onu aldatan karısının babası ölünce ona yazıyor. Aldatma olayı çok yeni ve önceki konserlerde çalmıyorlar haklı olarak. Ve konser başlıyor, elim ayağıma dolanıyor. İlk 5 dakika ne yapacağımı bilmeden boş boş etrafa bakıyorum. Hayatımda ilk defa rüya ile gerçeği karıştırıyorum. İçim patlayacak gibi, çığlıklar atıp bir denize atlamak istiyorum.Çok tatlı bir grup olduklarını her saniye bir kez daha kanıtlıyorlar.Chris'in sesi gerçekten muhteşem. Çok samimi ve ciddi anlamda işine aşık. O kadar güzel bir enerjisi var ve bunu aktarmayı o kadar iyi biliyor ki. Yorulmuyor, yorulmak nedir ciddi anlamda bilmiyor. Her şarkıyı yaşıyor, hepsine ayrı aşık. Grup arkadaşlarını çok seviyor, şarkı aralarında gidip onlara sarılıyor, hep onlarla göz temasında. Seyirciyi patlatma konusunda da ciddi bir profesyonel.Don't Panic'in bir kısmını da gitarist Johnny'ye söyletiyor:(http://www.youtube.com/watch?v=OWe9bLZ6QiM)Clocks her zaman efektleriyle seyirciyi coşturan bir şarkı bana kalırsa. Onlar da bunun farkındalar ve o klasik lazer şovunu yine doyasıya izletiyorlar bize.Uzun zamandır The Scientist çalmadıklarını düşünüp setliste eklemişler. Ah ne kadar da düşünceliler, en sevdiğim şarkılardan birini benim geldiğim konsere eklemeyi nerden akıl etmişler bilmem ki!True Love yeni albümlerinden favori şarkımdı ve gerçekten bir kez daha beni haksız çıkartmadı. Bu kadar yoğun, bu kadar gizliden aşk acısı çeken başka bir şarkı daha olamaz.Viva La Vida klasiği bu sefer seyircilerin TAM ANLAMIYLA ortasındaydı:(http://www.youtube.com/watch?v=IcAWkAe5s6c)A Sky Full of Stars sırasında atılan konfetilerden toplarken az daha kafam yarılacaktı :(http://www.youtube.com/watch?v=1kWE2MzKI6g)(daha net bir fotoğraf çekemezmişim gerçekten!)ve geldik konserin kilit anına.son şarkı, Fix You olacak mı? ASFOS bitti ve Chris o piyanoya doğru yürüyor. Son dakika golü beklercesine ellerimi kafama koymuş Fix You'nun ilk notasını bekliyorum. Chris başka şeyler çalıyor, beni delirtiyor. Tam "ARTIK BAS ŞU NOTAYA!" diye bağıracakken tüm hayallerim kusursuzca gerçekleşiyor. Gerçekten Fix You boyunca yaşadığım duyguları hiçbir şekilde tarif edemem. Çok uğraştım ama kendime bile anlatamıyorum. Saf huzur, biraz acı, çok mutluluk.Fix You:(http://www.youtube.com/watch?v=418TnicHHJg)Konser bitiyor, yerimden kalkmam rahat on beş dakika sürüyor. Dakikalar önce en büyük hayalimi gerçekleştirdiğimi bilmek nasıl da ilginç bir his. Çok büyük bir mutluluk, çok büyük bir boşluk. Sarhoş gibi aşağı inip sahneye gidiyorum. Malum yıldızları topluyorum. Sanki çok biliyormuşumcasına bir kapıdan kendimi dışarı atıyorum ve nereye çıkıyorum tahmin edin? KULİSİN ÖNÜNE! Elimde yıldızlar, aptal aptal sırıtıyorum. Güvenlik görevlileri beni ilginç bir şekilde oradan uzaklaştırmıyorlar. Bir süre sonra bir kız daha geliyor oraya ve bana gülümsüyor. Konuşmaya başlıyoruz. Görevliyle konuşup en azından bir imza almak istediğimizi söylüyoruz ama adam yirmi beş dakika boyunca bize sadece "HAYIR." diyor. Yeni İtalyan kankamla çıkıp annemi buluyoruz. Orada bizimle beraber bekleyen otuz kişiyle her kapı açılışında onlar çıkacak diye heyecanlanıp onlar çıkmayınca hayalkırıklığının dibi olan "Aaaaa...." sesleriyle bir saat kadar oyalanıyoruz. Sonra menejerleri çıkıyor ve grubun gittiğini söylüyor. Nedense ona da inanmıyoruz ve On iki kapılı Royal Albert Hall'ın her kapısını kendi aramızda bölüşüp dağılıyoruz, biri çıkarsa Viva La Vida'nın "Oooooo" kısmını bağıracağız, şifre gibi şifre. Sonra hazin olay yaşanıyor. Italyan kankam ve grubu siyah camlı arabalarını görüyorlar ve bizim dört yakışıklı onlara el sallayıp oradan hızla uzaklaşıyorlar. Herkes vedalaşıp oradan uzaklaşıyor. Bu kadar samimi başka bir ortam daha olamazdı.Coldplay'in konser çıkışını da beklemedik demeyiz artık. bu da setlist:Hala her saniyesinin etkisindeyim. En özel günümdü. Umarım hepiniz en büyük hayallerinizi gerçekleştirebilirsiniz çünkü çok ayrı bir histi. Mutluluktan nefes alacak yerim yoktu. Başta canım aileme, şu aptal vize sürecinde yanımda olan herkese çok teşekkür ediyorum. İyi ki Coldplay var. Türkiye'ye gelirlerse (GELMEYECEKLER) konserde beni bulun da size çok daha detaylı bir şekilde anlatayım bu konseri, sonuçta her gün İngiltere'de Coldplay konserine gitmiyorum değil mi?Rengin TuranZeynep Ezgi Bal 21502882 Kısa Kısa Toplum Birkaç gün önce İstanbul’daydım. Arkadaşlarımla denizin kokusunu içimize çeke çeke yürüdükten sonra biraz soluklanmak için denize nazır küçük bir kafede oturup kahvelerimizi içtik. Geçirdiğimiz güzel günlerin ardından Ankara’ya döndüğümde aklım hala o deniz kenarındaydı. Ertesi gün evimizin yakınındaki alışveriş merkezinde (malum Ankara’nın ünlü yerleri alışveriş merkezleri) şöyle bir gezdikten sonra bir de kitapçıya gittim. Alışveriş merkezlerine her gidişimde “yeni kitap kokusu zaafım” yüzünden kitapçılara kısa da olsa uğrarım. Bu gidişimde gözüme “Ne Denizsiz Ne Tütünsüz” takıldı, zaten aklım da İstanbul’da olduğu için “Bu kitap bir işaret!” deyip arkasına bile bakmadan aldım. Oysa sonradan fark ettim ki kapağa şöyle bir bakmam bile bu öykü kitabı hakkında hiç değilse bir fikre sahip olmama yetebilirmiş. Gerçek anlamda bakan herkesin görebileceği gibi kapakta eski ABD Başkanı Abraham Lincoln bir küvet içinde oyuncak ördeğiyle karşılıklı oturmuş, konuşuyor. Kapakta da “bahsedildiği” gibi kitap genel olarak yozlaşmış toplum ve insan yapısıyla ilgili küçük öykülerden oluşan bir derleme. Melville her bir öyküde ayrı bir tema işlemiş aslında. “Bekar Erkekler Cenneti ve Bekar Kızlar Cehennemi”nde adından da anlaşılabileceği gibi ülkemizin de acı gerçeklerinden biri olan kızların belli bir yaştan sonra “evde kalmış” yaftası altında ezilirken erkeklerin istediği yaşta “evlenebilme” ya da “evlenmeden yaşayabilme” rahatlığı ortam ve durum betimlemeleri ile derinlemesine anlatılmış. Zeynep Ezgi Bal 21502882 Diğer bir yandan kitabın ilk öyküsü olan “Bir Hudson Nehri Hikâyesi” içinde “mükemmeliyetçiliğimden” bir parça bulduğum bir öykü oldu. Başarılı olabilmek için elinden gelen her şeyi yapan, hayatını yapmaya çalıştığı projeye adayan bir adamın başarısızlığı için Tanrı’ya şükretmesi ile biten bu kısa öykü beni kendi hakkımda biraz daha düşünmeye ve önceliklerimi gözden geçirmeye itti. Her öyküye değinmeyeceğim tabiî ki  Ancak bu iki öykü dışında kesinlikle bahsetmek istediğim bir diğeri “Kemancı”. Keman çalan biri olarak beni direkt kendini okumaya davet eden bu öykü düşündüğüm gibi bir öykü çıkmadı tabii ki (zaten bildiğiniz gibi bu kitapta beklentilerim ve karşıma çıkan şeyler hep farklı oldu ) ama günümüzün büyük bir gerçekliği olan meşhur olma sevdasını yansıttığı için oldukça önemli olduğunu düşündüğüm bir öykü oldu. Disney Channel’daki gençlik dizilerinde de sık görüldüğü gibi “Aa çocuklar da ünlü olabiliyormuş, ben de olmak istiyorum!” cümlesiyle başlayan meşhur olma isteği zamanla daha da alevlenerek çocuklar arasında yayılıyor ve televizyon kanallarında gördüğümüz çocuklar için şarkı söyleme yarışmalarına (sadece çocuk değil büyüklerin katıldığı yarışmalar da aynı şekilde) gösterilen aşırı rağbet ile devam ediyor. Küçük yaşta hayallerine ulaşamayan çocuklar meşhur olmayı hayat amacı haline getirerek bu uğurda ellerinden geleni (ve tabii ki ailelerinin elinden geleni) en iyi şekilde yapmaya çalışıyorlar. Hayallerinin izinden ilerlerken büyüyen küçük insanlar zamanla eski saf duygularını da kaybederek etrafındakilerin eksiklerini bulup gün yüzüne çıkartarak kendi yollarını açma çabasına giriyorlar. Sonuçta amacına ulaşsa bile yıllanmış arkadaşlıklarını kaybetmiş ve pırıl pırıl sahte arkadaşlar edinmiş insanlar toplumun her köşesinden karşımıza çıkıyor. Bu şekilde önce bireysel sonra toplumsal olarak bozulma yaşanıyor. “Kemancı” öyküsü de aslında bu gidişatı mükemmel bir biçimde ünlü olmak isteyen bir yazarın yaşadığı çelişkiler üzerinden sadece 10 sayfada özetleyen hatta sonunda da ders veren etkileyici bir öykü. Toplumda sıkça karşılaştığımız sorunlar ve yozlaşmalarla ilgili kısa kısa kareleri bir araya toplamış olan Melville’in bu öykü derlemesini farkındalığını bir nebze daha artırmak isteyenlere öneriyorum. Ancak bir an önce okunup bitirilecek bir roman değil, elimizde tuttuğumuz bu kitap…. Her öyküyü okuduktan sonra üstüne biraz düşünmenizi tavsiye ediyorum. Keyifli okumalar diliyorum . Buse KALYONCU İşletme Fakültesi/İşletme Bölümü 21400576 Dorian Gray’in Portresi TURK-101 Ahmet Özer "Keyif ise her şeyi tattım. Mutluluk ise asla." Oscar Wilde, gerek yaşam tarzı ve cinselliğe karşı duruşu, gerek yapıtlarında ortaya koyduğu estetizm anlayışıyla XIX. Yüzyıl İngilteresinin tutucu toplumunun tepkileriyle karşılaşmış bir yazardır. Sosyalist görüşte olan yazar, ahlaksızlık suçlamalarıyla cezaya çarptırılmıştır. İçinde yetiştiği aydın çevreye rağmen toplumun kabullenemediği görüşleri hayatı boyunca başına türlü dertler açmıştır. Benim gözümde bu roman, Wilde’ın hayatı boyunca hissettiği yadırganma duygusunun bir dışa vurumudur. Dorian Gray; yakışıklı, tutkulu, aydın çevrede yetişmiş bir adam… Oscar Wilde; düşüncelerini, dünyaya karşı görüşünü, cinsel tercihlerini savunan, başarılı bir yazar… Belki de derinlemesine ve zevkle okuduğum bu romanı yazan adam ve yarattığı karakter arasındaki nadir ortak noktalardan biri çevreleri tarafından yadırganıyor olmalarıydı. Oscar Wilde’ın yarattığı adamın cinsel tercihlerine rağmen, güzelliği sayesinde toplum arasında sevilen bir karakter olması bana Oscar Wilde’ın yarattığı karakteri, sahip olamadığı değerlerden kaçış olarak kullandığını düşündürdü. Wilde, ahlaksızlık suçlamalarıyla hapis cezasına çarptırılırken Gray’in çevresinde onun için deli olan insanlar vardı. Burada beni oldukça düşündüren bir nokta var: Kim yalnızca dış görünüşü nedeniyle saygı görmek ister ki? Bu istek Dorian Gray’in gözlerini öyle kör etmiş olacak ki, güzelliği için her şeyinden vazgeçmiş. Oscar Wilde, Dorian Gray’in portresi adlı kitabında, kurgunun kendinden izler taşıdığını açıkça şu sözlerle ifade etmiştir: “Basil Halward, ben olduğumu sandığım kişidir; Lord Henry dünyanın ben sandığı kişidir; Dorian ise benim olmak istediğim kişidir, belki başka bir çağda…” Oscar Wilde’ın romanı okuduktan sonra gördüğüm bu sözü, kurguyu çok daha iyi anlamamı sağladı ve romanı baştan okumama neden oldu. Oscar Wilde’ın görüşleri ve hayatı hakkında biraz daha bilgi edindikten sonra Dorian Gray’in tam olarak da Wilde’ın olmak istediği kişi olduğunu anladım. Belki de romanın üç ana karakteri de yazarın hayatından ve kişiliğinden parçalar barındırıyordu. Bu üç ana karaktere bakmak gerekirse; Lord Henry Wotton; hazcılık düşüncesiyle hareket eden aydın bir karakterdir. Lord Basil’in arkadaşı olarak kurguda yer alan karakterin, gerek yaşam tarzı gerekse düşünceleriyle Dorian Gray’e yön vermesi hatta hayatını değiştirmesi karakterin yoğun bir etki alanı olduğunu düşünmemize yol açabilir; fakat roman ilerledikçe bu etkinin kötü ve yozlaştırıcı bir etki olduğunu gözlemledim. Basil Hallward: Dorian’ın güzelliğinden fazlasıyla etkilenen ressam adeta genç ve yakışıklı adama büyük bir aşkla bağlanır. Bu aşk sanatsal hazzın üzerinde bir aşk halini alır. Çizdiği portre ise sanatçı kişiliğini tekrar keşfetmesini ve kendine daha da çok güvenmesini sağlar. Ne var ki, bu portre çizildiği günden itibaren Lord Basil’in hayatını, ölümüne yol açacak kadar büyük bir derecede etkilemeye başlar. Dorian Gray; yakışıklılığı ve saflığıyla sosyeteye tanıtıldığı ilk günden itibaren herkesin dikkatini çekmiş ve çevresini büyük bir etki altına almıştır. Çevresinden gördüğü bu ilgi Dorian’ın yozlaşmasına hatta çok farklı bir kişiliğe bürünmesine yetmiştir. Bu nedenle Dorian Gray’i kolay etkilenen bir karakter olarak değerlendirmemiz yanlış olmaz. Öyle ki, kendi portresinde gördüğü güzellik bile ruhunu şeytana satmasına ve hayatını mahvetmesine yetmiştir. Romandaki en önemli sembol olan portreden bahsetmeden geçemeyiz. Portrenin bir sembol özelliği taşıdığını düşünüyorum, Gray’in asla dışarı yansıtmadığı vicdanının bir sembolü. Öyle ki, Wilde’ın kendini karakteriyle bu kadar özdeşleştirmesi, portrenin Wilde’ın da vicdanının bir sembolü haline geldiğini düşündürdü bana. Güzelliğinden başka bir şey düşünemeyen bir adam, işlenen cinayetler, arkada bırakılmış bir aşk ve yaşlanmış bir portre… Her ne kadar romandaki karakterler, Oscar Wilde’ın hayata karşı duruşunun ve estetizm felsefesinin bir yansıması olsa da, yazarın da savunduğu hazcılık görüşünün karakterlerin hayatını olumsuz yönde etkilemesi, eserin bu görüşe karşı yergi niteliği taşıdığını da düşündürebilir. Bu düşünce, romanı farklı açılardan yorumlamamıza yol açabilir; fakat Oscar Wilde’ın yaşam tarzı ve sanatçı kimliği göz önünde bulundurulduğunda romanın, yazarın düşüncelerini yansıtan bir pencere olduğu gözlemlenebilir. Hatta belki de hayatı boyunca yadırganan Wilde’ın onu dışlayan insanlara yapmak istediği şeylerin bir yansımasıydı. Dorin Gray, yaşadıklarını kaldıramamaya başladığında yapabileceği tek şey kalır, portreyi ortadan kaldırıp yaşlı ve çirkin bir adam olarak hayatına devam etmek; fakat işler düşündüğü gibi gitmez. Çizildiği ilk günden beri hayatını mahveden portre, ölümüne yol açacak kadar sahip olmuştur ona. Genç kalmak için ruhunu şeytana satan adam, portresini bıçaklamasıyla ölür. Bu beklemediğim sona başka bir açıdan bakmadan edemeyeceğim: hayatı boyunca dış görünüşü ve tercihleri nedeniyle yargılanan Wilde, belki de dış görünüşün ve tercihlerin önemsiz şeyler olduğunu, önemli olanın vicdan ve ruh olduğunu anlatmaya çalışmıştı okurlarına. Dorian Gray yaşamında çevresi tarafından arzulanan güzel bir adamdı. Dorian Gray öldüğünde güzel bir adam değildi. Yaşlı ve yalnız bir adam olarak öldü. Benim için romanı anlamlı kılan bir sondu bu. Romanın okunması gereken bir kurguya sahip olduğunu düşünüyorum. A. Bilgehan Başpınar ÜÇÜNCÜ BİR YOL PEŞİNDE Havva... Semâvî yahut İbrahimî olarak nitelendirilen pek çok dinin kabul ettiği üzere tüm insanlığın anası... Hepimizin ortak bir parçası Havva; bizden önce gelmişlerin ve bizden sonra geleceklerin benliklerinin, benliklerimizin günahkâr yanının tohumu. Kabil ile Habil'e rahmini açan kadın Havva, farklı ideolojilere gebe olan kadın. Bizler ise Havva'nın çocuklarıyız, en az parmak izlerinin desenleri kadar "birbirinden farklı bir kardeşler topluluğu"yuz bir bakıma. Elif Şafak da son kitabı olan "Havva'nın Üç Kızı" romanında farklı ideoloji ve hayat görüşlerini ana kahramanlar olan Peri, Şirin ve Mona ile sembolize ederek işte tam bu noktaya parmak basıyor; paletine taraf seçmişleri, arada kalmışları, fikir ayrılıklarını ve çatışmaları alarak genel bir dünya ve insanoğlu tablosu çiziyor. Mona ve Şirin, "mümin ve münkir" diyor Elif Şafak. Peri ise ne dünyanın tamamıyla somut varlıklardan ibaret olduğunu düşünüyor ne de Tanrı'yı elinin tersiyle itiyor. O bir şaşkın, yazarın deyişiyle üçüncü bir yol peşinde olan bir "mütereddit". Peki ya ben, ben Havva'nın hangi kızıyım? İnanan mı günahkâr mı, muhafazakâr mı akılcı mı, yoksa Peri gibi bir arada kalmış mı? Hayatım sorgulamakla geçti diyebilirim, hiçbir öğretiyi ya da gerçek olarak sunulan bilgi kırıntılarını -açık bir tarafını ya da mantıksal bir eksikliğini gördüysem tabii- kabul etmedim. Beynimde dur durak bilmeyen; duyduklarımı, öğrendiklerimi yahut öğretilenleri sürekli tartan bir terazi var sanki. Dolayısıyla, tüm kalbiyle birtakım doğrulara inanan ya da tüm benliğiyle bir tarafı savunan insanları kendimi bildim bileli ilginç bulmuşumdur. Günde beş kere düzenli bir şekilde övmem gereken bir Tanrı fikri de yabancıdır bana, Tanrı'nın varlığını reddedip kendince bunun kanıtlarını sıralayan bir zihniyet de. Dindarlık fikrine oldukça uzak olmama rağmen, Tanrı'ya inanan insanların elinde en azından birtakım "Tanrı göstergeleri"nin -kutsal kitaplar/metinler, peygamberler gibi- olması sebebiyledir sanırım, ateizm kavramı çok daha cüretkâr ve gerçekliğe yatkınlık açısından risklidir bence. Anlayacağınız, biraz Peri gibiyim ben de, ne muhafazakâr ne günahkâr, belki bir arada kalmış, bir ikircikli. Her ne kadar önüne çıkan çatallı yol ayrımlarından ziyade Peri gibi üçüncü bir yol peşinde olan biri olarak, hiçbir akıma ya da tarafa ait olmayarak, kendimi zaman zaman perdeyle pencere camı arasına sıkışmış bir arı gibi hissetsem de sorgulamanın önemini inkâr edemem, edemeyiz. Cennetten kovulan bir ananın evladı olarak insanoğlu kusurludur, hatta Hristiyanlığa göre her bebek günahkâr olarak doğar ve günahlarından arınması için vaftiz edilirmiş. Nitekim insan elinin değdiği, insan üretimi olan her şeyde de bir kusur vardır: dinde, kültürde, en önemlisi fikirde. Dolayısıyla, insanın kendi fikirlerini, inançlarını sorgulaması, küçük bir "acaba?" sorusu bence insanın elde edebileceği en büyük güçlerden birini oluşturur. Her fikirde bir hata, her karşı fikirde bir doğruluk payı olduğunu düşünürsek körü körüne inanmama, sorgulama ve diğer fikirlere açık olma şu ana kadar hiç elde edemediğimiz bir durumun anahtarıdır aslında: dünya barışı ve birlik. Öyle ki, tarihin elinin uzanabildiği her noktada dünya, pek çok kez fikir çatışmalarından, ideoloji ayrılıklarından doğan savaşlara, anlaşmazlıklara muharebe meydanlığı etmek zorunda kalmıştır. İnsanlar kitapta olduğu gibi sadece Tanrı'nın varlığı, yokluğu ya da Tanrı korkusunun hayata ne kadar yansıtılması gerektiği konusunda ayrılığa düşmemiştir; onun varlığını kabul edip ona tapma kadar büyük bir ortak noktaları olan insanlar bile birtakım sınıflara ayrılmıştır. Kimi Müslüman, kimi Hristiyan, kimi Yahudi olarak addedilmiş ve bu gruplar kendi isimlerini yüceltmek için cihat adı altında, Haçlı Seferleri adı altında kırıp dökmekten geri durmamıştır. Bu bana son zamanlarda öyle anlamsız geliyor ki her dinin farklı bir tanrısı olduğuna yönelik saçma bir algı yerleşmiş sanki kusurlu insan zihnine. Oysa din, kökeni olan Tanrı'ya inanma ve tapınma fikrinin farklı kültür ve uygulamalar ile harmanlanmasıyla oluşmuş bir yapılanmadan ibarettir bence. Bu durum, iletişim kurabilmek için konuşmak, ama bunu farklı bölgelerde farklı diller kullanarak yapmaktan farklı değil. Sonuç olarak, dinî grupların çatışması yahut savaşması da en az "Sen benim dilimi konuşmuyorsun!" deyip adam öldürmek kadar mantıksız. Hatta şöyle bir düşününce, dinlerin dillere göre daha çok ortak noktası var. İslam'da gördüğümüz birtakım yaptırım ve uygulamalar Yahudilikte de mevcut mesela, oruç tutmak gibi, domuz eti yememek gibi. Benzer şekilde Hristiyan rahibeler de Müslüman kadınlar gibi saçlarını kapatır, uzun elbiseler giyerler. Peygamberler bile aynıdır mesela, ha Yusuf ha Joseph, ha Musa ha Moises, ha Yakup ha Jacob, ne fark eder? Hatta bu "Ne fark eder?" meselesini kendi hayatıma da uygulamış durumdayım, anlayabileceğiniz üzere benim bir dinim yok. Sadece Tanrı'ya inanır -ki bazen onun varlığını bile sorgularım-, iyi şeyler yapmaya çalışırım. Tabii bu noktada, benim hayatın herhangi bir alanında taraf tutuyor olmayışım ya da hayatı sorgulama temeline inşa edişim, sizin de böyle yapmanızı gerekli kılmıyor. Demek istediğim burada niyetim kimseye akıl vermeye çalışmak değil. Her ne kadar bence sorgulama ve belli gruplara bağlı kalmama, bir diğer deyişle "taraftarlaşmama" insanlık çapında düşündüğümüzde birleştirici bir niteliğe sahip olsa da siz kendinizi belirli bir dine yahut topluluğa ait hissederek hayatınıza anlam kattığınızı düşünüyor olabilirsiniz. Buna hiçbir itirazım olmaz doğrusu. Zaten sorgulama hakkında fikir beyan edip sorgulamayı reddeden anlayışa katiyen karşı çıkarsam söylediklerimin bir anlamı kalır mı? Anlayacağınız ben sorgulamamı da sorguluyorum! Kaynakça: Şafak, Elif, and Omca A. Korugan. Havva'nın Ü ç Kızı. Doğan Kitap, 2016. 1. Görsel: "Havva'nın Üç Kızı." D&R. http://www.dr.com.tr. 2. Görsel: "İbrahimî Dinler." Vikipedi. https://tr.wikipedia.org/wiki/İbrahimî_dinler. Ayberk Cem SerinÇağının Tanığı EcoEdebiyat tarihi, yazar ve eser ayaklarının üzerine oturtulmuş bir olgudur. Bu ayaklardan biri olan eser, yaşadığı zamanı bir ayna gibi yansıtandır. Yazar ise gördüklerini ve yaşadıklarını alır kaleme. Yani kısaca; yazar, eserleriyle çağının tanığıdır. Yıllar önce yaşanan olaylar kaleme alınmasaydı bugün neler bilebilirdik? Dil, taşıyıcı olmasaydı; yazar eserleriyle ayna tutmasaydı o günü nasıl anlayabilirdik? İşte yaşadığı zamana ayna tutan yazardan biri de Umberto Eco! Ve ölmeden önce kaleme aldığı eseri “Sıfır Sayı”…Kitabı okumadan önce kitabın ön kapağındaki karmaşıklık dikkatleri üzerine çekiyor. Bir buhran ve iç içelik… Siyahın hâkimiyeti ve bir gazeteyi andıran şablon hem merak ettiriyor insanı hem de korkutuyor. Aynı zamanda “Kötü gazetecilik konusunda bir rehber” yazısı da. Sıfır sayı diyorsun, bir şeyin sıfır sayısı… Bir yıl boyunca bir günlük gazete için hazırlanan ve asla çıkmayacak olan on iki “sıfır sayı”. Ama bu gazetenin hazırlanışında kaleme alınanlar insanın aklına şu soruları getiriyor: “Gazetelere ne kadar güvenebiliriz?” ve “Umberto Eco bize bunları çağından yakaladıklarından mı sunuyor?”Bir gazete düşünün, sayıları bir yıl içinde sıfır sayı olarak hazırlanıyor ve yayınlanmakamacı taşımıyor. Demek ki farklı bir amacı var. Evet, bu gazete aslında; belli kişiler hakkında bilgiler araştırıp şantaj aleti olarak kullanmak, toplumu yozlaştırıp istediği yöne çekmek amacıyla hazırlanıyor. Eğer bir gazete yarının haberini yapıyorsa zaten demek ki haberleri kendi isteğince yönlendiriyor demektir. Bu yönlendirmelerin kaynağı çağlar öncesine dayanıyor. Öyle ki çağımızın da en büyük problemlerinden biri de bu. İnsanların yalan haberler uydurarak gazetecilik yaptıklarını zannetmeleri. Tahminlerden hareket ederek varsayım ve kuşku yazıları yazmak artık gazeteciliğimizin önemli bir parçası olmuş durumda. Bunlar sadece çağımızın değil tüm dönemlerin gerçeği olmuş. Öyle ki çağını yansıtan kitaptaki şu sözler de bugün yaşananların o zaman da yaşandığını doğrular nitelikte: “İşte günümüzde durum bu ama 18 Şubat günü kimseler daha neler olabileceğini tahminedemezdi. Yarın Gazetesi bunu hayal edecek ve bir dizi tahminde bulunacak. İşte bu varsayım vekuşku makalesini yazma işini size emanet ediyorum.”1Kapaktaki karmaşıklık, içinde yazılanları anlatıyor adeta. Hayallerden ve tahminlerdenoluşan kuşku uyandıran yazılar... Biz bugün bunları zaten yaşamıyor muyuz? Bizim 1 ECO, Umberto.2015.Sıfır Sayı. Doğan Kitap.S,48.gazeteciliğimiz doğru, yansız ve şantaj gücünü kullanmadan mı işlevini gerçekleştiriyor? Biz gazetelere ne kadar güvenmeliyiz? Bu sorunun cevabını almak için birkaç farklı medya unsurunu aynı haber üzerinden değerlendiriyoruz. Hepsi ne anlamak istemişse onu anlamış vene anlatmak istemişse onu anlatmış. Doğru ve yansız haberleri okumak için tek kaynak yetmiyor maalesef. Karşılaştırarak ve değerlendirerek doğruyu bulmaya çalışıyoruz çoğu zaman. Bunu yapmalarının nedeni ise tek dertlerinin para kazanmak olduğunu düşünüyorum. Bu sadece gazetecilik için değil tüm medya unsuları için geçerli. Yozlaşmış habercilik, şantajın gücü, siyasetin elleri medyamızı sarmış çoktan. Medya hep böyle miydi? Peki ya gazetecilik? Hakikaten Tanzimat’tan bu yana gazetecilik hep böyle miydi? Çağ bunları mı yaşıyordu? Gazetelere güvenin yanı sıra gazetelerde veya farklı iletişim araçlarında doğruları söyledikleri için olması gerekenden farklı muameleler göre insanlar var bir de. Yarın Gazetesi’nde çalışan gazeteci Braggadocio, Mussolini gizemini kaleme aldığı için öldürülüyor. Size de bu senaryo tanıdık gelmiyor mu? Bizim tarihimiz de gerçekleri ya da gerçek olabilecekleri dile getirdiği diye öldürülen insanlarla dolu değil mi? Bırakın tarihi günümüzde de olmuyor mu? Gazetecilik, menfaatleri için yaşayan insanların gücü haline gelmiyor mu? Büyük balık küçük balığı hep yiyor. Ama haklı ama haksız… 21. yüzyılda büyük balıklar çok daha fazla büyük ve çok daha fazla sayıda. Ve medya çoğu zaman onlara köle. Tarih gösteriyor ve yazar yazıyor ki adaletsizlik her yüzyılda yaşamaya devam ediyor. Tarih farklı sayılarla yazılıyor, aynı çerçevede çiziliyor ve içini insanlar dolduruyor. Taşıyıcısı şüphesiz dil oluyor. İşte tarih ve edebiyat arasındaki çizgi bu kadar hassas ve ince. Çağını ne kadar iyi yansıtırsan başka çağlara akıp gidiyorsun.Yazarın çağından haberler vermesi bize gösteriyor ki tarih ve edebiyat iç içe. Bir eserde daha edebiyat tarihinin dayanaklarının eser ve yazar olduğunu ve tarihin edebiyata konu olduğunu görüyoruz. Ve yazar adeta asırlar sonrasına gününün gerçeklerini anlatıyor. Gazetecilik de edebiyatın konusu olmuş bile. Gazetelerin amaçlarını, gazetelerin işlevlerini vegazetelere olan güveni bizlere aktarıyor edebiyat eserleri. Bizim tarihimizde gazeteler neydi şimdi ne oldu? Her şey yaşanacak, bazen yaşandığı gibi kalacak bazen de büyük kitlelere ulaşacak. Ve çağ bir sonraki nesillere ulaştıkça anlam bulacak. İşte edebiyat taşıma görevini çoktan üstlendi bile.ECO, Umberto.2015.Sıfır Sayı. Doğan Kitap.S,48.İlayda Eliş 21202353 TURK102 BİRAZ ORADAN BİRAZ BURDAN Buradaki bu son yazımda biraz ondan biraz bundan bahsetmek istiyorum. İçinde biraz denizkızları biraz yemek tarifleri, biraz kaplumbağalar biraz da aşk olsun. Bu yazı birçok küçük denemenin, şiirin, mektubun derlemesi olsun istiyorum. “Sunset Bulvarı’nda olmak ya da olmamak, bir kitabın sayfalarını çevirirken yaladığın zehirle ölmek işte bütün mesele bu”, demek istiyorum, üç güzel tiyatro eserini bir solukta geçirmeye çalışmak gibi. Ya da “kedileri ve kelebeklerin koruması altındasın. Parlak zerrecikler var üzerinde, ışık saçıyor gibisin, sihirli tozlar dökülüyor gözlerin güldükçe…” diye aşkımı ilan etmek istiyorum. KÜÇÜK SORULAR Kelebekler arkalarında parıldayan tozlar bıraksaydı, mutluluğu bulmak daha mı kolay olurdu? Kırmızı, mavi, yeşil, mor birbiriyle ne kadar uyumluysa içine bir o kadar da turuncu katmalı mı? Kedilerin bıyıkları neden altın sarısı değil? Ya da üstlerinde pembe benekler olsaydı daha mı güzel olurlardı? Onu bu kadar özlememin bir nedeni var mı? Onun şarkılarını dinlememin, onun kokusunu istememin ve onun dokunuşlarını aramamın? Rüzgarın yalnızca onun sesindeki ipeksiliği anımsatması neden? Onun düşleriyle rahatlamam..? İSİMSİZ Düşünmek heyecan verici. Tasarlamak en ince ayrıntısına kadar, planlamak, gülümsetici. Sıcaklığını hissetmek, havada dalgalanan kokusunu içine çekmek, eşsiz görünümünün altındaki adı anımsamak, olağan üstü bir haz, olağan üstü bir mutluluk… Aslında her şeyden öte bir tutku bu. Tüm sevgilerden, aşklardan ayrı, onlardan değişik bir şey bu. Yaratmak, yeni bir şeyler denemek ve tatmak, pişirmek ve sunmak. İfadeleri seçmek, gözlerdeki pırıltıyı yakalamak, mimikler, duygular, heyecanlar, sevinçler… Hepsi birlikte bu tutkunun içinde. Savaşmak ve kazanmak. Kaybeden olmadan. Sonra mutlu olmak kendi kendine… Bir tutam ondan bir tutam bundan. Deneysel aslında, cüretkar biraz da… Cesaret ister, korkmadan, tereddüt etmeden yapacaksın. Sevgi ister, tüm benliğinle yüreğini katacaksın… Biraz tarçın, kakao ve zencefil bir fincan un, üç kaşık toz şeker, yarım çay bardağı eritilmiş margarin ve kucak dolusu sevgi… HANİ Hani kaybedince anlarsın ya sevdiğinin değerini, hatta sevdiğini… Hani bir burukluk çöker içine. Ne olduğunu bile anlamayacak kadar afallamışsındır. Hani ne yapacağını şaşırırsın. Ne istediğinden bile haberin yoktur ya… Hani… Bir yanın gitmeni ister korka korka, diğer yanın gururuna yenilir. Pişmanlık… Buruk, mayhoş bir tat bırakır ağzında. Ekşi, acı, hafif bir tat, duyguların yarattığı boşlukta yüzmenin verdiği bir his… Hani tanımlayamadığın, anlatamadığın bir şey… Canını yakan! Her seferinde içini acıtan bir şey. Gözlerini dolduran, sesini titreten bir şey… Hani ellerinin buz kesmesine neden olan korku dolu, iğrenç, berbat bir his… SUSMA Bir kırılma noktası ardından göz alıcı bir parlaklık. Bir değişim. Kırıcı… Kırılganlığa doğru bir adım, bir adım daha ve sonra… Yenilgi. Peki neye? Kendine, yalnız ve çaresiz Bir başkası değil. Sen kendi yarattığın düşmanlara yenildin. Ya da yalnız değildin, etrafında bir sürü suret vardı anlamsızca bakan benliğine, onlar seni aldattı. Onlara yenildin. Korktun! Belki kaçtın. Belki kısa sürdü bu korkun. Eğer bir daha olursa sakince ıslık çal. Susma! TAHTA BACAK Tahta bacaklı Poseidon, Ne kadar da gösterişsiz ve acınası bu şekilde, Ama yine de çalkalamaya yetiyor öfkeli nefesi, Denizi… Kirpiklerindeki ıslaklığı görünce denizkızının, Geri sarıyor bir film gibi tıpkı Kayalarındaki parıltıyı çalan kaptanın, Aciz teknesinin batışını. Ve maviye sürgün ediyor onu Tıpkı Jullietsiz ölüme sürgün edenler gibi Romeo’yu… Bu yazıda biraz ondan biraz bundan, biraz nardan biraz da yardan bahsetmek istiyordum. İstediğime de az çok ulaştım. Sürç-ü lisan ettiysem af ola. Nardan yana ayvanın gönlü kaldıysa af ola, kaplumbağa yer alamadıysa da af ola. Ahmet Faruk Güler Güler 1 21300463 Türkçe 101- Şube 018 Başak Berna Cordan 02.12.14 Kaçınılmaz Son 'Ölüm' Kitabın kapağını açtığımda ilk olarak fark ettim ki ben uzun zamandır herhangi bir öykü kitabı okumamıştım. Birisi öykü dediği zaman ise aklıma hep Ömer Seyfettin ve Yalnız Efe gelir. Hafızama bu ikilinin kazınmasının sebebi, acaba ilkokul yıllarında katıldığım kitap okuma yarışmasında bu kitap sayesinde başarı elde etmiş olmam mıydı, yoksa okuduğum son hikâye kitabı acaba bu kitap mıydı? Bunları düşünerek kendimi sorgulamaya başladım. Sonrasında öz eleştiri yaparak kendime Ömer Seyfettin kitaplarından ileriye gidememiş bir ''zavallı'' damgası yapıştırdım. Bunu Ömer Seyfettin'i küçümsemek için söylemiyorum, haşa! benim ne haddime... Bunu kendi acizliğimi anlatmak için söylüyorum. O günden bugüne çok sular akmıştı köprünün altından, ancak ben hâlâ üzerine herhangi bir gelişme kaydedememiştim. Şimdi ise nasip oldu ve elime bir öykü kitabı aldım. Bu öykü kitabı ise Guy de Maupassant'ın tüm öykülerinin toparlandığı bir kitaptı. Eğer neden bu kitabı seçtim diye soracak olursanız cevabım lisedeki kısıtlı edebiyat bilgim olacaktır. Edebiyat derslerinde öykü konusunu işlerken hep Maupassant'ın bu türde öncü olduğundan bahsedilirdi. Daha önce Maupassant'ın herh angi bir kitabını okumadım ancak alanında öncü insanlar benim dikkatimi fazlasıyla çekmeyi başarırlar. O Güler 2 yüzden eğer bir öykü okuyacaksam, –ki uzun zamandır hiçbir öykü okumadığım gerçeğini de unutmamak gerekir− bu kitap kesinlikle Maupassant'a ait bir eser olmalıydı. Kütüphanenin tozlu rafları arasında kitabı ararken neden bilmem kendimi Hogwarts'ın bilinmeyen mahzenlerinde geziyormuş gibi hissettim. Sanki yıllardır kimse bu koridorlara uğramıyordu. Yıllar önce birisi oraya bir hazine saklamıştı ve ben o bilinmeyen hazineye ulaşmaya çalışıyordum âdeta. Daha sonra bu yazıyı yazarken ise bu hayalimi derinlemesine düşünme ve irdeleme imkanı buldum. Yaptığım çıkarımlara göre bu çocukça görünen hayal aslında toplumun acınası hâlinin bana bir yansımasıydı. Öyle ki, kitabı ararken bile kendimi çok sıra dışı bir şey yapıyormuşum gibi hissediyordum. Oysaki kütüphaneyi sık ziyaret eden birisi olarak, sürekli bu tarz duyguları hissediyor olmam normal değildi. Böyle hissediyor olmamın tek sebebi çevreme göre farklı bir iş yapıyor olmamdı. Oysa ileri toplumlarda bu olması gereken bir yapı taşıdır. İşte, bu güzel hayallerimin arkasındaki gerçek, toplum olarak geri kalmış olmamızmış. Kitapta beni en çok etkileyen öykü ise Le Horla oldu. Eserin girişinde yapılan memleket sevgisi vurgusu çok güzel betimlenmişti çünkü insan mutlu olduğu yere aittir ve mutlu olduğu yer de genel olarak akrabalarının, sevdiği insanların olduğu yerdir. Tabi ki herkes için geçerli değildir ancak birçok insan için mutlu olunan yer memlekettir. İnsanlar, sevdiği insanlar o topraklardan göçmüş olsalar bile, yine de o topraklara özlem duyarlar. Güler 3 Neden bilinmez, insanları oraya, ata topraklarına çivileyen bir büyü var gibidir. Toplumumuza baktığımızda bunun etkisini daha net görebiliriz. Bir insanla tanıştığımızda ilk sorduğumuz birkaç sorudan birisi ''Memleket neresi?'' olur. Öyle ki herkes hemşehrisini bulmaya ihtiyaç duyar.Her insan o topraklardan küçük de olsa bir parça arar. Memleket sevgisi, özlem duygusunun ağır bastığı hislerden birisidir. Orda bir köy vardır uzakta, o köy bizim köyümüzdür, gitmesek de tozmasak da o köy bizim köyümüzdür. Le Horla, Maupassant'ın hastalığının nüksettiği ve ölüme çok yakın olduğu bir dönemde yazılmıştır. İnsanın doğasında iyilik olmadığını kabul eden Maupassant'ın bu eseri, diğerlerine göre daha da karanlık senaryolar içeren bir bunalım öyküsüdür. Bu bunalımın sebebi kuşkusuz Maupassant'ın hayat sahnesinin son perdelerini oynuyor olmasıdır, ancak öykünün sonunda fark ettim ki bu cinnetin sebebi ölümün yaklaşıyor olması değil, yazarın ölüme hazır olmamasıdır. Oysaki ölüm canlı hayatının vazgeçilmez bir parçasıdır ve her insan bu son perdeyi oynamak zorundadır. Bunu bilip buna göre yaşarsak hayatın o kadar da karanlık bir yer olmadığını göreceğiz. Kaynakça  Maupassant, Guy de. Bütün Hikayeler. İstanbul : İnkılap ve Aka, 1970. Burcu Dalgıç 21202354 IAED TURK102-11 23.10.2014 YÜZYILIN AŞKLARI CAN DÜNDAR Tarih her zaman savaşı, katliamı yazmaz kimi zamanda unutulmayan yaşanmış güzel aşklar vardır onları yazar hatta diyebiliriz ki aşk tarihi yazar. Yüzyılın Aşkları ise, Can Dündar’ın kaleme aldığı adından da anlaşılacağı üzere tarihin gelmiş geçmiş en unutulmaz aşklarını anlatan bir kitaptır. Can Dündar’ın akıcı ve şiirsel üslubuyla tek solukta keyifle okuyabileceğimiz bir hal alan kitap, yaşanmış 10 aşk öyküsünden bahsetmektedir. Kimi zaman ihanet ve imkânsızlıklarla, kimi zaman ise umutlar ve engellerle yaşanan tutkulu aşklar, tarihin tozlu sayfalarından günümüze kadar uzanan mektuplar ve şiirler ile dile getirilmiştir. O mektupların, o şiirlerin anlatmak istediği öyle çok şey var ki okurken insanın duygulanmaması işten bile değil. Enver Paşa’nın Naciye Sultan’a yazdığı mektupların, Nazım Hikmet’in Piraye için yazdığı şiirlerin hepsi özlemin, aşkın birer yansımaları gibi. Bir aşk düşünün, öyle ki karşındakinin yüzünü bile görmeden yıllarca süren bir aşk. Okurken hissediyoruz yaşanmışlıkları ve insanın içine işliyor. Bu öyküler, geçmişte yaşamış insanların bildiğimiz yönleri dışında kalplerini de görmemizi sağlıyor, diğer yandan da günümüzün gelip geçici aşklarını sorgulatıyor insana. Çünkü okuduğumuz aşklar öylesine yoğun ki okuyucuyu derinden etkiliyor, bir durup düşününce de bunları yaşamış olan insanların duyguları kim bilir ne derinlikteydi diye kendime sormadan edemiyorum. Beni en çok üzen, okurken gözlerimden yaşlar gelmesine sebep olan öykülerden biri Nazım Hikmet ve kalbinin kızıl saçlı bacısı Piraye’nin yaşadığı aşktır. Yıllarca hasret ve ayrılık çeken iki insanın şiirlerle, mektuplarla özlemlerini gidermeye çalışmasını okurken bir anda yalnızlığa mahkûm edilen bir kadın görüyoruz… Bir yandan doludizgin bir aşka şahit olurken öte yandan sevdiklerinin bencillikleri yüzünden yalnızlığa mahkûm edilen insanların öyküsüdür aslında okuduklarımız. Kimisi özlemine dayanamayıp yaşamına son verirken kimisi bir köşede inzivaya çekiliyor. Bu yaşanan acıların hepsi bir anlamda hayatın gerçekleri değil midir zaten? Umutlar, beklentiler ve sonunda hayal kırıklıkları. Yazar bir yandan aşk öyküleri anlatırken bir yandan da o dönemin tarihi hakkında ufak ufak bilgilere başvurmuştur, çünkü tarihi bilmeden aşkı yorumlamak zordur bence. Mesela Adnan Menderes ve Ayhan Aydan aşkı o zamanın tarihiyle bir bütün oluşturuyor kafamızda çünkü o dönem siyasi olayların çokça yaşandığı bir dönemdir ve tüm bu engellere rağmen aşkın mevki tanımadığını gösteriyor okuyucuya. Bununla beraber geçmişte yaşanan aşkların bugünün aydınlatıcısı olduğunu düşünüyorum. O aşklar olmasaydı bugün o şarkılar o şiirler olmazdı, yaşanan mutluluklar ve acılar sayesinde bizler o tutku ve aşk dolu satırları okuyabiliyoruz. Bugün en ufak zorluklarda aşklar biterken o zamanlar da insanların nelere katlandığını bilmenin bizlere de çok şey kattığını düşünüyorum. Mesela, “Nerden sevdim o zalim kadını ?” demiş Selahattin Pınar, Afife Jale’ye. Bu sözlerden bile anlayabiliyoruz yaşananların ne kadar acı olduğunu. Bugün dinlediğimiz o tarihe kazınmış şarkıların birçoğunun altında yatan aşkı okuyoruz aslında. Melih Kibar ve Çiğdem Talu’nun besteleyip sözlerini yazdığı şarkılarda da görüyoruz bu aşkı. Onların bir takım olduğunun, Melih deyince akla gelen ismin Çiğdem, Çiğdem deyince de akla Melih isminin gelmesi bunun en güzel kanıtıdır. Kitap insana gerçek aşkı anlatıyor bir yandan. Ölümlerin, mesafelerin, yılların bile ayıramadığı aşklar… Bazı şiirler vardır, hafızalarda yer edinen: -Kadınım, kısrağım, karımsın. Bedri Rahmi Eyüboğlu’nun en bilindik şiirlerinden biri olan Karadut’un bir dizesidir. Bir kadını çok mutlu edecek sözlerdir aslında bunlar. Ama bir yandan da asıl hikâyesiyle başka bir kadını yani karısını derinden yaralayan sözlerdir. Çünkü Bedri Rahmi bu sözleri karısı için değil, evlendikten sonra âşık olduğu başka bir kadın için yazmıştır. Bunların hepsi aslında birer hayat öyküsüdür, çünkü aşk olmadan hayat olmaz, aşk insanın ve hayatın vazgeçilmez bir parçasıdır. Yüzyılın Aşkları, dolu dolu aşk kokan satırlarıyla insanı okurken hem hüzünlendiren hem de geçmişe götüren ve şiddetle okunmasını tavsiye ettiğim etkileyici bir kitaptır. Ferda İrem İskurt 21401649 TURK 101-­‐13 Başak Berna Cordan 17.12.2014 YANGIN VAR! Merhaba herkese, Bu yazımda bilim kurgu severlere sesleneceğim biraz. Bilim kurgu derken uzaylılar, uçan garip şeyler, mutant gibi şeyler beklemeyin. Daha çok otoriter bir rejimin hakim olduğu; itfaiyecilerin yangın söndürdüğü değil, daha çok yangın çıkardığı bir toplum. Böyle söyleyince çok garip geldi, farkındayım. Kitabın ismini hâlâ söylemediğimi fark edip hemen ismini verdikten sonra kısaca romandan bahsetmek istiyorum. Kitabım, Ray Bradbury’den Fahrenheit 451. Kitabın ana karakteri Morgan. Kendisi bir itfaiyeci. Daha önce de belirttiğim gibi o dönemde itfaiyeciler yangın söndürmeyi pek tercih etmiyorlar. Tam aksine, kitap olduğunu tespit ettikleri yerleri yakıp her şeyi yok ediyorlar. Kitabın ismi de burdan geliyor tahmin edersiniz ki –kitap sayfasının yanması için gereken sıcaklık-­‐ . Morgan işine sadık ve disiplinli bir çalışan olmasına rağmen Clarisse’le karşılaşıp Clarisse’in ona mutlu olup olmadığını sorması ve Morgan’ı doğayla tanıştırmasıyla Morgan kendini ve toplum düzenini sorgulamaya başlıyor. Yakmaya gittiği evden bir kitap çalıp okuduktan sonra ise merak ve isteği giderek artıyor. Çevresindeki insanlar ise duvardan duvara –şu anki halimizden çok da farklı bir tablo değil-­‐ televizyonlarla manipüle ediliyor ve etrafındaki hiçbir şeyden haberdar değiller. Morgan kaybedeceği bir şeyin olmadığının farkına varıp mücadelesine devam ediyor ve devamında kargaşa, kaos ve bir sürü olaylar yaşanıyor. İskurt, 2 Bunlardan bahsedersem kitabın tüm büyüsünü bozabilirim. O yüzden burda duruyorum şimdilik. Buraya kadar anlattığım kadarıyla bile kitabın ana teması çıkarılabilir gibime geliyor. Tahmin edildiği gibi kitabın tamamına sansür, yalnızlık, yaşam tarzı, cehalet, ilim gibi temalar hakim. Toplumdaki insanlar gerçek hayattan tamamen soyutlanmış bir şekilde yaşıyorlar. Bütün günlerini duvardan duvara kocaman televizyonlarda işe yaramayan şeylerle dolu yarışma ve showlarla geçiriyorlar. Bireysel iletişim diye bir şeyin olmadığı, herkesin bir şekilde beyinlerinin yıkandığı bir toplum göz önüne getirmenizi istiyorum. Çok da zor olmadığını umuyorum. Kitaptaki asıl konu kitapların yakılması ise kafalara –en azından benimkine-­‐ birçok soru ve düşünce getiriyor. Baştaki kişiler toplumu kuzular haline yani demek istediğim isyan veya sorun çıkartamayacak -­‐çünkü bu konuda hiçbir bilgileri yok-­‐ bireyler haline getiriyor. Bilginin ve ilmin bazı şeyleri sorgulattığını ve insanları birer kukla haline çevirmekten alıkoyan şeyin bunlar olduğunu keşfetmiş ve bunun devam etmesini sağlamaya çalışıyorlar. Bradbury’nin vermek istediği şey de bu sanırım, bilginin kurtarıcı ve esas olduğu. Kitapta dikkatimi çeken bir diğer konu da Montag ve Beatty’nin kullandıkları alıntılar. Bradbury Dover Beach, İncil, Shakespeare gibi yerlerden alıntılar yapmış ve göndermelerde bulunmuştur. Anlam veremediğim ise Beatty’nin Montag’i tehdit ederken kullandığı ünlü kitap ve şiirlerden alıntılar. Gözdağı vermek gibi bir amacı olan bir itfaiyecinin –özellikle üst kademe-­‐ bu konuda daha hassas davranması gerekirmiş gibi geldi. İskurt, 3 Bradbury’i görme şansım olsa böyle bir eser için milyonlarca kez teşekkür eder sonra da tebrik ederdim. Romanın 1950’lerde yazıldığını düşünürsek o zamanda siyah-­‐beyaz tüplü küçük televizyonlar, şimdikilere göre çok çok aşağı kalacak arabalar olduğunu tahmin ediyorum. Bradbury’nin anlatımı ise şu an bize hiç yabancı olmayan şeyler. Büyük ekranlı LCD televizyonlar, yüksek hızlı arabalar, türlü eğlence programları ve reklamlar bizim günlük hayatımızı tam olarak oluşturan şeyler. Sadece teknoloji bazında da değil, aynı zamanda bilginin ileride tehdit olarak görüleceği ve bazı şeylerin sansürlenip yasaklanacağı konusunda herkesi bir şekilde uyarmış. Bize çok da yabancı olmayan bu tablo insanın canını biraz da sıkmıyor değil açıkçası... Yazımı yavaş yavaş bitiriyorum... Son olarak bu kitabı diğer distopik romanlardan farklı yapan ne diye sorarsanız biraz düşündükten sonra hemen cevabımı veriyorum. 1984, Cesur Yeni Dünya, Otomatik Portakal, Zaman Makinesi gibi distopik romanlar –farkettiyseniz Açlık Oyunları’nı katmadım-­‐ biraz daha anlaması ve tam olarak kavraması zaman alan kitaplar. Fahrenheit 451 ise tam tersine bir solukta okunup belki birkaç önemli noktanın kaçıralabileceği ama aynı zamanda “VAY BE!” dedirtecek bir eser. “Ignorance is bliss.” olayını tamamen yıkan bu romanı okumanızı gerçekten tavsiye ediyorum. Araştırdığınızda filmine de
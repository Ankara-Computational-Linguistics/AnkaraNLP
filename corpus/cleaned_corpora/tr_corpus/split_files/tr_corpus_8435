Şah Sultan Hüseyin (1668 - 1726), 1694-1722 arasında İran şahı, Safevi hanedanının son bağımsız hükümdarı. Devlet yönetimindeki zayıflığıyla hanedanın çökmesine neden olmuştur. Haremde büyüyen Hüseyin, tahta çıktığında devlet işleri konusunda bütünüyle bilgisizdi. Hazineyi kişisel harcamaları için kullanarak tüketti, devleti mollaların yönetimine bıraktı. Ruslar ve Osmanlılar, Hüseyin'in zayıflığından yararlanarak İran sınırlarını zorlamaya başladılar. Sınırda bazı toprakların yitirilmesine karşın Hüseyin, 20 yıl boyunca ülkesini göreli bir barış ortamı içinde yönetti. Ama bu sırada devlet için için çöktü. Sonunda beklenmedik biçimde kabile ayaklanmaları birbirini izledi. Ayaklanmacı önderlerinden Mahmud, Afganistan tahtını ele geçirdi. 1720'de akınlara başlayan Afganlar 1722'de İran'ı bütünüyle işgal ettiler. Mahmud başkent İsfahan üzerine yürüyerek kenti kuşattı. Yedi ay sonra Hüseyin yenilgiyi kabul ederek tahtı Mahmud'a teslim etti. Onun ardında Safevi hanedanının iki üyesi daha tahta çıktıysa da bunlar birer kukla olmaktan öteye geçemediler. I. Hüseyin'in hükümdarlığının sonu hanedanın da sonu oldu. Ömrünün sonuna değin başkentte kalan Hüseyin öldüğünde saray arazisindeki inşaat işlerinden sorumluydu. Zuhal Gencer Zuhal Gencer Erkaya (d. 13 Temmuz 1961, İstanbul) tiyatro, sinema ve dizi oyuncusu. Özellikle Şaşıfelek Çıkmazı dizisindeki İnci karakteriyle tanınır. "Tiyatro Eğitim Stüdyosu"`nda eğitim gördükten sonra,Taner Barlas ve bazı arkadaşlarıyla birlikte Taner Barlas Mim Tiyatrosu'nu kurdular. Taner Barlas Mim Tiyatrosu'nda 5 yıl çalıştı. Ardından Bakırköy Belediye Tiyatrosunun kuruluş aşamasında yer aldı ve "Zilli Zarife" adlı oyunda rol aldı. Daha sonra Gülriz Sururi Tiyatrosu'da Yeditepe Oyuncuları'da ve Tiyatro Stüdyosu'nda oyuncu olarak çalıştı. 1997 Yılında Kocaeli Şehir Tiyatrosu'nun da kurucuları arasında yer aldı. Hâlen Kocaeli Şehir Tiyatrosu bünyesinde oyuncu olarak çalışmaktadır. Zuhal Gencer, 1982 yılından bu yana tiyatro, dizi ve film sahnelerinde rol alıyor. Ä°nceburun İnceburun, Anadolu'nun en kuzey noktası. Karadeniz'e uzanan Sinop Yarımadasının kuzeybatı ucunda yer alır. Burun, katılaşmış lav ve aglomeralardan oluşur. Üst Kretase (Tebeşir) Döneminde (Kretase Dönemi, y. 136-65 milyon yıl önce) ait volkanik yüzeyde lavlar, aglomeralara oranla daha geniş yer tutar. Lavlar, sütun biçiminde ve çok çatlamış bazaltlardan oluşur. Bazaltlar ve aralarındaki aglomeralar bu kesimde genellikle kuzey ve kuzeybatıya doğru tabakalı biçimde bir eğim gösterir. Dik falezli kıyılarla çevrilen İnceburun'un açığında bulunan ve aynı volkanik kayaçlardan oluşan Davşan Adası, küçük bir kaya parçasıdır ve en kuzey nokta orasıdır. Burna en yakın köy Kurtkuyusu mezrasıdır. Köyün önünden başlayıp, kuzeye, İnceburun'a gidersek, oradan doğuya dönüp kıyıdan Başkaya Burnu'na, ardından güneydoğuya dönüp kıyıyı Hamsilos'a kadar takip edersek kıyının kayalık ve girintili çıkıntılı olduğunu görürüz. Hatta Hamsilos'un başında yüksek kayalar olması nedeniyle herkes burayı Türkiye'nin tek fiyordu olarak bilir ama bunun doğru olduğu söylenemez. İnceburun'da deniz yüzeyinden 38 m yükseklikte inşa edilmiş bir deniz feneri vardır. Sinop il merkezine 19 km uzaklıktadır. Çöl kuzgunu Çöl kuzgunu ("Corvus ruficollis"), kargagiller (Corvidae) familyasından kuzguna benzer bir kuş türü. Çöl kuzgunu, yaklaşık 52–56 cm uzunluğunda, leş kargası kadar iri olmayan bir türdür. Leş kargasıyla benzer dağılım alanlarına sahiptir ancak, gagası onunki kadar büyük değildir ve kanatlar biraz daha sivridir. Baş ve boğaz, belirgin olarak İngilizce adını aldığı, kahvemsi-siyah, tüylerin geri kalanı metalik mor-siyah, mavi ya da morumsu mavidir. Bu türün gerçekte siyah olan tüyleri sıkı sık solarak tamamiyle kahverengimisi siyaha döner ve kuş tüy dökme zamanında tamamen kahverengi olarak görülür. Ayaklar, bacaklar ve gaga siyah renktedir. Besin, leşler, yılanlar, çekirgeler ve diğer Böcekler, kıyısal bölgelerdeki balıklar, çuvallardan çalınan tohumlar, hurmalar ve bunun gibi diğer meyveler olabilir. Yuvalar leş kargasınınkine oldukça benzer ve ağaçların üzerinde, uçurumlarda veya eski, harap binaların içinde bulunabilir. Yuvalarında genelllikle 4 ya da 5 yumurta bulunur ve 20-22 gün kuluçaya yatarlar. Genç kuşlar genellikle yuvadan 37-38 gün sonra ayrılırlar, 42-45 günde tam olarak uçarlar. Sesleri bayağı kuzguna oldukça benzer, ""karr-karr-karr"" şeklindedir. Uçuş sırasında ise ""kuerk-kuerk"" şeklindedir. Kuzey Afrika, Kenya'nın aşağısı, Arabistan yarımadası ve Orta Doğu'nun yukarısı ve güney İran'a kadar olan bölgelerde geniş dağılım alanına sahiptir. Çöl iklimindeki vahalar ve palmiyeler yaşam bölgelerini oluşturur. Çiğdem Talu Çiğdem Talu (31 Ekim 1939 - 28 Mayıs 1983), Türk şair, söz yazarı ve öğretmen. Türk popunun en önemli söz yazarlarından biri sayılan Çiğdem Talu, 1939 yılında İstanbul'da doğdu. Robert Kolej mezunudur. Işık Lisesi'nde İngilizce öğretmenliği yaparken 1972'de "Ağlıyorum Yine" adlı ilk şarkı sözünü yazdı ve bu şarkı, Nilüfer'in "Kalbim Bir Pusula" adlı ilk plağının arka yüzünde yer aldı. Bu plağın başarısı üzerine, başta Yeliz ve Füsun Önal olmak üzere herkese söz yazmaya başladı. 1975'te ilk defa yapılmakta olan Eurovision Türkiye elemelerine; Füsun Önal ("Minik Kuş"), Yeliz ("hayalimdeki adam") ve Uğur Akdora ("Anılar") için yazdığı şarkılarla katıldı. Yine aynı yıl Melih Kibar ile tanıştı ve bir ekip olarak çalışmaya başladılar. İlk olarak Erol Evgin için "İşte Öyle Bir Şey"i yazdılar ve bu şarkının görülmemiş ölçüde ilgi görmesi üzerine Erol Evgin ile sürekli olarak çalışmaya başladılar. Yine '70 ortalarında, müziğini Timur Selçuk'un yaptığı ve AST tarafından sahnelen "Nereye Payidar" adlı oyunun şarkı sözlerini yazdı ve bu yazdıkları ile herkese 'aydınlık yüz' ünü gösterdi. hem bu dönem, hem daha sonra; Çiğdem Talu, Erol Evgin dışında; aralarında Nükhet Duru, Ajda Pekkan ve Zerrin Özer'in de bulunduğu epeyce sanatçıya, tamamı da ses getiren şarkılar yazdı. Türk müziğine onlarca güfte bırakan sanatçı 28 Mayıs 1983 de yakalandığı meme kanserini yenemeyerek hayatını kaybetti. Sanatçı adına daha sonra anmak için birçok ünlü sanatçı tarafından konserler düzenlendi. 2006 yılında Çiğdem Talu'nun bazı şarkıları özel bir albüm haline getirildi. Çiğdem Talu, aynı zamanda Muvakkar Ekrem Talu'nun kızı, Ercüment Ekrem Talu'nun torunu, Recaizade Mahmut Ekrem'in torununun kızıdır. Çiğdem Talu'nun kızı, Zeynep Talu da söz yazarı ve müzik produktörüdür. Orhan Peker Orhan Peker, (d. 1927, Trabzon - ö. 28 Mayıs 1978, İstanbul), Türk ressam. İlkokulu doğduğu şehir olan Trabzon'da tamamlayan Peker lise öğrenimine İstanbul'daki Avusturya Lisesi'nde devam etti. 1946 - 1951 yılları arasında İstanbul Devlet Güzel Sanatlar Akademisi Bedri Rahmi atölyesinde ve Fransa'da resim öğrenimi gördü. 1947 yılında arkadaşlarıyla birlikte kurduğu Onlar Grubu'nda yer aldı. Resimleri ilk kez 1951 yılında açılan Devlet Resim ve Heykel Sergisi'nde sergilendi. Ressam, ilk kişisel sergisini ise 1953 yılında açtı. 1955 senesinde tercümanlığını yaptığı İstanbul Şehir Tiyatroları yönetmeni Max Meincke ile birlikte Viyana ve Paris'i ziyaret etti. 1956 yılında Oskar Kokoschka'nın düzenlediği Yaz Akademisi'ne katılan Peker'in aynı dönemde Almanya'da taşbaskı eserleri sergilendi. Ressam 1957 yılında Türkiye'ye döndü ve 1959 yılında Ankara'ya yerleşerek Turizm ve Tanıtma Bakanlığı'nda çalışmaya başladı. 1965 yılında düzenlenen Devlet Resim ve Heykel Sergisi'nde birincilik kazanmasının ardından Madrid'e giderek şehirdeki sanat ortamını gözlemlendi. Aynı günlerde İspanyol ressam El Greco'nun portrelerinden birini kopyaladı. 1966 yılında Türkiye'de yılın ressamı seçildi. Peker, TRT'nin düzenlediği resim yarışmasında Aşık Veysel portresiyle başarı ödülü, Bayındırlık Bakanlığı'nın açtığı yarışmada Ragıp Buluş'la birlikte hazırladığı projeyle birincilik ödülü de kazanmıştır. Ressam ayrıca, Almanya'daki Türk çocukları için hazırlanan "Ağaca Takılan Uçurtma" (1974), Metin Eloğlu'na ait "Rüzgâr Ekmek" ve Çetin Öner'e ait "Gülibik" isimli kitapları da resimledi. Avrupa çeşitli şehirlerinde sergiler açan Peker, ölümünden kısa bir süre önce İstanbul'a yerleşti. Son kişisel sergisini Bedri Rahmi Galerisi'nde açtı ve güvercin temalı eserlerini sergiledi. 28 Mayıs 1978 tarihinde İstanbul'da ölen Peker'in mezarı Zincirlikuyu Mezarlığı'ndadır. Orhan Peker'in aktif olduğu dönemde Türk resim sanatında kompozisyon figüratif ve soyut olmak üzere başlıca iki alana yayılmıştı. Adnan Çoker, Nejat Devrim, Ömer Uluç gibi ressamlar soyut alanda öne çıkarken Orhan Peker, Cihat Burak, Nedim Günsür, Yüksel Arslan, Neşet Günal gibi isimler figüratif alana yönelmişlerdi. Peker, özellikle 1960'tan sonra figüratif çalışmalarına ağırlık verdi. Bu çalışmalarında Oskar Kokoschka'nın ekspresyonist etkilerine de rastlanabilir. Anakin Solo Anakin Solo, Yıldız Savaşları evreninde kurgusal bir karakter. Büyükbabasının ardından isimlendirilen Anakin Solo tüm hayatı boyunca Anakin Skywalker'ın mirasının gölgesiyle yaşadı. Hissettiği bu baskı onu yeni Jedi Düzeni'nin en büyük şövalyelerinden biri olmaya itti. Ve belki de onun trajik ölümüne de bu sebep oldu. Anakin, Endor Savaşı'ndan yaklaşık 6 yıl ve ikiz kardeşleri Jaina ve Jacen'den de bir buçuk yıl sonra dünyaya geldi-tam da klon imparator'un galaksiyi kasıp kavurduğu günlerde. Daha hayatının ilk aylarında önce Onderon'da Palpatine'in kendisi, daha sonra da Anoth'ta Carida elçisi Furgan tarafından tehdit edildi. Coruscant'ta çoğunlukla Threepio'nun bakımında büyüdü. Annesi Leia organa solo devlet başkanı olarak sürekli meşguldü ve babası Han Solo'nun da yeni cumhuriyet adına pek çok göreve çıkması gerekiyordu. Jacen ve Jaina aralarındaki ikiz bağı sayesinde birbirlerine çok yakınken Anakin biraz daha sessiz, içine kapanık ve düşünceli bir çocuk olarak büyüdü. Okuma ve konuşmada hafif problemleri vardı, fakat tıpkı büyük babası gibi elektronik ve matematik alanlarında daha küçük yaşta harikalar yaratmaya başladı. Daha üç yaşındayken dadı droidlerini söküp tekrar birleştirebiliyordu. Anakin'in Güç'e olan bağlantısı içgüdüsel ve kardeşlerinden daha derin gibi gözüküyordu. Bu özelliklerini düşmanları da keşfetmişti. Palpatine ve Furgan ilk fakat son değildiler. Üç buçuk yaşındayken de kardeşleriyle birlikte Lord Hethrir tarafından kaçırıldı ve başka bir boyuttan gelen Waru adlı tuhaf bir varlığa kurban edilmek istendi, fakat ailesi ve dayısı Luke onu kurtardılar. 4 yıl sonraki Corellia sektörü krizi, Anakin'in özel güçlerini biraz daha açığa çıkardı. Chewbacca'yla birlikte üç solo kardeşi Drall gezegeninin yüzeyinin altındaki dev gezegensel repulsor bölmesini keşfettiler. Bunun ne olduğunu hiç birinin anlamamasına rağmen Anakin içgüdüsel olarak cihazın sırrını çözdü ve sadece dokunarak onu aktive etti. Corellia Sistemi'nin gizli mimarisi-Centerpoint istasyonu ve beş gezegendeki tüm repulsor istasyonları dahil- kendisini anakin'in varlığına ayarladı ve onun hareketlerine cevap verdi. O sırada yedi buçuk yaşında olan çocuk, bu sistemi kullanarak Centerpoint'in ateşlediği ve milyonlarca kişiyi yok edecek olan bir enerji dalgasını bloke etmeyi başardı. Yıllar geçtikçe Anakin çok çabuk olgunlaştı ve daha dışa dönük hale geldi. 11. yaşına geldiğinde dayısı Luke'un Yavin iv'teki jedi akademisinde resmen eğitim almaya başladı. Dokuz yaşında Tahiri adlı bir kız onun en yakın arkadaşı oldu. Anakin maceracı yanını da ortaya çıkarak izinsizce Woolamander Sarayı olarak bilinen eski tapınağa gitti ve burada dört bin yıl önce Exar Kun'un bir grup Massassi çocuğunun ruhlarını hapsetmiş olduğu mistik küreyi buldu. Anakin güç'teki yeteneği sayesinde onları serbest bıraktı ve aynı zamanda burada yüz yıllardır bir tür kış uykusunda olan Jedi ustası İkrit'i de keşfetti. İkrit Anakin'e hocalık etmeye başladı. Dagobah'a yapılan bir seyahat sırasında Anakin yıllar önce Luke'un da girmiş olduğu karanlık taraf mağarasına girdi ve en büyük korkusu olan ileride büyük babası Darth Vader gibi olma korkusuyla yüzleşti. ve oradan kendinden daha emin ve güçlü bir jedi olarak çıktı. Kısa bir süre sonra da Darth Vader'ın Vjun'daki eski dinlenme yeri olan Bast Kalesi'ne gitti ve burada obi-wan kenobi'nin kayıp ışın kılıcının bulunmasına yardım etti. Buradayken kalenin karanlık, kasvetli boşluğu Anakin'i çok etkiledi. Anakin vaktini jedi eğitiminin sürdüğü Yavin ile normal eğitiminin devam ettiği Coruscant'a gidip gelerek geçirdi. Nihayet Luke Skywalker onu jedi şövalyeliğine yükseltti ve onu ve Jacen'i kendi öğrencileri olarak aldı. Kyp Durron'un cesur ve aksiyona ağırlık veren tarzı Anakin'in ilgisini çekmişti ve bir süre onun özel grubuna katılmayı düşündü. Anakin'in anlayışına göre güç bir aletti, ve mümkün olan her fırsatta kötülüğü yok etmek için kullanılmalıydı. Bu felsefesi onun daha pasifist bir anlayışı olan ağabeyi Jacen'la sık sık tartışmaya girmesine sebep oluyordu. Endor'dan 21 yıl sonra Yuuzhan Vong'lar dış halka gezegenlerinden Sernpidal'in ayının yörüngesini bozarak gezegene çakılmasına sebep oldular. Çarpışmadan hemen önce Chewbacca Anakin'i mültecilerle tıklım tıklım olan Falcon'un rampasına fırlattı fakat kendisi tırmanacak vakit bulamadı. Bir anlık duraksama herkesin ölümüne sebep olacağı için Anakin gemiyi hızla yüzeyden uzaklaştırmak zorunda kaldı. geride kalan Chewbacca öldü. Han Solo oğlunu çok seviyor olmasına rağmen en yakın dostunun ölümünden Anakin'i sorumlu tuttu. Aralarındaki soğukluğun gitmesi için aylar geçmesi gerekti. Bu sırada Anakin bir süre Dantooine'de kaldı ve Mara Jade ona burada Güç'e aşırı fazla güvenmemesi gerektiğini öğretti. Luke ve Mara'yla birlikte, söylentileri yayılan kayıp imparatorluk süper silahlarını ararlarken de ufak çaplı bir düzenbaz olan Chalco isimli bir adam ile başına buyruk hareket eden Twi'lek jedi Daeshara'cor'dan alçak gönüllülüğün değerini öğrendi. Anakin ayrıca Vong'lara karşı Dantooine ve İthor Savaşları'nda da yer aldı. Fondor Savaşı'ndan hemen önce Anakin güçlü Centerpoint İstasyonu'nu bir savunma silahı olarak tekrar aktive etmesi için Corellia sistemi'ne çağrıldı. İsteseydi kendisini dinleyen tarihi silahı kusursuz bir şekilde kullanıp Fondor'u tehdit eden Yuuzhan Vong filosunu silip süpürebilirdi, fakat Jacen böyle bir kitle imha yapmanın doğru olmayacağı konusunda Anakin'i ikna etti. Bunun üzerine büyük kuzenleri Thrackan Sal-Solo Anakin'in yerine ateş etti ve yanlışlıkla hem Vong filosunun yarısını, hem de cumhuriyet'in müttefiği Hapan filosunun neredeyse tamamını yok etti. Üstelik bundan sonra da Centerpoint çalışmaz hale geldi. Anakin fiyasko için Jacen'ı suçlarken bir yandan da duraksadığı ve buna sebep olduğu için kendini de suçlu buldu. Yuuzhan Vong savaş ustası Tsavong Lah'ın Yeni Cumhuriyet'ten tüm jedileri kendilerine teslim etmesini talep etmesine rağmen Anakin halkın gözünde parlayan bir yıldız olarak kaldı. Çoğu kişi karizmatik genç adamın bir gün Luke Skywalker'ın rolünü üstleneceğini düşünüyordu. Anakin'in içinde bir parça da buna inanmaya başlamıştı. Kısa bir süre sonra Yavin iv'ün artık Yuuzhan Vong işbirlikçisi hain bir grup olan 'barış tugayı'ından daha fazla korunamayacağı ortaya çıktı ve Anakin tek başına orada kalan genç jedi adaylarını kurtarmaya koştu. Tam zamanında gelip Talon Karrde takviyelerle gelinceye kadar tugayı oyalamayı başardı, fakat usta İkrit çatışma sırasında öldü ve Tahiri de düşmanın eline geçti. Yavin iv'e gelen bir Vong filosu tarihi büyük tapınağı yok etti ve bölgeyi bir biçimlendirici kolonisi haline getirdi. Biçimlendiriciler Tahiri üzerinde deneyler yapmaya başladılar. Anakin arkadaşını kurtarmak için haksız yere gözden düşürülmüş bir Yuuzhan Vong savaşçısı olan Vua Rapuung'la işbirliği yaptı. Tahiri'yi kurtardılar ama Vua öldü. Fakat Anakin'in şimdiye kadar anlaşılamaz olan karmaşık Yuuzhan Vong kültür ve felsefesine yeni bir bakış açısı kazanmasını sağlamıştı. Tahiri, Vong biçimlendiricilerinin elinde çok acı çekmişti ve Anakin ona uygulanan beyin yıkama denemelerinin Tahiri'yi yoldan çıkartmasından endişeleniyordu. İki arkadaş Corran Horn'la birlikte Yag'dhul'da Nom anor'un sızdığı ve bir Vong gücünü de peşinden getirttiği uzay istasyonunda savaştılar ve sessiz bir anda ilk defa öpüşerek sadece arkadaştan daha fazlası olmaya karar verdiler. Yuuzhan Vong istilasının başlamasının üzerinden neredeyse iki yıl geçmişti. Anakin iki kardeşi ve bir grup genç jedi ile birlikte düşman kontrolü altındaki Myrkr yörüngesindeki dev bir Vong koloni gemisine çok tehlikeli bir görev için sızdılar. Amaçları Vong biçimlendiricileri tarafından çoğaltılan Voxyn adlı jedi avcısı hayvanların kaynağını ve klonlama tesislerini yok etmekti. Fakat düşman bundan haberdar olmuştu ve Tsavong Lah, Nom Anor ve Vergere yönetimindeki bir kuvveti genç jedileri yakalamak ya da öldürmek için oraya göndermişti. Anakin kendisini Güç'e tamamen açarak tutkuyla, fakat nefret ve öfkeye yer vermeden dövüştü. Ve sonunda kendisini son Voxyn genetik materyallerini yok edebilmek için feda etti. Anakin'in ölümü han ve Leia'yı bunalımın eşiğine getirdi, Jacen'i jedilerin yolunu tekrar sorgulamaya başlamasına sebep oldu ve kız kardeşi Jaina'nın da geçici olarak karanlık tarafın pençesine düşmesine yol açtı. Leş kargası Leş kargası ("Corvus corone"), kargagiller (Corvidae) familyasından, batı Avrupa ve doğu Asya'da yaşayan bir kuş türüdür. Leş kargasının tüyleri yeşil ya da morumsu parlayan siyahdır, fakat parlaklık ekin kargasına kıyasla daha yeşilimsidir. Gaga, bacaklar ve ayaklar siyahtır. Diğer alttürünün başı ve göğsü siyahtır ve yine aynı boydadır. Bayağı kuzgundan boyunun 48–52 cm. olmasıyla ayırt edilibilir. Fakat ekin kargasıyla sık sık karıştırılır. Kuşun gagası kalınca ve daha kısa görünümdedir, yetişkin ekin kargalarının burun delikleri açıkken, leş kargalarında bütün yaşlarda burun delikleri kalın-kısa tüylerle kaplıdır. Leş kargası da diğer leş yiyiciler gibi, leşleri, yakalayabildiği bütün küçük hayvanları yer, yumurtaları çalar. Leş kargaları, büyük yuvalarını genellikle uzun ağaçların tepesine ya da daha çok tercih ettikleri uçurum kenarlarına, eski binalara ya da direklere yaparlar. Yuvalar, yerde ya da yere yakın olabilir. Yuvada 4-6 kahverengi-mavi ya da yeşil noktalı yumurta bulunur. Dişiler 17-19 gün kuluçkaya yatalar. Erkek dişileri besler. Yavrular 32-36 gün tüyleri çıkıncaya kadar beslenirler. Ekin kargasıyla ayırt edilmesinde en önemli faktör sesleridir, ekin kargası daha yüksek tonda "kaaa" diye bağırırken, leş kargası daha gırtlaktan, titreşimli ve derin olarak "kraa" diye sesler çıkarır. Leş kargası gürültücüdür, herhangi bir ağacın tepesinde tünerken, üç ya da dört kez kısa diziler şeklinde ve duraksayarak bağırır. Tür, batı ve Orta Avrupa, "C. orientalis" türüyle birlikte doğu Asya'da bulunur. Genellikle ekin kargaları toplu halde yaşarlar fakat, leş kargaları tekildirler. Happy Gilmore Happy Gilmore 1996 yılı yapımlı yönetmenliğini Dennis Dugan'ın yaptığı, başrolde Adam Sandler'in oynadığı bir güldürü filmi. Happy Gilmore sert birisidir (Adam Sandler), kendisi çoçukluğundan beri babasından hokey öğrenmiştir fakat hayatının büyük bir kısmı babaannesiyle yaşayarak geçirmiştir. Babannesini çok sevmektedir, fakat bir gün babannesini evden atacaklarını öğrenince hemen para bulmaya çalışır ki ev kalsın. Sürekli kavgaları ve doğru dürüst kayamamasından dolayı hokey takımına alınamayan Gilmore bir gün golf uğraşan arkadaşlarının yanına gelir, Happy golf topuna mükemmel bir vuruş yapar. Nadir görülen derecede çok uzağa vurur, ve daha sonra bunu gören bir adam onu turnuvaya sokar, Happy turnuvada mükemmel derecede oynar fakat buna sinirlenen ve eski şampyion olan Shooter McGavin (Christopher McDonald) onu burdan çıkarmak ve onun kaybetmesi için uğraşır. Ayrıca Happy aşık olmuştur. 6+, Küfürler ve bazı sahneler Evlilik Öpücüğü The Wedding Singer, 1998 yapımlı müzikal içeren romantik komedi filmi, senaryosu Tim Herlihy ve yönetmenliğin Frank Coraci'ye ait olduğu filmin yıldızları Adam Sandler ve Drew Barrymore'dur. "The Wedding Singer" ayrıca 2006 ortalarında Broadway'de müzikal olarak yayınlanmıştır. Robbie Hart (Adam Sandler) çok iyi birisidir, gittiği düğünlerde herkesi eğlendirir ki bunu yapmak zorundadır çünkü o bir düğün şarkıcısıdır. Robbie her düğünde çok iyi bir iş çıkarır, bir gün düğünlerin birinde rastladığı garson Julia Sullivan'la (Drew Barrymore) iyi arkadaş olurlar, ertesi gün Robbie'nin sevgilisinin kendisini terk etmesiyle Robbie bir süre eve kapanır, fakat daha sonra yine de kendine tam gelemese de dışarı çıkar ve işini yapar. Bu sırada Julia evlenecektir, fakat bir gün Robbie ve Julia'nın nişanlısı yalnız kaldıklarında Robbie onun Julia için iyi biri olmadığı anlar, çünkü bu adam Julia'yı fazla sevmeyen çapkın biridir. Bunu Julia'ya üzülmemesi için söylemeyen Robbie Julia'ya aşık olmuştur. Adam Sandler'in kariyerinde iyi bir yerde olan film, Adam'ın albümlerinden birçok şarkı içermektedir. 7+, Birkaç sahne ve konuşma Sığırcık Sığırcık ya da bayağı sığırcık ("Sturnus vulgaris"); ötücü kuşlar (Passeri) takımından, sığırcıkgiller (Sturnidae) familyasına ait bir kuş türüdür. Yaklaşık 20 cm uzunluğunda ve metalik parıltılı parlak siyah tüylere sahip olan sığırcığın tüy örtüsünde yılın bazı dönemlerinde beyaz benekler görülür. Genç bireylerin tüy örtüleri, erişkin bireylerinkinden daha kahverengi tonlardadır. Bacakları pembe renkli olan türün gagası kışları siyah yazları ise sarı renklidir. Özellikle toplu tüneme durumlarında gürültücü olan bu kuşun şakıması, müzikal bir tonda olmasa da çeşitlilik arz eder. Taklitçilik yetisi edebiyat eserlerinde yer almıştır. On iki kadar alt türü bulunan sığırcık, doğal dağılım alanı olan Avrupa'nın ılıman bölgeleri ile Palearktik bölgeden Moğolistan'ın batısına kadar olan alanda, açık habitatta üremektedir. Tür ayrıca Avustralya, Yeni Zelanda, Polinezya, Kanada, Amerika Birleşik Devletleri, Meksika, Karayipler, Arjantin ve Güney Afrika Cumhuriyeti'ne sokulmuştur. Avrupa'nın güneyi ve batısı ile Asya'nın güneybatısında yaşayan türleri yerleşik iken kuzeydoğu popülasyonları kışları, üreme alanları içinde daha güneye ve batıya göç ederler. Yapay ya da doğal oyuklara düzensiz yuvalar yapan sığırcığın dişileri dört ila beş adet, parlak açık mavi renkte yumurta yumurtlarlar. İki haftalık kuluçka süresinden sonra yumurtadan çıkan yavrular yaklaşık üç hafta daha yuvada kalır. Her yıl bir ya da iki kere üreme denemesinde bulunurlar. Hepçil olan tür, çeşitli omurgasızın yanı sıra tohum ve meyvelerle de beslenir. Çeşitli memeli ve yırtıcı kuşlar tarafından avlandıkları gibi hem iç hem de dış parazitlerden muzdariptirler. Omurgasız haşerelerle beslenmeleri nedeniyle sığırcık sürüleri tarım için faydalı, meyve ve tohumlarla da beslenmeleri açısından ise zararlı olarak sayılabilmektedirler. Kentsel alanlarda oluşturdukları gürültü ve kargaşa da insanlar açısından rahatsız edici olabilmektedir. Özellikle sokuldukları bölgelerde itlaf gibi yöntemlerle kontrol altına alınmaya çalışılsalar da, Batı Avustralya'daki kolonileşmenin önlenmesi dışında başarılı olunamamıştır. Avrupa'nın batısı ve kuzeyindeki sığırcık popülasyonu, yavruların beslenmesi için gerekli olan omurgasızların sayılarının azalması nedeniyle 1980'lerden beri azalmaktadır; Kuzey Amerika'da da 1970 ile 2014 arasında sokulmuş olan popülasyonun azaldığı görüldüğünden global olarak popülasyonunun azalma eğiliminde olduğu belirtilmiş ancak buna karşın küresel çaptaki popülasyonlarının büyüklüğü nedeniyle Dünya Doğa ve Doğal Kaynakları Koruma Birliği (IUCN) tarafından asgari endişe altındaki türler arasında listelenmektedir. Sığırcık, ilk olarak Carl Linnaeus tarafından, kendisinin 1758'de yayımlanan "Systema Naturae" adlı eserinde "Sturnus vulgaris" adı ile tanımlanmıştır. Cins adı "Sturnus" Latince "sığırcık" ve epiteti "vulgaris" de Latincede "bayağı" demektir. "Dîvânu Lugâti't-Türk"te bu kuş sıkırçık ya da sıkırçuk olarak geçer. Eski Türkçede "çığırmak, ötmek" anlamına gelen "sıkır-" kökü ile "-çuk" küçültme ekinin birleştirilmesiyle oluşturulduğu düşünülmekle birlikte "şakıma" anlamına gelen "sıkırça-" köküne "-ık" eki eklenmesiyle oluşturulduğuna dair yorumlar da bulunmaktadır ve kelimenin kökünün sığır kelimesiyle bir ilgisi yoktur. Osmanlı Türkçesinde "sığırcuk" / "sığırcık"; Farsçadan alıntılanmış olarak "anlayışlı kuş" anlamında "mürg-i zîrek" / "mürg-i zeyrek"; "zürzür" olarak kullanılırdı. Anadolu'da sığırcığa "çekirgekuşu", "çoğurcuk", "sakızgan", "sar", "sarec", "sari" ve "zurzur" denirken Kıbrıs ağzında Rumcadan gelen "mavrobullo" adı verilir. Sığırcıkgiller (Sturnidae) familyası, sokulduğu bölgeler haricinde tamamen Eski Dünya'ya özgü bir familyadır ve en çok tür çeşitliliği Güneydoğu Asya ile Sahra Altı Afrika'da görülmektedir. polifiletik olan "Sturnus" cinsinin üyeleri arasındaki bağlantılar tam olarak çözümlenememiştir. Sığırcığın en yakın akrabası kara sığırcıktır ("Sturnus unicolor"). parapatrik olan Göçmen olmayan kara sığırcık ile sığırcığın, Pleistosen'de, İber Yarımadası'nda buzulların çekilmesiyle birlikte ata türün ayrılmasıyla ortaya çıkan bir üst tür olmaları muhtemeldir. Kara sığırcık örneklerinde yapılan mitokondriyal DNA araştırmaları sonucunda bu türün, sığırcığın bir alt türü olarak sınıflandırılabileceği kanısına varılmıştır. Sığırcık popülasyonları arasında görülen genetik varyasyonlar, sığırcık ile kara sığırcık arasında görülenlerden daha fazladır. Her ne kadar Çibanyen'den kalma sığırcık fosilleri mevcut olsa da sığırcıkgiller familyasında bulunan türler arasındaki ilişkileri çözümlemenin önündeki sorunlardan biri bu fosil kalıntılarının daha sonraki dönemlerde kesintiye uğramasıdır. Sığırcığın, boyutlarının ve erişkin tüy örtüsünün renk tonlarının klinal olarak değiştiği alt türleri bulunmaktadır. Coğrafi alanda kademeli varyasyonların yaygın geçiş karakteristiklerinin görülmesi nedeniyle otoriteler arasında alt türlerin tanımlanması konusunda farklılıklar bulunmaktadır. Fair Adası, St. Kilda ve Dış Hebridler'de bulunan kuşların boyutları, nominat alt tür ile "S. v. vulgaris" arasındadır ve alt tür sınıflandırmaları, otoriteye göre "vulgaris" ya da "zetlandicus" alt türünde olmak üzere değişiklik gösterir. Bu adalarda tipik olarak bulunan koyu renkli genç kuşlara zaman zaman İskoçya ve diğer yerlerde de rastlandığından, daha önceleri izole oldukları sanılan "faroensis" ile "zetlandicus" alt türleri arasında gen akışı olduğu sonucuna varılmıştır. Çoğu, çeşitli alt türlerin dağılımlarının birleştiği yerlerde görülen başka alt türler de tanımlanmıştır, ancak bunlar günümüzde geçersiz kabul edilmektedir. Bunların arasında Rusya'nın batısında "vulgaris" ile "poltaratskyi" alt türleri arasındaki geçiş ırkları olan "S. v. ruthenus" Menzbir, 1891 ve "S. v. jitkowi" Buturlin, 1904; Balkanların güneyinden Yunanistan ve İstanbul Boğazı boyunca Ukrayna'nın ortasına kadar "vulgaris" ile "tauricus" alt türlerinin geçiş ırkları olan "S. v. graecus" Tschusi, 1905 ve "S. v. balcanicus" Buturlin & Harms, 1909; İran'ın kuzeyinde "caucasicus" ve "nobilior" arasında geçiş ırkları olan "S. v. heinrichi" Stresemann, 1928 sayılabilir. İran'ın güneyinde, Fars Eyaleti'nde bulunan "S. v. persepolis" Ticehurst, 1928 "S. v. vulgaris" alt türüne çok benzemektedir ve bunun ayrı bir popülasyon mu olduğu ya da Avrupa'nın güneydoğusundan göç eden kuşlar mı olduğu belirli değildir. Sığırcık; 19 ila 23 cm boyunda, 31 ila 44 cm kanat açıklığına sahip kütlesi 58 ila 101 g arasında olan bir kuştur. Standart ölçüleri arasında kanat genişliği 11,8 ila 13,8 cm, kuyruğu 5,8 ila 6,8 cm, gaga uzunluğu 2,5 ila 3,2 cm, tarsus uzunluğu ise 2,7 ila 3,2 cm arasındadır. Tüy örtüsü mor ya da yeşil parıltılı olmak üzere yanardöner siyah renktedir ve özellikle kışın beyaz beneklidir. Erişkin erkek bireylerin alt tüyleri, erişkin dişi sığırcıklardan daha az beneklidir. Erkeklerin gösteriş sırasında kullandığı boğaz tüyleri, dişilere göre daha uzun ve daha seyrek iken dişilerin boğaz tüyleri daha kısa ve uçları sivridir. Tıknaz bacakları pembemsi kızıl ya da grimsi kızıl renklidir. Uçları sivri olan dar ve konik gagaları kışları kahverengimsi siyah iken yazları dişilerde limon sarısına, erkeklerde ise tabanı mavi ve gri olmak üzere sarıya dönüşür. Yılda bir kere, yaz sonunda üreme mevsimi bittikten sonra tüy değiştirirler ve yeni çıkan göğüs tüylerinin ucu beyaz olurken kanat ya da sırt tüylerinin ucu da ten rengi olur. Tüylerin uçlarının beyaz ya da ten rengi olması sığırcığa yeni tüyleri çıktığında benekli görünümünü sağlar. Üreme döneminde beneklerin azalmasının nedeni ise tüylerin ucundaki beyaz ve ten rengi kısımların yıpranmasıdır. Genç kuşların tüyleri gri-kahverengidir ve ilk kışlarından itibaren erişkinlerin tüy renklerine sahip olurlar, ancak özellikle kafada olmak üzere kısmen gençlere özgü kahverengi tüyleri korurlar. Cinsiyetleri; erkeklerde koyu kahverengi, dişilerde de açık kahverengi ve gri olan iris rengine göre belirlenebilir. İris ile, her zaman koyu renkli olan göz bebeği arasındaki kontrastın tahmini, cinsiyeti belirlemede %97 doğru sonuç vermektedir. Boğaz tüylerinin uzunluğu da hesaba katıldığında, ilk bakışta cinsiyeti doğru tahmin etme oranı %98'e çıkmaktadır. Sığırcıklar yerde, zıplamak yerine yürüyerek ya da koşarak hareket ederler. Üçgen şekilli kanatlarını çarparak ve periyodik olarak çok fazla yükseklik kaybetmeden kısa kısa süzülerek ve tekrar kanat çırpmaya dönerek uçarlar. Sürü hâlindeyken kuşlar hemen hemen aynı anda kalkar, birlikte döner, yoğun bir şekilde uçar ya da araları açılarak geniş bir alana yayılıp tekrar birleşir ve aynı anda yere konarlar. Göç sırasında saatte 60 ila 80 km hıza ulaşırlar ve 1.000 ila 1.500 km mesafe katedebilirler. Aralarında "Sturnus" cinsinin de bulunduğu sığırcıkgiller familyasına ait bazı türlerin kafatasları ve kasları arayıcı beslenme şekline uygun olarak adapte olmuştur. Bu adaptasyon en çok kara sığırcık, ak yanaklı sığırcık ("Spodiopsar cineraceus") ve sığırcıkta belirgin olup çenenin açılmasını sağlayan kaslar genişlemiş ve gözlerin gaganın ucuna bakacak şekilde yerleşebilmesi için kafatası daralmıştır. Bu şekilde sığırcık, gagasını toprağa sokup açarak saklı besinlere ulaşabilmektedir. Sığırcığın bu beslenme yöntemi için gerekli olan fiziksel özelliklere sahip olması muhtemelen bu kadar geniş bir alana yayılmasına yardımcı olmuştur. İber Yarımadasında, Akdeniz'in batısında ve Afrika'nın kuzeybatısında sığırcık, kara sığırcık ile karıştırılabilir. Yakından, özellikle de şakırken gözlemlendiğinde, kara sığırcığın boğaz tüylerinin daha uzun olduğu görülür. Sığırcık, gürültücü bir kuştur. Şakıması hem melodik hem de mekanik sesler içeren seslerin ritüel şekilde birbirini izlemesinden oluşur ve çeşitlilik gösterir. Daha çok erkek bireyler şakır ve şakıması genellikle bir dakika ya da daha fazla sürer. Her bir şakıma tipik olarak ara vermeden birbirini takip eden dört çeşit şakıma türünden oluşur. Şakıma bir dizi arı notalardan oluşan ıslıklarla başlar ve bunları diğer kuş türlerinin şakımalarından ya da doğada duyulan insan yapısı seslerden taklit edilerek oluşan çeşitli sekanslarla devam eder. Taklit edilen sesin yapısı ve basitliği frekansından daha çok önem taşır. Her ses sekansı kuş tarafından birkaç kez tekrar edildikten sonra diğer sekansa geçilir. Çeşitlilik gösteren bu bölümden sonra bir dizi tekrar eden gaganın birbirine vurulması ile oluşan sesler gelir ve sonunda yine çeşitli sekanslardan oluşan yüksek frekanslı şarkı ile şakıma biter. Her kuşun kendine özgü bir repertuvarı vardır ve en yetenekli kuşların 35 kadar çeşide varan şarkı tipi ile 14 kadar gagaların vurulması ile çıkarılan farklı sesleri olabilir. Üreme mevsimi yaklaştıkça sürekli şakıyan erkekler, çiftlerini bulduktan sonra daha az şakımaya başlarlar. Dişi kuş ortalıkta iken erkek bazen yuvaya uçarak girişe konar ve şakıyarak dişiyi yuvaya davet eder. Yaşlı kuşların repertuvarı genç kuşlardan geniştir. Daha uzun ve çeşitli şekilde şakıyan erkek kuşların dişileri kendilerine çekmesi daha kolay olduğundan üreme başarıları da daha yüksektir. Dişilerin daha karmaşık şakıyan erkekleri tercih ettikleri görülmektedir. Daha karmaşık şarkılara sahip olan sığırcıklar bu sayede daha genç ve tecrübesiz sığırcıklara karşı yuvalarını da daha kolay koruyabilmektedirler. Tüy değiştirme dönemi dışında, tüm yıl boyunca kuşların şakıdığı görülür. Zaman zaman dişi bireylerin şakıdığı da gözlemlenir, ancak genellikle erkek bireyler daha çok şakır. Üreme mevsimi dışında yapılan şakımaların işlevi anlaşılamamıştır. Aralarında sürü çağrısı, tehdit çağrısı, saldırı çağrısı, homurtu çağrısı ve çiftleşme çağrısı gibi çağrılar bulunan on bir farklı çeşit şakıma tespit edilmiştir. Alarm çağrısı kulak tırmalayıcı bir çığlıktır ve bir arada yemek arayan sığırcık sürüsünden sürekli olarak bir hırıltı sesi duyulur. Tünerken ve yıkanırken sürekli karşılıklı şakırlar ve o kadar yüksek bir ses çıkarırlar ki çevredeki insanlar bu gürültüden rahatsız olabilir. Sığırcık sürüsü birlikte uçarken kuşların kanatlarının senkronize olarak hareket etmesinden çıkan belirgin rüzgâr sesi yüzlerce metre öteden duyulabilir. Sığırcık, özellikle sonbahar ve kış mevsimlerinde olmak üzere çok sosyal bir kuştur. Sürüyü oluşturan kuş sayısı farklılık gösterse de, tünediklere yerlerin yakınlarında gürültücü sürüler oluştururlar. Bu sürülerin oluşmasının nedeninin, bayağı doğan ("Falco peregrinus") ve bayağı atmaca ("Accipiter nisus") gibi yırtıcı kuşlara karşı bir savunma mekanizması olduğu düşünülmektedir. Sıkışık, küre benzeri bir şekil oluşturan sürü, bir lideri olmadan hareket eder ve bu esnada sürekli olarak büyür, küçülür veya şekil değiştirir. Sürüdeki her bir birey, en yakınındaki bireyin hareketine göre yönünü ve hızını değiştirmektedir. Şehir merkezlerinde, ağaçlıklarda ve sazlıklarda 1,5 milyona kadar bireyden oluşan sığırcık sürüleri dışkılarıyla birtakım sorunlara yol açabilmektedir. Bu sürülerin bıraktığı dışkılar toplamda 30 cm kalınlığa kadar ulaşabilmekte ve içerdiği kimyasallar nedeniyle ağaçların ölümüne yol açmaktadır. Daha az miktarlardaki dışkılar ise gübre görevi görmektedir. Dolayısıyla orman bekçileri, sürüleri bulundukları yerden kaldırıp ihtiyaç olan yere yönlendirmeye çalışarak bu etkiden yararlanmakta ve büyük toksik dışkı birikintilerinin oluşmasını engellemeye çalışmaktadırlar. İlkbaharda, Yutland'ın güneybatısındaki deniz tarafında bulunan bataklıkların üzerinde, günbatımından önce bir milyondan fazla sığırcığın oluşturduğu sürülerin uçuşu gözlemlenebilmektedir. İskandinavya'nın kuzeyindeki kuşlar nisan ayının ortasında üreme bölgelerine göç etmek için ayrılmadan önce mart ayından itibaren sürüler hâlinde toplanmaya başlarlar. Sürü davranışının yarattığı gökyüzünde silüet olarak görülen karmaşık şekillerin oluşturduğu fenomene yörede "sort sol" ("kara güneş") adı verilmektedir. Birleşik Krallık'ta kış ortasında beş ila elli bin arasında kuşun oluşturduğu sürüler güneş doğmadan hemen önce gözlemlenebilir. Yörede bu sürülere "mırıltı" anlamına gelen "murmuration" adı verilir. Büyük oranda böcekçil olan sığırcık, en çok haşereler ve eklem bacaklılarla (Arthropoda) beslenir. Yedikleri böcekler arasında örümcekler (Araneae), çayır sinekleri (Tipulidae), güveler (Heterocera), mayıs sinekleri (Ephemeroptera), yusufçuklar (Anisoptera), küçük kızböcekleri (Zygoptera), çekirgeler (Caelifera), kulağakaçanlar (Dermaptera), sinir kanatlılar (Neuroptera), evcikli böcekler (Trichoptera), sinekler (Diptera), kın kanatlılar (Coleoptera), yaprakarıları (Symphyta), arılar (Apoidea), yaban arıları ve karıncalar sayılabilir. Bu böceklerin hem erişkin hem de larvalarını yiyen sığırcıklar; ayrıca solucanlar, salyangozlar, küçük amfibiler ve kertenkelelerle de beslenirler. Başarılı bir üreme için omurgasızlarla beslenmeleri gerekli olsa da sığırcık hepçildir ve aynı zamanda tahıl, tohum, meyve, nektar ve fırsat bulduğu durumlarda besin atıklarıyla da beslenebilir. Yüksek oranda sakkaroz içeren besinleri kolaylıkla metabolize edemeyen sığırcıkgiller, bu özellikleriyle çoğu kuş familyasından ayrılırlar. Azorlarda izole olarak yaşayan "S. v. granti" adlı alt tür, burada bulunan ve soyu tehdit altındaki pembe sumru ("Sterna dougallii") yumurtaları ile beslenmektedir. Bu tür, ilkbahar aylarında üreme kolonileri için Azorlara dönmeden önce yöredeki sığırcık popülasyonunun itlafı gibi önlemlerle sayılarının kontrol altında tutulmasına çalışılmaktadır. Sığırcıklar çeşitli yöntemlerle beslense de, yerde dolaşarak toprak üstünde ya da hemen altında bulunan böcekleri avlamak en çok kullandıkları yöntemdir. Genellikle kısa otların arasında dolaşmayı tercih ederler ve sıklıkla otlayan memelilerin arasında ya da üstünde, bu hayvanların dış parazitleri ile beslenirken görülürler. Sürüler toplu olarak yerde beslenirken sürünün arkasındakilerin sürekli olarak beslenme fırsatlarının daha iyi olduğu ön kısma uçarak beslenmesi "silindir beslenme" olarak adlandırılmaktadır. Sürü ne kadar büyükse, bir arada beslenen kuşlar birbirlerine o kadar yakındır. Sıklıkla bir yerde bir süreliğine beslenen sürü, topluca daha önce beslendikleri başka yerlere uçarak beslenmeye devam ederler. Sığırcıklarda üç farklı besin arama davranışı gözlemlenmiştir. En yaygın olan arama davranışında kuş, bir böcek bulana kadar gagasını sürekli olarak rastgele bir şekilde toprağa saplar ve gagasını açarak toprakta bir delik bırakır. İlk olarak 1949 yılında Konrad Lorenz tarafından tanımlanan ve Almancada "zirkeln" olarak adlandırdığı bu davranış, aynı zamanda plastik çöp torbalarını delmek ve delikleri genişletmek için de kullanılmaktadır. Genç sığırcıklar, bu tekniği geliştirmeleri için zamana ihtiyaçları olmalarından dolayı genellikle daha az böcekle beslenmektedir. İkinci yöntem, havada uçan böcekleri gagalarıyla kapmaktır. En az kullanılan üçüncü yöntem ise yerde hareket hâlindeki bir omurgasızı yakalamak için ileriye doğru hâmle yaparak bunların topraktan çekilerek yenilmesidir. Besine erişimi kısıtlı olan ya da beslenme için gün ışığının azaldığı dönemlerde sığırcıklar, yağ depolayarak vücut kütlelerini artırırlar. Eşleşmemiş olan erkek sığırcık uygun bir oyuk ya da kovuk bularak dişi sığırcıkları çekebilmek için yuva yapmaya başlar. Bu esnada sıklıkla çiçekler ya da taze yeşil bitkilerle yuvayı süslese de, erkek kuşu eşi olarak kabul eden dişi kuş daha sonradan bu süsleri yuvadan kaldırır. Yuvada bulunan yeşil bitkilerin miktarı önemli değildir, ancak dişiyi çekebilmek için yuvanın süslenmesinde kokulu otların kullanılmasının önem taşıdığı görülmektedir. Civanperçemi ("Achillea millefolium") gibi bitkilerin kokusu dişiler için çekici olabilmektedir. Erkekler yuvayı yaparken sürekli olarak şakırlar ve dişilerin yuvaya yaklaştığını gördüklerinde şakımaları artar. Çiftleşme gerçekleştikten sonra ise erkek ile dişi kuş yuvayı birlikte yapmaya devam ederler. Yuvalar, herhangi bir oyuk ya da kovuk içerisinde olabilirken en çok kullanılan yerler içi oyuk ağaçlar, binalar ve kesik ağaç gövdelerinin yanı sıra insan yapımı kuş yuvalarıdır. Nominat alt türde nadir olarak görülenin aksine "S. v. zetlandicus", tipik olarak kayalıklarda bulunan yarık ve oyuklarda yuvalanır. Yuvalar genel olarak saman, kuru ot ve ağaç dalcıklarından yapılır ve içine tüy, yün ve yumuşak yapraklar gibi malzemelerle döşenir. Dört ila beş gün kadar süren yuva yapımı, kuluçka süresince devam edebilir. Sığırcıklar hem tek eşli hem de çok eşli olabilirler. Her ne kadar çoğunlukla yavrular bir erkek ve bir dişi kuştan oluşan çift tarafından büyütülse de zaman zaman bu çifte yardımcı başka bir sığırcık da olabilir. Çiftler, bir koloninin parçası olduklarında aynı ağaçta ve çevredeki ağaçlarda başka yuvalar da bulunur. Erkekler ilk çiftleştikleri dişi kuş hâlâ yuvadayken başka bir dişi ile de çiftleşebilirler. Tek eşli kaldıklarında daha yüksek üreme başarısına sahip olan erkekler, aynı zamanda birinci yuvalarında da ikinci yuvalarındakine oranla daha yüksek üreme başarısına sahiptir. Üreme dönemi ilkbahar ve yaz aylarıdır. Eşleşmeden sonra dişi kuş, birkaç günlük süre boyunca günlük olarak yumurtlar. Bu süre içinde kaybolan yumurtanın olması durumunda dişi kuş onun yerine tekrar yumurtlar. Normalde, açık mavi ya da bazen beyaz olmak üzere, parlak görünüme sahip oval şeklindeki dört ya da beş yumurta yumurtlanır. Mavi rengin, az ışık altında görece iyi görünmesi nedeniyle yumurtaların renginin mavi olarak evrimleştiği düşünülmektedir. 26,5 ila 34,5 mm boyundaki yumurtalar maksimum çapı 20,0 ila 22,5 mm arasındadır. Kuluçka süresi on üç gün kadar sürse de, son yumurtlanan yumurta ilk çatlayan yumurtadan 24 saat kadar sonra çatlayabilir. Ebeveynlerin ikisi de kuluçkaya yatar, ancak dişi sığırcık erkekten daha fazla kuluçkada kalır. Geceleri, erkeğin toplu tünemeye dönmesiyle birlikte kuluçkada yalnızca dişi kalır. Yavrular, yumurtadan çıktıklarında gözleri kapalıdır ve tüysüzdürler. Yedi günün ardından yumuşak hav tüyleri çıkar ve dokuz gün içinde de görmeye başlarlar. Yumurtadan çıktıktan yaklaşık altı gün sonra yavruların vücut sıcaklıklarını kontrol edebilmeye başlamalarının ardından, erişkinler yuvadan kuş dışkılarını temizlemeyi bırakır. Bu süreden önce ise ebeveynler, hem yavruları hem de yuvanın içindeki malzemeyi ıslatması nedeniyle ısı yalıtımını azaltarak yavruların üşümesi riskini artıracağı için yuvadaki dışkıları temizlerler. Yavrular yuvada üç hafta kadar kalır ve bu süre zarfında hem erkek hem de dişi kuş tarafından beslenirler. Palazlanmış kuşlar bir iki hafta kadar daha ebeveynler tarafından beslenmeye devam eder. Bir sığırcık çifti, aynı yuvayı kullanarak ve içini tekrar yumuşak malzeme ile döşeyerek yılda üç kere kuluçkaya yatabilir. Ancak tipik olarak iki kere kuluçkaya yatarlarken 48K enleminin kuzeyinde ise bir kere kuluçkaya yatılır. İki ay içerisinde genç yavrular ilk tüylerine kavuşurlar ve takip eden yılda da erişkin rengi tüylerine bürünürler. Sığırcık yuvalarında türiçi kuluçka parazitleri yaygın olarak görülür. Üreme döneminde eşleşmemiş ama kolonide bulunan dişiler, sıklıkla diğer çiftlerin yuvalarına yumurtlarlar. Palazlanmış sığırcıkların da kendi yuvalarını ya da komşu yuvaları işgal ederek yeni kuluçkadan çıkan yavruları dışarı attıkları gözlemlenmiştir. Sığırcık yuvalarında yavruların palazlanma başarısı %48 ila %79 arasındadır, ancak üreme yaşına gelme başarıları %20 olup erişkinlerin hayatta kalma başarıları ise %60'a yakındır. Sığırcıkların ortalama yaşam süreleri 2 ila 3 yıl iken kaydedilmiş en uzun yaşam süresi 22 yıl 11 aydır. Sığırcıkların en yaygın avcıları yırtıcı kuşlardır. Avcılara karşı sığırcık sürülerinin tipik tepkisi, uçarken kıvrılan şekillere girerek ortak bir görüş alanına sahip olmak ve uçarak kaçmaktır. Uçuş becerilerine yırtıcı kuşlar nadiren karşılık verebilir. Erişkin sığırcıklar; bayağı çakır kuşu ("Accipiter gentilis") ve bayağı atmaca ("Accipiter nisus") gibi atmacalar, bayağı doğan ("Falco peregrinus"), delice doğan ("Falco subbuteo") ve bayağı kerkenez ("Falco tinnunculus") gibi doğan ve kerkenezler tarafından avlanırlar. Kara çaylak ("Milvus migrans"), kızıl çaylak ("Milvus milvus"), şah kartal ("Aquila heliaca"), bayağı şahin ("Buteo buteo") ve "Circus approximans" gibi daha yavaş olan yırtıcı kuşlar ise daha kolay yakalanabildikleri için palazlanmış ya da genç sığırcıkları tercih eder. Geceleri gruplar hâlinde tünediklerinde; kukumav ("Athene noctua"), kulaklı orman baykuşu ("Asio otus"), kır baykuşu ("Asio flammeus"), bayağı peçeli baykuş ("Tyto alba"), alaca baykuş ("Strix aluco") ve bayağı puhu ("Bubo bubo") gibi baykuşlar tarafından avlanmaya müsaittir. Kuzey Amerika'da 20'den fazla tür atmaca, baykuş ve doğanın sığırcıkları avladığı bilinmekte olup erişkin sığırcıkları en çok avlayan yırtıcı kuşlar bayağı doğanlar ve boz doğanlardır ("Falco columbarius"). Çiğdecilerin ("Acridotheres tristis") bazen sığırcık yumurtalarını, yavrularını ve hatta erişkinlerini yuvalarından çıkarttığı bilinmekte ve kuluçka paraziti olan küçük balkılavuzu ("Indicator minor"), yumurtalarını sığırcık yuvalarına bırakır. Yuvalara tırmanabilen kakımlar ("Mustela erminea"), rakunlar ("Procyon lotor") ve sincaplar ("Sciurus" spp.) gibi memeliler tarafından yuvaları talan edilebilmekte iken kediler de dikkatsiz yavruları avlayabilmektedirler. Diğer yandan sığırcıklar ise yaygın olarak, özellikle diğer sığırcıklar ve ağaçkakangiller (Picidae) olmak üzere başka kuşları yuvalarından dışarı atmaktadırlar. Sığırcıklar, çeşitli parazitlerin konağıdır. Amerika Birleşik Devletleri'nin altı eyaletinde, 300 sığırcık üzerinde yapılan bir araştırmada, bireylerin her birinde en azından bir çeşit parazit bulunduğu tespit edilmiştir. Bunların %99'u pireler (Siphonaptera), akarlar ve keneler (Ixodida) gibi dış parazitler taşırken %95'inde de çeşitli kurt tipi iç parazit bulunmaktaydı. Kan emici dış parazitler konağı öldüğünde ayrılırlar, ancak diğerleri öldükten sonra da ceset üzerinde kalmaktadırlar. Deforme olmuş gagası olan bir sığırcığın üzerinde muhtemelen ayıklayamadığı için yüksek miktarda ısırıcı bit (Mallophaga) bulunmuştur. Kuş piresi ("Ceratophyllus gallinae"), sığırcık yuvalarında en sık görülen pire türüdür. Muhtemelen diğer türlerin yuvalarını kullanması nedeniyle "C. fringillae" de sıklıkla sığırcık yuvalarında görülür. Görülen bitler arasında "Menacanthus eurystemus", "Brueelia nebulosa" ve "Stumidoecus sturni" sayılabilir. Diğer eklem bacaklı parazitler arasında "Analgopsis passerinus", "Boydaia stumi", "Dermanyssus gallinae", "Omithonyssus bursa", "O. sylviarum", "Proctophyllodes" türleri, "Pteronyssoides truncatus" ve "Trouessartia rosteri" gibi kene ve akar türleri sayılabilir. "D. gallinae", yine bir parazit olan "Androlaelaps casalis" tarafından avlanır. Parazit türlerinin sayıları üzerinde bu şekilde bir kontrol olması neden kuşların eski yuvaları kullanmaya hazır olduğunu göstermektedir. Sığırcıklara musallat olan dış parazitlerden uçan böcekler arasında bit sineklerinden (Hippoboscidae) "Omithomya nigricornis" ve saprotrof sineklerden "Camus hemapterus" sayılabilir. "C. hemapterus", konağının tüylerini kırarak yeni çıkan tüy örtüsünün ürettiği yağlarla beslenir. kahverengi güve ("Hofmannophila pseudospretella") türü güvenin larvaları, yuvalardaki dışkı ya da ölü yavrular gibi atıklarla beslenir. "Haemoproteus" cinsi tek hücreli kan parazitleri sığırcıklarda yaygın olarak görülse de, yuvarlak solucanlardan kırmızı solucan ("Syngamus trachea") türü parazit daha yaygındır. Bu solucan, akciğerlerden soluk borusuna ilerler ve konağının boğulmasına yol açabilir. Britanya'da en çok parazit barındıran yabani kuşlar ekin kargası ("Corvus frugilegus") ile sığırcıktır. Tespit edilmiş diğer iç parazitler arasına diken başlı solucan (Acanthocephala) türü "Prosthorhynchus transverses" de sayılabilir. Sığırcıkların küresel popülasyonunun 2008 yılında 38.400.000 km'lik üreme alanına yayılmış olarak 150 milyon kuştan oluştuğu tahmin edilmiştir. Kuzey yarımkürede yaygın olarak bulunan sığırcık Avrasya kökenlidir ve Avrupa, Afrika'nın kuzeyi (Fas'tan Mısır'a kadar), Hindistan (asıl olarak kuzey bölgelerde ama düzenli olarak güneye doğru ilerlemektedir, Maldivler), Nepal, Suriye, İran ve Irak dahil olmak üzere Orta Doğu ve Çin'in kuzeybatısında yaşar. Avrupa'nın güneyi ve batısı ile 40°K enleminin güneyindeki sığırcıklar genel olarak göçmen değildir; ancak diğer popülasyonlar kışın görece sert geçtiği, toprağın donduğu ve besin bulmanın zorlaştığı bölgelerden göç ederler. Sığırcıklar; Avrupa'nın kuzeyi, Rusya ve Ukrayna'dan güneybatı ve güneydoğuya doğru göç eder. Sonbaharda Avrupa'nın doğusundan göç eden sığırcıklar, Britanya'ya vardığında Britanya'da yaşayan popülasyonun çoğu İber Yarımadası ve Afrika'nın kuzeyine doğru yola çıkar. İngiltere Merseyside'da yuvada iken halka takılan 15.000 sığırcık içinden bazı bireylere yılın farklı zamanlarında Norveç, İsveç, Finlandiya, Rusya, Ukrayna, Polonya, Almanya ve Hollanda gibi yerlerde rastlanmıştır. Japonya ve Hong Kong'da da görece az sayıda sığırcık gözlemlenmiş, ancak bu kuşların nereden geldiği bilinmemektedir. Kuzey Amerika'da kuzeyde yaşayan popülasyonlar belirli bir göç modeli geliştirmiştir ve Kanada'da yaşayan popülasyonları kışları buradan göç ederler. Kanada'nın doğusundaki kuşlar güneye doğru göç ederken daha batısındaki kuşlar Amerika Birleşik Devletleri'nin güneybatısına göç eder. Sığırcıklar insan yapısı yapıların ve ağaçların yeterli miktarda yuva yapma ve tüneme imkânı sağladığı kentsel ve banliyö bölgelerini tercih ederler. Sazlıklar da tercih edilen bir tüneme yeridir ve kuşlar tarlalarda, otlaklarda, golf sahalarında ve havaalanlarında kısa çimlerin besin aramayı kolaylaştırdığı yerlerde beslenirler. Ara sıra açık ormanlık alanlarda ve Avustralya'da fundalıklarda da bulunurlar. Sığırcıklar nadiren yoğun ve nemli ormanlık alanlarda yaşar ancak deniz kıyılarında kayalıklarda yuva yaptıkları ve sahilde yosunlar arasında besin aradıkları görülür. Çok geniş ve farklı habitatlara uyum sağlayabilme yetileri sayesinde çok geniş bir alana yayılmış ve deniz kıyısından 1.900 m rakıma kadar farklı alanlarda yaşayabilmektedirler. Sığırcık; Yeni Zelanda, Avustralya, Güney Afrika, Kuzey Amerika, Fiji ve Karayiplerdeki bazı adalara sokulmuş ve buralarda başarıyla üremiştir. Bunun bir sonucu olarak kuşlar; Tayland, Güneydoğu Asya ve Yeni Gine'ye de göç edebilmektedir. İngiltere'den gemiyle getirilen beş sığırcık, Kasım 1949'da Venezuela'daki Maracaibo Gölü yakınlarında salınmış, ancak sonrasında ortadan kaybolmuşlardır. 1987'da, Arjantin'in başkenti Buenos Aires'teki parklarda yuvalanmış bir sığırcık popülasyonu gözlemlenmiştir. Bu tarihten sonra, başlarda popülasyonu yok etmek için bazı girişimler yapıldıysa da sığırcık, Atlas Okyanusu kıyısının 30 km kadar yakınında kalmaya devam ederek yaşam alanını her yıl ortalama 7,5 km genişletmektedir. Arjantin'de sığırcıklar, özellikle ağaçkakanların açtığı kovuklar gibi doğal ve insan yapısı oyuklarda yuva yapmaktadırlar. Avustralya'ya, tarım ürünlerine musallat olan haşerelerle mücadele etmek amacıyla sokulmuştur. İlk göçmenler sığırcıkların, ketenin döllenmesine de yardımcı olacağına inanarak gelmesini beklemiş ve yeni gelen kuşların kullanması için tarlaların yanına kuş yuvaları koymuşlardır. Sığırcıklar Melbourne'e 1857 yılında, Sidney'e de bundan yirmi yıl sonra getirilmiştir. 1880'lerin sonuna gelindiğinde ülkenin güneydoğusunda popülasyonlar, özellikle alıştırma komitelerinin çalışmalarıyla yerleşebilmeyi başarmıştır. 1920'lere gelindiğinde sığırcıklar Victoria, Queensland ve Yeni Güney Galler'de yaygın olarak yaşamakta; ancak artık zararlı tür olarak görülmekteydi. Her ne kadar Batı Avustralya'da ilk sığırcık 1917 yılında görüldüyse de eyalete yayılmaları engellenebilmiştir. Kurak Nullarbor Ovası doğal bir bariyer teşkil etmektedir ve Batı Avustralya'da otuz yıl boyunca 55.000 sığırcığı itlaf eden kontrol yöntemleri uygulanmıştır. Sığırcıklar ayrıca Lord Howe Adası le Norfolk Adası'nda da koloniler oluşturmuştur. Yeni Zelanda'ya gelen ilk göçmenler tarım yapmak için araziyi temizledikten sonra, önceki besin kaynaklarından mahrum kalan tırtıl ve diğer böcek sürülerinin ekinleri yediklerini gördüler. Yörede yaşayan yerel kuşlar ise insana yakın yaşamaya alışık olmadığından dolayı zararlı böceklerle mücadele etmek için Avrupa'dan sığırcıklar getirilmiştir. İlk olarak sığırcık 1862 yılında Nelson Alıştırma Derneği tarafından getirilmiş ve sonraları başka kuşların getirilmesine devam edilmiştir. Günümüzde sığırcıklar, ülkenin en kuzeyindeki Kermadec Adaları ile en güneyindeki Macquarie Adası dahil ülkenin tamamına yayılmışlardır. Fiji'deki ilk sığırcıklara 1925 yılında, Ono-i-Lau ve Vatoa adalarında rastlandığı kaydedilmiştir. Muhtemelen Kermadec Adaları'nda bulunan Raoul Adası'ndaki kuşlar bu adalara gelmiştir. Fiji'deki popülasyon sınırlı olarak yayılmıştır ve 1990'da soyunun tükendiği kaydedilmiştir. Sığırcıklar, Tonga'da da hemen hemen aynı zamanlarda kolonileşmiş ve 1980'lerin başında adalar grubunun kuzeyine doğru yayılmışlardır. Ancak Tonga'da 1988 yılında 50 kadar kuşluk bir sürü gözlemlenmiştir bu da soyun sürdürülmesine yeterli miktar olmadığı için durumu şüphelidir. Başarısız iki girişimden sonra William Shakespeare'in eserlerinde geçen her kuş türünü Amerika Birleşik Devletleri'ne getirmeye çalışan Eugene Schieffelin'in 1890'ta, New York'taki Central Park'a 60 kadar sığırcık saldığı belirtilse de, bunun doğruluğu şüphelidir. Hemen hemen aynı tarihlerde Portland Ötücü Kuşlar Kulübü de Portland, Oregon'da 35 çift sığırcığı doğaya saldı. Yöreye yerleşen bu kuşlar, 1902 yılında ortadan kayboldu. 1940'ların ortasında Pasifik Kuzeybatısı'nda tekrar ortaya çıkan sığırcıkların 1890 yılında Central Park'a salınan sığırcıkların soyundan geldikleri düşünülmektedir. Günümüzde Alaska ile Kanada'dan başlayıp Meksika'nın güneyine kadar uzanan bölgede on milyonlara ulaşan Kuzey Amerika'daki sığırcık popülasyonu, Kuzey Amerika Kuş Üremesi Gözlemi verilerine göre 1966 ile 2015 yılları arasında %51 oranında azalmıştır. Sığırcık, Jamaika'ya 1903 yılında sokulmuş ve Bahamalar ile Küba, Amerika Birleşik Devletleri'nden doğal yollarla gelen sığırcıklarla kolonize olmuştur. Sığırcık Jamaika, Büyük Bahama ve Bimini'de oldukça yaygın olup Bahamaların diğer kısımlarında, Küba'nın doğusunda Cayman Adaları, Porto Riko ve St. Croix'da görece nadir görülür. Güney Afrika'ya sığırcık, Cecil Rhodes tarafından 1897 yılında sokulmuştur. Zamanla yayılan sığırcık popülasyonu, 1954 yılında ülkenin batısında Clanwilliam, doğusunda da Port Elizabeth kadar ulaşmıştır. Günümüzde, ülkenin güneyinde daha yaygın bulunan sığırcıkların sayısı Johannesburg'e doğru azalmaktadır. Batı Kap, Doğu Kap ve Özgür Devlet eyaletleri ile Lesotho'nun alçak kesimlerinde yaşayan sığırcıklar; KwaZulu-Natal, Gauteng ve Namibya'nın Oranjemund şehri yakınlarında görece daha nadir görülmektedir. Göçmen olmayan Güney Afrika popülasyonu, insanlarla iç içe ve antropojenik habitata sahiptir. Daha kurak ve böcek aranamayacak kadar sert topraklı bölgelerden uzak durarak sulanmış arazileri tercih ederler. Yöreye endemik kuşlar ile oyuklarda yuva yapma konusunda rekabet içindedirler; ancak endemik kuşlar için doğal yaşam alanlarının yok olması daha büyük bir tehdittir. Üreme mevsimi eylül ile aralık ayları arasındadır ve üreme dönemi dışında özellikle sazlıklarda olmak üzere büyük sürüler hâlinde toplanırlar. Kentsel ve tarımsal alanlarda en yaygın kuş türüdür. Sığırcık, sayısının azalma trendi içinde olmasına rağmen global popülasyonunun büyüklüğü nedeniyle Dünya Doğa ve Doğal Kaynakları Koruma Birliği (IUCN) tarafından asgari endişe altındaki türler arasında listelenmektedir. Avrupa'nın tamamında 19. yüzyıldan 1950 ve 1960'lara kadar sayıları önemli derecede artış göstermiştir. Yaklaşık 1830'larda "S. v. vulgaris", Britanya Adaları'ndaki alanını genişletmiş ve daha önceleri bulunmadığı İrlanda ile İskoçya'ya yayıldı. "S. v. zetlandicus" alt türü ise Shetland ve Dış Hebridler'de zaten varlıklarını sürdürmekteydi. 1850'den itibaren İsveç'in kuzeyinde, 1935'ten itibaren ise İzlanda'da üremeye başladı. Üreme alanı Fransa'nın güneyinden İspanya'nın kuzeydoğusuna, İtalya, Avusturya ve Finlandiya'ya genişledi. Kara sığırcığın üreme alanının kuzeye doğru genişlediği İber Yarımadası'nda sığırcık, 1950'lerden itibaren üremeye başladı. Burada görülen yıllık 4,7 km'lik alan genişleme hızının görece yavaş olmasının nedeni, dağlık ve ormanlık alanların bulunmasıdır. İki benzer türün arasındaki doğrudan rekabet nedeniyle özellikle Fransa'nın güneybatısı ve İspanya'nın kuzeybatısında ilerlemeleri yavaşlamıştır. İsveç, Finlandiya, Rusya'nın kuzeyi (Karelya) ve Baltık devletlerinde 1980'lerden itibaren önemli ölçüde popülasyonlarının azalmasının yanı sıra orta ve kuzey Avrupa'da daha az ölçüde popülasyonları azalmaya başladı. Bu bölgelerdeki kuşlar yoğun tarımdan kötü etkilenmişler ve çeşitli ülkelerde popülasyonları %50'den fazla azaldığı için korunma listelerine alınmışlardır. Kuzey İrlanda gibi yerlerde bulunan popülasyonların sabit kalmasına rağmen Birleşik Krallık'taki popülasyon 1966 ila 2004 yılları arasında %80 oranında azalmıştır. Genel olarak popülasyonların azalmasının nedeni tarım uygulamalarındaki değişiklikler nedeniyle genç kuşların hayatta kalma oranının düşmesi olduğu sanılmaktadır. Avrupa'nın kuzeyindeki yoğun tarım daha az otlak kalmasına dolayısıyla da yeni doğmuş yavruların yaşaması için gerekli olan otlaklarda yaşayan omurgasızların sayısının azalmasına neden olmuştur. Sığırcıklar, telkurtları gibi zararlı böceklerle beslendikleri için Avrasya'nın kuzeyinde yararlı bir tür olarak kabul görmektedir ve bu davranışı, başka coğrafyalara sokulmasının nedenlerinden biridir. Yeni Zelanda'da "Costelytra zealandica" türü böceklerle mücadelede etkili olduğu görülmüştür. Avustralya'ya sokulmasında kuş yuvalarının yapılması, kuşların üreme başarılarını artırmıştır. Sovyetler Birliği'nde sığırcıklar için 25 milyon kuş yuvası yapılmıştır. Zararlı bir tür olarak görüldüğü Amerika Birleşik Devletleri'nde Tarım Bakanlığı, çok sayıda böceğin sığırcıklar tarafından yendiğini belirtmektedir. Avustralya ve Kuzey Amerika gibi "Sturnus" cinsinin diğer üyelerinin bulunmadığı yerlere sokulan sığırcıkların yuva olarak kullanılan oyuk ve kovuklar için yerel türlerle rekabet içine girmiş olmaları mümkündür. Kuzey Amerika'da sığırcıkların gelmesinden "Poecile" cinsi kuşlar, sıvacı kuşları, ağaçkakanlar, mor kırlangıçlar ve diğer kırlangıç türleri etkilenmiş olabilir. Avustralya'da yuva yerleri için rekabet içinde olduğu türler arasında koyu kırmızı yassıkuyruk ile doğu yassıkuyruğu sayılabilir. Yerel türlerin popülasyonlarının azalmasındaki rolleri ve tarıma verdikleri zararlar nedeniyle sığırcık IUCN'in istilacı türler listesinde yer almaktadır. Sığırcıklar; üzüm, şeftali, zeytin, frenk üzümü ve domates gibi meyve ve sebzeleri yiyerek yeni ekilmiş tohumlara ve yeni filizlere ise bunları kazarak zarar verebilir. Ayrıca hayvan besinlerini yer ve dışkılarıyla tohumları dağıtırlar. Avustralya'nın doğusunda "Asparagus asparagoides", böğürtlen ve "Chrysanthemoides monilifera" gibi bitkilerin sığırcıklar tarafından yayıldığı düşünülmektedir. Amerika Birleşik Devletleri'nde sığırcıkların tarıma verdiği zararın yıllık yaklaşık US$800 milyon olduğu tahmin edilmektedir. Sığırcıklar, Güney Afrika'da tarıma zararlı olarak kabul edilmemektedir. Sürülerin büyüklüğü de sorunlara neden olabilmektedir. Uçakların jet motorlarına yakalanabilen sığırcıkların bu şekilde yol açtığı en büyük kaza 1960'ta, Boston'da meydana gelmiştir. Bu kazada sığırcık sürüsüne dalan turboprop uçak denize çakılmış ve 62 kişi kazada yaşamını yitirmiştir. Sığırcık dışkılarında, insanlarda akut pulmoner histoplazmozise neden olan "Histoplasma capsulatum" mantarı bulunabilir. Sığırcıkların tünedikleri yerin altında birikmiş olan dışkılarda bu mantar yaşamını sürdürebilmektedir. Sığırcıklardan insanlara başka hastalıkların da bulaşma potansiyeli bulunmaktadır. Verdikleri zararlar nedeniyle sığırcık popülasyonlarının kontrol altında tutulması için çeşitli girişimler olmaktadır. Doğal üreme alanı içinde bu mücadele yöntemleri, zaman zaman kanunlarla belirlenmiştir. Örneğin sığırcığın ticari amaçla yiyecek olarak avlandığı İspanya'daki avlanma dönemi, yasalar ile düzenlenmektedir. Zararlı bir tür olarak görüldüğü Fransa'da ise yılın büyük bir bölümünde avlanması serbesttir. Büyük Britanya'da, 1981 Yaban Hayatı ve Taşra Kanunu ile korunan sığırcıkların "kasti olarak öldürülmesi, yaralanması ya da alıkonulması; etkin kullanım hâlindeki yuvalarının alınması ya da yuvalara zarar verilmesi" yasaya aykırıdır. Kuzey İrlanda'da ise 1985 tarihli Yaban Hayatı Kanunu, "yetkili bir kişinin, tarıma yönelik ciddi zararları önleme ya da kamu sağlığı ve güvenliğini koruma amacıyla sığırcıkları kontrol altında tutmasına" olanak vermektedir. Sığırcıklar, göçmen olduğu için mücadele edilen popülasyon çok geniş bir alandan gelmiş olabilir ve dolayısıyla da üreme popülsyonları çok büyük oranda etkilenmeyebilir. Avrupa için değişkenlik gösteren yasalar ve göçmen olan popülasyonlar nedeniyle mücadele girişimleri uzun vadede sınırlı olarak başarılı olabilmektedir. Korkuluklar gibi öldürücü olmayan yöntemlerle kuşları kaçırmak ise yalnızca geçici olarak etkili olabilmektedir. Şehirlerde bulunan sürüler, yaptıkları gürültü ve dışkılarının kokusu ile pisliği nedeniyle sorunlara neden olabilmektedir. 1949 yılında Londra'daki Big Ben'in akrep ve yelkovanına o kadar çok kuş tünemiştir ki saat durmuştur. Bunu engellemek için ağlarla sürülerin konmasını engelleme, saçaklara kimyasal madde sürme ve sığırcık alarm çağrılarının hoparlörlerle yayınlanması gibi yöntemler başarılı olamamıştır. Sığırcık sokulduğu yerlerde yasalarla koruma altında değildir ve yaygın mücadele yöntemleri uygulanabilmektedir. Kurulan kuş yuvalarının girişlerinin, sığırcıkların gerek duyduğu boyut olan 1,5 cm çapından küçük yapılmasıyla bu yuvaları kullanmaları engellenmektedir. Ayrıca kuşları beslemek için kurulan kuş yuvalarından tüneme için yapılan çıkıntıların iptal edilmesi de sığırcıkların bunları ziyaret etmesini engellemektedir. Batı Avustralya hükûmeti, 1895 yılında sığırcıkların eyalete getirilmesini yasaklamıştır. Doğudan gelen sürüler rutin olarak öldürülmüş, genç kuşlar tuzaklarla ve ağlarla yakalanmıştır. Bir kuşun işaretlenerek GPS ile takip edilmesi ve sürünün bulunması gibi yeni mücadele yöntemleri geliştirilmiştir. Bir başka yeni teknik ise Avustralya sığırcıklarının DNA'sının analizi ile göç eden kuşların nereden geldiğinin tespiti ile daha iyi önleme stratejilerinin geliştirilmesidir. 2009 yılına gelindiğinde Batı Avustralya'da kalan sığırcık sayısı 300 kuş kadardı ve eyalet hükûmeti o yıl dahi sığırcıklarla mücadele için A$400.000 bütçe ayırmıştı. Amerika Birleşik Devletleri'nde sığırcıklar, göçmen kuşların avlanmasını yasaklayan yasanın kapsamı dışındadır. Yuvaları bozmak, yumurtaları toplamak, genç ve erişkin kuşları yakalamak ya da öldürmek için hiçbir izin gerekmemektedir. 1966 yılında sığırcıklar tarafından yenebilecek ve onları öldürebilecek; ancak memeliler için çok zehirli olmayan ve ölü kuşları yiyen evcil hayvanların ölümüne neden yol açmayan bir kuş zehrinin üretimi için çalışmalara başlanmıştır. Bu kriterlere en çok uyan kimyasal, günümüzde Starlisit adıyla pazarlanan DRC-1339 adlı kimyasaldı. 2008 yılında Amerika Birleşik Devletleri hükûmeti, yaklaşık 1,7 milyon sığırcığı zehirledi, yakaladı ya da tüfekle vurdu ki bu mücadele edilen türler arasında sayıca en fazla yok edilen türdür. Sığırcıklar evcil hayvan olarak kullanılabildiği gibi bilimsel araştırmalarda da kullanılır. Çok sayıda bireyin aynı kümeste birarada tutulabilmesi, boyutlarının küçük olması dolayısıyla da kolaylıkla tutulabilmeleri gibi çeşitli açılardan kullanılmaları pratiktir. Esaret altında kalmaya kolayca alıştıkları ve şakıma, üreme ve uçma gibi doğal davranışları da göstermeye devam ettikleri için tercih edilirler. Edimsel koşullanma deneylerine de iyi cevap verirler. Sığırcıklar asıl olarak etoloji, davranışsal ekoloji, nörobiyoloji alanlarında öğrenme, üreme fizyolojisi ve biyolojik ritmler, uçuş aerodinamiği ya da şarkı öğrenme ve üretme gibi konularda yapılan araştırmalarda denek olarak kullanılırlar. Laboratuvar araştırmalarında kullanılan sığırcıklar genellikle doğal ortamlarında yakalanılan hayvanlardır. Açık alanda büyük kafeslerde tutulmalarının dışında laboratuvarlarda üretilmeleri nadiren başarılı olabilmektedir çünkü gençlerin beslenmesi için uygun besinler laboratuvar ortamında bulunamamaktadır. Dolayısıyla denek olarak kullanılan sığırcıklar ya erişkin olarak ya da yumurtadan çıktıktan birkaç gün sonra yakalanmaktadırlar. Yeni doğmuş yavrular yakalandıktan sonra kendi başlarına beslenebilene kadar bakıcılar tarafından elde beslenmektedir. Elde beslenerek büyütülen yavruların esarete uyum sağlamaları yetişkin olarak yakalanan bireylere göre daha fazladır.. Tek dezavantajları dışkıları ile ortalığı kirletmeleri ve insanlara geçebilecek hastalıklara karşı önlem alınması gerekliliğidir. Sığırcıklar laboratuvar araştırmalarında güvercinden sonra en çok kullanılan ikinci kuş türüdür. Konrad Lorenz, "Hz. Süleyman'ın Yüzüğü" ("King Solomon's Ring") adlı kitabında yeni doğmuş sığırcık yavrularının "kolaylıkla yuvadan alınabilmesi" ve "dikkatli bir şekilde büyütüldükten sonra bakımının kolay olması" nedeniyle sığırcıktan "fakirin köpeği" ve "sevilesi bir şey" olarak söz eder. Sığırcığın taklitçilik yeteneği çok uzun zamandan beri tanınmaktadır. Orta Çağ'dan kalma Galce yazılmış "Mabinogion"daki kahramanlardan Branwen, evcilleştirdiği sığırcığa "kelimeler öğretir" ve İrlanda Denizi'nin ötesine kendisini kurtarmaya gelen kardeşlerine mesaj gönderir. Gaius Plinius Secundus bu kuşlara Latince ve Yunanca tüm cümleler öğretilebileceğini iddia etmiştir ve William Shakespeare, "IV. Henry" ("Henry IV") adlı oyununda sığırcığa bazı kelimeleri söylemesinin öğretilebileceğinden söz eder. Wolfgang Amadeus Mozart'ın sol majör piyano konçertosunun (KV.453) bir bölümünü şakıyabilen evcil bir sığırcığı vardı. Mozart altı hafta önce yazdığı ama henüz çalınmamış bir eserinden bir bölümü şakıyan sığırcığa bir dükkanda rastlayınca satın almıştı. Kuşa çok bağlanan Mozart, üç yıl sonra kuş ölünce ona görkemli bir cenaze töreni de düzenlemiştir. "Ein musikalischer Spaß" (K. 522) adlı eserinin de sığırcığın tuhaf ve alakasız şakıma stiline benzer bir tarzda yazıldığı ileri sürülmüştür. Evcil hayvan olarak sığırcık beslemiş olan başka insanlar da bu kuşun ne kadar kolaylıkla bazı kelimeleri öğrenebildiğinden bahseder. Kelimelerin sığırcıklar için hiçbir anlamı olmadığı için bazen insanlara uygunsuz gelen bir biçimde şakımalarının arasına sokarlar. Taklitçilik yetenekleri öyle başarılıdır ki sığırcığı duyan yabancılar az önce konuştuğunu sandıkları insanı aramadan duramazlar. Bazı Akdeniz ülkelerinde tuzakla yakalanan sığırcıklar besin olarak kullanılır. Eti sert ve düşük kaliteli olduğu için genellikle güveçte pişirilir. Bir tarifte ne kadar zaman alırsa alsın eti yumuşayana kadar kısık ateşte kaynatılması gerektiği söylenir ancak ne kadar iyi hazırlanırsa hazırlanılsın sığırcık eti zamanla kazanılabilen bir zevk olarak kabul edilmektedir. Aşk Sarhoşu Punch-Drunk Love (Aşk Sarhoşu) 2002 yapımı bir romantik komedi filmi. Filmde Adam Sandler, Emily Watson ve Philip Saymour Hoffman rol almakta. Konusuysa Barry Egan isimli (Adam Sandler) bir gün bir tanışma servisini aramasından sonra başına gelenleri konu alıyor. Adam Sandler'i Golden Globe adaylığı kazandıran filmin dvdsinin içinde (2003) Blossoms and Blood isimli müzikal bir kısa filmde yer almaktadır. Kivigiller Kivigiller (Actinidiaceae), 3 cins ve 360 tür içeren küçük bir bitki familyasıdır. Ilıman ve astropikal bölgelerde yetişen odunsu asmalar, çalı ve ağaçlardan oluşur. Asya'da tüm cinsleri ("Actinidia" (kivi), "Clematoclethra", "Saurauia") görülürken Orta ve Güney Amerika'da sadece "Saurauia" cinsi görülmektedir. "Saurauia", 300 tür ile bu familyanın en geniş cinsidir. Ala sığırcık Ala sığırcık ("Sturnus roseus"), ötücü kuşlar takımından, sığırcıkgiller familyasına ait bir kuş türü. Erginlerde baş, ense boyun, gerdan, kursak, kanatlar ve vücudun yanları siyah, sırt, omuz ve karın pembedir. Başta, geriye yatık bir tepelik vardır. Gaga sarı, ayaklar sarımsıdır. Türkiye'de özellikle Doğu anadolu bölgesinde; Van, Ağrı, Iğdır taraflarında görülür. Üreme mevsiminde kayalık bölgelerde kaya diplerine yuva yaparlar. Hayvan (film) The Animal (Hayvan) 2001 yapımlı güldürü filmi, yönetmen Luke Greenfield. Oyuncularsa Rob Schneider, Colleen Haskell, Edward Asner, ve John C. McGinley. Marvin (Rob Schneider) her kesin küçük gördüğü bir polis memurudur aslında. Sürekli denemelerde beceriksiz olan ve hep aşağılanan Marvin Mange sürekli iyi olmaya çalışmaktadır. Günleri monoton ve hep kötüdür. Ayrıca sadece iki arkadaşı vardır:biri sürekli yemek yiyen diğeriyse zenci olduğu için insanların ona daha iyi davrandığını düşünen birisi. Pek bir işe yaramayan bir çalışan olan Marvin bir gün tüm bina neredeyse boşken bir yardım cağrısı alır. Kimseye haber veremediğinden dolayı kendisi gider, yolda kaza geçirir aslında çok büyük bir kaza. Bir anda arabası yuvarlanarak yere düşer, böyle bir kazadan sağ çıkmak neredeyse imkânsızdır, fakat Marvin kurtulur. Kaza sonrası hatırlayabildiği tek şey birkaç hayvan görmesiydi. Ertesi gün Marvin çok hızlı koşmaya ve garip yeni yeni yeteneklere sahip olduğunu fark eder. Ve biraz da kıllanmıştır, bunun Tvden sipariş edip yeni aldığı porsuk sütünden olduğunu düşünen Marvin yanılıyordur, kendisi bir profesör tarafından kurtarılmış ve içine hayvan organları yerleştirilerek hayatta kalmıştır, bu resmen Marvin'in hayatını değiştirir. Artık bir hayvan içgüdüsüne, bir balık gibi yüzmeye vesaire özelliklere sahiptir fakat bunun önlemi alınmazsa Marvin için sonuç kötüdür.Ayrıca Marvinin aşık olması işleri daha da karıştırır. Filmin yapımcılarından Adam Sandler ve Rob Schneider çok iyi arkadaştırlar. The Hot Chick, bu film ve Deuce Bigalo Male Gigolo filmleriyle Schneider iyice ünlü olmuştur... 13+, Birkaç sahne, cinsellik ve küfür içermektedir. Rocket Power Rocket Power Amerikan bir çizgi film. 16 Ağustos 1999'dan 30 Temmuz 2004'a kadar Nickelodeon'da yayınlanmıştır. Nickelodeon'un 20. yüzyılda yaptığı serilerin sonuncusudur. Amaçları adrenalin yükseltmek ve tatmin olmak olan 4 gencin hikâyesi olan dizi, arkadaşlık ve adrenalin gibi iki alâkasız konuyu başarıyla harmanlıyor. Yetişkinlere yönelik bölümleri de bulunan Rocket Power, kaykaylarıyla, sörfleriyle, patenleriyle Ocean Shores kasabasının Rocket Plajı'nda yaşayan 4 sıkı dostun sıradışı hikâyesi. Yardımlaşma gibi eğitici önerilerle dahi dalga geçen dizi, Nickelodeon'un en sevilen çizgi dizilerinden biri. Rocket Power, Klasky-Csupo stüdyoları tarafından, popüler çocuk kanalı Nickelodeon için Nicktoons Network ile ortak hazırlanmıştır. Dizi bölümlerini Michael Daedalus Kenny, Dave Fontana, Ron Noble ve Steve Ressel yönetmektedir. Ocean Shores olarak anılan Santa Monica, Kaliforniya'da geçer. Animatörler, dizinin geçtiği yeri, var olan mekanın aynısını kağıda dökmeleriyle oluşturmuşlardır, bu da gerçekçilik hissini artırmaktadır. Diğer bir televizyon filmi ise diziye bağlı olarak yapılan "Reggie's Big (Beach) Break"tir. Bir bahar molosı tipinde sporları ve müzikli sahil festivalini konu alır. Film Nickelodeon'da Temmuz 2003'te yayınlanmıştır. Otto "Nicktoons: Pirate Planet"'da oynanabilecektir. A Rocket Power Golden Book; Otto ve Reggie Nickelodeon oyunu Nickelodeon Party Blast'da oynanabilir karakterlerdir. Otto Nicktoons Racing ve 'de de onanabilir bir karakterdir. Reggie ise bilgisayar iÃ§in olan Nicktoons Basketball'da oynanabilir bir karakterdir. Çiğdeci Çiğdeci ya da Hint maynası "(Acridotheres tristis)," bazen mayna olarak hecelenir, Sturnidae ( sığırcıklar ve maynalar) familyasının bir üyesidir, Asya'ya özgüdür. Güçlü bir teritoryal içgüdüye sahip, omnivor ve açık ağaçlıklarda yaşayan bir kuş olan çiğdeci, kentsel ortamlara son derece iyi uyum sağlamıştır. Çiğdecinin yayılımı o kadar hızlı artmaktadır ki, 2000 yılında IUCN Türlerin Hayatta Kalma Komisyonu bu türü biyoçeşitlilik, tarım ve insan çıkarlarına etki eden dünyanın en istilacı türlerinden ve sadece üçü kuş türü olan ilk 100 türden biri ilan etti. Özellikle, bu tür Avustralya ekosistemleri için "En Önemli Zararlı / Problem" olarak nitelendirilerek ciddi bir tehdit oluşturmaktadır. 1760'da Fransız zoolog Mathurin Jacques Brisson, "Ornitologie'de", hata ile Filipinler'de toplandığına inandığını bir örneğe dayanan Çiğdeci'nin bir tanımlamasını ekledi. O Fransızca isim olarak "Le merle des Philippines" ve Latince olarak "Merula Philippensis kullandı" . Latince isimlerini Brisson kazandırmış olsa da, bunlar ikili adlandırma sistemine uymuyor ve Uluslararası Zoolojik İsimlendirme Komisyonu tarafından tanınmıyor. 1766'da İsveçli doğa bilimci Carl Linnaeus on ikinci baskı için "Systema Naturae'sini" güncellediğinde, daha önce Brisson tarafından tanımlanmış olan 240 tür ekledi. Bunlardan biri Çiğdeci'ydi. Linnaeus kısa bir tanımlama dahil etti, "Paradisea tristis" ikili adını "yazdı" ve "Brisbane'nin" çalışmasına atıf yaptı. Tip yeri daha sonra güney Hindistan'daki Pondicherry olarak düzeltildi. "Tristis" adı Latince'de"üzgün" veya "kasvetli" anlamındadır. Bu tür Fransız ornitolog Louis Jean Pierre Vieillot tarafından 1816'da tanıtılan "Acridotheres" cinsine dahil edildi. İki alt tür tanıtılmıştır. Alt tür "melanosternus", aday alt türlerden daha koyudur, yarı siyah ve yarı beyaz birincil örtülere sahiptir ve daha büyük bir sarı yanak bandına sahiptir. Çiğdeci kahverengi gövde, siyah başlıklı kafa ve gözün arkasındaki çıplak sarı yama ile kolayca tanımlanır. Gaga ve bacaklar parlak sarı. Dış primerlerde beyaz bir bant vardır ve alt taraftaki kanat çizgisi beyazdır. Erkek ve dişi morfolojik olarak benzerdir ve kuşlar genellikle çiftler halinde görülür. Çiğdeci, kuzeybatı Hindistan'daki bireylerin Güney Hindistan'daki daha koyu türdeşlerinden daha soluk olma eğiliminde olmasından dolayı Gloger kuralına uyuyor. Çağrılar, gaklama, ciyaklamalar, cıvıltılar, tıklamalar, ıslık ve 'hırıltılar' içerir ve kuş genellikle tüylerini kabartır ve öterken kafasını sallar. Çiğdeci, uçmaya başlamak üzereyken eşine veya diğer kuşlara yakınlarda yırtıcı hayvanlar olması durumunda çığlık atarak uyarı verir. Çiğdeciler ötüşleri ve "konuşma" yetenekleri ile kafes kuşları olarak popülerdir. Çiğdeciler komünal tüneklerde uyumadan önce"komünal gürültü" olarak bilinen ortak bir ses çıkarır. Morfometri. İran, Pakistan, Hindistan, Nepal, Butan, Bangladeş ve Sri Lanka'dan oluşan ilk dağılımı ve ayrıca Afganistan, Özbekistan, Tacikistan, Türkmenistan, Myanmar, Malezya, Singapur, yarımada Tayland, Hint-Çin, Japonya (anakara Japonya ve Ryukyu Adaları ) ve Çin ile Asya'ya özgü bir kuş türüdür; . Çiğdeci; Hint, Okyanus, Seyşeller, Kanada, Avustralya, İsrail, Yeni Zelanda, Yeni Kaledonya, Amerika Birleşik Devletleri, Güney Afrika, Kazakistan, Kırgızistan Özbekistan ve Cayman Adaları, Hint Okyanusu (Seyşel Adaları, Mauritius, Réunion, Madagaskar, Maldivler, Andaman ve Nikobar Adaları ve Lakshadweep takımadaları) ve ayrıca Ascension ve St Helena, Pasifik Okyanusları, Atlantik adaları gibi dünyanın diğer birçok bölgesine tanıtıldı. Ortak myna aralığı, 2000 yılında IUCN Türlerin Hayatta Kalma Komisyonu'nun dünyanın en kötü 100 istilacı türü arasında ilan ettiği ölçüde artmaktadır. Bu yaygın ötücü tipik olarak açık ormanlık alanda, kültivasyon ve yerleşim yerinde bulunur. Bu uyum sağlayabilir bir tür olmasına rağmen, popülasyonu anormaldir ve Singapur'da (burada yerel olarak gembala kerbau olarak adlandırılır, kelimenin tam anlamıyla 'manda çobanı') yakın akrabası Javan myna ile rekabet nedeniyle zararlı kabul edilir. Ortak myna kentsel ve banliyö ortamlarında gelişir; Canberra'da, örneğin, 1968 ile 1971 arasında 110 ortak mina serbest bırakıldı. 1991 yılına gelindiğinde, Canberra'daki ortak myna nüfus yoğunluğu ortalama kilometrekare başına 15 kuştur. Sadece üç yıl sonra, ikinci bir çalışma aynı bölgede kilometrekare başına ortalama 75 kuş nüfus yoğunluğu buldu. Sanskrit literatüründe, Çiğdeci'nın birtakım isimleri vardır, çoğu isim kuşun görünüşünü veya davranışını açıklar. Çiğdeci"'nin" isimleri "Saarika'ya" ek olarak, "güzel gözler" anlamına gelen "chitranetra" ; "peetanetra" (sarı gözlü biri) ve "peetapaad" (sarı bacaklı) ve "kalahapriya'yı" içerir, bu da bu kuşun kavgacı doğasına atıfta bulunan "argümanlara düşkün olan" anlamına gelir; . 2007 UEFA Intertoto Kupası UEFA Intertoto Kupası 2007, UEFA tarafından düzenlenen futbol organizasyonu. Avrupa liglerinden 50 takımın katıldığı turnuvada, 3 tur sonunda başarılı olan 11 takım UEFA Kupasına katılma hakkı kazanmıştır. İlk tur, ilk maçları 23 Haziran-24 Haziran, rövanş maçları ise 30 Haziran-1 Temmuz'da oynandı. !colspan="5"|GÃ¼ney Avrupa !colspan="5"|Orta ve BatÄ± Avrupa !colspan="5"|Kuzey Avrupa İkinci tur, ilk maçları 7 Temmuz-8 Temmuz, rövanş maçları ise 14 Temmuz-15 Temmuz'da oynandı. !colspan="5"|GÃ¼ney Avrupa !colspan="5"|Orta ve BatÄ± Avrupa !colspan="5"|Kuzey Avrupa Üçüncü tur, ilk maçları 21 Temmuz-22 Temmuz, rövanş maçları ise 28 Temmuz-29 Temmuz'da oynanmıştır. Rakiplerini eleyen takımlar, UEFA Kupasına 2. ön eleme turundan giriş yapmıştır. !colspan="5"|GÃ¼ney Avrupa !colspan="5"|Orta ve BatÄ± Avrupa !colspan="5"|Kuzey Avrupa Raúl Tamudo Raúl Tamudo Montero (d. 19 Ekim 1977; Santa Coloma de Gramenet, Barselona), forvet mevkiinde oynayan İspanyol millî futbolcu. Futbol kariyerine 1992 yılında Espanyol B'de başlayan Tamudo, dört yıl sonra Espanyol'un A takımına yükseldi. 340 maçta 129 gol kaydetti. Espanyol tarihinin en golcü futbolcusu unvanını ele geçiren Tamudo, yaşadığı sakatlıklardan sonra Mauricio Pochettino'nun yönetimindeki takımda kendine yer bulamadığından takımdan ayrılıp Real Sociedad ile sözleşme imzaladı. Veda HaccÄ± Veda Haccı, İslam dininin peygamberi Muhammed'in 632 yılının Mart ayında (9 Zilhicce) gerçekleştirdiği ilk, tek ve son haccı idi. Bu günde Muhammed'in 100.000 den fazla kişiye Rahmet Dağı'nda verdiği son hitabesine veda hutbesi denir. Almancil Almancil Portekiz'de Loulé belediyesine bağlı olan, 62,69 km yüzölçümüne sahip, 8.795 nüfuslu (2001) bir bucaktır (Portekizce: "freguesia"). Alte Alte Portekiz'de Loulé belediyesine bağlı olan, 94,69 km yüzölçümüne sahip, 2.176 nüfuslu (2001) bir bucaktır (Portekizce: "freguesia"). Ameixial (Loulé) Ameixial Portekiz'de Loulé belediyesine bağlı olan, 121,35 km yüzölçümüne sahip, 604 nüfuslu (2001) bir bucaktır (Portekizce: "freguesia"). Benafim Benafim Portekiz'de Loulé belediyesine bağlı olan, 55,10 km yüzölçümüne sahip, 1.141 nüfuslu (2001) bir bucaktır (Portekizce: "freguesia"). Boliqueime Boliqueime Portekiz'de Loulé belediyesine bağlı olan, 41,46 km yüzölçümüne sahip, 4.473 nüfuslu (2001) bir bucaktır (Portekizce: "freguesia"). Quarteira
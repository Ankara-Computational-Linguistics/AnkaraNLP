türemiştir, "ead" "Zenginlik", "Müreffeh" ya da "Servet" ve "weard" "Muhafız" ya da "Koruyucu" parçalarının bir araya gelmesinden oluşmuştur. Hyundai i10 Hyundai i10, Güney Koreli otomobil üreticisi Hyundai tarafından 2007 yılından itibaren tasarlanan, üretilen ve pazarlanan 5-kapılı bir hatchbacktir. Style ve Elite donanımlarıyla satılmaktadır. i10, 31 Ekim 2007 yılında Hindistan, Yeni Delhi'de tanıtılmıştır. Selefi Hyundai Atos'tur. İlk nesilde elektrikli ön camlar, ABS, klima ve Radyo/CD oynatıcı özellikleri standart olarak sunulmuştur. 2010 yılında makyajlanmıştır ve sis farında ve ön panelde ufak değişiklikler yapılmıştır. 2013 yılında yapılan makyaj operasyonunda i10, daha sportif ve daha güncel bir tasarıma kavuşmuş, iç mekanın neredeyse tamamı yenilenmiştir. Hyundai i10; 2014 yılında Euro NCAP tarafından yapılan testlerde %79 yetişkin yolcu, %80 çocuk yolcu, %71 yaya ve %56 güvenlik yardımcısı yüzdeleriyle 4 yıldız almıştır. 2015 yılındaki senelik gözden geçirmede de yine 4 yıldıza layık görülmüştür. 2009 Dünya Gençler Artistik Patinaj Şampiyonası 2009 Dünya Gençler Artistik Patinaj Şampiyonası Dünya Gençler Artistik Patinaj Şampiyonalarının 2008-2009 sezonunda düzenleneni. Genellikle "World Juniors" ve "Junior Worlds" olarak bilinir. Patenciler 4 disiplinde kadınlar, erkekler, çiftler ve buz dansında yarışır. Bu yarışmaya Uluslararasi Buz Pateni Birligi'ne (International Skating Union, kısaca ISU) üye ülkelerden bir önceki yılın 1 Temmuz tarihinde 13 yaşını doldurmamış patenciler ile henüz 19 yaşında olmayan patenciler katılabilir. (1 Temmuz 1989 ve 1 Temmuz 1995 arasında doğanlar) Çiftler ve Buz dansı kategorilerinde yarışan erkeklerde bu yaş sınırı 21'e yükselmektedir. (Erkek sporcu 1 Temmuz 1987'den sonra doğmuş olmalıdır.) "Junior" terimi yaş aralığını belirtmektedir. Bu şampiyonaya katılan bazı sporcular ulusal ve uluslararası düzeyde büyüklerde yarışmasına rağmen hâlen bu şampiyonaya katılmaya yaş olarak uygun olabilir. Bununla birlikte bu düzeyde yarışmak için belirlenen ISU kurallarına uyması gerekmektedir. 23 Şubat ve 1 Mart, 2009 arasında Ostrava, Çek Cumhuriyetinde düzenlenmesi planlanan şampiyonaya finansal sorunlar nedeniyle düzenlenemeyecektir. Bunun yerine ev sahipliğini 13 Ekim, 2008'de belirlendiği üzere Sofya, Bulgaristan yapacaktır. Zorunlu dans Paso Doble'dir. 2009 Rusya Gençler şampiyonu Ivan Bariev ve ikincisi Artur Gachinski hastalık sebebiyle yarışmadan çekildiler. Buz dansında Kazakistan'dan Viktoria Kucherenko / Ruslan Potamashnev ve Romanya'dan Ioana Harmony Risca / Chase Andrews Brogan vatandaşlık belgeleri ile ilgili sorunlar sebebiyle yarışmadan çekildi. ISU'ye üye tüm ülkelerin her kategoriye 1 sporcu gönderme hakkı bulunmaktadır. Bununla birlikte bir önceki yılın şampiyonasında (2008 Dünya Gençler Artistik Patinaj Şampiyonası) gösterdikleri performanslara göre bazı ülkelere daha fazla sporcu gönderme hakkı verilmektedir. Bu ülkeler; Azerbaycan'ın posta tarihi ve posta pulları Azerbaycan'ın posta tarihi ve posta pulları, Azerbaycan'daki posta sistemini ve posta pullarını tanımlar. Rusya İmparatorluğu (Çarlık Rusyası) posta damgası ve posta pulları 1858 yılından itibaren Azerbaycan'da kullanılıyordu. İlk posta damgaları farklı biçimlerdeki noktalardan oluşturuldu. Şehir isimli tarihli posta damgaları kısa süre sonra oluştu. Azerbaycan kendi ulusu adına, Azerbaycan Demokratik Cumhuriyeti, 28 Mayıs 1918 tarhinde bağımsız bir ülke olunca, ilk defa kendi posta pullarını basmaya başladı. Azerbaycan, 18 Ekim 1992 tarihinde tekrar bağımsız bir ülke olarak, posta pullarını basmaya başladı. Azerbaycan'da mektupların ulaklar vasıtasıyla aktarımı eski zamanlardan beri mevcuttur. Fakat postacılığın düzenli dönemi 1501 yılında, Azerbaycan'ın selefi olduğu Safevî Devleti'nin kurulmasıyla başlar. Aynı yılda Safevî Devleti'nin kurucusu ve ilk hükûmdarı Şah I. İsmail, ülkesini ekonomik yönden geliştirmek, onun topraklarını yabancı işgalcilerden korumak, aynı zamanda sıkı bir devlet yönetim sistemini kurmak amacıyla ülkenin ücra eyaletlerinden ve yabancı ülkelerden bilgiler toplamak için sürekli faaliyet gösteren posta iletişimi yaratmıştı. Azerbaycan'da modern anlamda bir posta sisteminin oluşturulması 19. yüzyılın birinci çeyreğine rastlar, yani Rus İmparatorluğu hakimiyetinin başlamasıyla. 1 Haziran 1818 yılında Gence'de ilk posta şubesi açıldı ve böylece 1818 yılından itibaren Azerbaycan topraklarında ilk posta iletişimi sağlanmış oldu. 1826 yılında Bakü'de ilk posta şubesi ve 12 Mart 1828 yılında ise Nahçıvan'da ilk posta şubesi açıldı ve posta şebekesi ülke çapında yayılmış oldu. Rusya ile Transkafkasya bölgesi ile ticaret ilişkilerini geliştirmek amacıyla 15 Haziran 1830 yılında Şamahı ve Şuşa kentlerinde 1. sınıf posta şubeleri kuruldu. Böylece 1830 yılında Azerbaycan topraklarında Şuşa, Şamahı, Bakü ve Nahçıvan'da 1. sınıf posta şubeleri, Gence ve Kuba'da ise 2. sınıf posta şubeleri kurulmuş oldu. Çarlık Rusyası'nın posta damgası ve posta pulları 1858 yılından itibaren Azerbaycan'da kullanılmaya başlandı. 1861 yılında ilk defa Hazar Denizi üzerinden İran'ın Reşt ve Astarâbâd limanları arasında deniz yoluyla posta taşımacılığı oluşturuldu. 1863-1872 yılları arasında İran transit ticaretinin korunması amacıyla Tiflis ve Culfa arasında posta iletişimi sağlandı. Culfa'da posta şubesi kurarak, İran ve Osmanlı İmparatorluğu ile ilk uluslararası posta servisi kurulmuş oldu. Azerbaycan'da postanın demiryolu ulaşımı ile taşınması 9 Mayıs 1883 yılında Bakü-Tiflis arasında ve 1900 yılında ise Bakü-Derbent arasında başladı. Azerbaycan'da postacılığın düzenli gelişimi 1917 Rus Devrimi kadar sürdü. 1917 Rus Devrimiyle Rusya İmparatorluğu yıkılınca, postacılık kaosa sürüklendi ve o dönemde rejim değişikliği sonucu pulculuk açısından da karışıklığa neden oldu, ve ülkedeki belirli bölgeler ve postaneler kendi hallerine terkedilmişlerdi. Bu ani rejim değişikliği nedeniyle, yeni düzene yeterince hızlı adapte olunamadı, ve hem Geçici Rus Hükümeti ve onu deviren Bolşevikler ile bağımsızlığını ilan eden yeni devletler de (Azerbaycan da dahil), eski Çarlık posta pullarını bir süreliğine kullanmaya devam etti. 28 Mayıs 1918 yılında Azerbaycan Demokratik Cumhuriyeti kuruldu ve 6 Ekim 1918'de hükümetin bünyesinde Posta ve Telgraf Bakanlığı oluşturuldu. 1919 yılında Azerbaycan bağımsız bir ülke olarak ilk defa kendi posta pullarını basmaya başladı. İlk posta pulları Azerbaycan'ın bağımsızlığına, önemli tarihi kişiliklerine, mimari eserlere, doğal güzelliklerine ve saire adanmıştı. 15 Mart 1919 yılında Azerbaycan ile Gürcistan Demokratik Cumhuriyeti arasında posta-telgraf bağlantıları kuruldu. 6 Nisan 1920 yılınında ise Azerbaycan ile İran Şahlığı arasında posta-telgraf bağlantıları kuruldu. Özellikle birinci bağımsızlık döneminde Azerbaycan'da postanın ulusal düzeyde organize edilmesi ile dinamik gelişimi başlamış oldu ve 1913 yılına oranla göstergeler hayli artmıştı. Öyle ki, 1913 yılında iletişim tesislerinin sayısı 19 iken ve mektupların sayısı 3 milyon iken, 1920 yılında iletişim tesislerinin sayısı 59 ve mektupların sayısı ise 5 milyona ulaşmıştı. 26 Mayıs 1920 tarihinde Sovyetler Birliği, Azerbaycan'ı işgal edip Azerbaycan Demokratik Cumhuriyeti'ni devirdi ve 28 Mayıs 1920 tarihinde Azerbaycan Sovyet Sosyalist Cumhuriyeti'ni kurdu. Aralık 1920 tarihinden, Nisan 1921 tarihine kadar Azerbaycan Sovyet Sosyalist Cumhuriyeti posta pulları posta sirkülasyonuna kondu. Bunlar 15 pul olup farklı değerde ve deliksizdi. Bu dönemde ayrıca ek olarak yardım amaçlı iki posta pulu basıldı. İlk posta pulları komünizmin ve Sovyetler Birliği'nin simgesi olan orak ve çekiç ile bezenmiş olup genellikle fakirleri, çiftçileri, işçileri, devrimcileri, emeği, sanayileşmeyi ve saire gösteren Sovyet/komünist ideolojisini yansıtıyordu, Ekim 1921'den Eylül 1923'e posta tarifesi değişti ve yeni değerler yukarıda bahsi geçen pullara farklı yollarla basıldı. 12 Mart 1922 tarihinden itibaren Azerbaycan Sovyet Sosyalist Cumhuriyeti, Gürcistan SSR ve Ermenistan SSR ile, Transkafkasya Sovyet Federatif Sosyalist Cumhuriyeti çatısı altında birleşti ve bu posta pulları 1923 yılı sonuna kadar kullanımda kaldı. 1936 yılında Transkafkasya Sovyet Federatif Sosyalist Cumhuriyeti fesh edilince ve resmen tekrar Azerbaycan Sovyet Sosyalist Cumhuriyeti haline gelince, aynı yıldan itibaren tekrar kendi ülkesi adına düzenli posta pullarını basmaya başladı. Posta ödemeleri için Cumhuriyet topraklarında bu dönemden 1991 yılına kadar Sovyet posta pullarına müracaat edildi. Orada göze çarpan kişilere, mimarlık ve Azerbaycan'ın bölgesine ait hayvanlara adanmış hemen hemen 60 kadar posta pulu yayımlandı. 1991 yılında Sovyetler Birliği'nin yıkılmasıyla Azerbaycan'ın 18 Ekim 1991 tarihinde bağısızlığın tekrar elde etmesinden sonra, postacılığın gelişmesinde de yeni aşamaya start verildi. 1992 yılında Azerbaycan Cumhuriyeti, İletişim ve Bilgi Teknolojileri Bakanlığını kurdu. Aynı yıl İletişim ve Bilgi Teknolojileri Bakanlığı, Azerbaycan'da posta sisteminin ve ulsual düzeyde bir postacılık hizmetinin yeniden oluşturulması için, ulusal posta kurumu Azərpoçt'u kurdu. 1 Nisan 1993 tarihinde Azerbaycan Dünya Posta Birliği'nin üyesi oldu. 1999 yılında Azərpoçt yeniden düzenlendi. 1992 yılında Azerbaycan Cumhuriyeti İletişim ve Bilgi Teknolojileri Bakanlığı, Azerbaycan posta pullarının basımı için Azərmarka posta pulu şirketini kurdu ve 1992 yılından günümüze kadar 563 orijinal parselli ve 100 konulu posta pulu basıldı. Azərmarka, Azerbaycan'ın tüm posta pullarını basar. Azərpoçt ve Azərmarka, Azerbaycan Cumhuriyeti İletişim ve Bilgi Teknolojileri Bakanlığı'na bağlı olan ancak birbirinden iki ayrı kurumdur. Posta pulları devletin bağımsızlık simgesinden biridir ve onların basımı devletçiliğin ve cumhuriyetin etkilerinin genişlemesine hizmet eder. Epir (Roma eyaleti) Epir (Latince: Epirus), Roma İmparatoru Vespasian tarafından Achaea eyaletinden ayrılarak oluşturulan antik Roma eyaleti. Romalı general Quintus Caecilius Metellus'un Makedon Andriskos'u MÖ 148'de yenilgiye uğratmasının ve bölgede Roma tarafından kurulmuş dört kukla cumhuriyetin dağılmasının ardından MÖ 146 yılında oluşturulan Makedonya eyaletine bağlanan Epirus bölgesi kuzeyde bulunan Epirus nova bölgesinden ayırt edilebilmesi için Epirus vetus olarak adlandırıldı. Bölgenin kıyıları Roma dünyası ile yapılan ticaret sayesinde zenginleşti ve Via Egnatia'nın inşa edilmesiyle bu zenginlik katlandı. Epir, İmparatorluğun 395 yılında doğu ve batı olarak ikiye bölünmesinin ardından Doğu Roma İmparatorluğu'nun en batıdaki eyaleti haline geldi. Konstantinopolis'in 1204 yılındaki Dördüncü Haçlı seferinde düşmesinin ardından Aetolia ve Epir bölgelerine el koyan Mihail Angelos Komnenos Dukas bağımsız Epir Despotluğu'nu kurdu. 1318 yılında Sırpların saldırısına uğrayan Epirus bir dizi isyanla karşı karşıya kaldı. 1359 yılındaki Arnavutluk ayaklanması sırasında II. Nikeforos Orsini'nin öldürülmesi üzerine bölgede Bizans egemenliği yeniden sağlandı ve Epir bir vasal krallık olarak Bizans'a bağlandı. Bölge 1430 yılında Osmanlı sultanı II. Murad tarafından imparatorluk topraklarına katıldı ve Roma egemenliğine son verildi. Ə (Latin) Əə (veya bazen Эə, "Schwa") genellikle Kafkasya milletlerinin kullandığı bir harftir. Bazı Türk dillerinde de yer alan bir sestir. Kimi dillerde "Ǝǝ" biçiminde de kullanılır. Bu gösterge genellikle ä sesini telaffuz ettirir. Latin harfleri arasında da yer almaya başlamıştır. Bu biçimiyle günümüzde Azeri Latin alfabesinde kullanılır. Kısa, kapalı, gırtlaktan gelen ve sert bir E harfidir. Normal E harfine göre daha kısa ve serttir. Ayrıca A ve E arası bir ses olarak öngörülür (Æ). Ses ve harf karşılığı olarak Arapça’da ve Almanca’da da bulunur. Türkçede normal e sesinden tam olarak ayırt edilebilmesi günümüzde çok zordur. Azerice’de yoğun olarak kullanılır. İnce bir harf olduğu halde kalın uyumludur. Bu harfi içeren sözcüklerin aslında Büyük Ünlü Uyumuna uymadığı hâlde kulağı tırmalamıyor olması bu nedenledir. Örneğin: "İncə". Türkçede Selçuk ismi Azericede “Səlcuq” olarak yazılır. Türkçede her ikisi de "Ben" olarak yazılan "Bän" (Azerice: "Mən", 1. Tekil Şahıs Zamiri) ve Ben (Azerice: "Ben", Deri Kabartısı) sözcükleri birbirinden farklı anlamlar içerir ve ses değerleri de farklıdır. Örnekler: "Ämäk/Эmək/Əmək (Emek), Ämir/Эmir/Əmir (Emir), Äsas/Əsas/Эsas (Esas), Sämär/Səmər (Semer)"... Kiril Alfabesi'nde de kullanılan bu harf aşağıdaki dillerde mevcuttur: Arapçada’ki Ayın (ع) ise gırtlaksı bir ses olup, kesinlikle sessiz bir harftir ve "Ə" harfinden farklıdır. Türkçede bu ses yoktur. Zaten Arapça'da "Hırıltılı G" (Ģ) harfini temsil eden Gayın (غ) ile kaynaktan çıkar. Yeryüzündeki bazı dillerde Ayın'a benzer sesler Ă ile gösterilir. Türkçede ise daha çok Arapça'dan gelen sözcüklerde kesme işareti ile kullanılır. Örneğin: "Măruf (Ma'ruf)". r Yusupov SarayÄ± Yusupov Sarayı ya da Moika Sarayı (Rusça: Дворец Юсуповых на Мойке), Rusya'da Sankt-Peterburg şehrinde bulunan Yusupov ailesinin ilk evi olan saray. Bina 1916 yılında Grigori Rasputin'in öldürüldüğü bina olarak bilinir. Rasputin'e, Prens Felix Yusupov tarafından sarayda verilen bir yemek davetinde Rasputin'e zehir verilir, zehir beklenen etkiyi göstermeyince silahla vurulur. Nje Њ (Nje) Kiril alfabesinmde Н ve Ь harflerinin bir araya gelmesiyle meydana gelen bir harftir. Sırp ve Makedon alfabesinde kullanılır. Lâtin Alfabesi'ne göre karşılığı "Nj"dır. Bu harf Latin Alfabesi kullanan Boşnaklarda da vardır. Ama Kiril Alfabesi şeklinde değil, Latin Alfabesi'ne çevrilmiş şekilde kullanırlar. Latin karşılığı Ņ şeklinde kullanılır. Ã–rnek : Njuf (koku) Ä°jitsa Ѵ, ѵ (İjitsa, Rusça: Ижица), Kiril Alfabesi'nin ilk çıktığı zamanlardan beri mevcuttur. "Ü" sesini verir. 17. yüzyıl Eski Rus Alfabesi'nde ü'yü, eski Bulgar Alfabesi'nde y'yi telâffuz ettirir. Ama günümüzde ölü bir harftir. E iotified E iotified (Ѥ ѥ) asıl Kiril Alfabesi'nde "ye" sesini verir. Ama daha sonraları bu harfin kullanımına gerek duyulmamıştır. Ve günümüzde bu harf kullanılmamaktadır. YaM-5 kutu mayını YaM-5 (tanksavar mayını 5 kiloluk) SSCB tarafından geliştirilen bir tür ahşap kasalı tahripli tanksavar mayınıdır. Çok farklı çeşitte ahşaptan çok farklı modeller üretilmiştir. Mayın basitçe dikdörtgen ahşap bir kutu ve içerisindeki patlayıcıdan oluşmaktaydı. MUV çekme fünyesi mayının yan tarafında bulunuyordu. Yeterli bir basınca marus kalan baskı tapası çökmekte ve hemen altında bulunan fünye içerisindeki iğneyi harekete geçirmekteydi. Bunun sonucunda ilk ateşleyici yanmakta ve kağıda sarılı bulunnan ana patlayıcıları ateşlemekteydi. YaM-10 adı altında ve YaM-5 modelinin büyütülmüş benzeri bir mayında üretilmiştir. Ahşap kutular genellikle zeytin yeşili, gri veya beyaza boyanıyordu. Mayınlarda genellikle tuzaklama düzeneği bulunuyordu. Aşağı yönlü basınç mayın kapağının düşmesine buda kapağın altında bulunan ateşleyici pimin mayını patlatmasına neden olmaktaydı. Ksi (Kiril) Ѯ, ѯ (Ksi, Rusça: кси), Rutenya Kiril Alfabesi'nde kullanılmıştır. Ve "ks" olarak telaffuz edilir. Yunan Alfabesi'ndeki karşılıysa Ξ 'dir. Kiril Alfabesi'ndeki harf numarası 60'tır. Bu harf günümüzde kullanılmamaktadır. Glagol alfabesi Glagol alfabesi (Slavca: Глаголица), bilinen en eski Slav dili olan Kilise Slavcası için kullanılmış olan alfabedir. Artık kullanılmayan bu alfabe sadece Yunan Ortodoks kiliselerinde Slav destekçilerinin, yani Rusların, Bulgarların, Sırpların ayin düzeni kitaplarında yer alır. Bu yazının biri yuvarlak diğeri de köşeli karaktere sahip yazı tarzı vardır. Chodzko (grammiare paléoslave) tarafından birincisi Bulgarca ikincisi de İlirce olarak adlandırılmıştır. Göstergelerin rakam olarak kullanıldığı iki nokta arasına alınarak belirtilir. Genel noktalama işaretleri geçerlidir. Glagolitik Alfabe, Kiril Alfabesi'nden önce kullanılan Slav alfabesidir. 9. yüzyıla kadar bu alfabe kullanılıyordu. Bu alfabeyi Aziz Kiril Selanik'te, Yunan alfabesi etkisinde kalarak geliştirdi. Glagol alfabesinden türeyen Kiril alfabesinin harf isimlendirmeleri aynıydı. Sonra türetilen bu alfabe Selanik ve çevresine yayıldı, ayin kitaplarında yer aldı, Hırvatistan'a kadar Balkanlarda Slavların yaşadığı çoğu yerde kullanıldı. Dubrovnik ve çevresinde kalıntılarını bulmak mümkündür. Rahipler ve papazlar yüzyıllarca dini kitaplarında bu alfabeyi kullandılar. 19. yüzyılda ise alfabe dini kitaplarda kullanılmamasıyla bir daha hiç kullanılmadı. Glagol alfabesinin adı Eski Slavcada "glagolati" kelimesinden gelir. “Glagolati” Eski Slavcada “"konuşmak"” anlamına gelir. Toyota Coaster Toyota Coaster, Toyota Motor Corporation tarafından üretilen bir midibüs modelidir. Coaster, özellikle Uzak Doğu'da satılan sürücü dahil 21 kişi kapasiteli bir minibüstür. Coaster'da 4.0 L turbo dizel motor görev yapıyor. Oldukça pratik bir sürüş sunan Coaster, sağlam şasisi, ekonomik ve güçlü motorlarıyla sınıfının en çok satılan modellerindendir. Toyota Coaster, yaygın Santa Cruz de La Sierra, Bolivya, kamu ulaşım aracı olarak kullanılır. Bu otobüsler çoğunlukla Asya'dan ithali vardı ve dönüştürülmesi için (sol için, direksiyon simidi değiştirildi ve diğer tarafa yolcu kapı) ile değiştirildi. Araç ayrıca kendi güvenilirlik ve maliyet etkinliğini Afrika'da minibüs operatörleri için bir dayanak yaptı. Hong Kong ülkesinin kentsel alanlarında ciddi hava kirliliği problemleri sebebi üzerine özel olarak geliştirilmiştir. Bu ve daha az zararlı gaz yayan ve bu araç ile siyah duman ortadan kaldırıldı. Psi (Kiril) Ѱ, ѱ (Psi, Rusça: пси), Yunan alfabesinden alıntı bir Kiril harfidir ve "ps" olarak telaffuz edilir. 1708'e kadar Rusçada kullanılmıştır. Kiril harf numarası 700'dür. Unicode türü hex'tir. Majuscle'si U+04740 miniskülüyse U+0471. Brea Grant Brea Colleen Grant (16 Ekim 1981, Marshall, Teksas, ABD), AmerikalÄ± oyuncu. Brea Grant, NBC’nin televizyon programı olan Heroes’da en iyi rolünü "Daphne Millbrook" karakterini oynayarak başarmıştır. Sanatçı ayrıca televizyon dizisi olan Cold Case’in bir bölümünde, Friday Night Lights'ın üçüncü bölümünde ve Max Payne filminde "Junkie Girl" karakteriyle görünmüştür. Son olarak baş rollerini Zack Ward ve Monica May’in oynadığı düşük bütçeli 2008 yapımı Battle Planet filminde "Rasha" karakterini canlandırmıştır. Messier 3 Messier 3 (diğer adları "M3" veya "NGC 5272") Av Köpekleri takımyıldızı yönünde bulunan bir küresel yıldız kümesidir. Charles Messier tarafından 1764 yılında keşfedildi ve 1784 yılında William Herschel tarafından yıldızlar tanımlandı. Bu yıldız kümesi yaklaşık 500.000 yıldızdan oluşan ve gökyüzünün en parlak nesnelerinden birisidir. Dünya'ya olan uzaklığı yaklaşık olarak 33.900 ışık yılıdır. 6,2 değerindeki görünür parlaklığı bu yıldız kümesini karanlık koşullarda çıplak gözle görünebilir kılar. Orta büyüklükteki bir teleskopla küme tam olarak gözlenebilir. Girls Aloud Girls Aloud, 2002 yılında ITV1 kanalındaki "Popstars: The Rivals" adlı yetenek yarışmasında kurulan bir İngiliz müzik grubu. Cheryl Cole, Nadine Coyle, Sarah Harding, Nicola Roberts ve Kimberley Walsh'tan oluşan grup, en başarılı İngiliz gruplardan biridir. Listelerde ilk ona girmeyi başaran 20 singleları (bunlardan dördü bir numara) ve altı albümleri (bunlardan ikisi bir numara) bulunmaktadır. Bir TMF Ödülü sahibidirler ve BRIT Ödülleri'nde dört adaylıkları bulunmaktadır. Girls Aloud, kurulması sonrasında en kısa sürede İngiltere listelerinde bir numaraya yükselen grup olarak rekor kırmıştır. Ayrıca, televizyon programlarında oluşturulduktan sonra, başarısını devam ettiren gruplardan biri hâline gelmiştir. 2007 yılında Guinness Rekorlar Kitabı'na "En Başarılı Reality TV Grubu" olarak giren Girls Aloud, 2008 yılında "İngiltere'de İlk Ona Arka Arkaya En Çok Kez Giren Kadın Grubu" olarak girmiştir. Michael Verhoeven Michael Verhoeven (d. 13 Temmuz 1938, Berlin), Alman film yÃ¶netmeni. Verhoeven, Alman film yönetmeni Paul Verhoeven'in (Hollandalı film yönetmeni Paul Verhoeven ile karıştırılmamalıdır) oğludur. Bir aktris olan Senta Berger ile 1966'da evlemiştir. Çiftin Simon Verhoeven ve Luca Verhoeven adında iki çocuğu olmuştur. Ayrıca çift bazı yüksek bütçe gerektirecek filmleri yapabilmek için birlikte ""Sentana"" adında bir yapım şirketi kurmuştur. Vietnam Savaşı karşıtı bir film olan "O.K." Berlin Film Festivali'ne katılmıştır; ama gerçekleşen bir skandal şansızlık eseri festivali dağıtmış, hiçbir filme ödül verilememiştir. Verhoeven Alman sinemasına önemli politik katkılarda bulunan bir yönetmen olarak anılmaktadır. Ona bu ünü asıl kazandıran 1982'de yayınladığı "Die Weiße Rose" ile 1990'da en iyi yabancı film adaylığı olan "Das Schreckliche Mädchen" filmleridir. "Mutters Courage" ve "Der Unbekannte Soldat" filmleri ile Almanya'nın Nazi döneminin cömert bir sınavı olarak çağrılmaktadır. Messier 4 Messier 4 veya M4 (diğer adıyla NGC 6121) Akrep takımyıldızı yönünde bulunan bir küresel yıldız kümesidir. Philippe Loys de Chéseaux tarafından 1746 yılında keşfedilmiş ve Charles Messier 1764 yılında kataloğuna eklemiştir. Bireysel yıldızlardan oluştuğuna karar verilen ilk yıldız kümesidir. M4, küçük teleskoplarda bile bir ışık topu olarak dikkat çeker. Gökyüzünde Ay'la aynı boyutlarda görünür. Bulunması en kolay olan kümelerden biridir, Antares'den 1,3 derece batıda saptanabilir ve geniş alan teleskopuyla aynı anda iki nesne gözlenebilir. 10,8 görünür parlaklığı ile orta büyüklükteki bir teleskopla dahi yıldız kümesi içindeki bireysel yıldızlar gözlemlenebilir. M4, NGC 6397 ile birlikte yaklaşık olarak 7,200 ışık yılı uzaklıktadır ve Güneş sistemine en yakın küresel yıldız kümeleridir. Yaşı 12,2 milyar yıl olarak tahmin edilmektedir. M4, IX sınıfı oldukça gevşek yoğunlukta bir kümedir ve çapı 75 ışık yılı olarak ölçülmüştür. Orta büyüklükteki teleskoplarla gözlenebilen çekirdeğinde karakteristik bir "çubuk" yapısı vardır. Bu yapı, 11 kadir büyüklüğünde yıldızlardan oluşur ve 2,5' uzunluğundadır. 1783 yılında William Herschel bu yapıya dikkat çekmiştir. M4 içinde en az 43 değişen yıldız gözlenmiştir. 1995 yılında Hubble Uzay Teleskobu ile elde edilen fotoğraflar, M4 içindeki beyaz cüce yıldızları ortaya çıkarmıştır. Bu yıldızlar, 13 milyar yıl yaşındaki Samanyolu içinde bulunan en yaşlı yıldızlardandır. Atarca arkadaşı ile PSR B1620-26 isimli bir çift yıldız oluşturan bir beyaz cüce yıldızın yörüngesinde, Jüpiter'in 2,5 katı büyüklüğünde bir gezegen keşfedilmiştir. Elizabeth Reaser Elizabeth Ann Reaser (d. 15 Haziran 1975), Amerikalı oyuncu. En iyi olarak 2005'te oynadığı "Stay" ve "The Family Stone" ile 2006'da oynadığı televizyon serisi "Saved", konuk olarak katıldığı "Grey's Anatomy" 'de tanındı. Aynı zamanda CBS'te yayınlanan ve bir komedi/dram türü olan "The Ex-List"'te öncü karakter tipindeki Bella Bloom rolünde oynamıştır. Son olarak Stephenie Meyer'in aynı adı taşıyan romanından esinlenilerek çekilen "Alacakaranlık" filminde Esme Cullen'ı canlandırmıştır. Elizabeth Reaser Michigan'ın Bloomfield kasabasında , Karen Davidson ve John Reaser'ın kızları olarak doğdu. Juilliard Okulu'ndan mezun oldu. Birmingham Seaholm Lisesi'nde öğrenim hayatına devam etti ve Avondale Lisesi'nden diplomasını aldı. Bir kereliğine Londra'da sadece iki izleyici önünde bir tiyatro oyununda yer aldı. "Saved" filmindeki rolüne hazırlanmak için bir acil servis odasında zamanını geçirdi ve sağlık personellerinin davranışlarını gözlemledi. 2004'ün Ocak ayında bir magazin dergisi onu değeri hızla yükselmekte olan en yaratıcı 14 kadından biri olarak seçti 2006 yılında, "Sweet Land" adlı filmde sergilediği oyunculuktan dolayı Newport Beach Film Festivali'nde Jüri ödülünü kazandı. 2007'de Bağımsız Ruh Ödülleri'da en iyi kadın baş rol oyuncu adayı oldu. Aynı zamanda Primetime Emmy Ödülleri'ne bir dram serisi olan "Grey's Anatomy" 'de üstün konuk oyunculuk özelliği göstermesi ve bir hamile kadın rolündeki harika başarısından dolayı aday olarak gösterildi. Stephenie Meyer'in aynı adı taşıyan ve en çok satan kitabından uyarlanan "Alacakaranlık" filminde Esme Cullen'ı canlandırdı. Messier 5 Messier 5 veya M5 (diğer adıyla NGC 5904) Yılan takımyıldızı yönünde bulunan bir Küresel yıldız kümesidir. Gottfried Kirch tarafından 1702 yılında keşfedilmiştir. Bu küresel küme değişken yıldızlar bakımından çok zengindir. Bilinen 100'den fazla değişken yıldızın çoğu yaklaşık yarım günlük peryoda sahip RR Lyrae tipi değişkenlerdir. Küresel kümeler içerisinde yalnız ω Centauri ve M3 değişken yıldız bakımından daha zengindir. Moika Çayı Moika River (Rusça,Мойка) Sankt-Peterburg'da bulunan 5 km uzunluğunda ve 40 m genişliğinde küçük bir çaydır. Şehir merkezini çevreleyerek bir ada oluşturur. Bu çay Ingrian dilinde Mya olarak anılır ve "karlı su, "çamurlu su" gibi bir anlamı vardır. Moika Fontanka River'den doğar, Yaz Bahçesi Summer Garden) ve Mars Tarlası (Field of Mars)'nın yanından geçip en son Neva Bulvarı'nın yanından, Neva Nehri'ne dökülür. Ayrıca Swan Kanalı ve Winter kanalı'nı da Neva Nehri'ne bağlar. 1711 yılında Peter the Great çayın kenarında bir banka inşa ettirdi. 1736 yılında ilk ahşap rıhtım iskelesi yapıldı. Dört orijinal köprü kuruldu. Bunlar, Mavi, Yeşil, Sarı ve Kırmızı köprülerdir. 18. Yüzyılda Moika rıhtımına Stroganov Sarayı, Razumovsky Sarayı, Yusupov Sarayı, New Holland Arch, Circular Market, St. Michael's Kalesi, Alexander Pushkin Müzesi gibi görkemli binalar yapıldı. Moika Çayı üzerinde on beş tarihi köprü bulunmaktadır. Bunlardan en ünlüleri: Keskin nişancı tüfeği Nişancı tüfeği, uzak mesafelerden hedefleri yüksek isabet oranıyla vurmak için kullanılan bir tüfek türüdür. Nişancı tüfeği kullanan kişiler keskin nişancı olarak adlandırılır. Hemen hemen tüm nişancı tüfekleri uzak mesafelerden nişan almayı kolaylaştıran bir nişancı dürbünü ile donatılmıştır. Nişancı tüfekleri iki temel türde üretilir. Bu türler, her atıştan sonra nişancının kurma koluyla tüfeği yeniden kurmasını gerektiren kurmalı tüfekler (İngilice: "Bolt action rifle") ve tetik her çekildiğinde bir mermi atıp kendini yeniden kuran yarı otomatik tüfeklerdir. Radcliffe Radcliffe ÅŸu anlamlara gelir: Radcliffe, şu kişilerin soyadıdır: Radcliffe veya Radcliff, aşağıdaki yerlerin adıdır: Milli Emlak Genel Müdürlüğü Milli Emlak Genel Müdürlüğü, Türkiye Cumhuriyeti Çevre ve Şehircilik Bakanlığı'na bağlı olarak görev yapan bir genel müdürlüktür. Asli görevi Hazineye ait taşınmazların yönetimini sağlamaktır. Milli Emlak Genel Müdürlüğü'nün görev ve yetkileri şunlardır: Snow Patrol Snow Patrol, Dundee'de kurulmuş Kuzey İrlanda/İskoçyalı bir alternatif rock müzik grubu. Glasgow temelli olan grup, Polydor Records şirketine bağlı olarak çalışmalarını sürdürmektedir. Aslında bir indie rock grubu olan Snow Patrol, son yıllarda yaptıkları alternatif rock ve power pop tarzdaki "Run", "Chasing Cars" ve "Örümcek Adam 3" filminin soundtrack'indeki "Signal Fire" parçalarıyla önemli başarılar elde etmiştir. Grubun ilk üç kaydı —"Starfighter Pilot", "Songs for Polarbears" ve "When It's All Over We Still Have to Clear Up"— Electric Honey ve Jeepster adlı bağımsız şirketlerce piyasaya sürüldü, ancak başarılı olamadı. Grup, 2003 yılında Polydor Records ile anlaşmaya vardı ve bu şirket etiketiyle "Final Straw" albümünü piyasaya sundu. Albüm, İngiltere'deki yüksek satış rakamları sayesinde dört kat platin plak ile ödüllendirildi. Grup, bu başarısını 2006 yılında çıkardığı ve tüm dünyada 4.7 milyon kopya satışına ulaşan "Eyes Open" ile devam ettirdi. Snow Patrol, üç kez BRIT Ödülü'ne aday gösterildi ve bir kez Meteor Müzik Ödülü kazandı. Grup, günümüze dek tüm dünyada 7 milyonu aşkın satış rakamına ulaştı. Messier 7 Messier 7 veya M7, (diğer adıyla NGC 6475), Ptolemy (Batlamyus) yıldız kümesi olarak da bilinir. Akrep takımyıldızında bulunan Açık yıldız kümesidir. Akrep takımyıldızının kuyruk bölümü yakınlarında çıplak gözle kolayca bulunabilir. Küme Antik çağlarda dahi bilinmekteydi, ilk olarak MS.130 yılında Batlamyus tarafından bulutsu olarak tanımlandı ve kaydedildi. Giovanni Batista Hodierna 1634'den önce bu yıldız kümesini gözlemledi ve 30 yıldız saydı. Charles Messier 1764 yılında kataloğuna eklemiştir. Susanne Georgi Susanne Georgi (d. 27 Temmuz 1976), 2009 Eurovision Şarkı Yarışması'nda Andorra'yı temsil etmek üzere Andorra ulusal seçimlerinde birinci olarak seçilen Danimarkalı sanatçıdır. Yarışmada ülkesini Katalan dilinde La teva decisió adlı parça ile temsil etmiştir. Ayrıca 2007 Eurovision Şarkı Yarışması'nda Danimarka'nın oylarını açıklamıştır. Perry King Perry Firestone King (d. 30 Nisan 1948), Amerikalı film ve televizyon aktörü. Alliance, Ohio'da doğmuştur. Kelebek (yıldızkümesi) Kelebek Yıldız kümesi (diğer adları Messier 6, M6 veya NGC 6405) Akrep takımyıldızı yönünde bulunan Açık yıldız kümesidir. Şekli belirsiz bir şekilde kelebeğe benzediğinden bu isim verilmiştir. Kelebek yıldızkümesi'ni ilk kaydeden gökbilimci, 1654 yılında Giovanni Battista Hodierna olmuştur. Yine de Robert Burnham, Jr Kelebek yıldız kümesine komşu olan ve Batlamyus yıldızkümesi olarak bilinen M7'yi gözlemleyen 1. yüzyıl gökbilimcisi Batlamyus'un, Kelebek yıldızkümesini de çıplak gözle görmüş olabileceğini iddia etti. Charles Messier 1764 yılında kataloğuna dahil etmiştir. Kümedeki parlak yıldızların çoğu; sıcak, mavi, B tipi yıldızlardır, fakat en parlak üye BM Scorpii K tipi portakal rengi bir devdir ve mavi komşularıyla keskin bir kontrast oluşturur. BM Scorpii, yarı-düzenli bir değişen yıldızdır, görünen parlaklığı +5.5 ile +7.0 mag. arasında değişir. Take That Take That, İngiliz pop müzik grubu. Grubun bugünkü üyeleri; Gary Barlow, Mark Owen, Howard Donald ve Jason Orange'dır. Robbie Williams da grubun bir üyesiydi, ancak daha sonra gruptan ayrıldı. 1996 yılında dağılan grup, 2006 yılında Robbie Williams olmadan dört kişi olarak yola devam etti.2010 yılının Temmuz'unda Robbie Williams gruba geri döndü. 1989 yılında Manchester'da kurulan Take That, 1996-1991 yılları arasında 30 milyon albüm sattı. Grubun 1991 yılında yayımlanan ilk single'ından, grubun 1996 yılında dağılmasına kadarki süreçte BBC, Take That'i "The Beatles'tan sonraki en başarılı İngiliz grup" olarak gösterdi. Take That'in dans odaklı pop parçaları ve içli balladları 1990'lı yılların ilk yarısında İngiltere listelerine hâkim oldu. Ayrıca, 1993'te çıkardıkları "Everything Changes" ve 1996'da çıkardıkları "Greatest Hits" albümleri son on yılın en çok satan albümlerinden ikisi oldu. Grup, 1996 yılında dağıldı; ancak 2005 yılında bir belgesel ve greatest hits albümü yayımladı. Daha sonrasında grup, 2006 yılında "The Ultimate Tour" adında Birleşik Krallık'ı kapsayacak bir geri dönüş turnesine çıkacaklarını açıkladılar. 24 Kasım 2006 tarihinde Take That, yeniden toplandıktan sonraki ilk stüdyo albümünü yayımladı: "Beautiful World". 2009 yılında "The Circus" adındaki –yeniden toplandıktan sonraki– ikinci stüdyo albümünü piyasaya sundu ve 2009 yılı için yeni bir turneye çıkacağını açıkladı. Grup, hâlen İngiltere'de, yeniden toplandıktan sonra en çok satan grup ve en çok satan canlı pop sanatçısı unvanını elinde tutmaktadır. John Vincent Atanasoff John Vincent Atanasoff, şu an kullandığımız türde bilgisayarla örtüşecek cihazı icat eden ve bilgisayar devrini başlatan kişidir. Babası Bulgaristan göçmeni olmasına rağmen Jonh Atanasoff ABD Hamilton, New York doğumludur. Öğrenim yıllarındaki başarısı oldukça göz dolduran Atanasoff liseyi iki yılda bitirdi ve teorik fizikçi olmaya karar verdi. Bu amaçla 1922'de Gainesville'deki Florida Üniversitesi'ne girdi. Atanasoff bir takım sebeplerle üniversite hayatına fizik yerine elektrik mühendisliği programından başladı. Fakat Atanasoff' un bu başlangıcı yapması, ileride tohumlarını atacağı ilk bilgisayarın gelişimnde ve planlanmasında çok yardımcı olacaktı. 1925 yılında Üniversite' den mezun olduktan sonra lisansüstü eğitimini Iowa Eyalet Üniversitesi'nde matematik alanında bitirdi. Lisansüstü eğitiminin hemen ardından Üniversitenin ona sunduğu teklifi kabul ederek fizik ve matematik öğretmenliği görevine başladı. Daha sonra Wisconsin Üniversitesi'nde doktora programına kabul edildi ve böylece 1930 yılında Wisconsin Üniversitesi'nden teorik fizik alanında doktora derecesini aldı. Doktora tezinde birçok karmaşık ve zaman alan hesaplama ile uğraşması ve bunları otomatik olarak yapabiliyor olması gerekiyordu. Atanasoff hesaplamalarla uğraşmak yerine bunları kendisi yerine yapabilecek bir Monroe hesap makinesini kullandı. Fakat kullandığı alette o kadar çok kusur bulmuştu ki bu Atanasoff' un ileride daha iyisini yapması için bir teşvik gibi geldi ve Atanasoff teorik fizik alanında doktorasını tamamladıktan sonra Iowa Eyalet Üniversitesi'ne döndü ve hem daha hızlı hem de daha iyi bir hesap makinesi geliştirmek için çalışmaya başladı. 1931 li yılların başına gelmiş olmasına rağmen halen bu hesap makinesini geliştirme yollarını arıyordu. O sıralarda kendi öğrencilerinden biri olan Clifford Berry ile birlikte çalışarak, ilk elektronik dijital bilgisayarın prototipini yani Atanasoff–Berry Computer (ABC)'ı geliştirdi ve inşa etti. Makinedeki temel fikir, doğrusal denklemleri eş zamanlı çözmek için ikilik tabandaki matematiği ve boolean (doğru-yanlış) mantığı içeriyordu. İlk prototip 1942'de bütünüyle tamamlanmış olacaktı. Makinenin bir mikro işlemcisi yoktu fakat dijital hesaplamalar için kullanılacak elektronik bir aygıt gibi tasarlanmıştı. 1941'de önemli bir olay gerçekleşti. Atanasoff iş arkadaşı John W. Mauchly'i evine misafir olarak davet etti. Atanasoff'un bilgisayar teknolojisi ile ilgili olan çalışmalarına çok meraklı olan John W. Mauchly bu teklifi memnuniyetle kabul etti. Asıl önemli soru bu ziyaret sırasında Atanasoff ile Mauchly arasında nelerin konuşulduğu ve Mauchly' nin Atanasoff'tan nelere sızdırdığı. Zira bundan 26 yıl sonra John W. Mauchly ve John P. Eckert ENIAC adında bir bilgisayar geliştirdiler ve bunda Atanasoff' un icadını kopyaladılar. İlk bilgisayar olarak kabul gören ENIAC Ekim 1973'te mahkeme kararıyla patentini kanıtlara dayanarak kaybetti. Hukuk John W. Mauchly'nin elektronik sayısal bilgisayarı için gerçek fikrin Atanasoff-Berry Computer (ABC)'dan geldiği kararını verdi. Ayrıca mahkeme ilk bilgisayarın Atanasoff ve Berry tarafından IOWA Üniversitesinde 1939 ve 1941 yılları arasında yapıldığını karara bağladı. Ronneby Ronneby, İsveç'in güneydoğusunda bulunan bir kenttir. Şehir, Baltık Denizi'nin kıyısında, ormanlık bir arazide kuruludur. Ronneby, temelleri 1387 yılına dayanan bir İsveç kentidir. Kentin o yıllardaki adı "Rotnæby" (Türkçe: "Dev nehrin üzerindeki şehir") şeklindeydi. 1564 yılında kent, kanlı Kuzey Yedi Yıl Savaşları'nda önemli bir yere sahipti. Başta Danimarka'ya ait olan şehir İsveç kralı XIV. Erik tarafından tekrar ele geçirildi. Savaşların sonunda kral Erik, kente adını veren nehir için "Danların kanından kıpkırmızı kesilmişti" şeklinde konuşmasıyla bilinmektedir. 26 Şubat 1658'de imzalanan Roskilde Antlaşması'na göre kent ve çevresi tamamen İsveç'e verildi. Kente sanayi ancak 18. yüzyılda gelebildi. Sanayinin yanında kaplıcalarıyla da ünlü olan kent ayrıca 1705 yılında demir kaynaklarının bulunmasıyla hızla büyüdü. 1864 yılında kent büyük bir yangın sebebiyle yıkılsa da kısa sürede toparlandı. Kentte yer alan "Brunnsparken" adlı park 2006 yılında Avrupa'nın dördüncü en güzel parkı seçildi. Sancho Panza Sancho Panza, Cervantes'in ünlü eseri Don Kişot'un (Don Quijote) baş kahramanı olan Mançalı Şövalye Don Kişot'un seyisidir. Don Kişot'la birlikte romanın ana karakterlerindendir. Şişman, kurnaz bir kişiliği olan Sanço; genelde uyuşuk davranır ve yeme-içme konusunda üstüne yoktur. Efendisi Don Kişot'un iyiliğini ister fakat bazı zamanlar onu bu durumlara soktuğu için pişman olur. Kimi zaman bununla yetinmez ve kendini bu işlere niye attığını sorgular. Avusturya coğrafyası Bu madde Avusturya coğrafyasını anlatmaktadır. Avusturya Batı'da Konstans Gölü'nden doğuda Neusiedl Gölü'ne kadar uzanır. En doğu noktasından en batı noktasının uzaklığı 570 kilometre, en kuzey noktasından en güney noktasının uzaklığı yaklaşık 300 kilometredir. Doğu Alpler üzerinde kurulmuş bulunduğundan ülkenin aşağı yukarı dörtte üçü dağlık arazidir. Kuzeyde ülkeyi batıdan doğuya kateden Tuna Nehri'nin ülkedeki uzunluğu 350 kilometredir. Bu kısımlar en alçak yerlerdir. Alpler Avusturya'da ülkeyi batıdan doğuya doğru üç sıra halinde kaplamışlardır. Ülkenin en yüksek dağı 3798 m ile "Gross Glockner"dir. Göller bakımından çok zengin olmasına rağmen bu göller çok küçüktür. En büyük gölü Neusiedl Gölü'dür ki, yüzölçümü 320 km² dir. Bunun bir kısmı da Macaristan'a aittir. Avusturya'nın büyük bölümü, karasal ve okyanus etkileri gösteren, Orta-Avrupa geçiş ikliminin etkisi altındadır. Yoğun yağış ve Batı rüzgarı iklimi etkileyen önemli etkenlerdir. Alp bölgesinin kendine ait bir iklim özelliği vardır. Bu bölgede yazlar serin, kışlar bol kar yağışlıdır. Burada yıllık yağış 3000 mm seviyesine ulaşır. Ülkenin kuzey ve batısını etkisi altına alan okyanus etkisi nedeniyle bu bölgelerde yağışlar daha düşük (yıllık 2000 mm) ve yıl içinde sıcaklık farklılaşmaları daha stabildir. Kışlar bu bölgelerde göreceli olarak yumuşak ve yazlar da sıcak geçer. Salzburg'da ortalama sıcaklık Ocak ayında -2 °C Temmuz'da 18 °C'dir. Ülkenin doğusunda karasal iklim egemendir. Bu bölgede kışlar çok sert ve yağışlı geçer. Yağışlar genellikle kar şeklinde olup, alçak yerlerde yağmur halinde olur. Hava sıcaklığı kışın genellikle 0 °C'ın altında bulunur. Bu zamanda dahi hava açık ve berrak olduğundan kış sporlarına elverişlidir. Ortalama sıcaklık Ocak ayında -4 °C, Temmuz ayında 18 °C'dir. Bu bölgede yıllık yağış oranı 600 mm civarındadır. Tuna Nehri kış aylarında donduğundan, ulaşımın aksamaması için buz kırma çalışmaları devamlı yapılır. Yükseklerde fırtınalar bazen çok şiddetli olur. Kara iklimi özelliğinden dolayı yaz ayları sıcak geçer. Sıcaklık ortalaması 20 °C'ın üzerindedir. Bu mevsimde az miktarda da olsa yağış görülür. Ülkenin toplam alanının yarıya yakını ormanlıktır. Kuzey Alplerin ön bölgesini daha çok meşe ve kayın ağaçlarının hakim olduğu ormanlar kaplar. Waldviertel ve Hausruck bölgeleriyle merkezi Alpler'in doğu kısmı kayın, meşe, akçaağaç, ladin ağırlıklıdır. Avusturya'nın en önemli çevre sorunu sanayi, turizmin yol açtığı yoğun trafik ve çevre ülkelerin çevre kirliliğinin büyük katkıda bulunduğu asit yağmurudur. Ormanlık alanın dörtte biri bu problemden etkilenmektedir ve kimi bölgelerde ağaç sayısında hızlı bir azalma gözlenmektedir. Yoğun tarım, elektrik enerjisi elde etmek üzere yapılan barajlar ve ormanların azalmasıyla ortaya çıkan erozyon ülkenin diğer önemli çevre sorunlarıdır. Avusturya'nın hayvanlar dünyası Orta Avrupa'nın çeşitliliğini gösterir. Dağlık bölgelerin tipik türleri dağ keçileri ve dağ sıçanlarıdır. Ormanlarda ayrıca karaca, alageyik ve yaban domuzları da yaşar. Ülkede 1997 yılından beri koruma altında bulunan iki düzine kadar özgür kahverengi ayı yaşamaktadır. Ülkenin doğusunda tarla faresi ve tarla sincabına rastlanır. Ülkenin toplam alanının % 24'ü doğal koruma altındadır. Avusturya'da üç doğal park, yüzlerce de koruma alanı ve doğal park bulunur. Ülkenin aşağı yukarı %47'si ormanlarla kaplıdır. Orta Avrupa'nın en fazla ormana sahip ülkesidir. Alplerin 2150 metreye kadar olan yüksekliklerinde mevcut olan ormanların büyük bir kısmı özel şahıslara aittir. Madenler bakımından oldukça zengin sayılan Avusturya'da demir, magnezyum, grafit ve kömür elde edilir. Dünyada en çok grafit üreten ülkedir. Petrol ve doğal gaz üretiminde Avrupa'da dördüncü sıradadır. Bunlardan başka bakır, çinko, kurşun, antimon, boksit ve tungsten madenleri de kafi miktarlarda üretilmektedir. Gary Barlow Gary Barlow (d. 20 Ocak 1971; Frodsham, Cheshire), İngiliz şarkıcı, besteci, söz yazarı ve piyanist. Take That grubunun üyelerinden biridir. 1990'lı yılların en başarılı söz yazarlarından biridir. 1990'ların ikinci yarısında, solo sanatçı olarak İngiltere listelerinde 2 tane bir numara hit şarkısı, 1 adet bir numara albümü ve 5 tane ilk kırka giren şarkısı bulunmaktadır. Take That'le beraber ise 11 tane bir numara şarkıya ve 7 tane de bir numara albüme imza atmıştır. Tüm zamanların en iyi İngiliz şarkı yazarı olarak, Ivor Novello Ödülü 5 kez kazanma başarısını göstermiştir. Onepoll.com sitesinde yapılan ankette, Paul McCartney ve John Lennon'ı geride bırakarak tüm zamanların en iyi İngiliz şarkı yazarı seçilmiştir. Malik Sealy Malik Sealy (1 Şubat 1970 – 20 Mayıs 2000) Amerikalı eski profesyonel basketbol oyuncusudur. 1992 yılında başlayan profesyonel basketbol kariyerini, 2000 yılında 30 yaşında iken geçirdiği trafik kazasında hayatını kaybedene kadar NBA'de sürdürmüştür. Sealy, National Basketball Association'de oynadığı sekiz sezonda Indiana Pacers, Los Angeles Clippers, Detroit Pistons ve Minnesota Timberwolves takımlarında forma giydi. New York'un Bronx semtinde büyüyen Sealy'in babası Afro-Amerikan aktivist Malcolm X'in korumasıydı. Sealy kolejde St. John's University'da basketbol oynadı ve 1992 NBA Draftı'nda Indiana Pacers tarafından 14. sıradan seçildi. NBA kariyeri boyunca, Sealy maç başına 23,8 dakika süre aldı ve 10,1 sayı attı. Son sezonunda 29 Aralık 1999 tarihinde Orlando Magic'e karşı oynanan maçta attığı son saniye şutu ile takımına 107-105'lik skorla galibiyet getirmesi ve 17 Ocak 2000 tarihinde Indiana Pacers'e karşı attığı üçlük basket ile 101-100'lik maçı skora taşıması kariyerinin en dikkat çekici anlarından oldu. Sinema filmlerinde kısa süreli roller alan Sealy'in en önemli rollerinden biri 1996 yılında çekilen ve başrolünde Whoopi Goldberg'in oynadığı Eddie" adlı filmde canlandırdığı yetenekli ama bencil basketbolcu karakteridir. Ayrıca "The Sentinel" ve "Diagnosis Murder" gibi TV yapımlarında da rol almıştır. Bunların yanında, kravat ve elbiseler tasarlayan Sealy, "Malik Sealy XXI, Inc." adında bir firmanın da sahibiydi. Malik Sealy, 20 Mayıs 2000 tarihinde St. Louis Park, Minnesota'da geçirdiği trafik kazası sonucunda yaşamını kaybetti. Takım arkadaşı Kevin Garnett'in Minneapolis şehir merkezindeki evinde düzenlediği doğumgünü kutlamasından dönerken, otoyolda ters yola giren bir kamyonetin aracına çarpması sonucu kaza gerçekleşti. Ters yola giren kamyoneti kullanan aracın sürücüsü 43 yaşındaki Souksangouane Phengsene, başında ve göğsündeki yaralarla kazadan kurtuldu. İki şoförün de emniyet kemeri takmadığı kazada, Phengsene'im airbagi açılırken, Sealy'in SUV aracının hava yastığı açılmadı. Daha önceden de başka bir trafik kazasına alkollü olduğu için sebep olan Phengsene, hapisten çıktıktan sonra 2006 yılında yine alkollü olarak bir trafik kazası yaptı. Bir yıl kamu hizmetinde çalıştıktan sonra 2008 yılında bir kez daha alkollü şekilde kaza geçirdi. Bu son kaza sonrasında sekiz yıl hapse mahkûm edildi. Sealy'in onuruna, Minnesota Timberwolves onun giydiği 2 nolu formayı emekliye ayırdı. Kevin Garnett ayrıca onun anısına kendi adına dizayn edilen Adidas Garnett 3 spor ayakkabılarının dilinin içine "2MALIK" yazısı yazdırdı. Sealy, adını aldığı Malcolm X'ın da (Malik Shabazz) mezarının olduğu Ferncliff Mezarlığı'na gömüldü. Deniz Kulağı Bulutsusu Deniz Kulağı Bulutsusu (ayrıca Messier 8, M8, veya NGC 6523 olarak da bilinir) Yay takımyıldızı yönünde yaklaşık olarak 4000 - 6000 ışık yılı uzaklıkta bulunan çok büyük bir bulutsu. H II bölgesi ve Salma bulutsu olarak sınıflandırılmıştır. Deniz Kulağı Bulutsusu Guillaume Le Gentil tarafından 1747 yılında keşfedilmiştir ve orta-kuzey enleminde çıplak gözle zayıf da olsa gözlemlenebilir. Deniz Kulağı Bulutsusu'nun merkezi, muhteşem bir yıldız oluşum hortumudur. Her biri kabaca yarım ışıkyılı uzunluğa sahip huni biçimli en az iki bulut, aşırı güçlü yıldız rüzgârları ve enerji yüklü yoğun yıldız ışığı ile oluşmuştur. Bu bölgeyi, yakınlarda yer alan ve olağanüstü bir parlaklığa sahip olan Hershel 36 yıldızı aydınlatmaktadır. Devasa toz bulutları, diğer sıcak genç yıldızları gözlerden saklamakta ve kırmızılaştırmaktadır.Bu yıldızlardan gelen enerji, soğuk toz ve gazın üzerine değdiğinde, birbirine bitişik alanlarda huniler oluşmasına neden olabilecek rüzgâr değişimlerini meydana getirebilen büyük ısı farklılıkları yaratılabilir. Toyota Comfort Toyota Comfort, Toyota tarafından 1995-2017 yılları arasında üretilen bir otomobil modelidir. Araç genellikle taksi olarak kullanmak için tasarlanmış olup özellikle Japonya, Hong Kong ve Singapur gibi ülkelerde yaygın olarak kullanılmaktadır. Toyota Comfort'un başlıca rakipleri Nissan Cedric Y31 ile Nissan Crew idi. TRD Comfort GT-Z Supercharger, 2003 yılında sınırlı sayıda 59 adet üretilen yüksek performanalı modelidir. Araçta 2.0 L 3S-FE DOHC I4 ORC-TX07 süperşarjlı motor bulunmaktadır. Damn You Damn You, Fin rock sanatçısı Hanna Pakarinen'in Stronger isimli albümünden çıkan son teklidir. TÃ¼rk Telekom Stadyumu Türk Telekom Stadyumu (kısaca TT Stadyumu), ya da Ali Sami Yen Spor Kompleksi Türk Telekom Stadyumu, İstanbul'un Sarıyer ilçesinde yer alan çok amaçlı stadyum. Galatasaray'ın iç sahadaki futbol maçlarına ev sahipliği yapmaktadır. Türk Telekom Stadyumu, Bursa Büyükşehir Belediye Stadyumu ve Vodafone Park stadyumlarına yapısal olarak ilham kaynağı olmakla birlikte Türkiye'deki C90 görüş açısına sahip ilk stadyumu özelliğini taşımaktadır. Toplam 52.223 koltuk kapasitesine sahip olan stadyum, Atatürk Olimpiyat Stadyumu'ndan sonra seyirci kapasitesi bakımından Türkiye'nin en büyük ikinci stadyumudur. İlk olarak 1996 yılında gündeme gelen ancak çeşitli sorunlar nedeniyle yapılamayan ve sonrasında yeri değiştirilen projenin temeli 13 Aralık 2007 tarihinde atıldı. O dönem Şişli'ye bağlı olan günümüzde ise Sarıyer sınırlarında bulunan birbiri ardına dizili üç tepeden Şişli Belediyesince adı Aslantepe olarak değiştirilen 120 dönümlük tepeye inşa edilen Türk Telekom Stadyumu 15 Ocak 2011'de açıldı. Türk Telekom, 2010-11 sezonunun ikinci yarısından itibaren 10 yıllığına stadyuma isim sponsoru olmuştur. Türk Telekom Stadyumu toplamda 198 loca ve 4500'den fazla VIP koltuğuna sahiptir. Galatasaray ile Beşiktaş arasında 5 Mayıs 2019 tarihinde ligde oynanan ve 51.578 seyircinin izlediği karşılaşma stadyum tarihinin en yüksek seyircili maçı oldu. Stadyum, Galatasaray'ın iç saha maçlarının yanı sıra bazı organizasyona da ev sahipliği yaptı. 2013 FIFA 20 Yaş Altı Dünya Kupası organizasyonunun grup ve ikinci tur maçlarının yanı sıra, turnuvanın final müsabakası bu stadyumda oynandı. Türkiye millî futbol takımı da zaman zaman iç saha maçlarını burada oynamaktadır. Stadyum, futbol maçlarının dışında konser organizasyonları ile çeşitli kutlama ve etkinliklere ev sahipliği yaptı. İç saha maçlarını Ali Sami Yen Stadyumu'nda oynayan Galatasaray, değişen şartlarla birlikte yeni bir stadyuma ihtiyaç duydu. Yeni stadyum konusundaki ilk proje 1996 yılında, Galatasaray başkanı Faruk Süren'in girişimiyle hazırlandı. Ali Sami Yen Stadyumu'nun yerine daha modern ve yüksek gelir getirecek bir stadyum için Tekfen ile $84 milyon maliyetli bir stadyum projesi hazırlandı. Proje 40.882 koltuk kapasiteliydi. 1500 VIP tribünü 82 locası olan akıllı stadyum projesi aynı zamanda kongre, konser salonları tiyatro ve ofis katlarından oluşmaktaydı. Ağustos 1997'de Gençlik ve Spor Genel Müdürlüğü ile üst kullanım hakkı konusunda sözleşmenin yapıldığı proje Şişli Belediyesi tarafından Kasım 1998'de tasdik edildi. Yaklaşık 2 yıl kadar üzerinde çalışılan yeni Ali Sami Yen Stadyumu projesi mali sorunlar nedeniyle iptal edildi. Galatasaray başkanlığına Mehmet Cansun'un gelmesiyle birlikte, yeni stadyum fikri tekrar gündeme geldi. Bu kapsamda o dönemde kulüp üyesi mimarlardan oluşan bir komite kuruldu. Bir önceki projeye göre daha sade bir ön proje hazırlandı. Seyirci kapasitesi 35.000 olarak belirlendi. Projenin mevcut Ali Sami Yen Stadyumu'nun arazisine parça parça yapılması planlanıyordu. Proje Ali Sami Yen Stadyumu yıkılmadan başlayacaktı ve Galatasaray takımı maç oynamak için başka bir stadyuma ihtiyaç duymayacaktı. Ancak proje hayata geçirilmedi. 2002 yılında kulüp başkanı olarak seçilen Özhan Canaydın, ilk olarak yeni stadyum projesini hayata geçirmek istiyordu. Faruk Süren yönetiminin daha önceki proje kapsamında sözleşme imzaladığı Tekfen ile birlikte ön proje çalışması yapıldı. Yeni projede de daha önceki projelerde olduğu gibi stadın Mecidiyeköy'e inşa edilmesi planlanıyordu. İlk yapılan projedeki $84 milyonluk maliyet, bu projede yaklaşık $60 milyona kadar indirildi. Ancak Mecidiyeköy arazisinin Galatasaray'a ait olmaması nedeniyle kredi arayışlarından sonuç alınamadı. Aynı yıl içinde dönemin Şişli Belediye Başkanı Mustafa Sarıgül, stadyum için farklı bir proje önerdi. Teklife göre Ali Sami Yen Stadyumu'nun yer aldığı yaklaşık 35 bin m'lik alanın kulüp tarafından bir kongre merkezine dönüştürülecek ve sinema, otel gibi kulübe gelir sağlayacak çeşitli yapılar yapılacak, yeni stadyum ise o dönem Şişli'ye bağlı olan Seyrantepe'de 384 bin m'lik alana inşa edilecek bir spor kompleksi içinde yer alacaktı. Ancak Ali Sami Yen Stadyumu'nun bulunduğu arazi Galatasaray'a ait değildi. Millî Emlak, Sarıgül projesinin aksine, Galatasaray'ın Seyrantepe'ye yalnız stadyum yapmak istemesi durumunda Ali Sami Yen Stadyumu arazisi ile değiş tokuş yapılabileceğini bildirildi. Bunun üzerine Galatasaray, Ali Sami Yen Stadyumu'ndaki genişleme zorluklarını ve devletin trafiğe ekstra yük gelebilir uyarılarını da dikkate alarak Seyrantepe'deki 384 dönümlük hakkının 264 dönümlük kısmından ve Ali Sami Yen arazisi üzerindeki 49 yıllık kullanım hakkından feragat ederek Seyrantepe projesine yönelmeye karar verdi. 19 Mayıs 2004 tarihinde Seyrantepe'deki 384.398 m'lik arazinin 49 yıllık irtifak hakkının sportif amaçlı tesisler yapmak için Galatasaray'a tahsisini içeren anlaşmanın imzalanması ile birlikte Galatasaray arazinin üst kullanım hakkı tapusunu aldı. Stadyumun yapılacağı 384 dönümlük Aslantepe arazisinin üzerinde; 15, 120 ve 80 dönüm büyüklüğünde üç ayrı yer mevcuttu. İlk etapta stadyumun 80 dönüm büyüklüğündeki araziye yapılması planlandı. Stadyumun ilk yapılması planlanan arazinin trafik vakfının kullanımında olması ve çeşitli nedenlerle oluşan 30-40 metrelik kot farkı sebebiyle, yeri değiştirilerek bugünkü stadyumun üzerinde bulunduğu araziye inşa edilmesi kararlaştırıldı. İlk anlaşmalar 2006 yılının Ağustos ayında resmî protokolün imzalanmasıyla yapıldı. 2007 yılının Ocak ayında ise detay projelerin çizimine başlandı. Kompleks için ilk ihale 19 Temmuz 2007'de yapılırken şartname alan 28 firmadan 8'i teklif verdi. Firmaların teknik tekliflerinin değerlendirilmesi aşamasında, sunulan projelerde sorunlar yaşanması üzerine TOKİ ihaleyi iptal etti. 27 Ağustos tarihinde verilen kapalı zarfla tekliflerin açılmasının ardından, 31 Ağustos günü Ankara'da yapılan ikinci ihalede TOKİ'ye 234.567.890 YTL ile en yüksek payı ödemeyi teklif eden Eren Talu-Alke, elde edilecek toplam gelir tutarını da 777.777.777 YTL olarak öngörmüştü. Projede öngörülen gelirin üzerine çıkılması halinde TOKİ'ye ödenecek payı da %0 olarak teklif eden Eren Talu-Alke, TOKİ ile sürdürülen görüşmeler sonucunda %7 pay ödemeyi kabul edince ihaleyi kazanmış oldu. Stadyumun inşa edileceği tepenin adı Aralık 2007'de Şişli Belediyesi tarafından Aslantepe olarak değiştirildi. Eren Talu-Alke ortaklığının ihaleyi kazanmasının ardından stadyumun temeli 13 Aralık 2007'de atıldı. Temel atma töreninden birkaç gün sonra inşaat çalışmaları başladı. İnşaatın yapılacağı alanın bir tepe üzerinde olması ve yoğun kayalık zemin nedeniyle hafriyat çalışmaları yaklaşık 3 ay sürdü. Bununla birlikte ilk projede stadyumun çevresinde tasarlanan otopark katları zemin yapısının elvermemesi nedeniyle tribün altlarına alındı ve ana projeye göre 1 kat eksiltildi. Bu nedenle henüz uygulama projesi hazır olmayan alanların uygulama projeleri bir yandan yapılırken değiştirilen alanların da hesaplamaları yeniden gözden geçirilerek düzenlendi. 2008 yılının son çeyreğinde başlayan stadyum inşaatı, sözleşmede belirlenen %66 tamamlanma oranında olması gerekirken %24 seviyesindeydi. Mayıs 2009'da maddi sıkıntılar sebebiyle stadyum inşaatı tamamen durdu. TOKİ 3 Temmuz 2009'da, ihale şartnamesi ve sözleşme hükümleri çerçevesinde, ihtarname ile verilen sürenin sona ermesi nedeniyle Eren Talu-Alke ortaklığı ile yapılan sözleşmenin fesh edilmesine karar verdi. 10 Eylül 2009'da stadyumun kalan inşaat işlerinin tamamlanması için yeni bir ihale düzenlendi. Bu ihaleyi 179.661.553 TL teklif veren Varyap-Uzunlar OG ("Ortak Girişimi") ortaklığı kazandı. 2009 Kasım'ndan itibaren inşaat çalışmaları tekrar başladı. Yüklenici firmalar tarafından ilk olarak inşaatın uzun zamandan beri durmasından kaynaklanan korozyon sorunu giderildikten sonra hızlı bir şekilde demir örme ve betonlama çalışmalarına geçildi. Ayrıca stadyumun henüz hazır olmayan uygulama projelerinin bir kısmının yapılmasına da devam edildi. Stadyumun dört farklı bölgesine kurulan kameralarla inşaatın tüm dünyadan İnternet aracılığıyla izlenebilmesi sağlandı. 2009'un Aralık ayında Türkiye'nin 2016 Avrupa Futbol Şampiyonası turnuvası adaylığında kullanılacak stadyumlar arasında gösterilen stadyumun inşaatı UEFA stadyum danışmanlarınca incelemeye tabi tutuldu. Yapılan incelemelerin ardından UEFA'nın talep ettiği kriterler doğrultusunda birtakım değişiklikler yapıldı. 2010 Nisan'ında kaba inşaatın bitmesine yakın eş zamanlı olarak toplam ağırlıkları 5.500 ton olan çatı makaslarının montajları ve kaldırılıp süper kolonlara oturtulması çalışmaları başladı. Birinci çatı makası 21 Nisan'da yerleştirildi. Birinci çatı makasının yerleştirilmesinden bir hafta sonra yerde montajı bitirilen ikinci çatı makası, birinci çatı makasıyla birleştirildi ve kaynak işlemlerine geçildi. Güney tarafında bulunan ilk çatı makasının kurulumun ardından kısa sürede kuzey bölümündeki çatı makasının da kurulumu tamamlanarak çatının üzerinin örtülmesi çalışmalarına geçildi. Varyap-Uzunlar Ortak Girişimi ortaklığının hiç duraksamadan sürdürdüğü ve yaklaşık 14 ay süren inşaat çalışmaları, 2010 Aralık sonunda çevre yolları hariç çimlendirme ve loca restorasyonlarının da bitmesiyle tamamlanma aşamasına geldi. 128.000.000€'ya mal olan stadyumun inşaatında, toplam 190 bin metreküp beton ve 35 bin ton demir kullanıldı. Stadyumun toplam inşaat alanı ise 195 bin metrekareydi. Stadyum projesinde çatı sistemi açılır-kapanır şekilde tasarlandı. Projeye göre açılır-kapanır çatı sisteminin yapımı TOKİ'ye aitti. Ancak Galatasaray yönetimi, stadyumun içerisindeki işlerin bitirilmesi ve stadyumun geciktirilmeden açılması amacıyla, çatıya ayrılan bütçenin stadyumun kalan ince işlerinde kullanılması, açılır-kapanır çatının ise daha sonraki 2 yıl içerisinde kulüp tarafından yaptırılması konusunda TOKİ ile bir sözleşme imzaladı. Ancak stadın açılışından 2 yıl sonra Galatasaray çatıyı yaptırmadı. Bu nedenle Gençlik ve Spor Genel Müdürlüğü Galatasaray'a dava açtı. Türk Telekom Stadyumu, 15 Ocak 2011'de Ajax ile Galatasaray arasında oynanan özel maç ile açıldı. Açılış maçının öncesinde, Kanadalı sanat ve çoklu ortam yönetmeni Erick Villeneuve tarafından hazırlanan çeşitli ses ve efekt gösterileri organize edildi. 560 kişiden oluşan gösteri ekibi, Galatasaray'ın sembolü olan aslan konulu bir çalışma hazırladı. Gösterilerde, Galatasaray'ın Ali Sami Yen Stadyumu'nda elde ettiği başarıları temsil eden objeler yer aldı. Stadyumun üzerine kurulan altıgen ekran aracılığıyla sahada yapılan gösteriler bu ekrandan da yayınlandı. Gösteride yaklaşık 2 metre çapındaki davullar, saha ortasında çoklu ortam efektlerin desteğiyle kullanıldı. Daha sonra 90 kişiden oluşan dans grubunun eşlik ettiği ışık ve ses gösterisinin ardından, stadyum dışında yapılan havai fişek gösterileri düzenlendi. Açılış kapsamında şarkıcı Kenan Doğulu'da stadyumda konser verdi. Güvenlik nedeniyle yaklaşık 45 bin kişinin izlediği Türk Telekom Stadyumu açılış töreni, Galatasaray ile Ajax arasında oynanan ve 0-0 tamamlanan maç ile sona erdi. Türk Telekom Stadyumu'nun maliyeti Ali Sami Yen Stadyumu arazisinin satışından karşılandı. Ali Sami Yen Stadyumu arazisi toplam 1.250.000.000 TL'ye Torunlar-Aşçıoğlu-Kapıcıoğlu ortaklığına satıldı ve bu paranın 475.000.000 TL'si TOKİ'ye ayrıldı. Türk Telekom Stadyumu ise 191.500.000 TL'ye yapıldı. Galatasaray Spor Kulübü'nden TOKİ'ye herhangi bir menkul ve gayrimenkul devri söz konusu olmadı. Galatasaray, imzalanan protokolle birlikte Ali Sami Yen Stadyumu'nun bulunduğu alanı verdi ve Seyrantepe alanını aldı. İnşaat ruhsatı Şişli Belediyesi tarafından 12 Aralık 2007'de onaylanan Türk Telekom Stadyumu'nun çevre yollarla birlikte toplam maliyeti 773.000.000 TL'dir. Türk Telekom Stadyumu, Stuttgart merkezli ASP (Arat-Siegel + Partner) bürosunun koordine ettiği şirketler birliği tarafından planlandı. Stadyumun mekanik ve elektrik projesini Makro ABB, Obermeyer Planen + Beraten GmbH ve Ak Mühendislik, çatı statiğini ise SBP firması hazırladı. 82 bin metrekare imar alanında inşa edilen stadyumun mimarlığını ise Cem Arat ile Mete Arat yapmıştır. Elips şeklinde bir tabana sahip olan stadyumun enine ekseni 190 metre, boyuna ekseni ise 228 metredir. Stadyumun araziye konumlanması kuzey-güney oryantasyonuna yakın bir açıdadır. 4 kattan oluşan tribünlerin katları arasında restoranlar, foot court büfeler ve tribünler ile bağlantılı salonlar yer almaktadır. Stadyumda, kapasiteleri 6 ile 27 kişi arasında değişen 198 adet loca bulunmaktadır. Locaların 65'i güney, 49'u batı 52'si doğu ve 32'si kuzeyde yer almaktadır. Loca içi koltuklar ile beraber stadyumda toplam 6.231 VIP koltuğu mevcuttur. Ayrıca stadyumda güney tribününde 88 adet, kuzey tribününde 30 adet, doğu tribününde 29 adet ve batı tribününde 29 adet olmak üzere toplam 176 adet engelli ve refakatçi koltuğu bulunmaktadır. Bunun yanında 2.913'ü kapalı olmak üzere toplam 3.019 araçlık otopark ve 28 araçlık otobüs parkı yer almaktadır. Stadyumun ikinci katında büfeler ile taraftar marketleri, üçüncü katında Galatasaray Müzesi, business salonları, sponsor salonları, localar, restoran ve yemek alanları, dördüncü katında localar, ofisler ve VIP salon, 6. katında ise basın salonu yer almaktadır. Stadyumda konser, toplantı, showroom gibi etkinliklere ev sahipliği yapan 300 kişi kapasiteli bir konferans salonuda bulunmaktadır. Türk Telekom Stadyumu'nda tribünlerin oyun alanına en yakın noktası 6 metredir. Stadyumda 77,41 m büyüklüğünde karşılıklı iki adet dijital skor tabelası mevcuttur. Naklen yayın için stadyumdaki kamera noktalarında ise sabit kablo sistemi bulunur. Stadyuma metro çıkışından gelen, 200 metre uzunluğunda 45 metre genişliğinde olan ve kulüp tarafından Aslanlı Yol adı verilen yolun girişine Ali Sami Yen Spor Kompleksi tabelası asılıdır. Türk Telekom Stadyumu, Türkiye'de metroya kapısı olan tek stadyum konumundadır. Türk Telekom Stadyumu'nda tribün güvenliğini sağlayan yüz tanıma sistemi mevcuttur. Polisin MOBESE kameralarıyla ortak çalışan, saniyede 200 insan yüzünü tanıyabilen, tüm tribünleri yaklaşık 4 dakikada tarayarak daha önce olumsuz davranışlarda bulunan taraftarları teşhis edebilen sistem, Türkiye'de ilk defa Türk Telekom Stadyumu'nda kullanılmaya başlandı. Doğu tribünü girişinde Nike firması ile ortaklaşa inşa edilen GS Store mağazası bulunmaktadır. İki kattan oluşan mağaza, stadyum mimarisiyle uyumludur. Mağazanın bir kısmı Galatasaray'ın resmî ürünlerinin satıldığı bir dükkân olarak hizmet verirken diğer kısmı ise sosyal alan olarak kullanılmaktadır. Mağaza 1.650 metrekarelik kullanım alanıyla, Türkiye'nin en büyük spor kulübü mağazasıdır. Bununla birlikte stadyumda toplam 6 adet GS Store mağazası mevcuttur. Ocak 2018'de yapılan zemin yenileme çalışmalarının ardından stadyumun saha zemini hibrit çim ile değiştirildi. Galatasaray ve Türk Telekom arasında, 2009-10 sezonundan itibaren 10+5 sezon geçerli olacak stadyumun isim hakkı konusunda bir anlaşma imzalandı. Anlaşma kapsamında $80.000.000 karşılığında, stadyumun adı "Ali Sami Yen Spor Kompleksi Türk Telekom Stadyumu" oldu. Stadyumdaki koltuklar futbol organizasyonları ve konser etkinlikleri için farklı biçimlerde kategorilendirilmiştir. Türk Telekom Stadyumu'nun Kuzey, Güney, Doğu ve Batı olarak adlandırılan tribünleri, çeşitli sponsorluk anlaşmaları sonrasında farklı adlarla anılmaya başlandı. Pegasus Hava Yolları ile Galatasaray arasında 27 Ekim 2010 tarihinde stadyumun kuzey tribünü isim hakkı için yıllığı $4.000.000'dan 3+3 yıl geçerli olacak bir sponsorluk anlaşması imzalandı. Anlaşmanın ardından stadyumun kuzey tribününün ismi "Pegasus Tribünü" oldu. Ülker ile Galatasaray arasında 2010 Temmuz'unda yapılan anlaşma gereği yıllığı $2.000.000'dan 2 yıl boyunca Türk Telekom Stadyumu'nun doğu tribünü 2. katının "Ülker Aile Tribünü" olarak adlandırılması kararlaştırıldı. Galatasaray ile otomobil firması Opel arasında 12 Aralık 2012 tarihinde yapılan anlaşma ile birlikte Türk Telekom Stadyumu'nun güney tribünü yıllığı $4.000.000'dan 2,5 yıl süreyle geçerli olmak üzere "Opel Tribünü" ismini aldı. Bu anlaşma ile birlikte stadyumun farklı noktalarında bulunan reklam panolarında Opel'in logosunun bulundurulması ve stadyumda Opel için bir loca ayrılması kararı da alındı. Odeabank ile 31 Ekim 2013'te stadyumun kuzey tribününün isim hakkı için yapılan anlaşma kapsamında, yıllık €500.000 ödeme karşılığında 2013-14 sezonundan itibaren 5 sezon boyunca geçerli olmak üzere kuzey tribününün isminin "Odeabank Tribünü" olması kararlaştırıldı. 2015-16 sezonu öncesinde MNG Kargo arasında yapılan sponsorluk anlaşmasıyla birlikte Güney Tribünü'nün ismi "MNG Kargo Tribünü" olması kararlaştırıldı. Bu sponsorlukla birlikte Güney tribününün çatı kısmındaki skorbordun üzerine MNG Kargo'nun amblemi asıldı. Galatasaray'ın 2009 yılında Denizbank ile yaptığı anlaşma kapsamında, Türk Telekom Stadyumu'nda bulunan locaların isim hakları ise 3 yıl boyunca bu şirkete satıldı ve "Deniz Club Locaları" olarak adlandırıldı. Galatasaray ile TTNET arasında 19 Ağustos 2014 tarihinde, 2014-15 sezonundan 2019-2020 sezonu bitimine kadar geçerli olmak üzere, TTNET tarafından stadyum içerisinde kablosuz internet hizmeti sunması konusunda anlaşma imzalandı. Galatasaray, stadyumun hizmete girmesiyle birlikte Türk Telekom Stadyumu'nun işletmesi konusunda AEG şirketi ile anlaştı. 2011 yılına kadar süren bu anlaşma daha sonra Galatasaray yönetimi tarafından iptal edildi. Yine stadın yapımı esnasında VIP koltukların ve locaların pazarlanması konusunda ISG şirketi ile anlaşmaya varıldı. 2011 Ağustos'unda bu şirket ile yapılan anlaşmanın da sona erdiği açıklandı. Stadyum, 15 Ocak 2011 tarihinde Galatasaray ile Ajax arasında oynanan özel maç ile açıldı. Galatasaray, Türk Telekom Stadyumu'ndaki ilk resmî maçına, 23 Ocak 2011 tarihinde Sivasspor ile Süper Lig'in 2010-11 sezonunun ikinci yarısının ilk maçında çıktı. Galatasaray maçı 1-0 kazanırken stadyumdaki ilk golü Servet Çetin attı. Ayrıca bu maçla birlikte Türk Telekom Stadyumu ilk kez bir Süper Lig maçına ev sahipliği yaptı. Yine bu maç Türk Telekom Stadyumu'nda oynanan ilk gece maçı oldu. 8 Ağustos 2011'de Türkiye ile Estonya arasında oynanan hazırlık karşılaşması Türk Telekom Stadyumu'nda oynanan ilk millî maç olurken 2 Eylül 2011 tarihinde Türkiye ile Kazakistan arasında 2012 Avrupa Futbol Şampiyonası elemeleri kapsamında oynanan maç ise Türk Telekom Stadyumu'ndaki ilk resmî millî karşılaşma oldu. Galatasaray, Türk Telekom Stadyumu'yı ilk kez 2010-11 sezonunun ikinci yarısındaki maçlarında kullanmaya başladı. Stadyumu tam sezon olarak kullanmaya başladığı 2011-12 sezonunda ise Süper Lig'de şampiyonluğa ulaştı. Galatasaray aynı sezonda 195 adet loca ve 36.000'den fazla kombine satışı gerçekleştirdiği Türk Telekom Stadyumu'ndan 1 yılda $54 milyon gelir elde etti ve Avrupa'da stadyumdan en çok gelir elde eden dokuzuncu kulüp oldu. 20 Kasım 2011'de Manchester United'a karşı UEFA Şampiyonlar Ligi'nde elde ettiği 1-0'lık galibiyetle birlikte, Türk Telekom Stadyumu'nda yabancı bir takıma karşı ilk galibiyetini kazandı. Wesley Sneijder, 2 Şubat 2014 tarihinde Galatasaray'ın Bursaspor'u 6-0 mağlup ettiği lig maçında; sarı kırmızılı forma ile attığı 3 golle birlikte Türk Telekom Stadyumu'nda hat trick yapan ilk oyuncu oldu. 5 Mayıs 2019 tarihinde Galatasaray'ın Süper Lig'de Beşiktaş ile oynadığı ve 51.578 kişinin izlediği karşılaşma, stadyum tarihindeki en çok seyirci katılımının olduğu maç olarak tarihe geçti. 18 Mart 2011 tarihinde Süper Lig'de Fenerbahçe ile oynadığı maçı 2-1'lik skorla kaybeden Galatasaray, Türk Telekom Stadyumu'ndaki ilk mağlubiyetini aldı ve aynı zamanda stadyumda oynanan ilk Fenerbahçe-Galatasaray derbisini de kaybetmiş oldu. Bu maçta Galatasaray taraftarlarının yaptığı tezahürat 131,76 dB ses seviyesine ulaştı ve "bir spor stadyumunda tezahürat ile ulaşılan en yüksek ses rekoru"nu kırdı. "Guinness Dünya Rekorları" hakem heyeti tarafından rekor kaydedildi. Yine aynı maçta Türkiye'de ilk kez naklen 3 boyutlu maç yayını yapıldı. Galatasaray ile Balçova Yaşamspor arasında 4 Şubat 2015 tarihinde oynanan ve 1.200 kişinin izlediği Türkiye Kupası karşılaşması ise, stadyum tarihindeki en az seyirci katılımının gerçekleştiği maç oldu. Bunların dışında Galatasaray'ın 2017-18 sezonundaki Beşiktaş maçı öncesinde 1 Aralık 2018 tarihinde, Türk Telekom Stadyumu'nda ücret karşılığında taraftara açık olarak yaptığı antrenmanı toplam 40.541 kişi canlı takip etti ve bu rakam "dünyada ücret ödenerek izlenen, en yüksek seyirci sayısına ulaşan antrenman" oldu. Türk Telekom Stadyumu, Sarıyer ilçesine bağlı Huzur Mahallesi sınırları içerisinde yer alır. Stadyumun batısında Cendere yolu kuzeyinde Ayazağa ve güneyinde Seyrantepe bulunmaktadır. Tepelik bir alanda bulunan Türk Telekom Stadyumu, Fatih Sultan Mehmet Köprüsü'nün Avrupa kıtasında devamı olan TEM otoyolunun yanında yer alır. Türk Telekom Stadyumu, İstanbul metro ağı ve Marmaray ile entegre durumdadır. Stadyuma M2 metro hattı ile direkt ulaşım sağlanmaktadır. Bu hattı kullanan yolcular Sanayi durağında inerek Seyrantepe'ye sefer yapan 2.000 yolcu taşıma kapasiteli metro trenlere aktarma yaparak stadyuma ulaşabilmektedir. Seyrantepe durağı ile Sanayi durağı arasındaki hat uzunluğu 1.670 metredir. Seyrantepe metro istasyonunun Türk Telekom Stadyumu giriş kapıları maç günlerinde açılmaktadır. Bu istasyonuna gelen seyirciler, TEM otoyolunun yaklaşık 7 metre altında inşa edilen 150 metre uzunluğundaki yaya tünellerini kullanarak stadyuma ulaşmaktadırlar. Bu yaya tünelleri, Türk Telekom Stadyumunu Seyrantepe-Taksim metro hattı ile buluşturmaktadır. 3 adet olan yaya tünellerinden bir tanesi acil durumlarda sadece stadyumun yakınındaki hastaneye hizmet vermesi için, diğer iki yaya tüneli ise tamamen stadyum için yapıldı. Metronun dışında stada İETT seferleri ile de direkt ulaşım sağlanmaktadır. Stadyuma, Türk Telekom Stadyumu durağından geçen; 36L Mescidi Selam-Beşiktaş, 49Z Yeşilpınar - 4. Levent - Zincirlikuyu metrobüs, 500L Cevizlibağ - Levent ve 500T Tuzla Şifa Mahallesi - Cevizlibağ hattındaki otobüsler ile ulaşım sağlanmaktadır. Stadyuma, metrobüs ile de ulaşım sağlanmaktadır. Bunun için herhangi bir duraktan metrobüse binilmeli ve Mecidiyeköy durağında inilerek oradan Mecidiyeköy metro istasyonundan Hacıosman yönüne giden metroya binilmelidir. Sanayi Mahallesi durağında inilerek buradan Seyrantepe metrosuna binilmeli ve son durakta inilmelidir. Toplu taşıma araçları dışında stadyuma özel araçlar ile de gelmek mümkündür. TEM otoyolunu kullanarak stadyuma özel araçlar ile de ulaşım sağlanmaktadır. Stadyumda 2.913'ü kapalı olmak üzere toplam 3.019 araç büyüklüğünde otopark mevcuttur. Türk Telekom Stadyumu, misafir seyirci ve açık tribün seyircisi gibi farklı seyirci gruplarının kontrollü bir şekilde giriş çıkış yapabilmesine imkân sağlayacak şekilde tasarlandı. Seyirciler stadyumu yaklaşık 8-10 dakikada boşaltabilmektedir. Stada seyirci taşıyan otobüsler stadyumun batısında bulunan otobüs duraklarını kullanmaktadırlar. Stadyum için projelendirilen Cendere yolu, güvenlik sebepleriyle İl Spor Güvenlik Kurulunun aldığı karar ile 2014-15 sezonu sonuna kadar Türk Telekom Stadyumu için kullanıma kapatıldı. Türk Telekom Stadyumu'nda maç çıkışlarında yaşanan metro hattı yoğunluğu nedeniyle, stadyumdan başlayıp Maslak'a kadar uzanan yaklaşık 1 kilometre uzunluğunda bir yaya yolu yapıldı. TEM otoyolunun yanında inşa edilen bu yaya yolunun bitiminin otoyola çıkması ise eleştiri konusu oldu. Galatasaray, 2015 yılının Ekim ayında ulaşım şebekesi firması Uber ile bir işbirliği anlaşması imzaladı. Bu anlaşmaya göre Uber'i ilk kez kullanan Galatasaray taraftarları, 2015-16 sezonu süresince Türk Telekom Stadyumu'ya ilk yolculuklarını 40 TL'ye kadar ücretsiz gerçekleştirecekler. Bunun yanı sıra Galatasaray, tüm loca ve VIP koltuk sahibi yaklaşık 5 bin taraftara Uber platformu üzerinden stadyuma geliş ve gidişlerde geçerli olmak üzere her biri 70 TL'ye kadar olan onar adet ücretsiz yolculuk imkânı sağlayacak. Ayrıca Galatasaray yönetiminin Türk Telekom Stadyumu civarında yer alan sitelerin alışveriş merkezlerinden stadyuma ulaşım imkânı sağlayacak bir füniküler projesine başladığı iddia edildi. 2017 yılında hizmete açılan 750 metrelik bir güzergaha sahip olan F3 Seyrantepe - Vadi İstanbul AVM Füniküler hattı, iki istasyon arasında 250 yolcu kapasiteli iki tren ile tek yönde saatte 3750 yolcu taşıyabilmektedir. İstasyonlardan birisi Cendere Vadisi'nde viyadükle konumlandırılarak Vadi İstanbul Alışveriş Merkezi'nin 2. katına, diğeri ise ise Seyrantepe Metro İstasyonu'na aktarma imkânı sağlayacak şekilde Türk Telekom Stadyumu'nun hemen yanına konumlandırıldı. Galatasaray'ın iç saha maçlarına düzenli olarak ev sahipliği yapan stadyum bunun dışında konserler, anma ve kutlama etkinlikleri gibi futbol dışı etkinliklere ve çeşitli uluslararası futbol maçlarına ev sahipliği yapmaktadır. 52.600 koltuk kapasitesine sahip olan stadyum, konser etkinliklerinde yaklaşık 70.000 kişiye ev sahipliği yapabilmektedir. Stadyumdaki ilk konser etkinliği 8 Temmuz 2011'de Bon Jovi tarafından Bon Jovi Live kapsamında gerçekleştirildi. Bu konser, grubun 18 yıl aradan sonra Türkiye'de verdiği ilk konser oldu. Konseri stadyumda 35.723 biletli kişi izledi. Bon Jovi'ye ön grup olarak Türk rock grubu Redd eşlik etti ve stadyumda bir konser verdi. 6 Mayıs 2013 tarihinde Galatasaray'ın Sivasspor'u 4-2 yenerek 2012-13 Süper Lig şampiyonluğunu ilan ettiği kaşılaşma öncesinde, Türk pop rock müzik grubu Gripin Türk Telekom Stadyumu'nun metro girişindeki bölümde bir konser düzenledi. 7 Haziran 2012 tarihinde MDNA Tour kapsamında Madonna stadyumda bir konser verdi. Konseri 47.789 biletli seyirci izledi. Türk millî takımının 14 Kasım 2012 tarihinde Danimarka ile oynadığı ve 500. millî maç özelliğini taşıyan karşılaşma öncesinde Hadise stadyumda mini bir konser verdi. 31 Mayıs 2015 tarihinde Galatasaray'ın Süper Lig'de elde ettiği 20. şampiyonluğu kutlamak amacıyla stadyumda düzenlenen eğlence programı kapsamında Altay, Gökhan Keser, İrem Derici ve Gripin sahne aldılar. 2017-18 Süper Lig sezonunu şampiyon tamamlayan Galatasaray'ın Türk Telekom Stadyumu'ndaki kutlamalarında, Gripin, Berkay ve Aleyna Tilki ufak bir konser verdiler. 2018-19 Süper Lig sezonunu şampiyon tamamladıktan sonra da, şampiyonluk kutlamaları kapsamında İrem Derici, Soner Sarıkabadayı, Emre Aydın ve Alya sahne aldılar. Türk Telekom Stadyumu, Galatasaray'ın iç saha maçlarının yanı sıra birçok futbol maçına da ev sahipliği yaptı. Türkiye millî takımı bugüne kadar Türk Telekom Stadyumu'nda toplam 7 maç oynadı. Türk Telekom Stadyumu, FIFA tarafından organize edilen 2013 FIFA 20 Yaş Altı Dünya Kupası organizasyonu kapsamında birçok maça ev sahipliği yaptı. Organizasyon kapsamında stadyumda toplam 11 maç oynandı. Fransa'nın Uruguay'ı seri penaltı vuruşları sonucunda 4-1 yenerek şampiyon olduğu final müsabakası da Türk Telekom Stadyumu'nda oynandı. Bunların yanı sıra, Türkiye'nin 2016 Avrupa Futbol Şampiyonası ev sahipliği adaylığı sırasında ise Türkiye'nin UEFA'nın 2016 kriterlerine uyan ilk stadyumu oldu. Türkiye'nin 2024 Avrupa Futbol Şampiyonası'na ev sahipliği yapmak için UEFA'ya sunduğu adaylık dosyasında, maçların oynanacağı dokuz aday stadyumdan birisi olarak seçildi. Adaylık dosyasına göre, stadyumun kapasitesi turnuva için yapılacak yenilemeden sonra 53.611'e yükselecektir. Stadyumda, Türkiye'yi tanıtmak için, TC Dışişleri Bakanlığının onayı ile yabancı devlet temsilcilerinin ağırlanması çalışmalarına başlandı ve ilk olarak 11 Ekim 2011 tarihinde Arnavutluk Cumhurbaşkanı Bamir Topi stadı ziyaret etti. Bu toplantıda kendisine Galatasaray tarafından bir plaket verildi. 2011 yılında Türk oyuncu ve komedyen Cem Yılmaz ve dönemin Galatasaray futbol takımı futbolcularının rol aldığı, Türk Telekom Stadyumu'nun açılışına özel bir reklam filmi çekildi. 14 Haziran 2012 tarihinde 10. Uluslararası Türkçe Olimpiyatları'nın kapanış töreni Türk Telekom Stadyumu'nda yapıldı. Ayrıca stadyumda çeşitli tarihlerde anma etkinlikleri de düzenlendi. Sosyal medya platformu Twitter'ın kullanıcılarının tanınmış kişilere tweet atarak canlı yayınla doğrudan soru sorma ve ulaşma imkânı tanıyan blue room isimli konsepti, Türkiye'de ilk defa Türk Telekom Stadyumu'nda hazırlanan özel locada uygulandı. Galatasaraylı sporcular, kulüp üyeleri ve Galatasaraylı ünlü kişiler, stadyumdaki blue room ismi verilen özel locadan Twitter aracılığıyla yayın yaparak kullanıcılardan gelen soruları yanıtlamaktadır. Türk Telekom Stadyumu, 2011 yılında Stadium Business Awards organizasyonunda "Yılın Stadyumu" ve "Yılın Yeni Stadyumu" dallarında aday gösterildi. Bunun dışında Amerika Birleşik Devletleri'nde yayın yapan Bleacher Report adlı web sitesinin 18 Aralık 2014'te yayımladığı "Dünyadaki En İyi 100 Stadyum" listesinde yirmi birinci sırada yer aldı. Ayrıca Footballclubrankings.com sitesi tarafından yayımlanan "Oynaması En Zor Stadyumlar" listesinde ise dördüncü sırada gösterildi. Spotistic.com sitesinin 2013 yılında yapmış olduğu araştırmada, Foursquare'de en çok 'check-in' yapılan Avrupa'daki futbol stadyumları arasında dokuzuncu sırada yer aldı. Tosca Tosca Giacomo Puccini tarafından bestelenmiş üç perdelik bir operadır. Opera'nın liberetosu Luigi Illica ve Giuseppe Giacosa tarafından hazırlanmış ve Victorien Sardou'nun "La Tosca" oyunundan uyarlanmıştır. Operanın prömiyeri 4 Ocak,1900'da Roma'da Teatro Costanzi'de yapılmıştır. Tosca opera sanatında en önemli bir dramatik trajedi eseri olarak yer almış ve dünya opera evleri repertuvarlarında bir standart olarak yerini tutmuştur. Kuzey Amerika'da en çok defa sahnelenen 20 opera eseri listesi içinde 8. sırayı almıştır. Tosca operası Türkiye'ye opera kültürünün girip gelişmesinde önemli bir rol oynamıştır. 1935/36 ders yılında Ankara'da Musiki Muallim Mektebi bünyesinde bir konservatuvar kurulmuş ve Türkiye'ye gelmiş olan Alman Karl Ebert idaresi altında, sonradan Ankara Devlet Konservatuvarı opera stüdyosu olarak anılan kurumda, bir grup opera sanatı öğrencisi yetiştirilmeye başlanmıştır. Bu kurumun ikinci defa olarak Türkçe libretto çevirisi kullanarak ve kurumun öğrencilerinin rol aldığı opera eseri Mayis 1941'da Ankara'da sahnelenen Tosca'nın II. Perdesi olmuştur. Bu eser Victorien Sardou tarafından yazılan ve 1887'de Paris'te sahnelenen oyundan alınmıştır. Verdi bu oyunu ünlü aktris Sarah Bernhardt'in baş rolü oynadığı Milano yapımında seyretmiştir ve opera yapımına karar vermiştir. Eserin telif hakları ancak 1893'te operaya telif için alındı ama opera bestesi bir diğer besteciye verildi. Librettist İllica libertto'yu hazırlamaya başladı. 1896'da diğer besteci eseri bitirmeyeceğini bildirince Puccini operanın hazırlaması Puccini'ye verildi. Libretto yazmaya İllica yanında Giusespe Giacosa'da görevlendirildi. Oyun yazarı, liberetocu ve besteci arasında büyük küçük çatışmalardan sonra Ekim 1899'da opera hazır oldu. Konu Roma'da geçtiği için prömiyer temsil Roma'da Teatro Costanzi'de verildi. Prömiyere İtalyan Devleti mensupları ve birçok İtalyan besteci davet edilmişti. Eserin ilk sahnelenmesi büyük bir başarı oldu. "Sant'Andrea della Valle Kilisesi" Siyasi suçlardan aranmakta olan Angelotti, içinde ailesine ait şapel bulunan, Sant'Andrea della Valle kilisesine sığınmıştır. Kızkardeşi Markiz Attavanti onun serbest bırakılması için dua ederken, kilisede "Meryem Magdalen" portresini yapmakta olan ressam Mario Cavaradossi tarafından, kendisinin haberi olmadan, model olarak kullanılır. Kilisesinin zangocu ve
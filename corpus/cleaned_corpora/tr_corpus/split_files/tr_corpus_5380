Çıldır Eyaleti kuruldu. Gürcü tarihçi Zakaria Çiçinadze, Murgul’da Gürcü köylülerin verdiği bilgiye dayanarak, Murgul vadisinde yaşayan Gürcülerin Osmanlı yönetimine ve din değiştirmeye karşı direndiğini, daha sonra vadiye gelen Laz hocaların halkı Müslüman olmaya ikna ettiğini yazmıştır. Trapeni, yaklaşık üç yüzyıl Osmanlı yönetiminde kaldıktan sonra, 1877-1878 Osmanlı-Rus Savaşı'nda Rusya'nın eline geçti. Bu savaştan yaklaşık sekiz yıl sonra yapılan 1886 tarihli sayıma göre köy, Batum oblastı içinde Artvin sancağının (okrug) Artvin kazasına ("uçastok") bağlıydı. Rus kayıtlarında Trapen (Трапен) olarak geçen köy, Artvin kazasına bağlı Kartla nahiyesinin sınırları içinde yer alıyordu. Trapeni’yle birlikte "Avano", "Kartla", "Gavil", "Dampala", "Orca", "Omana", "Arhva" ve "Thilazur" köyleri bu nahiyenin sınırları içinde kalıyordu. Bu köyler de tamamen Gürcü yerleşim yerleriydi. Bu tarihte Trapeni köyü "Kamorcika", "Çamaheti", "Kalavati" ve "Abano" mahallelerinden oluşuyordu. 1910 tarihli Rus kayıtlarına göre de Trapeni köyü aynı idari konuma sahipti. Trapeni, I. Dünya Savaşı’nın sonlarına doğru Rus ordusunun bölgeden çekilmesinin ardından, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında Türk birlikleri Ardahan, Artvin ve Batum bölgelerini ele geçirdi, ama Batum'da tutunamadı. Ankara Hükümeti'nin 16 Mart 1921'de Sovyet Rusya'yla imzaladığı Moskova Antlaşması’yla Trapeni’nin de içinde yer aldığı Artvin ve Ardahan Türkiye’ye bırakıldı. Trapeni 1922 tarihli nüfus cetveline göre Borçka kazasına bağlı Murgul nahiyesinde yer alıyordu. Trapeni’nin adı 1925’te Taraklı olarak değiştirildi. Daha sonra Borçka kaza olmaktan çıkarılıp nahiyeye dönüştürülünce, Trapeni'nin de içinde yer aldığı Murgul nahiyesi doğrudan Artvin kazasına bağlandı. Taraklı daha sonra Borçka kazasına bağlanmıştır. Trapeni köyünde Osmanlı dönemi öncesine ait bir kilisenin varlığı bilinmektedir. Bir köy kilisesi olan Trapeni Kilisesi'nden geriye bir şey kalmamıştır. Yeşilköy, Borçka Yeşilköy, Artvin ilinin Borçka ilçesine bağlı bir köydür. Vaktiyle Rusların yaşadığı ve birçok kiliseye sahip olduğu, bu sebeple adının Manastır olduğu, sonraları Türklerin eline geçince Yeşilköy adını aldığı rivayet edilmektedir. Kültürü ve gelenekleri hakkında bilgi yoktur. Mısır ekmeği, kara lahana yemeği sıkça yapılan yemeklerdendir. Artvin iline 57 km., Borçka ilçesine 25 km. uzaklıktadır. Zorlu, Borçka Zorlu, Artvin ilinin Borçka ilçesine bağlı bir köydür. Eski ismi Tihlazor'dur. Köyün merkezi Artvin kentine 46, Borçka kasabasına 14 km uzaklıktadır. Tarihsel Klarceti bölgesindeki yerleşmelerden biri olan Zorlu’nun Gürcüce eski adı, Gürcüce kaynaklarda da Thilazori (თხილაზორი),Thlazori (თხლაზორი), Thilazuri (თხილაზური) gibi değişik biçimlerde yazılmaktadır. Köyün adı Thiladzeler adındaki bir aileden gelmektedir. Köyün adı Türkçe kaynaklara da Tıhlazor, Tihlazo, Tahlazo gibi farklı biçimlerde girmiştir. Yabancı kökten geldiği gerekçesiyle köyün adı 1925’te Zorlu olarak değiştirilmişti. Bununla birlikte Dahiliye Vekaleti’nin 1933 yılında yayımladığı Köylerimiz adlı kitapta köyün adı Zorlu değil Tihlazor olarak geçer. Thilazori’nin kuruluşu hakkında bilgi yoktur. Buradaki kale ve kilise kalıntıları, köyün eski bir yerleşme olduğunun bir göstergesi sayılabilir. Thilazori eski çağlardan beri Gürcü yönetimindeyken, 16. yüzyılda Samhtse atabeglerini yenilgiye uğratan Osmanlılar tarafından ele geçirildi. Uzun süre Osmanlı yönetiminde kaldı. 1877-1878 Osmanlı-Rus Savaşı’nda Osmanlılar yenilince, Thilazori’nin de içinde yer aldığı Tao-Klarceti bölgesi Rusya İmparatorluğu’na katıldı. Rus yönetimi altındayken 1886 tarihli kayıtlara göre köyde sadece 6 hanede 17 kişi yaşıyordu. Bu durum, nüfusun tamamı Gürcülerden oluşan köyden 93 Harbi’nden sonra halkın göç ettiğini göstermektedir. Köyün mahallerinden biri "Şalikebi" adını taşıyordu. Bu mahallede soylu bir aile olan Şalikaşvililer yaşıyordu. Nitekim bu aileden olan kişiler 1878’de Sinop’a göç etmişlerdir. 1907’de ise köyün nüfusu artmış, 79 kişiye ulaşmıştı. Bu sayımda nüfusun tamamı Müslüman Gürcü olarak kaydedilmiştir. 1910 tarihinde Thilazori Artvin ilinin ("okrug") merkez ilçesine ("uçastok") bağlı, Thiladze soyadını taşıyan kişilerin yaşadığı bir köydü. I. Dünya Savaşı sonlarına doğru Rus ordusunun bölgeden çekilmesinin ardından Thilazori, 1918-1921 arasında bağımsız olan Gürcistan sınırları içinde yer aldı. 1921’de Kızıl Ordu'nun Gürcistan'ı işgali sırasında, Tiflis hükümetine bölgeyi boşaltması için nota veren Ankara Hükümeti kuvvetleri genel bir harekâtla Tao-Klarceti bölgesinin büyük kısmını (Artvin ve Ardahan) ile Batum’u işgal etti. Türk birlikleri Gürcü ordusu tarafından Batum’dan çıkarılınca, sadece Thilazori’nin de içinde yer aldığı Artvin ile Ardahan bölgeleri Türkiye sınırları içinde kaldı. Thilazori’nin adı 1925’te Zorlu olarak değiştirildi. Ertesi yılki nüfus tahririne göre köyde 32 hanede 75 kişi yaşıyordu. Thilazori köyünde eski dönemlerde inşa edilmiş bir kale ve bir de kilise vardı. Bir köy kilisesi olan Thilazori Kilisesi tamamen yıkılmıştır. Köyün doğu kısmında, derenin sağ yamacındaki kayalığın üzerinde yer alan Thilazori Kalesi’nden de geriye sadece yıkıntılar kalmıştır. Simge Tertemiz Simge Tertemiz (d. 9 Eylül 1988, İskenderun), Türk sunucu, manken ve oyuncu. Yahya Kemal Beyatlı İÖO, Nuri Cıngıllıoglu Lisesi mezunudur. 2002 "Best Model of Turkey" gelecek vadeden misyon ödülü, 2004 "Best Model of Turkey" birinciliği, 2004 "Best Model of The World" dördüncülüğü, 2004 "Miss Tourism" beşinciliğine sahiptir. Simge Tertemiz, "Çılgın Dersane" adlı ilk sinema filminde Gamze karakterini canlandırdı. Çılgın Dersane Kampta filminde de rol almıştır. ATV'de "Özel Hat" magazin programını sunmuştur. 2009 Offshone Sürat Tekneleri Yarışmasının tanıtımını yapmıştır. "Boxer" okurları tarafından 2011 yılının en seksi kadını seçilmiştir. 2011 yılında 4,5 aylık hamile olduğu için, 5 yıldır birlikteliği olan Murat Kadıoğlu ile yıldırım nikâhıyla evlenmek durumunda kalmış ve bu evlilikten Nail Kayra isminde çocuğu olmuştur. Bu sırada Murat Kadıoğlu, aynı zamanda eski eşinden de bir çocuk sahibi olmuştur. Sansasyonel bir şekilde, bir süre daha devam eden Simge Tertemiz ile Murat Kadıoğlu'nun evliliği, 2014'te sona ermiştir. Murat Kadıoğlu daha sonra eski sevgilisi Şebnem Schaefer ile aşk tazelemiş, bu duruma bozulan Simge Tertemiz ise karşılık olarak avukat sevgilisi Berdan Güngör ile ilk samimi görüntülerini Bodrum'da vermiştir. AkantaÅŸ, Murgul Akantaş, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Bucur olarak geçer. Murgul ilçe merkezine 6 km uzaklıktadır. Köyün yerli halkı Gürcülerdir. Ardıçlı, Murgul Ardıçlı, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Durça (Gürcüce durts'a "bir bitki" demek) olarak geçer. Murgul ilçe merkezine 3 km uzaklıktadır. Başköy, Murgul Başköy, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Başköy olarak geçer. Murgul ilçe merkezine 9 km uzaklıktadır. Köyün yerli halkı Gürcülerdir. ErenkÃ¶y, Murgul Erenköy, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Ereguna olarak geçer. Murgul ilçe merkezine 5 km uzaklıktadır. Kabaca, Murgul Kabaca, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Kabarcet (Gürcüce) olarak geçer. Murgul ilçe merkezine 13 km uzaklıktadır. Korucular, Murgul Korucular, Artvin ilinin Murgul ilçesine bağlı bir köydür. 1927 yılında adı Gevul olarak geçer. Murgul ilçe merkezine 11 km uzaklıktadır. Köyün yerli halkı Gürcülerdir. KÃ¼re, Murgul Küre, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Küre süfla ve ulya olarak geçer. Murgul ilçe merkezine 4 km uzaklıktadır. Köyün yerli halkı Gürcülerdir. Ã–zmal, Murgul Özmal, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Osmal olarak geçer. Murgul ilçe merkezine 4 km uzaklıktadır. Köyün yerli halkı Gürcülerdir. Petek, Murgul Petek, Artvin ilinin Murgul ilçesine bağlı bir köydür. 1876 yılındaki Trabzon Vilayeti Salnamesi'nde adı Gurbin olarak geçer. Murgul ilçe merkezine 7 km uzaklıktadır. Köyün yerli halkı Gürcülerdir. Akdere, Kemalpaşa Akdere, Artvin ilinin Kemalpaşa ilçesine bağlı bir köydür. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 14 km, Artvin il merkezine 84 km uzaklıktadır. Başköy, Hopa Başköy, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Başköy'dür. Köyün Lazca adı Mxigi'dir. Artvin iline 79 km, Hopa ilçesine 9 km uzaklıktadır. Başoba, Hopa Başoba, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Xigoba'dır. Artvin iline 60 km, Hopa ilçesine 12 km uzaklıktadır. Çamurlu, Kemalpaşa Çamurlu, Artvin ilinin Kemalpaşa ilçesine bağlı bir köydür. Köy, 1928'den beri aynı adı taşımaktadır. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 23 km, Artvin il merkezine 93 km uzaklıktadır. Çavuşlu, Hopa Çavuşlu, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Çavuşlu'dur. Artvin iline 60 km, Hopa ilçesine 8 km uzaklıktadır. Ã‡imenli, Hopa Çimenli, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Ardala'dır. Artvin iline 70 km, Hopa ilçesine 7 km uzaklıktadır. Dereiçi, Kemalpaşa Dereiçi, Artvin ilinin Kemalpaşa ilçesine bağlı bir köy. Hopa'da yaşanan eylemlerde polisin sıktığı tazyikli su ve biber gazında dolayı hayatını yitiren emekli öğretmen Metin Lokumcu'nun mezarı bu köydedir. Köyün adı, 1902 yılı kaynaklarında Maneloğlu olarak geçmektedir. 1928'den beri ise "Dereiçi" adını taşımaktadır. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 14 km, Artvin il merkezine 84 km uzaklıktadır. Esenkıyı, Hopa Esenkıyı, Artvin ilinin Hopa ilçesine bağlı bir köydür. Artvin kentine 70 km, Hopa kasabasına 10 km uzaklıktadır. Karadeniz bölgesine özgü bir iklime sahiptir. Bir Laz köyü olan Esenkıyı’nın tarihi hakkında ayrıntılı bilgi yoktur. Eski adı Azlağa, köyün Osmanlı dönemindeki adı olan Ab-ı Islah'ın halk ağzında bozulmasıyla ortaya çıkmıştır. Ab-ı Islah adı zamanla Abuisla ve Azlağa'ya dönüşmüştür. Ab-ı Islah 1876’da Trabzon vilayeti sınırları içinde yer alan Lazistan sancağı’nın Gönye nahiyesine bağlı bir köydü. Köye daha sonra Esenkıyı adı verilmiştir. 1874’te yöreyi gezen Giorgi Kazbegi, Orta Hopa’dan Abı İslah’a kadar deniz kıyısı boyunca gidildiğini, burada yolun aniden dağ eteklerine doğru saptığını yazmıştır. Dağın zirvesinde çan kulesi kalıntıları vardı. Ayrıca köyde Ruslar tarafından yaptırılmış tarihi Esenkıyı Kemer Köprüsü (Meçeğali Köprüsü) bulunmaktadır. Artvin iline 60 km, Hopa ilçesine 10 km uzaklıktadır. Güneşli, Hopa Güneşli, Artvin ilinin Hopa ilçesine bağlı bir köydür. Eski adı Çagrina/Zargina'dır. 1974 yılında Eşmekaya köyüne bağlı bir mahalle iken o tarihte köy tüzel kişiliğine kavuşmuştur. Artvin iline 55, Hopa ilçesine 5 km uzaklıktadır. GÃ¼vercinli, Hopa Güvercinli, Artvin ilinin Hopa ilçesine bağlı bir köydür. 1835 tarihli Arhavi Nüfus Defterinde adı "Buçe" olarak geçer. Artvin iline 85 km, Hopa ilçesine 12 km uzaklıktadır. Hendek, Hopa Hendek, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adÄ± Hendek'tir. Artvin iline 76 km, Hopa ilçesine 6 km uzaklıktadır. Karaosmaniye, Kemalpaşa Karaosmaniye, Artvin ilinin Kemalpaşa ilçesine bağlı bir köydür. Köyün eski adı, Hetzelan şeklindedir. 1928 tarihinde adı "Karaosmaniye" olarak geçer. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 19 km, Artvin il merkezine 90 km uzaklıktadır. Kayaköy, Kemalpaşa Kayaköy, Artvin ilinin Kemalpaşa ilçesine bağlı bir köydür. Köyün adı, 1902 yılı kayıtlarında Şona olarak geçmekteyken 1928 yılı kayıtlarında Lazca'da "düğün hediyesi" anlamına gelen Şana şeklindedir. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 21 km, Artvin il merkezine 90 km uzaklıktadır. Koyuncular, Hopa Koyuncular, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Zalona'dır. Artvin iline 60 km, Hopa ilçesine 10 km uzaklıktadır. Köprücü, Kemalpaşa Köprücü, Artvin ilinin Kemalpaşa ilçesine bağlı bir köydür. Köyün adı, 1902 yılı kayıtlarında Köprüce olarak geçmektedir. Köy, 1928'den beri "Köprücü" adını taşımaktadır. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 20 km, Artvin il merkezine 77 km uzaklıktadır. Liman, Kemalpaşa Liman, Artvin ilinin Kemalpaşa ilçesine bağlı bir köydür. 1835 tarihli Arhavi Nüfus Defterinde köyün adı "Liman" olarak geçer. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 10 km, Artvin il merkezine 90 km uzaklıktadır. Osmaniye, Kemalpaşa Osmaniye, Artvin ilinin Kemalpaşa ilçesine bağlı bir köydür. Köyün adı 1902 yılı kayıtlarında Mezri Kuli ve Mezri Gamşe adlarıyla geçmektedir. 1928 tarihinden beri adı "Osmaniye" olarak geçmektedir. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 20 km, Artvin il merkezine 92 km uzaklıktadır. Pınarlı, Hopa Pınarlı, Artvin ilinin Hopa ilçesine bağlı bir köydür. Köyün eski adı Ançiroxi'dir. Artvin iline 67 km, Hopa ilçesine 7 km uzaklıktadır. Sarp, Kemalpaşa Sarp, Artvin ilinin Kemalpaşa ilçesine bağlı bir köydür. Türkiye-Sovyetler Birliği sınırının belirlendiği 1921'de tek köyün ikiye bölünmesi sonucunda iki köy ortaya çıkmıştır. Bu köyün Gürcistan'da kalan bölümü Sarpi adını taşır. Türkiye ve Gürcistan arasındaki Sarp Sınır Kapısı bu iki köyün ortasında yer alır. 1835 tarihli Arhavi Nüfus Defterinde adı "Sarp" olarak geçer. 1877-1878 Osmanlı-Rus Savaşı'ndan sonra Çarlık Rusyası sınırlarında kaldı. 1918-1921 arasında Demokratik Gürcistan Cumhuriyeti sınırları içinde yer aldı. 1921'de Türkiye-Sovyetler Bilriği sınırı belirlenirken köy ikiye bölündü. Türkiye tarafında kalan köyün adı Sarp, Gürcistan tarafında kalan köyün adı Sarpi oldu. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 17 km, Artvin il merkezine 86 km uzaklıktadır. Sugören, Hopa Sugören, Artvin ilinin Hopa ilçesine bağlı bir mahalledir. 1876 tarihli Trabzon Vilayeti Salnamesinde adı Kise'dir. 2018 yılında mahalle olmuştur. Artvin iline 70 km, Hopa ilçesine 1 km uzaklıktadır. Üçkardeş, Kemalpaşa Üçkardeş, Artvin ilinin Kemalpaşa ilçesine bağlı bir köydür. 1876 yılındaki Trabzon Vilayeti Salnamesi'nde adı Lazca "üç kardeş" anlamına gelen "Sumcuma" olarak geçer. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 15 km, Artvin il merkezine 75 km uzaklıktadır. Yoldere, Hopa Yoldere, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adÄ± Zurpici'dir. Artvin iline 70 km, Hopa ilçesine 6 km uzaklıktadır. Çamlı, Hopa Çamlı, Artvin ilinin Hopa ilçesine bağlı bir köydür. Karadeniz kıyısında yer alan köyün eski adı Peroniti'dir. Köyün merkezi Artvin kentine 70 km, Hopa kasabasına 5 km uzaklıktadır. Çamlıköy’ün bilinen en eski adı Peroniti’dir. Bir Laz köyü olan Peroniti’nin (ფერონითი: “peroniti”) Lazcada “renkli yer” anlamına geldiğine ilişkin görüşler vardır. Ne var ki Lazca “renk” anlamına gelen kelimenin “peron-i” değil Gürcücedeki gibi “per-i” olması, bu görüşün halk etimolojisi kaynaklı olabileceğini düşündürmektedir. Bu halk etimolojisi, 1874'te Lazistan'ı gezen Giorgi Kazbegi'nin de tarif ettiği gibi köyün görkemli bir doğaya sahip olmasıyla ilişkili olabilir. Öte yandan köyün adını farklı yazan (პერონითი: “p’eroniti” ya da Latin kökenli Laz alfabesiyle P̌eroniti) kaynaklar vardır. Büyük bir olasılıkla köyün Lazca adı Peroniti değil Pionti’dir (პიონთი: “p’ionti” ya da Latin kökenli Laz alfabesiyle P̌ionti). Peroniti adı Türkçeye Peronit olarak girmiştir. Nitekim 1928 tarihli "Son Teşkilat-i Mülkiyede Köylerimizin Adları" adlı Osmanlıca kitapta Peronit (پرونت), Dahiliye Vekaleti tarafından 1933’te yayımlanan "Köylerimiz" adlı kitapta da Peronit olarak geçer. Dışişleri Bakanlığı'nın 1968 tarihli "Köylerimiz" adlı yayınında ise köyün eski adı Peronit, yeni adı Çamlı olarak verilmiştir. Bu kayıtlar köyün adının 1933’ten sonra Çamlı olarak değiştirilmiş olduğunu göstermektedir. Tarihsel Lazeti bölgesinin Tao-Klarceti kısmında yer alan Peroniti’nin kuruluşu hakkında bilgi yoktur. Bununla birlikte köydeki kilisenin varlığı buranın 16. yüzyılın ortalarında Osmanlıların eline geçmesinden önce bir yerleşim olduğunu göstermektedir. Erken ortaçağda Gürcü Krallığı’nın sınırları içinde yer alan Peroniti, geç ortaçağda bazen Trabzon İmparatorluğu ile Gürcü atabeglerin yönettiği Samtshe Atabeyliği’nin, bazen de Guria Prensliğinin idaresinde kaldı. 1547'de Osmanlıların eline geçti ve yeni kurulan Lazistan Sancağı içinde yer aldı. 1874’te bölgeyi gezen Rus ordusunda görevli Gürcü general Giorgi Kazbegi Hopa’dan Peroniti’ye kayıkla gitmiştir. Rusçanın etkisiyle köyün adını Pironiti olarak veren Kazbegi, Peroniti köyünün denize doğru uzanan küçük vadilere yayıldığını, evlerin ağaçlar arasında gömülü olduğunu, bir evden diğerini görmenin mümkün olmadığını yazmıştır. 16. yüzyılın ortalarından itibaren Osmanlı Devleti’nin ve Osmanlı Devleti’nin yerini alan Türkiye Cumhuriyeti’nin sınırları içinde ye alan köy, 1928 tarihli "Son Teşkilat-i Mülkiyede Köylerimizin Adları" adlı Osmanlıca kitapta Peronit adıyla Rize vilayetine bağlı Hopa ilçesinde bir köydü. Aynı yıl Sovyetler Birliği’nin Gürcistan sınırından kaçak olarak Türkiye’ye giren Nazım Hikmet ve İsmail Bilen, Sabri Çiçek adlı birinin şikayeti sonucunda Peronit’te güvenlik güçlerince yakalandı. Dahiliye Vekaleti tarafından 1933’te yayımlanan "Köylerimiz" adlı kitapta da Peronit adıyla geçen köy, bu tarihte Çoruh vilayetine bağlı Hopa’nın bir köyüydü. Peroniti’nin adı bu tarihten sonra Çamlı olarak değiştirilmiştir. Çamlı 1968’de İçişleri Bakanlığı tarafından yayımlanan kitapta Artvin vilayetinde Hopa ilçesinin merkez bucağına bağlıydı. Kuruluş tarihi bilinmeyen Peroniti Kilisesi, tek nefli bir yapıdır. Köyün Bangleti mahallesinde, bir evin avlusunda bulunan kilise, günümüzde de büyük ölçüde ayaktadır. Rusça'nın etkisiyle köyün adını Pironiti olarak veren Giorgi Kazbegi’nin verdiği bilgiye göre kilise Hz. İlyas’a adanmıştır. Kazbegi, Peroniti ile Kise köyleri arasında bulunan kilisenin büyük bir yapı olmadığını, üzerinin de kalın sarmaşık tabakasıyla kaplı olduğunu yazmıştır. Kazbegi Peroniti Kilisesi’ni Hıristiyanlığın Lazistan’daki en iyi abidesi olarak tanımlamıştır. Köylülere göre köyde iki kilise daha varmış, ancak bu kiliselerin kesin yerleri bilinmemektedir. Hopa ilçe merkezine 5 km uzaklıktadır. Balıkköy, Hopa Balıkköy, Artvin ilinin Hopa ilçesine bağlı bir köydür. Artvin iline 70 km, Hopa ilçesine 7 km uzaklıktadır. Yeşilköy, Hopa Yeşilköy, Artvin ilinin Hopa ilçesine bağlı bir köydür. Kazım Koyuncu'nun mezarı bu köyde bulunmaktadır. 1876 tarihli Trabzon Vilayeti Salnamesinde adÄ± Pancoli'dir. Artvin iline 70 km, Hopa ilçesine 5 km uzaklıktadır. EÅŸmekaya, Hopa Eşmekaya, Artvin ilinin Hopa ilçesine bağlı bir köydür. 1876 tarihli Trabzon Vilayeti Salnamesinde adı Ardala'dır. Artvin iline 77 km, Hopa ilçesine 7 km uzaklıktadır. Kazimiye, Kemalpaşa Kazimiye, Artvin ilinin Kemalpaşa ilçesine bağlı bir köydür. Köyün eski adı Molisor şeklindedir. Köyün adı, 1928 tarihinden beri "Kazımiye" olarak geçer. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 7 km, Artvin il merkezine 100 km uzaklıktadır. Subaşı, Hopa Subaşı, Artvin ilinin Hopa ilçesine bağlı bir köydür. Köyün eski adı İskaristi'dir. Artvin iline 70 km, Hopa ilçesine 9 km uzaklıktadır. Gümüşdere, Kemalpaşa Gümüşdere, Artvin ilinin Kemalpaşa ilçesine bağlı bir köydür. Köyün eski adı Heluket şeklindedir. Köy, daha önceleri Hopa ilçesine bağlı iken, Kemalpaşa'nın 2017 yılında yayımlanan KHK ile ilçe olması üzerine Kemalpaşa'ya bağlandı. Köy, Hopa ilçe merkezine 30 km, Artvin il merkezine 90 km uzaklıktadır. Akdamla, Şavşat Akdamla, Artvin ilinin Şavşat ilçesine bağlı bir köydür. Artvin iline 105 km, Şavşat ilçesine 37 km uzaklıktadır, ortalama rakım 2000 metredir. Arpalı, Şavşat Arpalı, Artvin ilinin Şavşat ilçesine bağlı bir köydür.Eski adı Zendaba'dır Artvin iline 74 km, Şavşat ilçesine 9 km uzaklıktadır. Aşağıkoyunlu, Şavşat Aşağıkoyunlu, Artvin ilinin Şavşat ilçesine bağlı bir köydür. Yukarıkoyunlu'yla birlikte eski adı Sulesi’dir. Köyün merkezi Artvin kentine 87 km, Şavşat kasabasına 22 km uzaklıktadır. Köyün tarihçesi için Sulesi maddesine bakınız Atalar, Şavşat Atalar, Artvin ilinin Şavşat ilçesine bağlı bir köydür. Köyün eski adı "Çisvet"dir. Artvin iline 91 km, Şavşat ilçesine 26 km uzaklıktadır. Cevizli, Şavşat Cevizli, Artvin ilinin Şavşat ilçesine bağlı köy. Günümüzde harabe halde olan, Orta Çağdan kalma Tbeti Manastırı burada yer almaktadır. Tbeti, Gürcüce "tba" (ტბა, göl) kelimesine "-eti" (-ეთი, yer eki) soneki getirilerek türetilmiş bir yer adıdır ve "göller yöresi" ya da "göller bölgesi" anlamına gelir. Nitekim Gürcü coğrafyacı Vahuşti Tbeti'nin adını çok sayıdaki gölden aldığını yazar. Gerçekten de Arsiani Dağlarının eteklerinde, Şavşat taraflarında pek çok yerde küçük tepeler ve bu tepeler arasına dağılmış pek çok göl bulunur. Tbeti adı, Gürcistan coğrafyasında, Şavşeti dışında da yaygın rastlanan yer adlarından biridir. Tbeti adı erken Osmanlıca kaynaklarda Tbit, geç dönem Osmanlıca kaynaklarda Tibet biçiminde yazılmıştır. Nitekim 1595 tarihli "Defter-i Mufassal-i Vilayet-i Gürcistan" adlı tahrir defterinde köyün adı Tbit (طبيت) olarak kaydedilmiştir Yaklaşık yüz yıl sonrasına ait bir tahrir defteri olan "Defter-i Caba-i Eyalet-i Çıldır"’da köyün adı Tibet (طيبهت) biçimine dönüşmüştür. 93 Harbi'nde bölgeyi ele geçiren Rusların 1886 tarihli kayıtlarında köyün adı, Gürcüce özgün biçimine yakın Tbet (Тбет) olarak yazılmıştır. Tbeti’nin adı 1925'te Cevizli olarak değiştirilmiştir. Muvahhid Zeki 1927 yılında yayımlanan "Artvin Vilayeti Hakkında Malumatı Umumiye" adlı Osmanlıca kitabında köyün eski adını Tibet (طيبهت) olarak vermiştir. Dahiliye Vekaleti’nin 1933’te yayımladığı "Köylerimiz" adlı kitapta köyün adı Cevizli olarak verilirken, parantez içinde sehven “Zibet” yazılmıştır. Tbeti'deki kilise kalıntılarına bakınca köyün çok eski yerleşme olduğu söylenebilir. Tarihsel Tao-Klarceti bölgesinde yer alan Tbeti, Gürcü Krallığı yönetimindeyken bu bölgenin diğer yerleşmeleri gibi 1080’de Büyük Selçuklular tarafından ele geçirildi. 13. yüzyılın ikinci yarısından itibaren Gürcü atabegler tarafından yönetilen Samtshe-Saatabago sınırları içinde yer aldı. Tbeti'nin de içinde yer aldığı bölge 16. yüzyılın son çeyreğinde tamamen Osmanlıların eline geçti ve yöre Çıldır Eyaleti adıyla idari birime dönüştürüldü. Bu bölgenin en eski Osmanlı kaydı olan "Defter-i Mufassal-i Vilayet-i Gürcistan"’da Tbeti köyü Ahısha livasına bağlı Cacarak nahiyesinde Aşağı Tbeti ve Yukarı Tbeti olarak kaydedilmiştir. Bu tarihte Yukarı Tbeti köyü tamamen boşalmışken, Aşağı Tbeti köyünde 12 hane yaşıyordu. Daha geç tarihte ise Tbeti, Çıldır Eyaleti’nin sancaklarından biri olan Ardahan-ı Büzürg (Büyük Ardahan) livasında "Aşağı Tibet" adıyla kaydedilmiştir. Bu kayıt Yukarı Tbeti köyüne bir daha kimsenin yerleşmediğini de göstermektedir. Uzun süre Osmanlı idaresinde kalan Tbeti, 1877-1878 Osmanlı-Rus Savaşı'nda Rusya İmparatorluğu'nun eline geçti. Bu savaştan sonra köyde 10 hane kalmış, 5 hane ise göç etmiştir. Köy "Badaçidze", "Demurçidze", "Ziadidze" ve "Turutidze" mahallerinden oluşuyordu. 1886 tarihli Rus kayıtlarına göre Tbeti’de 591 kişi yaşıyordu; 8 kişi Gürcü, 583 kişi Türk olarak kaydedilmiştir. Tbeti, yine Rus kayıtlarına göre 1910 yılında Artvin sancağına ("okrug") bağlı Şavşat kazasında ("uçastok") yer alıyordu. I. Dünya Savaşı’nın sonlarına doğru Rus ordusunun bölgeden çekilmesinin ardından Tbeti bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti tarafından fiilen yeniden Türkiye’ye katıldı. 16 Mart 1921’de imzalanan Moskova Antlaşması’yla Tbeti’nin de içinde yer aldığı Artvin ve Ardahan bölgeleri Türkiye’ye bırakıldı. Ertesi yıl, 1922 nüfus cetveline göre köyde 156 hanede 849 kişi yaşıyordu. Tbeti'nin adı 1925'te Cevizli olarak değiştirildi. 1926 nüfus tahririne göre Merya nahiyesine bağlı bir köy olan Cevizli'nin nüfusu 449'u kadın ve 418'i erkek olmak üzere 867 kişiden oluşuyordu. Köy, Artvin kentine 77 km, Şavşat kasabasına 13 km uzaklıktadır. Ciritdüzü, Şavşat Ciritdüzü, Artvin ilinin Şavşat ilçesine bağlı bir köydür. Köyün bilinen en eski adı Veli’dir. Hanak'a bağlı Sevimli köyünün eski adı da Veli'dir. Veli, Türkçeye Vel (وەل) olarak girmiştir. Gürcüce “veli” (ველი) düzlük anlamına gelir. 1925’te köyün adı büyük bir olasılıkla bundan dolayı Cirtidüzü olarak değiştirilmiştir. Veli köyünün kuruluşuna dair yazılı kaynaklarda bilgi mevcut değildir. Köy 16. yüzyılın ikinci yarısında Osmanlıların eline geçti. Bu tarihte Veli, Gürcü atabeglerin yönettiği Samtshe Atabeyliği’nin sınırları içinde yer alıyordu. Samtshe Atabeyliği ise, birleşik Gürcistan Krallığı’nın parçalanmasıyla tarihsel Gürcistan topraklarında ortaya çıkan devletlerden biriydi. Vel köyü yeni kurulan Çıldır Eyaleti içinde kaldı. Uzun süre Osmanlı egemenliğinde kalan Veli, 93 Harbi’nde (1877-1878) Rusların eline geçti. Rusların Veli (Вель) olarak kaydettiği köy, Batum oblastı içinde, Artvin sancağının ("okrug") Şavşat-İmerhevi kazası ("uçastok") içinde yer alıyordu. 1886 tarihli sayıma göre Veli köyünde 432 kişi yaşıyordu. Bu nüfusun 6’sı Gürcü, kalanı Türk olarak kaydedilmiştir. I. Dünya Savaşı sonlarında Rus ordusunun bölgeden çekilmesiyle Veli bir süre Gürcistan sınırları içinde kaldı. Sovyet Rusya’nın Gürcistan’ın bağımsızlığına son vermesinden sonra, 1921’de Moskova Antlaşması sonucunda Veli Türkiye’ye bırakıldı. 1922’de Şavşat kazasının Merya nahiyesine bağlıydı. 1926 nüfus sayımına göre, bir yıl önce adı Ciritdüzü olarak değiştirilmiş olan köyde 116 hanede 613 kişi yaşıyordu. Ciritdüzü köyünde Osmanlı döneminden önce kaldığı tahmin edilen bir köy kilisesi vardır. Köyün güney kısmında, yolun kıyısında bulunan bu yapı tamamen yıkılmıştır. Artvin'e 75 km, Şavşat'a 8 km uzaklıktadır. Çağlıpınar, Şavşat Çağlıpınar, Artvin ilinin Şavşat ilçesine bağlı bir köydür. Köyde yöre kültür ve gelenekleri yaşatılmaktadır. Artvin iline 107 km, Şavşat ilçesine 42 km uzaklıktadır. 31.12.2015 tarihli Adrese Dayalı Nüfus Kayıt Sistemi'ne göre köy nüfusu 27 erkek, 26 kadın olmak üzere 53 kişidir. Çağlıyan, Şavşat Çağlıyan, Artvin ilinin Şavşat ilçesine bağlı bir köydür. Çağlıyan, 1927 yılından beri köy statüsünü sürdürmektedir. Eski adı, kaynaklarda "Khevtsvirili" (ხევწვირილი) "ince dere" olarak geçmektedir. Gürcüce olan bu ad günümüze kadar değişime uğrayarak Xevsrul adını almıştır. Muvahhid Zeki'nin 1927'de yayımlanan kitabında Çağlıyan, İmerhev nahiyesine bağlı bir köydür ve Havzril (Çağlıyan; ხევწვრილი) olarak kaydedilmiştir. Nahiye 16 köyden oluşmakta olup nahiye merkezi o tarihte Sürevan köyüdür. 1938 yılında İmerhev nahiyesinin merkezinin Sürevan'dan Meydancık köyüne alınmasıyla birlikte İmerhev nahiyesinin adı Meydancık nahiyesi olarak değiştirilmiştir. Çağlıyan'ın da içinde bulunduğu Meydancık bucağı 1994 yılında belediye statüsü alarak beldeye dönüşmüştür. Bu belediye statüsü de, nüfusunun 2000 kişinin altına düşmesi üzerine 2013 yılında sona ermiştir. Çağlıyan, Gürcistan'ın tarihsel bölgelerinden biri olan Şavşeti'nin içinde yer alıyordu. İmerhev nahiyesi ve Şavşeti 16. yüzyılda bölge Osmanlıların eline geçti. Uzun süre Osmanlı egemenliğinde kalan bölge, 93 Harbi'nde (1877-1878) Rusya imparatorluğunun eline geçse de coğrafi şartlarının zorluğu nedeniyle Osmanlıların ilgi odağı olmaktan uzak kalmıştır. Bundan dolayı halk dilini korumuş ve bölge ancak 1780'lerde Müslüman olmuştur. 1918-1921 arasında Gürcistan Demokratik Cumhuriyeti sınırları içinde yer alan İmerhev nahiyesi Sovyet Rusya'nın Gürcistan'ın bağımsızlığına son vermesinden sonra 1921'de Moskova Antlaşması sonucunda Türkiye'ye katılmıştır. 1959-1960 yıllarına ait olup gerçek hayattan alınmış ve anı şeklinde anlatılmış öykülerden oluşan Efkar Tepesi adlı romanda yazar Fakir Baykurt Çağlıyan köyünü şöyle anlatır: "" Köy, Artvin il merkezine 97 km, Şavşat ilçe merkezine 32 km uzaklıktadır. Çağlıyan Köyü, köyün merkezi Cami Mahallesi’ne 5 ila 45 dakika yaya yürüyüşü mesafesinde değişen uzaklıklarda 8 mahalleden oluşur. Bunlar aşağıdan yukarıya doğru sırasıyla “Mikelkmienti”, ”Abramienti”, “Megrelienti”, ”Revazienti”, “Cami Mahallesi”, “Cimuhienti”, “Goçienti” ve en yukarıdaki “Beltieti” mahalleleridir. Köyün doğusunda Demirci ve Oba, batısında Yağlı ve Maden, güneyinde ise Tepebaşı köyleri bulunmaktadır. Rusların 1886 tarihli yaptığı nüfus sayımında adı Hevcvrili olarak kaydedilen Çağlıyan köyünde tamamı Gürcü olamak üzere toplam 236 kişi yaşamaktadır. Yine Haziran 1922 tarihinde Artvin mutasarrıfı tarafından düzenlenen nüfus sayımında adı Hevzril olarak kaydedilen Çağlıyan köyünde 46 hanede tamamı tamamı Müslüman-Gürcü olmak üzere toplam 352 kişi yaşamaktadır. Köyün batısındaki Maden köyü yolu üzerinde çok eski bir kale bulunmaktadır. Moloz taş ve kireç harcından inşa edilmiş olan yapının inşa tarihi hakkında net bilgi bulunmamaktadır. Cami mahallesinde bulunan Çağlıyan camisi hakkında Trabzon Vakıflar Bölge Müdürlüğü’nün hazırlamış olduğu raporda; caminin 20 yy.ın ortalarında inşa edildiği, dikdörtgen planlı ve duvarlarının taşla örülü olduğu, çatısının “beşik yapılı” olduğu ve çatı üzerine sac malzeme ile kaplandığı, ahşap minarenin ise çatı üzerinden yükseldiği ve bu minarenin de sacla kaplı olduğu belirtilmiştir. Çağlıyan köyü camisi Kültür ve Turizm Bakanlığınca 2836 sayılı yasa kapsamında korunması gerekli taşınmaz kültür varlığı özelliği göstermesi nedeniyle tescil edilmiştir. Çamlıca, Şavşat Çamlıca, Artvin ilinin Şavşat ilçesine bağlı bir köydür. Artvin iline 80 km, Şavşat ilçesine 15 km uzaklıktadır. Çavdarlı, Şavşat Çavdarlı (Gürcüce: Tsortseli / წორწელი; "translit".: "ts'orts'eli") , Artvin ilinin Şavşat ilçesine bağlı bir köydür. Köyün eski adı Tsortseli'dir. Bu ad Türkçeye Sorsel (سورسەل) olarak girmiştir. Sorsel adı Gürcüceden geldiği için 1925'te Çavdarlı olarak değiştirilmiştir. Tsortseli köyü 16. yüzyılın ikinci yarısında, Gürcü idaresindeyken Osmanlıların eline geçti. Uzun süre Çıldır Eyaleti sınırları içinde kaldı. Osmanlı Devleti 93 Harbi'nde (1877-1878) yenilince, köy Rus idaresine geçti. Bu dönemde Batum oblastı içinde, Artvin sancağının ("okrug") Şavşat-İmerhev kazasına ("uçastok") bağlıydı. 1886 yılındaki nüfus sayımında Rus idaresinin Tsortseli (Цорцель) olarak kaydettiği köyde 211 kişi yaşıyordu. Birinci Dünya Savaşı sonlarında Rus ordusu çekilince, Tsortseli bir süre bağımsız Gürcistan sınırları içinde kaldı. Kızıl Ordu'nun Gürcistan'ı işgal etmesinin ardından 1921'de Sovyet Rusya ile Ankara Hükümeti arasında imzalanan Moskova Antlaşması uyarınca Tsortseli yeniden Türkiye sınırları içinde kaldı. Tsortseli adı, 1922'den itibaren Şavşat kazsına bağlı bir köydür. 1925'te adının Çavdarlı olarak değiştirilmiş olmasına rağmen halk arasında "Sorsel" ve bazı resmi kayıtlarda geç tarihe kadar "Çavdarlı (Sorsel)" biçiminde kullanılmaya devam etmiştir. Artvin iline 90, Şavşat ilçesine 25 km uzaklıktadır. Çayağzı, Şavşat Çayağzı, Artvin ilinin Şavşat ilçesine bağlı bir köydür. Köyün eski adı Sirasinkot olup yeni adı Şavşat Çayından gelmektedir. Artvin iline 77 km, Şavşat ilçesine 12 km uzaklıktadır. Çermik, Şavşat Çermik, Artvin ilinin Şavşat ilçesine bağlı bir köydür. Eski adı Mikeleti'dir (Gürcüce: მიქელეთი). Artvin kentine 95 km, Şavşat kasabasına 30 km uzaklıktadır. Çermik köyü, 34-37 derece sıcak suya sahip kaplıcalarıyla ünlüdür. Köyün eski adı Mikeleti, kişi adı olan Mikela'nın yurdu anlamına gelir. 1978'de Çoraklı köyünün bir mahallesiyken, bu köyden ayrılarak köy statüsü kazandı. Köyün adı, kaplıcalarından (çermik) dolayı Çermik olarak değiştirilmiştir. 1920'lerde, Garkloba köyü ile Mikeleti'nin nüfusu, 494'ü kadın ve 545'i erkek olmak üzere 1039 kişiden oluşuyordu. Mikeleti'de ne zaman inşa edildiği bilinmeyen köy kilisesinin yıkıntıları bugün köyün merkezinin 1,5 km doğusunda bulunmaktadır. Çiftlikköy, Şavşat Çiftlikköy, Artvin ilinin Şavşat ilçesine bağlı bir köydür. Köy eski bir yerleşim alanına kurulu olup önceki zaman dilimlerinde çevre köylerde birleşikti ve eski adı "çitlük" idi bu isim köy halkının şive ile "çiftlik'i" telaffuz şeklidir.Köy statüsünü kazandığında adı resmiyete 'çiftlik' olarak geçmiştir. Köyün tamamı Müslüman Kıpçak Türktür. Türk kültür ve gelenekleri yaşatılmaktadır. Artvin iline 60 km, Şavşat ilçesine 14 km uzaklıktadır. Köyün nüfusu göçler nedeniyle azalmaktadır lakin kışları göç eden halk yazları tarla v.b. işler ve tatil için geri dönüş yaparlar.Köyün nüfusu 2014 yılı çerçevesinde yaklaşık 100'e düşmüştür. Çoraklı, Şavşat Çoraklı, Artvin ilinin Şavşat ilçesine bağlı bir köydür. Eski adı Garkilob ya da Karkilob'dur. Artvin kentine 89 km, Şavşat kasabasına 24 km uzaklıktadır. Çoraklı köyünün eski adı kaynaklarda Garkilob, Karkilob ve Garkulop olarak geçer. Adın kaynağı bilinmemektedir. Garkilob, 1920'lerde Şavşat kazasında yer alan Merya nahiyesine bağlıydı. 1922 tarihli nüfus cetveline göre köyün nüfusu 1.002 kişiden oluşuyordu. Sonradan köy olan Mikeleti eskiden Garkilob'a bağlı bir mahalleydi. Çukurköy, Şavşat Çukurköy, Artvin ilinin Şavşat ilçesine bağlı bir köydür. Eski adı Çihori / Çihor'dur. Bugün Çukurköy adını taşıyan köyün bilinen en eski adı Çihori’dir. Gürcüce bir yer adı olan Çihori (ჩიხორი) Türkçeye Çihor, Çıkor gibi farklı biçimlerde yerleşmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında, o tarihte adı değişmiş olan köyün eski adını Çıkor (چیقور) biçiminde yazmıştır. 93 Harbi’nde bölgeyi ele geçiren Ruslar ise, 1886 nüfus sayımında köyün adını Gürcücesine yakın biçimde Çihor (Чихор) olarak kaydetmiştir. 1904 yılında bölgeyi gezen Niko Mari de köyün adını Çihori (ჩიხორი) biçiminde yazmıştır. 1922 tarihli nüfus cetvelinde ise köyün adı Çıhor olarak kaydedilmiştir. Çihori köyündeki dere de aynı adla, Çihori olarak adlandırılıyordu. Gürcüce “çihori” (ჩიხორი), "aşağı bölge", "aşağı bel" anlamına gelir. Köyün adının “Çukur” olarak değiştirilmesi kelimenin bu anlamıyla ilişkili olabilir. Gürcistan’ın İmereti bölgesinde bugün de Çihori adını taşıyan yerleşim yeri vardır. Tarihsel Şavşeti bölgesinde kadın ve erkeğin birlikte tespit edildiği ilk nüfusu sayımı Rus idaresi sırasında yapıldı. 1886 tarihli bu sayıma göre Çihori’de 47 hanede 454 kişi yaşıyordu ve nüfusun tamamı Gürcülerden oluşuyordu. Hane başına ortalama 9,6 kişi düşmesi, ailelerin oldukça kalabalık olduğunu göstermektedir. O tarihte Artvin kazasına ("uçastok") bağlı Çihori nahiyesinde yer alan Çihori köyü, toplam nüfusu 1.298 kişiden ibaret olan bu nahiyenin Çihishevi’den sonraki en kalabalık köyüydü ve Çihori nahiyesinin nüfusunun %35’i barındırıyordu. Küçük Çihori köyünün varlığından dolayı 1907 yılında Büyük Çihori olarak kaydedilmiş olan köyün nüfusu bu tarihte 387 kişiye düşmüştü. Köyün nüfusunun azalması, Rus idaresinde kalan yerlerden Osmanlı ülkesine yapılan göçle ilişkili olabilir. Çihori’nin yeniden Türkiye sınırları içinde kalmasından sonra, 1922 yılında yapılan nüfus tespitine göre köyün nüfusu 100 hanede yaşayan 779 kişiden oluşuyordu. Bu tarihte köyün nüfusu hayli artmış, hane başına düşen ortalama nüfus ise 1886 yılına göre azalmış ve 7,7 kişiye düşmüştür. Köyün adının Çukur (sonradan Çukurköy) olarak değiştirilmesinden sonra, 1926 nüfus tespitine göre ise, Çihori’nin nüfusu 829 kişiye ulaşmıştır. Ancak hane sayısının 73 olması dikkat çekicidir. Muhtemelen 1922 tarihindeki hane sayısı tespiti yanlış olup 1886 yılında 47 olan hane sayısının 73’e çıkması daha mantıklı görünmektedir. Bu durumda 1926 tarihinde hane başına düşen ortalama kişi sayısı 8,8’dir. Daha sonraki yıllarda köyün nüfusu hızlı biçimde artmaya devam etmiş, 1935 yılında 975 kişiye, 1960 yılında 1.139 kişiye yükselmiştir. Son tespitlere göre Çukurköy'de 104’ü kadın ve 114’ü erkek olmak üzere 218 kişi yaşamaktadır. Nüfusun bu denli azalması köyden kente göçün bir sonucu olabilir. Tarihsel Şavşeti bölgesinin köylerinden biri olan Çihori’de kilisenin varlığı, buranın Osmanlı egemenliğine girmeden önce de bir yerleşim olduğunu göstermektedir. Nitekim "Kartlis Tshovreba" adlı Gürcü tarihinde 1462 yılıl olayları anlatılırken Çihori’nin de adından söz edilmiştir. Çihori, erken ortaçağda Gürcistan Krallığı’nın, geç ortaçağda Samtshe-Saatabago’nun (1268-1625) sınırları içinde yer alıyordu. 16. yüzyılın son çeyreğinde Osmanlılar Samtshe-Saatabago’nun büyük kısmını ele geçirdi ve bu toprakları Çıldır Eyaleti’ne dönüştürdü. Yaklaşık üç yüzyıl Osmanlı egemenliğinde kalan Çihori’yi 93 Harbi’nde Ruslar ele geçirdi. Rus idaresinde Çihori, Batum oblastı içinde yer alan Artvin sancağının ("okrug") Artvin kazasına ("uçastok") bağlıydı ve bu kazaya bağlı Çihori nahiyesinin köylerinden biriydi. Bu nahiyenin sınırları içinde Çihori’nin dışında Dzios (Дзиос), Phikur (Пхикюр), Cepta (Цепта) ve Çihis-hevi (Чихис-Хеви) köyleri yer alıyordu. Bu tarihte Çihori, "Agara", "Patsa Çihori" (Küçük Çihori), "Adriatsminda" (Andriatsminda), "Brili", "Gegadze", "Dasamobi", "Gigieti", "Libnati" (Libani), "Niolidze" (Nioliti), "Davlati" ve "Petraketi" mahallelerinden oluşuyordu. Köy 1910 yılında aynı idari konuma sahip sahipti. Rus idaresi sırasında, 1904 yılında bölgeyi dolaşan Niko Mari’nin notlarına göre, Çihori köyünden Çihori deresini izleyerek Mçedreuli köyüne ulaşılıyordu. Çihori deresini izleyen bu yol, derenin bir sağından bir solundan devam ediyordu. Bundan dolayı Çihori deresinin üzerine birkaç köprü vardı. Hayli dar olan yol güvenli de değildi. Özellikle yük hayvanlarının yürümesi zordu ve bazı yerlerde uçuruma yuvarlanma tehlikesi vardı. Çihori deresinin yukarısındaki Mçedreuli köyünün alt tarafında, derenin sağ kıyısında, temellerine kadar yıkılmış bir vardı. Çihori deresi Phikiuri (İmerhevi) deresine karışıyordu. Çihori, I. Dünya Savaşı’nın sonlarına doğru Rus ordusunun bölgeden çekilmesinin ardından bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti kuvvetleri Artvin ve Ardahan bölgeleri ile geçici olarak da Batum'u fiilen sınırlarına kattı. 16 Mart 1921’de imzalanan Moskova Antlaşması’yla Çihori'nin de içinde yer aldığı Artvin ve Ardahan bölgeleri Türkiye’ye bırakıldı. Çihori, 1922 tarihli nüfus cetveline göre Şavşat kazasına bağlı İmerhevi nahiyesinin bir köyüydü. 1925 yılında adının Çukur olarak değiştirilmesinden sonra da aynı idari konuma sahipti. Daha sonra adı Çukurköy biçiminde yazılan köy bu tarihten itibaren Şavşat ilçesinde yer almaktadır. Çukurköy’de varlığı bilinen tek tarihsel yapı Çihori Kilisesi’dir. Tamamen yıkılmış olan kilise, Didi Çihori de denilen Çihori köyünün Adriatsminda (Andriatsminda) mahallesinde bulunuyordu. Mahallenin Havari Andreas’ın (Andriatsminda) adını taşıyor olması, buradaki kilisenin Havari Andreas’a adanmış olmasıyla ilişkili olabilir. Havari Andreas’ın tarihsel Gürcistan’ın bu kısmına Hıristiyanlığı yayan kişi olarak da kabul edilmektedir. Köyün tamamı Müslüman Gürcüdür. Gürcü kültür ve gelenekleri yaşatılmaktadır. Artvin iline 85 km, Şavşat ilçesine 20 km uzaklıktadır. Dalkırmaz, Şavşat Dalkırmaz, Artvin ilinin Şavşat ilçesine bağlı bir köydür. Eski adı Ankliya'dır. Köyün merkezi, Artvin kentine 77 km, Şavşat kasabasına 12 km uzaklıktadır. Dalkırmaz’ın eski adı Ankliya Gürcüce Anklia'dan (ანკლია) gelir. Anklia Türkçeye Ankliya olarak girmiştir. Ardanuç kazasının aynı adı taşıyan köyü ile Şavşat kazasındaki Ankliya köyü eski kayıtlarda zaman zaman birbirine karışmıştır. Bununla birlikte Anklia’nın Osmanlıca Ankliya (آنقليا) biçiminde yazıldığı anlaşılmaktadır. 1968'de İçişleri Bakanlığı'nın bir yayını olan "Köylerimiz" adlı kitapta köyün eski adı Ankliya, yeni adı Dalkırmaz olarak geçer. Ardanuç kazasındaki Ankliya köyü ise sonradan Ardanuç kentinin bir mahallesi haline gelmiştir. Günümüzde Gürcistan’da Anklia adıyla aynı kabul edilen ve Anaklia adını taşıyan bir yerleşim vardır. Tarihsel Şavşeti bölgesinin yerleşmelerinden biri olan Anklia’daki Anklia Kilisesi ile Şindobani Kilisesi kalıntıları buranın eski bir yerleşim olduğunu göstermektedir. Erken ortaçağda Gürcü Krallığı sınırları içinde kalan ve Anklia’nın içinde yer aldığı Tao-Klarceti bölgesi 11. yüzyılda Büyük Selçuklular tarafından istila edildi. Gürcü atabegler tarafından yönetilen Samtshe-Saatabago topraklarının 16. yüzyılda Osmanlılar tarafından alınmasından sonra Anklia da Osmanlı sınırları içinde kaldı. Uzun süre Osmanlı egemenliğinde kalan Anklia, 1877-1878 Osmanlı-Rus Savaşı’ndan sonra Rusya İmparatorluğu’nun eline geçti. 1886 tarihli Rus kayıtlarında Anklia olarak geçen köy, Artvin sancağının ("okrug") Şavşet-İmerhevi (Satlel-Rabat) kazasının ("uçastok") Dabatsvril nahiyesine bağlıydı. 1886'da Kambati ve Sataplia mahallerinden oluşan köyde 6'sı Gürcü ve 260'ı Türk olmak üzere, 266 kişi yaşıyordu. bir Gürcü köyü olan Anklia, 1904 yılında Klarceti ve Şavşeti bölgelerini dolaşan Niko Marr'nin günlüklerinde Şavşat bölgesinde Gürcücenin unutulduğu köyler arasında anılır. Anklia, 1910 yılında da aynı idari konuma sahipti. I. Dünya Savaşı sırasında Rusya’nın bölgeden çekilmesinin ardında Anklia, 1918-1921 arasında bağımsız olan Gürcistan sınırları içinde kaldı. 1921'de, Kızıl Ordu'nun Gürcistan'ı işgali sırasında fiilen Türkiye'ye katıldı. 16 Mart 1921’de imzalanan Moskova Antlaşması’yla da Anklia Türkiye’ye bırakıldı. 1925'te köy adları değiştirilirken Anklia Çiftlikköy'ün bir mahallesi haline getirildi. 1926 nüfus tahririne göre Anklia’nın da içinde yer aldığı Çiftlikköy'ün nüfusu 95 hanede yaşayan 623 kişiden oluşuyordu. Anklia 1955’te Çiftlikköy'den ayrılarak Ankliya adıyla ayrı bir köy haline getirildi. Daha sonra adı Dalkırmaz olarak değiştirildi. Anklia’da köyün güney kısmında bir köy kilisesi vardı ve bu kilise günümüzde tamamen yıkılmıştır. Eskiden bağımsız bir köy, sonradan Anklia’nın bir mahallesi olan Şindobani’de de başka bir köy kilisesi vardı. Bu kiliseden geriye sadece yıkıntılar kalmıştır. Türkçe yaygın biçimde Şindoban olarak yazılan mahalle adı büyük olasılıkla Şindisubani’den gelir (Gürcüce: შინდისუბანი). İki kelimeden (şindi: kızılcık; ubani: mahalle) oluşan Şindisubani adından tamlama eki düşmüş ve yer adı Şindubani’ye dönüşmüş olmalıdır. Şindubani de Türkçede bozulup Şindoban (Şindobani) biçimini almış olabilir. Bundan dolayı olsa gerek Şindoban mahallesinin adı Kızılcık olarak değiştirilmiştir. Şindubani Kilisesi hakkında bilgi bulunmadığı için kilise Dalkırmaz Köyü Şapeli olarak adlandırılmıştır. Şindobani’deki kilise aslında eski bir köy kilisesidir. Çünkü Şindobani eski bir köyür ve sonradan mahalleye dönüştürülmüştür. Ne var ki bu köy kilisesinden günümüze sadece yıkıntılar kalmıştır. Şindobani Kilisesi’nin 5. yüzyılda Kral Vahtang Gorgasali zamanında yapılmış olan Şindobi Kilisesi olabileceğine dair görüşler vardır. Demirci, Şavşat Demirci, Artvin ilinin Şavşat ilçesine bağlı bir köydür. Eski adı Daba'dır. Köyün merkezi Artvin kentine 99 km, Şavşat kasabasına 34 km uzaklıktadır. Bugün Demirci adını taşıyan köyün bilinen en eski adı Daba’dır. Gürcüce bir ad olan Daba (დაბა), “köy”, “kasaba” anlamına gelir. Bu yer adı değişikliğe uğramadan Türkçeye geçmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında, o tarihte adı değişmiş olan köyün eski adını Daba (دابا) biçiminde yazmıştır. Bununla birlikte daha eski Osmanlıca kaynaklarda Taba (طبا) biçiminde de kaydedilmiştir. 1877-1878 Osmanlı-Rus Savaşı’nda bölgeyi ele geçirmiş olan Ruslar da 1886 nüfus sayımında köyün adını Daba (Даба) biçiminde yazmışlardır. Tao-Klarceti bölgesinde Daba adını taşıyan başka yerleşim yerleri olduğu gibi, “daba” kelimesini içeren Dabatsvrili, Dabaketili, Ahaldaba, Zendaba gibi yer adları da vardır. Tarihsel Tao-Klarceti’nin bir parçası olan Şavşeti’de yer alan Daba’ın kuruluşuna dair bilgi yoktur. Bununla birlikte, Daba’daki kilise ve kale kalıntıları köyün eski bir yerleşme olduğunu göstermektedir. Erken ortaçağda Gürcü Bagrationi hanedanından kralların yönettiği Daba, 1080 yılında Kveli Kalesi Savaşı’nda (Kol Kalesi Savaş) Gürcü kralı II. Giorgi’nin Büyük Selçuklu ordusuna yenilmesinin ardından, Tao-Klarceti’nin diğer yerleşim yerleri gibi Büyük Selçuklular ‘ın eline geçti.. Daha sonra birleşik Gürcistan Krallığı’nın sınırları içinde kaldı. 13. Yüzyılın ortalarından itibaren Gürcü prensliği Samtshe-Saatabago sınırları içinde yer aldı. 16. yüzyılın ikinci yarısında Osmanlıların eline geçti ve Çıldır Eyaleti içinde yer aldı. Uzun süre Osmanlı yönetimi altında kalan Daba, 1877-1878 Osmanlı-Rus Savaşı’nda Osmanlılar Ruslara yenilince Rusya İmparatorluğu’na katıldı. Bu savaştan bir süre sonra Daba’nın nüfusu 1886 tarihli Rus kayıtlarına göre 29 hanede yaşayan 217 kişiden oluşuyordu ve köyde yaşayanların tümü Gürcü olarak kaydedilmiştir. Köyün "Davadze" olarak adlandırılan bir mahallesi vardı. 1907 tarihinde ise, köyde yaşayan Gürcülerin sayısı 302 kişiye yükselmişti. Daba 1910 yılında Rus yönetiminde Artvin sancağına ("okrug") bağlı Şavşat-İmerhevi kazasında ("uçastok") yer alıyordu. Rus idaresi sırasında 1904’te bölgeyi gezen Niko Mari’nin aktardığı bilgiye göre, Daba Gürcü dilinin konuşulduğu köylerden biriydi. Köyün tek mahallesi olan Devadzelerde (Debadze), Ube yolunun kıyısında bir tepede bulunan “Şavşeti-İmerhevi” tipi kilisenin kuzey duvarı toprak ve yıkıntılar altında kalmıştı. Bununla birlikte kilise görece iyi durumdaydı.. Kubbesi yıkılmış olmasına rağmen yaşlılar sağlam halini hatırlıyorlardı. “Kodi” denilen yerde eski su kanalı vardı ve köyüler bu kanalın su değirmeni kanalı olduğunu belirtmişlerdi. Buradan Daba köyünün merkezine giden Niko Mari, buradaki kalıntıları bir kiliseye ya da manastıra ait olması gerektiğini yazmıştır. Niko Mari’nin aktardığına göre Daba köyünde bulunan başka bir kilisenin taşlarını köylüler söküp almışlardı. Daba, I. Dünya Savaşı'nın sonlarına doğru Rusların bölgeden çekilmesinin ardından hukuken, 1918-1921 arasında bağımsız olan Gürcistan sınırları içinde kaldı. 1921'de, Kızıl Ordu'nun Gürcistan'ı işgali sırasından Ankara Hükümeti tarafından Daba'nın da içinde yer aldığı bölge önce fiilen, ardından 16 Mart 1921'de Sovyet Rusya'yla imzalanan Moskova Antlaşması'yla Türkiye'ye katıldı. 1922 tarihli nüfus cetveline göre Şavşat kazası İmerhevi nahiyesine bağlı olan köyün nüfusu 44 hanede yaşayan 279 kişiden oluşuyordu. Daba’nın adı 1925'te Demirci olarak değiştirildi. Ertesi yılki nüfus tahririne göre Daba’da 43 hanede 310 kişi yaşıyordu. Daba köyünün Devadzeebi (Davadzeler) mahallesinde bir köy kilisesi vardı. Bu kiliseden geriye sadece yıkıntılar kalmıştır. Kilise kalıntısının dışında Daba’da iki kule vardır. Köyün merkezinin güneyinde bir tepede bulunan ve yıkılmış olan kule, 6,7 × 5,9 metre ebatlarında bir yapıdır. İkinci kule ise, daha küçük bir yapıdır. Kireç harcıyla inşa edilmiş olan yapı 4,9 × 4,8 metre ebatlarındadır. Köyün merkezinin 500 metre kuzeybatısında yer alan bu kuleden de geriye yıkıntılar kalmıştır. Demirkapı, Şavşat Demirkapı, Artvin ilinin Şavşat ilçesine bağlı bir köydür. Köyde yetişmiş en büyük aşık Posof'un Uğurca(Yukarı Cacun) köyünden bu köye iç güveyi olarak gelen Aşık Zarrafiidi. Artvin il merkezine 103 km, Şavşat ilçesine 38 km uzaklıktadır.Demirkapı köyü Hava-Su ve doğallığıyla kanseri yenecek insan fizyolojisini değiştirecek,sağlıklı yaşam için Türkiye'nin bilinmeyen doğa cennetidir.Artvinli zenginlerin bunu değerlendirip geleceğe bir çığır açmaları beklenmektedir. Dereiçi, Şavşat Dereiçi, Artvin ilinin Şavşat ilçesine bağlı bir köydür. Artvin il merkezine 65 km, Şavşat ilçesine 20 km uzaklıktadır. Dutlu, Şavşat Dutlu, Artvin ilinin Şavşat ilçesine bağlı bir köydür. Eski adı Surevani'dir. Köyün merkezi Artvin kentine 94 km, Şavşat kasabasına 29 km uzaklıktadır. Bugün Dutlu adını taşıyan köyün bilinen en eski adı Surevani’dir. Bu ad Gürcüceden (სურევანი) Türkçeye Surevan olarak geçmiştir. Nitekim Muvahhid Zeki, 1927’de yayımlanan Osmanlıca "Artvin Vilayeti Hakkında Malumatı Umumiye" kitabında, o tarihte adı değişmiş olan köyün eski adını Surevan (سورهوان) biçiminde yazmıştır. 1877-1878 Osmanlı-Rus Savaşı sonunda bölgeye egemen olan Ruslar da köyün adını Surevan (Суреван) olarak kaydetmişlerdir. Gürcücede Svirevani (სვირევანი) olarak da bilinen köyün adı Türkçe Sürevan biçiminde de yazılmaktadır. Köyün eski adının kökeni ve anlamı hakkında belli başlı kaynaklarda bilgi bulunmamaktadır. Tao-Klarceti’nin bir parçası olan tarihsel Şavşeti bölgesinde yer alan Surevani’nin kuruluşuna dair yazılı kaynaklarda bilgi bulunmamaktadır. Bununla birlikte köydeki eski kiliselerin varlığı buranın eski bir yerleşme olduğunu göstermektedir. Erken ortaçağda Gürcü Krallığı’nın hakim olduğu bölgede yer alan Surevani, 16. yüzyılda Osmanlı Devleti’nin bir parçası haline geldi. Uzun süre Osmanlı hakimiyeti altında kalan köyü 1877-1878 Osmanlı-Rus Savaşı’nda Ruslar ele geçirdi. Bu savaştan yaklaşık on yıl sonra, 1886 tarihinde yapılan nüfus sayımında Surevani’de 72 hanede 453 kişi yaşıyordu. Artvin sancağının ("okrug") Şavşat-İmerhevi kazasına ("uçastok") bağlı olan köyün nüfusunun tamamı Gürcülerden oluşuyordu. Köy bu tarihte "Gudalidze", "Davitidze", "Cvarishevi", "Parnuhi" ve "Çakvelta" mahallelerinden oluşuyordu. 20. yüzyılın başlarında aynı idari konuma sahip olan Surevani'nin nüfusu biraz artmış, 584 kişiye ulaşmıştı. 1904 yılında bölgeyi gezen Niko Mari, 951 tarihli "Grigol Hantsteli’nin Yaşamı" adlı elyazmasında adı geçen Mere Kadınlar Manastırı’nı bulmak için Surevani’yi gitmiştir. Bu amaçla köyü dolaşmış olan Niko Mari, o tarihte köyün altı mahalleden oluştuğunu yazar. Bu mahallelerden biri merkez mahallesi, yani Surevani mahallesiydi ve burası İmerhevi nahiyesinin idari merkeziydi. Diğer mahalleler "Daviteti" ile "Parnuhi" köyün batı kısmında, yüksek mahalde yer alıyordu. "Kutaleti" ile "Cvarishevi" ise, aşağıda yol kıyısında bulunuyordu. "Çakvelta" da yüksek bir tepedeydi. Surevani köyü bu bölgede Gürcü dilinin en iyi korunduğu köylerden biriydi. Bununla birlikte Gürcüce konuşanlar Türkçe kelimeler kullanıyorlardı. I. Dünya Savaşı’nın sonlarına doğru Rus ordusunun bölgeden çekilmesinin ardından Surevani bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti kuvvetleri de Artvin ve Ardahan bölgeleri ile geçici olarak da Batum'u fiilen ele geçirdi. Sovyet yönetimiyle 16 Mart 1921’de imzalanan Moskova Antlaşması’yla Surevani'nin de içinde yer aldığı Artvin ve Ardahan bölgeleri Türkiye’ye bırakıldı. Surevani köyünün adı 1925 yılında Tutlu (sonradan Dutlu) olarak değiştirildi. Ertesi yılki nüfus tahririne göre köyde, 97 hanede 726 kişi yaşıyordu. Bu tarihte Dutlu köyü Şavşat kazasına bağlı İmerhev nahiyesinin idari merkeziydi. Bugünkü Dutlu köyünde iki kilisenin varlığı bilinmektedir. Bir köy kilisesi olan Surevani Kilisesi, köyün doğusunda kayalık bir tepede yer alır. Tek nefli bir kilise olan bu yapıdan günümüze sadece yıkıntıları kalmıştır. İkinci kilise de bir köy kilisesidir ve bugünkü Dutlu köyü sınırları içinde kalan terk edilmiş Paruhi köyüne aittir. Dutlu köyünün kuzeybatı kısmında, küçük bir tepede bulunan kilise tamamen yıkılmıştır. Kilisenin duvar resimleriyle bezenmiş olduğu yıkıntılardaki izlerinden anlaşılmaktadır. Niko Mari’nin verdiği bilgiye göre Surevani Kilisesi evlerden uzak, İmerhevi tarafından bakılınca kayalık bir tepede yer alıyordu. Kilisenin olduğu yerden İmerhevi çok aşağıda bir yerde görünüyordu. Kilise doğu yönünde değil, bulunduğu tepenin konumundan dolayı kuzeydoğu yönünde yerleştirilmişti. Kuzeydoğu-güneybatı yönünde uzun bir yapı olan kilise dikdörtgen plana sahipti ve uzun kenarı yaklaşık 10 metre, kısa kenarı ise 6 metreydi. O tarihte de yıkık durumda olan kilisenin daha çok kuzey duvarı zarar görmüştü. Kilisenin çatı örtüsü de yıkıktı. Buna rağmen Niko Mari o gezisi sırasında İmerhevi tipi kiliseler arasında en iyi durumda olan kilisenin Surevani Kilisesi olduğunu yazar. Düzenli, Şavşat Düzenli, Artvin ilinin Şavşat ilçesine bağlı bir köydür. Köyün eski ve bilinen adı "Soporo"dur. Köyde Şavşat, Ardanuç, Ardahan, Posof yöresi Kıpçak Türk kültür ve gelenekleri yaşatılmaktadır. Artvin iline 73 km, Şavşat ilçesine 8 km uzaklıktadır. Elmalı, Şavşat Elmalı, Artvin ilinin Şavşat ilçesine bağlı bir köydür. Köyde Şavşat, Ardanuç, Ardahan, Posof yöresi Kıpçak Türk kültür ve gelenekleri yaşatılmaktadır. Artvin iline 69 km, Şavşat ilçesine 4 km uzaklıktadır. Erikli, Şavşat Erikli, Artvin ilinin Şavşat ilçesine bağlı bir köydür. Köyün tamamı Müslüman Gürcüdür. Gürcü kültür ve gelenekleri yaşatılmaktadır. Şavşat Meydancık Beldesine Bağlı Bir Köydür. Artvin iline 100 km, Şavşat ilçesine 35 km uzaklıktadır. Eskikale, Şavşat Eskikale, Artvin ilinin Şavşat ilçesine bağlı bir köydür. Eski adı Ustamisi'dir. Köyün merkezi Artvin kentine 50, Şavşat kasabasına 25 km uzaklıktadır. Tarihsel Şavşeti bölgesinin yerleşmelerinden biridir. Ustamisi adı Türkçe kaynaklarda Ustamis ve Ustaliz gibi farklı biçimlerde geçer. Ustamisi’nin adı 1925’te Eskikale olarak değiştirildi. 1926 nüfus tahririne göre İmerhevi nahiyesine bağlı köyün nüfusu 543 kişiden oluşuyordu. Her Yıl Temmuz ayı sonuna doğru Marioba şenlikleri yapılmakla birlikte Köy düğünleri ile meşhurdur. Lahana yemeği, Moğrakul, Puşruko, Lobiya, Kalaco, Kete ve Katmer önemli lezzetlerindendir. Köy de tarihi bir kale bulunmaktadır. Kitabesi bulunmayan yapı, muhtemelen Ortaçağ’da Bagratlılarca inşa edilmiştir.Yapı, köyün üst kısmında, çevreye hakim tepede, anakaya üzerinde kurulmuştur. Sur duvarlarının bir kısmı, günümüze ulaşan kalenin içinde şapel ve sarnıç kalıntısı bulunmaktadır. Kalenin hemen alt kısmındaki eteğinde, yöre halkınca “meyhane” olarak adlandırılan birbiriyle irtibatlı tonoz örtülü iki yapı, yer almaktadır. Bu yapılar ve kale surlarında moloz taş kullanılmıştır. Günümüzde terkedilmiş durumdadır. Hanlı, Şavşat Hanlı (Gürcüce: ხანთუშეთი; "translit".: "h'antuşeti"), Artvin ilinin Şavşat ilçesine bağlı bir köydür. Köyün eski adı Hantuşeti'dir. Bu ad, köyün eski sakinleri olan Hantuşidze (ხანთუშიძე) ailesinden gelir. 11. yüzyıla ait elyazması bir "İncil"'de bu aileden "Kvirike", "Okropiri", "İosebi" ve "Giorgi" adlarının not edilmiş olması, Hantuşeti'nin eski bir yerleşim yeri olduğunu göstermektedir. Hantuşeti, 16. yüzyılın ikinci yarısında Gürcü idaresinden Osmanlıların eline geçti. Uzun süre Çıldır Eyaleti sınırları içinde kaldı. Köyün adı Türkçeye Hantuşet (خانتوشت) olarak girmiştir. 93 Harbi'inde (1877-1878) bölgeyi ele geçiren Ruslar, köyün adını Hantuşet (Хантушет) olarak kaydetmiştir. Çarlık idaresinde Hantuşeti Batum oblastı içinde Artvin sancağının ("okrug") Şavşat-İmerhevi kazasına ("uçastok") bağlıydı. Anklia nahiyesinde yer alan köyün nüfusu 202 kişiden oluşuyordu. Birinci Dünya Savaşı sonlarında Rus ordusunun çekilmesinin ardından Hantuşeti bir süre Gürcistan sınırları içinde kaldı. 1921'de Moskova Antlaşması'yla Türkiye'ye bırakıldı. 1925'te adı Hanlı olarak değiştirildi. Artvin kentine 82 km, Şavşat kasabasına 17 km uzaklıktadır. Köyün İçmesuyu şebekesi yeni kurulmuş olup kanalizasyon şebekesi yoktur. İlçe merkezi ile arasındaki yol stabilizedir. Ilıcaköy, Şavşat Ilıca Köyü, Artvin ilinin Şavşat ilçesine bağlı bir köydür. Eski adı Cinal'dir. Bu ad Gürcüce Cnali adının zaman içinde değişime uğramasıyla ortaya çıkmıştır. Artvin kentine 101 km, Şavşat kasabasına 36 km uzaklıktadır. Köyün eski adı Cinal'dır. Yeni ismini bölgesinde bulundurduğu kaplıca ve şifalı sulardan almıştır. Şimdiki adları Demirkapı, Çermik ve Akdamla olan mahalleleri Ilıca Köyü'nden ayrılıp ayrı birer köy olmuştur. Köyde Türk kültürü ve gelenekleri yaşatılmaktadır. Köyün geleneksel yemekleri arasında peynir eritmesi, bişi, kaş, purşuk çorbası, kalaco, hasuta, kuymak, ayran çorbası, silor, papa gibi birçok farklı yemek bulunmaktadır. Karaağaç, Şavşat Karaağaç, Artvin ilinin Şavşat ilçesine bağlı bir köydür. Eski adı Verhunal ya da Verhanal'dır. Köyün eski adı Verhunal(Verxunal)'dır.Taner Artvinli'nın kitabında Verhunal kelimesinin Gürcüce kökenli olduğunu belirtmiştir. Arşiv vesikalarında 1922' Verhvnal, 1927'de Derxunal درخنال, 1928'de Karaağaç قرا آجاچ geçtiğini belirtmiştir. < Gür Verxvnari "yılanlık" [verxvi (engerek yılanı) +nari] Karaağaç, Artvin kentine 82 km, Şavşat ilçesine 17 km uzaklıktadır. Yalnızçam Dağlarının eteklerinde kurulu bir köydür. Rakımı 1600 metredir. Hakim bitki örtüsü iğne yapraklı ormandır. Ladin ve Sarıçam en sık görülen orman bitkisidir. 2350 metre rakımda Çadır Dağı eteklerinde köyün yaylası bulunmaktadır. Yaylada bitki örtüsünü Alpin çayırları oluşturmaktadır. Ayrıca yaylasında buzul krater gölleri bulunmaktadır. 2400 metrede Akgöl, 2900 metrede Bilbilan Karagöl bulunmaktadır. Karaköy, Şavşat Karaköy, Artvin ilinin Şavşat ilçesine bağlı bir köydür. Artvin iline 89 km, Şavşat ilçesine 17 km uzaklıktadır. Kayabaşı, Şavşat Kayabaşı, Artvin ilinin Şavşat ilçesine bağlı bir köydür. Köyün tamamı Müslüman Kıpçak Türk'tür.Türk kültür ve gelenekleri yaşatılmaktadır. Artvin iline 86 km, Şavşat ilçesine 21 km uzaklıktadır. Kayadibi, Şavşat Kayadibi, Artvin ilinin Şavşat ilçesine bağlı bir köydür. Köyün eski adı Tsihisdziri'dir. Köyün merkezi Artvin kentine 81 km, Şavşat kasabasına 16 km uzaklıktadır. Köyün bilinen en eski adı Tsihisdziri’dir. Gürcüce bir yer adı olan Tsihisdziri (ციხისძირი; "tsih'isdziri") “kale dibi” anlamına gelir. Köydeki üç kale de bu yer adının kaleyle ilişkili olduğunu göstermektedir. Tao-Klarceti’de ve Gürcistan’da bu adı taşıyan başka yerler de vardır. 1877-1878 Osmanlı-Rus Savaşı’nda bölgeyi ele geçiren Ruslar da köyün adını 1886’da Tsihis-dziri (Цихис-Дзири) olarak kaydetmişlerdir. Tshisdziri adı 1925’te Kayadibi olarak değiştirilmiştir. Adının değiştirilmesinden sonra 1927’de yayımlanan "Artvin Vilayeti Hakkında Malumatı Umumiye" adlı kitabında Muvahhid Zeki köyün eski adını Sihindir (سيخيندير) biçiminde yazmıştır. Dahiliye Vekaleti’nin 1933’te yayımladığı "Köylerimiz" adlı kitapta köyün adı Kayadibi olarak geçer; bununla birlikte ayrıca eski adı parantez içinde Sihizir biçiminde verilmiştir. Bu yazılış biçimleri köyün eski adı olan Tsihisdziri'nin Türkçeye farklı biçimlerde aktarıldığını göstermektedir. Tsihisdziri, tarihsel Şavşeti bölgesinin yerleşim yerlerinden biriydi. Şavşeti’nin de bir parçası olduğu Tao-Klarceti bölgesi Gürcü Krallığı yönetimindeyken, Kralı II. Giorgi’nin Kveli Kalesi Savaşı’nda yenilmesinin ardından 1080 yılında Büyük Selçuklular tarafından yağmaladı. 13. yüzyılın ikinci yarısında Gürcü atabeglerin yönettiği Samtshe-Saatabago sınırları içinde yer alan bölge 16. yüzyılda Osmanlıların eline geçti ve Tsihisdziri’nin bulunduğu yer Çıldır Eyaleti içinde yer aldı. Uzun süre Osmanlı yönetimi altında kalan Tsihisdziri, 1877-1878 Osmanlı-Rus Savaşı’nda Osmanlılar yenilince Rusya İmparatorluğu sınırları içinde kaldı. Bu savaştan bir süre sonra Tsihisdziri’de 1886 tarihli Rus kayıtlarına göre 414 kişi yaşıyordu. İki kişi Gürcü, kalanı ise Türk olarak kaydedilmiştir. Köy "Askiadze", "Gurvadze", "Manukidze", "Sasunidze", "Tetkilidze" mahallerinden oluşuyordu. Bir Gürcü köyü olan Tsihisdziri, 1904 yılında Klarceti ve Şavşeti bölgelerini dolaşan Niko Marr'nin günlüklerinde Şavşat bölgesinde Gürcücenin unutulduğu köyler arasında anılmıştır. Tsihisdziri 1910 yılında Rus yönetimindeki Artvin sancağına ("okrug") bağlı Şavşat-İmerhevi kazasında ("uçastok") yer alıyordu. I. Dünya Savaşı’nın sonlarına doğru Rus ordusunun bölgeden çekilmesinin ardından Tsihisdziri bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti kuvvetleri tarafından Artvin ile Ardahan bölgeleri ve geçici olarak da Batum'u fiilen Türkiye’ye katıldı. 16 Mart 1921’de imzalanan Moskova Antlaşması’yla Tsihisdziri’nin de içinde yer aldığı Artvin ve Ardahan bölgeleri Türkiye’ye bırakıldı. Türkçe kayıtlarda farklı biçimlerde yazılan Tsihisdziri’nin adı 1925'te Kayadibi olarak değiştirildi. Ertesi yılki nüfus tahririne göre Şavşat kazasının Merya nahiyesine bağlı olan Tsihisdziri köyünde 104 hanede 628 kişi yaşıyordu. Tsihisdziri’de tarihsel yapılar iki kilise ve üç kaleden oluşmaktadır. Köyün güneyinde yol kenarında yer alan köy kilisesi, tek nefli bir yapıdır. Bu kiliseden geriye sadece yıkıntılar kalmıştır. İkinci kilise de köyün güney kesiminde yer alıyordu. Bu kiliseden geriye bir şey kalmamıştır. Köye adını veren kalelerden biri, köyün kuzeyinde kayalık bir tepenin zirvesinde yer alır. 1.870 metre yükseklikteki tepede yer alan kaleden günümüze yıkıntılar ulaşmıştır. Köyün batı tarafında ikinci bir kale vardır. 1.570 metre yükseklikteki tepede yer alan bu kalenin duvarları iki metre yüksekliktedir. Geriye yıkıntıları kalan kalenin 11. yüzyılda inşa edilmiş olduğu sanılır. Köyün kuzeyinde yer alan üçüncü kale ise, 1.680 metre yükseklikte kayalık tepenin zirvelerinden birinin üzerinde inşa edilmiştir. Bu kale de büyük ölçüde yıkılmıştır. Kirazlı, Şavşat Kirazlı, Artvin ilinin Şavşat ilçesine bağlı bir köydür. Eski adı Balvana'dır. Köyün merkezi Artvin kentine 86 km, Şavşat kasabasına 21 km uzaklıktadır. Bugün Kirazlı adını taşıyan köyün bilinen en eski adı Balvana’dır. Balvana (ბალვანა) adı, kiraz anlamına gelen Gürcüce “bali” (ბალი) kelimesiyle ilişkildir ve köyün adı 1925’te Kirazlı olarak değiştirilirken bu anlam da korunmuştur. Balvana, kiraz ağaçlarıyla zengin yer (bali + -ovan / bali + -ovan soneki) anlamına gelir. Balvana adı değişikliğe uğramadan Gürcüceden Türkçeye geçmiştir. Nitekim Muvahhid Zeki, 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitabında, o tarihte adı değişmiş olan köyün eski adını Balvana (بالوانا) biçiminde yazmıştır. 1877-1878 Osmanlı-Rus Savaşı’nda bölgeyi ele geçirmiş olan Ruslar da 1886 nüfus sayımında köyün adını Balvana (Балвана) biçiminde yazmışlardır. Rus idaresi altındayken 1904’te Şavşeti ve Klarceti’yi dolaşan Niko Mari de köyün adından Balvana olarak söz etmiştir. Tarihsel Tao-Klarceti bölgesinin Şavşeti kısmında yer alan Balvana’nın kuruluşuna dair bilgi yoktur. Ancak Sulesi ve Balvana köyü sınırlarında bulunan ve 10. yüzyılda inşa edildiği tahmin edilen bir manastırın varlığı, köyün hayli eski bir yerleşme olduğunu göstermektedir. Erken ortaçağda Gürcülerin dinsel yapılar inşa ettiği bölgede yer alan köy, Gürcü Bagrationi yönetiminde yer alıyordu. 11. yüzyılın sonlarında bütün Tao-Klarceti bölgesi Büyük Selçukluların eline geçti. Daha sonra birleşik Gürcistan Krallığı içinde kalan Balvana, 13. yüzyılın ikinci yarısından itibaren Gürcü atabeglerin yönetimindeki Samtshe-Saatabago (1268-1625) sınırları içinde kaldı. 16. yüzyılın ikinci yarısında Samtshe-Saatabago’nun teslim olmasından sonra Balvana Osmanlı Devleti’nin egemenliğine girdi. Uzu süre Osmanlı idaresi altında kalan Balvana’yı 1877-1878 Osmanlı-Rus Savaşı’nda Ruslar ele geçirdi. Ruslar 1886 nüfus sayımında Ruslar köyün adını Balvana (Балвана) olarak kaydetmişlerdir. Balvana Rus idaresinde Artvin sancağında ("okrug") Şavşat-İmerhev kazasına ("uçastok") bağlı bir köydü. Bu tarihte köyde 179 kişi yaşıyordu. Nüfusun tamamı Türk olarak kaydedilmiştir. Köy "Kanklodze" ve "Samharadze" mahallerinden oluşuyordu. Bu mahalle adlarının 1913’te "Kanklooğli", "Samgaroğli" biçiminde kaydedildiği görülmektedir. Adından da bir Gürcü yerleşmesi olduğu anlaşılan köyün nüfusunun Türk olarak kaydedilmesi, burada yaşayanların Müslümanlaşması ve Türkleşmesiyle ilişkili olabilir. Nitekim Rus idaresi sırasında 1904’te bölgeyi gezen Niko Mari, Balavan köyünde kendisine mağaraları gösteren Azmi Efendi ile Mehmed Karaahmedoğlu’un Gürcüce konuştuklarını yazar. Niko Mari’nin verdiği bilgiye göre köyde, köylülerin “oda” olarak adlandırdığı mağara mağaralar vardı. Köylülerin verdiği bilgiye göre iki sıra halindeki kaya mağaralarının üst sıradakilere ulaşmak mümkün değildi. Aşağı sıradaki mağaralar ise, kilisenin bir parçasıydı, yazıtı yoktu fakat kayanın üzeride elinde çekiç tutan bir insan kabartması vardı. Balvana, I. Dünya Savaşı'nın sonlarına doğru Rusların bölgeden çekilmesinin ardından hukuken, 1918-1921 arasında bağımsız olan Gürcistan sınırları içinde kaldı. 1921'de, Kızıl Ordu'nun Gürcistan'ı işgali sırasından Ankara Hükümeti tarafından Balvana’nın da içinde yer aldığı bölge önce fiilen, ardından 16 Mart 1921'de Sovyet Rusya'yla imzalanan Moskova Antlaşması'yla Türkiye'ye katıldı. 1922 nüfus cetveline göre Merya nahiyesine bağlı olan Balvana’da 51 hanede 309 kişi yaşıyordu. 1925'te Balvana’nın adı Kirazlı olarak değiştirildi. 1926 sayımına göre Balvana’nın nüfusu 368 kişiden oluşuyordu. Balvana ve Sulesi köyü sınırlarında, mimari özelliğinden dolayı 10. yüzyılda inşa edilmiş olduğu düşünülen bir manastır bulunmaktadır. Köyün merkezinin 1,8 km doğusunda, bir kayanın dibinde yer alan manastır, ana kilisenin dışında başka yapılar da barındırmaktadır. Bugün Balvana Manastırı ya da Sulesi Manastırı olarak adlandırılan manastırın "Grigol Hantsteli’nin Yaşamı" adlı elyazmasında adı geçen Tba Manastırı olabileceği yönünde görüşler vardır. Ana kilise tek nefli bit yapı olup bugüne büyük ölçüde sağlam ulaşmıştır. Kayaya yaslanmış biçimde inşa edilmiş olan kilisenin alt tarafında mezarlık bulunmaktadır. Köyde, ilköğretim okulu vardır ancak kullanılamamaktadır. Köyün içme suyu şebekesi vardır ama kanalizasyon şebekesi yoktur. Sağlık ocağı vardır. Köye ulaşımı sağlayan yol topraktır. telefon bağlantısı vardır. Kireçli, Şavşat Kireçli (Gürcüce: ქვათეთრისი; "kvatetrisi"), Artvin ilinin Şavşat ilçesine bağlı bir köydür. Kireçli’nin eski adı Kvatetrisi’dir. Bu ad Türkçeye Kotetris, Kötetris (كوتەتریس) gibi farklı biçimlerde girmiştir. Gürcüce iki kelimeden (kva / ქვა: taş; tetri / თეთრი: ak, beyaz) türeyen bu yer adı, “akça taş”, "beyaz taşlı yer" anlamına gelir. Kvatetrisi, Gürcü idaresi altındayken 16. yüzyılın ikinci yarısında Osmanlıların eline geçti. Yaklaşık üç yüzyıl sonra köyü Ruslar ele geçirdi. Rusların Kvatetris (Кватетрис) olarak kaydettikleri köy, Batum oblastı içinde, Artvin sancağının ("okrug") Şavşat-İmerhevi kazasında ("uçastok") yer alıyordu. Anklia nahiyesi içinde kalan Kvatetrisi’nin nüfusu 319 kişiden oluşuyordu. Kvatetrisi, Birinci Dünya Savaşı sonlarında Rus ordusunun çekilmesinin ardından bir süre Gürcistan sınırları içinde kaldı. 1921’de Moskova Antlaşması’yla Türkiye’ye bırakıldı. 1925’te adı Kireçli olarak değiştirildi. Artvin kentine 79 km, Şavşat kasabasına 14 km uzaklıktadır. Kocabey, Şavşat Kocabey, Artvin ilinin Şavşat ilçesine bağlı bir köydür. Artvin iline 81 km, Şavşat ilçesine 16 km uzaklıktadır. Köprülü, Şavşat Köprülü, Artvin ilinin Şavşat ilçesine bağlı bir köydür. Eski adı Okrobageti'dir. Köyün merkezi Artvin kentine 79 km, Şavşat kasabasına 14 km uzaklıktadır. Köyün bilinen en eski adı Okrobageti’dir (ოქრობაგეთი). Gürcüce bir yer adı olan Okrobageti bir görüşe göre iki kelimeden (ოქრო: altın ve ბაგა: üzüm bağı, yeni üzüm bağ) oluşan bir tamlamadır ve "Altınbağ" anlamına gelir. Başka bir görüşe göre ise, adın aslı Okrovaketi’dir (ოქროვაკეთი) ve bu ada sonradan Okrobageti’ye dönüşmüştür. Bu ad da iki kelimeden (ოქრო: altın ve ვაკე: ova) oluşan bir tamlamadır ve "Altınova" anlamına gelir. Ne var ki Gürcüce kelime türetmeye uygun olmadığı için ikinci adın halk etimolojisi olması ihtimali yüksektir. 1877-1878 Osmanlı-Rus Savaşı’nda bölgeyi ele geçiren Ruslar 1886 tarihinde köyün adını Okrobakert (Окробакерт) biçiminde kaydetmişlerdi. Okrobageti, Türkçede Okrobaget ya da Okrobaket biçimlerine dönüşmüştür. Tarihsel Şavşeti bölgesinin yerleşim birimlerinden biri olan Okrobageti’nin kuruluşuna dair bilgi yoktur. Ancak köyde bulunan iki kiliseden birinin yazıtının 934 yılına ait olması, köyün eski bir yerleşme olduğu söylenebilir. Bu Gürcü kilisesinin inşa edildiği tarihlerde Okrobageti, Gürcü Krallığı sınırları içinde yer alıyordu. 11. yüzyılın son çeyreğinde Büyük Selçukluların egemenliğine giren bölge, 13. yüzyılın ikinci yarısından itibaren Cakeli sülalesinin yönettiği Samtshe Atabeyliği’nin sınırları içinde kaldı. 16. yüzyılda Osmanlılar Samtshe Atabeyliği’nin topraklarını ele geçirdi ve bu bölgede Çıldır Eyaleti kuruldu. Uzun süre Osmanlı yönetimi altında kalan Okrobageti’yi 1877-1878 Osmanlı-Rus Savaşı'nde Ruslar ele geçirdi. Bu savaştan kısa bir süre önce, 1874 yılında Tao-Klarceti’yi gezen Giorgi Kazbegi’ye göre 70 haneli Okrobageti köyünün nüfusu Gregoryen Ermenilerden oluşuyordu. O tarihte Okrobageti’nin içinde yer alan Rabat kısa zaman önce ayrı bir köydü ve Rabat’ta son zamanlarda Ermeni aileler toplanmaya başlamıştı. 1886 tarihli Rus kayıtlarına göre Okrobageti’de 690 kişi yaşıyordu; bu tarihte 34 kişi Türk, 656 kişi Ermeni olarak kaydedilmiştir. Yine Rus kayıtlarına göre 1907'de köyün nüfusu 1080 Ermeniden oluşuyordu. Okrobageti 1910 yılında Artvin sancağına ("okrug") bağlı Artvin kazasında ("uçastok") bir köydü. I. Dünya Savaşı’nın sonlarına doğru Rus ordusunun bölgeden çekilmesinin ardından Okrobageti bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti kuvvetleri tarafından Artvin ile Ardahan bölgeleri ve geçici olarak da Batum fiilen Türkiye’ye katıldı. 16 Mart 1921’de imzalanan Moskova Antlaşması’yla Okrobageti’nin de içinde yer aldığı Artvin ve Ardahan bölgeleri Türkiye’ye bırakıldı. Okrobageti’nin adı 1925’te sonradan Köprülü olarak değiştirilmiştir. Nitekim Dahiliye Vekaleti’nin 1933 yılında yayımladığı Köylerimiz adlı kitapta köyün adı Köprülü olarak geçer. Okrobageti’de iki kilisenin varlığı bilinmektedir. Bu kiliselerinden biri köyün merkezinde, küçük bir tepenin üzerinde 10. yüzyılda inşa edilmiş kubbeli bir yapıdır. Bugün yıkıntı halindeki Okrobageti Kilisesi, yığma ve kesme taşlar kullanılarak inşa edilmiştir. Üst örtüsü ve döşemeleri tamamen yok olan yapıda sadece bazı duvarlar ayakta kalmıştır. Okrobageti Kilisesi'nin 934 tarihli Gürcüce bir yazıtı bulunmaktadır. Diğer kilise ise, köyün merkezinde, bugünkü okulun bulunduğu yerde inşa bulunuyordu. Ancak bu yapıdan geriye bir iz kalmamıştır. Tao-Klarceti'yi gezen Giorgi Kazbegi’nin verdiği bilgiye göre 1874 yılında bu iki kiliseden biri iki-üç Gurialı kadının çabalarıyla son yıllara kadar faaliyet göstermiştir. Kazbegi Okrobageti’deki eski kilise harabeleri yanında bir de mezarlık bulunduğunu yazar. Köprüyaka, Şavşat Köprüyaka, Artvin ilinin Şavşat ilçesine bağlı bir köydür. Eski adı Cvareti'dir (Gürcüce: ჯვარეთი). Türkçede Caret biçimini almıştır. Köyün merkezi Artvin kentine 74 km, Şavşat kasabasına 4 km uzaklıktadır. Köydeki kilise kalıntısı Cvareti'nin 16. yüzyılda Osmanlıların ele geçirmelerinden önce de yerleşme olduğunu göstermektedir. Tamamen yıkılmış olan köy kilisesi, bugünkü yerleşmenin kuzey kısmında, köyün eski yerleşimi olan Zovreti'de yer alıyordu. Köyün adı sonradan Köprüyaka olarak değiştirilmiştir. Kurudere, Şavşat Kurudere, Artvin ilinin Şavşat ilçesine bağlı bir köydür. Bilgi yoktur. Artvin iline 74 km, Şavşat ilçesine 9 km uzaklıktadır. Küplüce, Şavşat Küplüce, Artvin ilinin Şavşat ilçesine bağlı bir köydür. Köyün eski adı Sinkoti'dir. Köyün merkezi Artvin kentine 55 km, Şavşat kasabasına 15 km uzaklıktadır. Köyün bilinen en eski adı Sinkoti’dir. Gürcüceden (სინკოთი) Türkçeye geçen bu ad, Türkçe kaynaklarda Sinkot olarak yazılmıştır. Nitekim Muvahhid Zeki 1927’de yayımlanan "Artvin Vilayeti Hakkında Malumatı Umumiye" adlı Osmanlıca kitapta köyün eski adını bu şekilde, Sinkot (سينقوت) biçiminde yazmıştır. 93 Harbi'nde bölgeyi ele geçiren Ruslar da 1886 tarihinde köyün adını Sinkot (Сингот) olarak kaydetmişlerdir. Tarihsel Klarceti bölgesinde Sinkoti ve Şavşeti bölgesinde Sira Sinkoti adını taşıyan başka yer adları da vardı. Sinkoti’de 9-10. yüzyıldan kalma kilise ile kale kalıntıları köyün çok eski bir yerleşme olduğunu göstermektedir. Sinkoti Kilisesi’nin inşa edildiği dönemde bu bölge Gürcü Krallığı’nın sınırları içinde yer alıyordu. 1080 yılındaki Kveli Kalesi Savaşı’nda Gürcü kralı II. Giorgi’nin yenilmesinin ardından Büyük Selçuklular Tao-Klarceti bölgesine hakim oldular. 13. Yüzyılın ikinci yarısından itibaren Sinkoti, Gürcü atabeglerin yönetimindeki Samtshe Prensliği sınırları içinde yer aldı. 16. yüzyılın son çeyreğinde bu prensliği ortadan kaldıran Osmanlılar, Samtshe Prensliği’nde ele geçirdikleri topraklar üzerinde Çıldır Eyaleti’ni kurdular. Uzun süre Osmanlı yönetimi altında olan Sinkoti, 1877-1878 Osmanlı-Rus Savaşı’nda Osmanlılar Ruslara yenilince Rusya İmparatorluğu sınırları içinde kaldı. Bu savaştan bir süre sonra Sinkoti’nin nüfusu 1886 tarihli Rus kayıtlarına göre 272 kişiden oluşuyordu ve nüfusunun tamamı Türk olarak kaydedilmiştir. 1910 yılında Rus yönetimindeki Artvin sancağına ("okrug") bağlı Şavşat-İmerhevi kazasında ("uçastok") yer alan Sinkoti’de 278 Müslüman Gürcü yaşıyordu. Köyde yaşayanların farklı etnik gruplara mesup kaydedilmiş olması, Rusların Müslüman nüfusu “Türk” olarak kaydetmesiyle ilişkili olabilir. Bununla birlikte 1904 yılında Sinkoti'yi ziyaret eden Niko Mari bu köyü Gürcücenin unutulmuş olduğu köyler arasında sayar. Niko Mari’nin verdiği bilgiye göre o tarihte Sinkoti köyünün "Gognidze" ve "Polotsieli" adlarını taşıyan iki mahallesi vardı. "Gognidze" mahallesi köyün kuzeybatısında, "Polotsieli" mahallesi ise batısında yer alıyordu. I. Dünya Savaşı’nın sonlarına doğru Rus ordusunun bölgeden çekilmesinin ardından Sinkoti bağımsız Gürcistan sınırları içinde yer aldı. Kızıl Ordu'nun Gürcistan'ı işgali sırasında Ankara Hükümeti tarafından fiilen yeniden Türkiye’ye katıldı. Sovyet yönetimiyle 16 Mart 1921’de imzalanan Moskova Antlaşması’yla Sinkoti’nin de içinde yer aldığı Artvin ve Ardahan bölgeleri Türkiye’ye bırakıldı. 1922 tarihli nüfus cetveline göre Şavşat kazası merkez nahiyesine bağlı olan köyün nüfusu 62 hanede yaşayan 346 kişiden oluşuyordu. Sinkoti'nin adı 1925'te Küplüce olarak değiştirildi. Ertesi yılki nüfus tahririne göre Sinkoti'de 63 hanede 366 kişi yaşıyordu. Sinkoti köyünde bir kilise ile iki kalenin varlığı bilinmektedir. 9. yüzyılda inşa edilmiş olan Sinkoti Kilisesi, kapalı haç planlı ve kubbeli bir köy kilisesidir. Gürcü kilisesinin en önemli azizlerinden olan Aziz Giorgi'ye adanmış olan kilise Sinkoti’nin doğusunda yer alır. Yapının önemli bir kasımı günümüze ulaşmıştır. Sinkoti'de bulunan iki kaleden biri, köyün merkezinin 500 metre kuzeyinde, kayalık bir tepede yer alır. Bu kaleden geriye kulesinin kalıntıları kalmıştır. İkinci kale ise, köyün kuzeydoğusunda yer alır ve zaman içinde tamamen yıkılmıştır. Maden, Şavşat Maden, Artvin ilinin Şavşat ilçesine bağlı bir köydür. Köyün eski adı Bazgireti'dir. Artvin kentine 102 km, Şavşat ilçesine 37 km uzaklıktadır. Maden köyünün eski adı Badzgiret ya da Bazgireti, Gürcüce Badzgareti’den (ბაძგარეთი) türetilmiştir. Karçal Dağlarından doğan derelerden biri de Badzgireti adını taşıyordu. Bazgiret tarihsel İmerhevi bölgesinin köylerinden biriydi. İmerhev bölgesi aynı adla Şavşat kazasının nahiyesi olunca, Bazgiret de bu nahiyeye bağlandı. Köyde 1920’lerde 48 hanede 159’u erkek ve 164’ü kadın olmak üzere 323 kişi yaşıyordu. Köyün adı sonradan Maden olarak değiştirildi. Meşeli, Şavşat Meşeli, Artvin ilinin Şavşat ilçesine bağlı bir köydür.Eski adı Dabatsvrili'dir. Köyün merkezi Artvin kentine 89 km, Şavşat kasabasına 24 km uzaklıktadır Gürcüce Dabatsvrili (დაბაწვრილი) iki kelimeden oluşan bir tamlamadır (დაბა: köy
baloncu, ardından manzarayı gören çocuklar, yaşlı ve genç çiftler, etrafta bulunan insanlar ve hatta havada özgürce yükselen balonlar, hepsinin yüzünde tebessüm beliriyor. Yaptığı karşılıksız iyilikten uzun zamandır arayıp da bir türlü hissedemediği hazzı buluyor sonunda Friedrich. Bu kısmın beni çok etkilemesinin sebebi çok eskilerdeki bir anıma tutup götürmesinden kaynaklanıyor. Satranç turnuvasındaydım ve ara olunca bedava balon dağıtmaya başlamışlardı. Boyum kısaydı o zamanlar ve o kalabalığın içinde uzanamamıştım. Haliyle üzülmüştüm. Aradan kısa bir süre geçtikten sonra arkadaşım elinde iki balonla döndü ve birini bana vermişti. Gerçekten çok mutlu olmuştum. Tam ona teşekkür edecekken başka bir çocuğu balon alamadığı için ağlarken gördüm. Başta vermek istemesem de bir süre sonra dayanamayıp, daha yeni kavuştuğum balonu ağlayan çocuğa vermiştim. O gün belki bir balon kaybettim ancak o masum ağlayan gözlerin bir anda mutluluktan ışıldayan bir çift pırlantaya dönmesini görmek hayatımda asla unutmayacağım bir his uyandırdı. İçimde kelebekler uçuşuyordu adeta o an. İçim kıpır kıpır olmuştu. Hatta belli belirsiz bir şekilde gözlerim dolmuştu manzaranın eşsizliği karşısında. Şimdi fark ettim de içimde uçuşan o kelebeklerin verdiği mutluluğu, küçükken hayran olduğum kelebekleri meltemde ahenkle dans ederken izlemek bile vermemişti. Diyeceğim o ki dostlar, her şeyden sıkılmış olabilirsiniz. Her şey üstünüze geliyor olabilir. Yaşamak o eski tadını vermiyor olabilir. Çaresi basit. Tek yapmanız gereken karşılıksız bir iyilikte bulunmak. Anında dünyanın en mutlu insanı haline geleceksiniz. Bir insanın yüzündeki tebessümün nedeninin sen olduğunu bilmek… Her şeye ama her şeye değer. Kelebeklerimiz bol olsun. Kaynakça Stefan Zweig. Olağanüstü Bir Gece. Türkiye İş Bankası http://ostrvoljubavi.yooco.org/forum/re_postavi_sliku_i_trai_sledeu-139658-t.html Mehmet Oktay Onbaşı #21501337 TAŞRADAN GELEN ILIK ESİNTİ Bazı yazarlar vardır, her kitabında evimize, kalbimize, iç denizlerimize misafir olur. Kullandıkları dille, üslupla; hissettirdikleri ve ardında bıraktıklarıyla, bazı yazarların ismini duymak bile mutlu eder insanı. Eserleri, kitaplığın en gözde rafında durur. Kapakları eskimiş, sayfaları türlü lekelerle bezenmiştir kitapların. Toz tutmasına bile fırsat vermeden gün aşırı gezer durursun sayfalar arasında. Yer yer altı çizilmiş cümleleri, döner döner tekrar okur, aynı heyecanı tekrar yaşarsın. Öyle ki zaman zaman kimse bilmesin istersin bu yazarların varlığını, kimse keşfetmesin istersin kitaplarının büyülü dünyasını. Sadece sana özel olmalıdır bu, bir tek senin penceren görmelidir bu dünyanın harikalarını. Zaman zaman da bu mutluluk, bu coşku içine sığmaz olur ve nihayetinde bir an gelir ve taşar: Önüne gelen herkese bu yazarlardan ve kitaplarından bahsedersin. Sonu genellikle hayal kırıklığına çıkar, kimse senin gördüğün gibi göremez yazarları, kimse senin okuduğun gibi okuyamaz kitapları. Hak ettiği değeri vermezler, “güzel” demelerine bile dayanamazsın, “güzel” sıfatı, senin için sıradanlaşır o an, yeterli olmaz. Ve en sonunda, yine o heyecanı kendi içinde yaşamak için kabuğuna çekilir, kitaplarına koşar ve onları bağrına basarsın. İşte Hasan Ali Toptaş ve eserleri de benim için öyledir. Taşranın büyülü dünyasında, o köşeden bu köşeye durmadan savurur bizleri Toptaş. Gerçekliğin çıldırtan dinginliğinden devşirme bir hikâye bahşeder bizlere. Kimileyin binbir gece masallarını anımsatan bir atmosferde diriltir karakterlerini, kimileyin şehrin cıvıl cıvıl sokaklarında soluklatır. Ne yapıp ne eder mutlaka insanı şaşırtan, meraklandıran, kuşkulandıran bir olay örgüsü çiziverir sayfalar arasına. Anlattıkları kadar tüm bunları nasıl anlattığı da bahsedilmeye değerdir doğrusu. Dili öyle naif ve öyle samimidir ki sanki karşınıza oturmuş ve çaylarınızı karşılıklı yudumlarken size bir hikâye anlatıyor gibidir. Öyle doğal, öyle yalın, öyle canlı ve öyle gerçekçidir. Türkçenin olanaklarını sonuna kadar kullanan yazar, romanlarında, kendi türettiği fiillere, sözcüklere de can üfler. Sizi alıp bir köy minibüsünde, cam kenarına oturtur ve karayelin teninize hafifçe dokunan serinliğiyle birlikte, taşra yaşamına ve insanın varoluşsal sancısına dair koyu bir sohbete dalmışken yol boyunca halk müziğinin usta seslerinden oluşan bir koro da size eşlik eder. Fatma Türkan Yamacı’dan Zaralı Halil Söyler’e, Neşet Ertaş’tan Burhanettin Talip Özkan’a, çok geniş bir Anadolu türküleri koleksiyonu kulaklarınızın pasını alır, ruhunuzu mest eder. Kuşlar Yasına Gider, senelerdir beklediğim ve çıkar çıkmaz alıp bir oturuşta bitirdiğim harika Hasan Ali Toptaş romanı. Gerek romanın hikâyesi, gerekse Toptaş’ın sayfalara serpiştirdiği kendine has üslubu, beni yine çok etkiledi. Yazarını bizzat tanıdığım ve yazarın hayat hikâyesini ana hatlarıyla bildiğim için roman boyunca karşıma, aşina olduğum ve tebessümle karşıladığım çok olay çıktı. Eryaman-Çal arası katedilen binlerce kilometrede, “baba” denilen varlığın değerini sayısız defa anladım. Tanıdık renkleri, bilindik kokularıyla taşra yaşamının insanın yüzüne çarpan gerçekliğini ve bu gerçekliğin içinde barındırdığı batılları, hurafeleri, efsaneleri tenimin her köşesinde tekrar duyumsadım ve istemsizce irkildim. Bu yaşamın içinde doğal olarak yer edinmiş gündüz kalabalığını ve gece tenhalığını; meydan kahvehanelerinin alışıldık coşkusunu ve ansızın bir yerlerde karşına çıkıveren mezarlıkların ürperten dinginliğini, kısacası tüm tezatların bir arada oluşunun insanda bıraktığı ikilemi, sonuna kadar hissettim ve yaşadım. Sanırım Toptaş’ı ve yazdığı her şeyi bu kadar çok sevmemim yegâne sebebi de bu: İçimde bir yerlerde var olan duyguları, yaşanmışlıkları, özlemleri, çok farklı yöntemlerle gün yüzüne çıkarması ve bunu yaparken de kendinden hiç ama hiç ödün vermemesi… KAYNAKÇA Toptaş, Hasan Ali. Kuşlar Yasına Gider. İstanbul: Everest Yayınları, 2016. !ÇİLELİ BİR HAYKIRIŞ !!Çileli bir adamın, yalnızlıkla dolu haya4nın bir öze6dir Çile. Kendini, özünü bulmaya çalışan; kafası karışık, düşünceli bir haya4n ﬁlm şeridi gibi gözlerinizin önünden geçmesidir okuduklarınız. Fazıl’a neden Üstad dendiğini daha iyi anladım şiirlerini okuduktan sonra. Ben de sorguladım haya4mı, eskisi gibi bakamadım yaşadıklarıma; içimde bir burukluk oldu. Sonra tekrar sarıldım Fazıl’a, başladım okumaya: !“Sokaktayım, kimsesiz bir sokak ortasında; Yürüyorum, arkama bakmadan yürüyorum. Yolumun karanlığa saplanan noktasında, Sanki beni bekleyen bir hayal görüyorum.”(s.198) !“Kaldırımlar”… Ancak bu kadar iyi anla4labilirdi yalnızlık, karamsarlık. Bohem haya4ndan kurtulmak, yepyeni bir dünya kurmak için çabalayalan üstad’ın en nadide eserlerinden biri. Fizik ötesini, zamanı ve haya4 soyut bir üslupla kurcalayan bir şair Necip Fazıl. Zaman zaman anlayamasam da, o duygu yoğunluğuna kendimi kap4ramasam da beni çok etkiledi Üstad bu sayede. Hakika6 aramaya koyuldum ben de onunla birlikte, eğer aramakla bulunabilecek ise… !Çile’de şairin tüm eserleri toplandığı için, Fazıl’ın edebi kişiliğindeki değişimler ve dalgalanmalar gözler önüne seriliyor. Allah, insan, ölüm ve dava işleniyor Çile’de en derin biçimde. HayaSa bulunduğu çizgiyi keskin bir biçimde değiş6ren şairin, önceki haya4nı çöpe atması, anlamlı ve derin bir hayata başlaması çok net görülüyor her şiirde. Yeni yaşayış tarzını o denli kutsal buluyor ki şair, bu uğurda bir davaya adamış kendisini. Ne yobaz diyenleri dinlemiş ne de bağnaz. İnsanı etkiliyor doğrusu bu kararlı ve net duruş. Bakın ne diyor şiirinde yeni ve eski arayışlarına dair: !“Anladım işi, sanat Allah'ı aramakmış; Marifet bu, gerisi yalnız çelik-­‐çomakmış…”(s.211) !Zekâ ve aklın ge6rdiği farkındalık ve bilgelik ile yoğrulmuş her dize şiirlerde. Metaﬁzik konuların karmaşasında kendine yer bulan şair, her şeyin anlamını kavrayabilecek düzeyde hisseYriyor kendini okuyanlara. Yalnızlık bir nimet onun için, bunu söylüyor her zaman. Çünkü Üstad biliyor ki ancak yalnızken, en güzel kucaklaşıyor en sevgiliyle. Bunun etkisi o kadar derin ve samimi ki, okumadan hissedebilmek gerçekten zor. Hele ki bazen daralmış kalbin, dünyadan sıkılmış insanın sesi oluyor şair; o zaman daha bir zorluyor sizi aldığnız her nefes. Bulunmaz anlardan bir anda, kaybolmuş bir zamanda kalıyorsunuz. Sonsuzluk elindeki mavi tülben6 örtüyor üstünüze, öylece duruyorsunuz. !Necip Fazıl’ın gerçekten kasteYklerini anlamak için çabalayıp, onun bulunduğu manevi iklime kendimi sokmaya çalış4m Çile’yi okurken. Her dizeyi hissedip, her manayı anlamaya uğraş4m çaresizce. En derin yerlere dalıp kurtaramadım kendimi. Ama çok şey öğrendim, çok tecrübeyi zorluk yaşamadan kavradım. Haya4nın hasat dönemide olan bilge bir adamın, hayata yeni başlamış bir gence verebileceği en güzel tavsiyelerdi bunlar. Kabına sığmayan bir gençken çok şey yaşamış, gerçeği kavramış Necip Fazıl. Yaşadıklarından çıkardığı dersleri de bir öğüt olarak bırakıyor bizlere. !Son olarak ilgimi cezbeden başka bir noktaya değinmek is6yorum: şiirlerin mükemmel üslubu ve kelimelerin akışı… Herhâlde kalpten döküldükleri için olsa gerek Fazıl’ın sözcükleri o kadar pürüzsüz dizilmişler ki, şiir su olup akıveriyor gönlünüze. Fazıl yolunun karanlığa saplanan noktasında yürürken kelimeleri de onunla birlikte yolculukta. Üslubu bir şiire ait değil onun, daha çok hayata dair bir kesit. Her zaman beraber olduğu yalnızlık mı desem, serseri kaldırımlar mı bilemedim. Ancak üslubu kesinlikle bunların arasından süzülüp gelen bir gerçek onun için. Fazıl hep bir arayışta, hep birini bekler gibi gözleri yollarda. Beklerken kelimeler dökülüyor yine: !“Ne hasta bekler sabahı, Ne taze ölüyü mezar, Ne de şeytan, bir günahı, Seni beklediğim kadar.”(s.48) !Şüphesiz, şiirleri ve samimi üslubuyla Necip Fazıl farklı bir insan. Şiirleri de her ruha, her karamsar kalbe hitap eden birer inci tanesi. Anlamı, üslubu ve derin manasıyla gerçekten insanı farklı boyutlara götürüyor Necip Fazıl. Onun başardığı saf sanat, hatasız kaﬁye değil; o ruhlara hitap etmeyi, insanlara ne düşündüğünü anlatmayı başarıyor. Modern çağın ve tasavvuf anlayışının büyük ﬁlozoﬂarından biri olmayı başarırken bizlere büyük şaheseri Çile’yi bırakıyor. Kocaman kalbi, serseri kaldırımları ve evinin bekçisi olan yıldırımları ile karanlığın büyük şairine selam olsun! Oya KaptanoğluHayatın İçindeki Akımlar ve ModaModa deyince aklımıza ilk gelenler ya giyilmesi imkânsız duran giysiler ve incecik makenler ya da günlük yaşamımızda tanık olduğumuz, neyse ki podyumda görülenlere kıyasla daha kullanışlı olan giyim akımları olur herhalde. Ama çerçeveyi genişletip, moda kelimesini “Belirli bir süre etkin olantoplumsal beğeni, bir şeye karşı gösterilen aşırı düşkünlük” olarak alırsak, hayatın her alanında karşımıza çıktığını görebiliriz. Konudan bağımsız olarak var olan başkalarına uyma, başkalarının arasında bulunma çabası birçok alanda kendini gösteriyor.Bir topluluğun içine dâhil olma, çevreye uyum sağlayama isteği özellikle de biz gençlerde çok yaygın bir durum. Etrafımızla olan ilişkilerin temelde ortak noktalar üzerinden kurulduğunu düşünürsek bu şaşırtıcı sayılmaz. Ama belli bir grubun içinde bulunma isteğinin kaygı uyandıran birseviyede yaşanması insanları doğrudan başkalarını takip etmeye yönlendiriyor. Bunun bilinçli bir şelilde oluştuğunu sanmıyorum. Belli bir ortamda yeterli bir süre bulunulduğunda kişiler birbirine benzemeye başlıyor. Birinin konuşma tarzını, birinin espri anlayışını kapıyoruz. Özellikle küçüklükten beri benzer gruplara vakit geçirenler arasında aslen bu özelliklerin kaynağının kimler olduğunu bile anlamak zor. Ama diğerlerine kıyasla baskın karaktere sahip olanların etkileri büyük oluyor. Çevrelerindekiler onlar gibi davranmaya, onlar gibi giyinmeye başlıyor. Kişisel düzeydeki akımlar böyle başlayabiliyor.Giyim modası konusuna iki yandan bakılabilir. Bir açıdan tepeden inme bir biçimde firmaların ortaya sürdüğü tasarımlar, yenilikler var. Bir yandan da bunları kabul edip etmeceği belli olmayan bir insan kitlesi. Bir dönemin tasarımcısının ismi üzerine kurulmuş firmaların ürünlerin genel kitle üzerinde izlenimi olduğunu varsaysak bile daha dolaylı olduğu için asıl daha çok kişinin alım gücüne hitap eden zincirlerin etkisi büyük. Birçok ürün tüketiciye sunuluyor. Aralarından kimi çok popüler oluyor, bazıları hiç ilgi görmüyor, bazıları da ortaya çeşitlilik katacak kadar tutunabiliyor. Ne kadar reklamlarla bazı parçalara özellikle yönlendiriliyor olsak da kontrolün şirkette olmadığı tek aşama alım aşaması. Böylece bir derece tüketici kitlenin tercihlerine göre daha çok kâr edenlere ağrılık verilerek üretime devam ediliyor.Moda, tüm tüketim ürünlerinde görülüyor. Eski bir fotoğrafa baktığımızda veya eski bir reklamı izlediğimizde ürün aynı olsa bile pazarlanışında farklılıklar görüyoruz. Kullanılan desenler, renkler, tasarımlar hemen aklımızda belli bir dönemi canladırmamıza neden oluyor. Beyaz eşyadan küçük arac gerece, küçük araç gereçten arabaya kadar her şey zaman içinde farklı bir biçim alıyor. Yiyecek veya kısa kullanımlık ürünlerin de özellikle paketlenmesinde yenilikler dikkat çekiyor. Bu tarz hemen göze çarpan farklılıklar mimaride de görülüyor. Bir yapıyı modern olarak algılamız, başka biriniyse eski olarak değerlendirmemiz sadece geçen zamanın her şeyi eskitmesine bağlı değil. Kullanılan malzemeler, bu malzemelerin bütüne nasıl dahil edildiği ya da genel tasarım bize ipuçları veren çağrışımlarda bulunuyor.Pazarlamada görülen akımlar sadece görsel tasarıımlarla da sınırlı kalamıyor tabii ki. İngilizcenin dünyada egemen olması ve yabancı markaların kendilerine yer edinmesi gibi etkenlerle şu an yabancı dil kullanımı çok yaygın. Yabancı dil kullanımı demek bile doğru olmuyor çoğu durumda. Anlamlı veya anlamsız olmasının tüketici açısından da pek öenmli olduğu söylenemez. Kullanılan kelimelerden çok bu kelimelerin insan üzerindeki etkisi ön planda oluyor. Tüketiciler yabancı dil biliyor olsalar da olmasalar da İngilizce kullanımı akıllarda üstünlük göstergesi olarak yer etmiş durumda. Bu yüzden de gerek paketlemede gerek dükkân isimlerinde kulağa yabancı gelen sözcüklerin bolca kulladığını kolayca gözlemleyebiliyoruz. Durumlar ne kadar farklı olursa olsun, başkalarını takip e tme iç güdüsü her yerde bulunuyor.Kuyular ve Kanatlar “Akşam geç kalma, hava kararmadan dön.”, “O insanlarla görüşmeni istemiyorum, güvenmiyorum onlara.”, “Bu kıyafetle dışarı çıkılır mı hiç, git üstünü değiştir.” bunlar gibi o kadar çok laf işitmişizdir ki hepimiz… Çığlıklar atarak beni rahat bırak demek de istemişizdir zaman zaman. Neden? Çünkü özgürlük adını verdiğimiz bir hayalimiz var. Kimse bize karışmadan, biz kimseye karışmadan yaşansın, herkes kendi adına kararlar verebilsin istiyoruz. Ama özgürlüğümüz kısıtlanıyor. Çünkü ailemiz, sevgilimiz bizi kısıtlıyor. Onlarla sınırlı kalmıyor, hiç alakamız olmayan insanlar, sırf aynı toplumun parçasıyız diye bunu kendilerine hak görüyor, onlar da bizi kısıtlıyor. Peki bunlarla sınırlı kalıyor mu? Kalmıyor elbette. Özgürlük diye çırpınan biz, evet evet biz, kendimizi kısıtlıyoruz. Hatta belki de en çok biz kısıtlıyoruz kendimizi. Çünkü kanatlanmak istiyoruz. Çünkü bizi sınırlamaya çalışan bu dipsiz kuyulardan kurtulmak istiyoruz. Ve bu düşüncelerle kendimizi kör ediyor, kendimize ettiğimiz kötülüğü göremiyoruz. Peki neden çığlıklar atmak istedik? Önceden, birileri bize yapma diyene kadar özgür müydük de bu kadar sinirlendik? Yoksa bu sinirimiz aslında en büyük engelin yine kendimiz olduğunu hissettiğimiz için kendimize mi? İleride bir gün istediğimiz gibi –veya istediğimizi sandığımız gibi- yaşayabilecek, “özgür” olabilecek miyiz? Tamam, bu kadar özgürlükten söz ettik. Ama nedir ki özgürlük? Bana sorarsanız, bir sınırlama olmaksızın, dış etkilerden bağımsız düşünmek ve karar vermektir özgürlük. Bence doğamız gereği biz bu özgürlüğe tam olarak sahip olamayacağız asla. Çünkü dış etkenleri hiçbir zaman sınırlayamayacağız. İçimizdeki etkenleri bile sınırlayamıyoruz ki... En basitinden, yaşamı bir yol gibi düşünelim. Sonu belli bir yol… Evet sonu bellidir ama yola nereden çıkacağımız tamamen kader -veya bazılarına göre şans- işidir. Bazen karşılaşsak, hatta bazen yola beraber devam etmeye karar versek de oralara gelene kadar farklı noktalardan yola çıktığımız, farklı yollardan yürüdüğümüz için de karşımıza birbirimizinkinden farklı seçenekler çıkar. Sağa mı gitsem sola mı gitsem diye düşünürüz en basitinden. Sonra sola gitmeye karar verince de, bu tamamen bizim kararımızmış gibi sevinir; “Özgürüm ben! Bu benim kararım, bu benim hür iradem.” deriz. Ama unuturuz bizi oraya getirenin kendi seçimlerimiz olmadığını; aslında yolun ta kendisi olduğunu. Sadece bununla da sınırlı kalmaz bizi bu özgürlük yanılsamasına hapseden etmenler. Sokakta gördüğümüz kadın, asansörde karşılaştığımız amca, marketteki adam... Bütün bu insanlar da bizi hür irade dediğimiz şeyden uzaklaştırır aslında. Mesela, “Hakkımda ne derler?”, “Laf olur, söz olur; adım çıkar.”, “Ayıp olmasın.” diye diye sınırlarız kendimizi. Ha bir de tabii ki yaşlı teyze bizi dürtüklemesin diye ona yerimizi veririz; içimizden geldiği için değil de zorunda olduğumuz için yaparız yani. İstediğimiz kıyafeti giyememek, düşüncemizi söyleyememek, istediğimiz saate dışarı çıkamamak, kahkaha atamamak gibi… Toplum bizi baskıladıkça kabulleniriz bu durumu, fark bile etmeyiz bazen. Bu söylediklerime rağmen hâlâ “Benim kanatlarım var, özgürüm ben; bunlar etkilemez ki beni.” diyebilenler varsa, söyleyeceklerim henüz bitmedi. Bilinçaltı dediğimiz şey devreye girdi mi başlar asıl esaret. Hani derler ya, “Bilinç buzdağının görünen yüzüyse bilinçaltı görünmeyen yüzüdür.” ne kadar da doğru bir laf aslında. Bir düşünsenize, karşımızdaki insan burnuna dokunursa, bir süre sonra biz de burnumuza dokunuruz; su içerse biz de susadığımızı hissederiz veya yanımızdaki üstünü başını düzeltirse biz de eteğimizi çekiştiririz. Kıyafetini düzelten kadınların, burnuna dokunan adamların yarattığı “aynalama” isteği dışında, bir de farkında olmadan kendi kendimizi manipüle ettiğimiz durumlar vardır. Kimi zaman bu, bütün gün aklımızdan çıkmayan insanı rüyamızda görmektir. Kimi zaman ise bir efsaneyi, masalı düşünüp durarak onu gerçeğe dönüştürmektir. Bence Kırmızı Saçlı Kadın’da olan da budur işte. Kuyulara atmak istediklerini bastıramayıp kendini Oidipus ile Sophokles’e; Rüstem ile Sührab’a kaptıran Cem, onları bilinçaltına öylesine yerleştirmiştir ki hayatını, yaptıklarını şekillendirenin bu efsaneler olduğunu fark bile edememiştir; kaçmaya çalıştığı baba - oğul mücadelesini kaderi yapmıştır. Ezcümle, özgürleşmeye çalışmak, bataklıkta çırpınmak gibidir adeta. Ne kadar dikkat etsek de, kırmaya çalıştığımız zincirlerimiz, kaçmak istediğimiz kuyularımız bizi bir şekilde daha da içine çeker. Çünkü korktuğumuz, uzaklaşmak istediğimiz şey bir kere bilinçaltımıza yerleşti mi, onu gerçek edene kadar uğraşır dururuz. Bu yüzdendir karanlık kuyulardan çıkamayıp kanatlanamayışımız. Özgürlük fikrine olan esaretimizdendir ona kavuşamayışımız. Ve hatta belki de özgürlüğümüzün önündeki en büyük engelin ne toplum ne de aile olduğunu; asıl engelin aynalarla dolu bir odada kaçmaya çalıştığı şeylerin tam üstüne giden bizler olduğunu fark ettiğimiz içindir çığlıklar atma isteğimiz. Kaynakça Pamuk, Orhan. Kırmızı Saçlı Kadın. Yapı Kredi Yayınları, 2017. Gizem Şevval Temizsoy BEN SUSTUM ONLAR KONUŞSUN Ben bu fotoğrafa başlık bulamadım. Başlık yerine insanlığın tarihte verebileceği en adi suç isimlerinden birini ve suç numarasını vermek daha uygun sanki. Suç numarası diyorum. Çünkü ne ilk ne de son olacak olan merhametsizliğin, suçlu olanlara hatırlatılması belki bu fiilden vazgeçmeye yardımcı olur. Kendimi normal olan biriymiş gibi kabul ettiğimden iğneyi içgüdüsel olarak önce kendime batırdım. Üzüntümü de bir şekilde etrafıma göstermem gerekirdi. Acıma duygum daha üstün geldiğinden içimdeki konuşanla o an hissettiklerimi hemen kıyaslayıp bu hale getirenlere bir şeyler söyleyip rahatlamalıydım. Söyledim mesela “Allah cezanızı versin! Ne istediniz? Bir çocuktan insana düşman olur mu?” gibi. Bu tip görüntülere belki alıştırdılar bizi, fakat aynı tiyatronun ekmeğini yiyenler diye de bir düşünce geçti aklımdan. Bombayı atan, fotoğrafı çeken, yıkılan binaları tekrar inşa eden, yaralılar için ilaç satan vs. gibi döngünün devamı için kuruyunca sulayan, büyüyünce kırpan mekanizmanın parçasıydı bunlar. Ya vicdansızlığın kendilerini daha çok beslediğini düşündüklerinden ya da dünyadaki hayat mücadelesinden korkarak ‘’yaşamak için öldürmelisin’’ zihniyetini benimseyen hasta ruhların oluşturduğu gezegende bizleri de uyutuyorlar mıydı? O zaman karşı bir mekanizma geliştirerek insanlar öldürülmeden de bu dünyanın barış içinde yaşayarak hepimizin hayatını idame ettirebileceğimiz anlatılmalıydı. Saldırgan bir tutum demiyorum ama en azından herkesçe kabul edilebilir bir savunma mekanizması geliştirmeli ya da bu düşüncenin masum bedenlere verdiği zararı köreltmek için amiyane tabirle “taarruz silahını” geliştirmek gerekiyor herhalde. Düşmanlığıyla zulüm edeni göstermeye çalışırken gittikçe kabadayı, güç yeten yönümün ortaya çıkmış olduğunu fark ettiniz mi? Onlardan farkım kalmadı diyemiyorum. Eminim ben o zihniyetten farklıyım. Nasıl dillendireceğimi izah etmeye çalışıyorum. Hayvanatın da yardımı olmayacağını göre, yine kendini bilen üç beş kişi bulayım da belki aynı duygulara ortak olursak bu oyunu bozabilme imkânına sahip olabiliriz diye düşündüm. Ey isimsiz çocuk, akıbetin diğer savaş mağdurlarına umut ışığı olacaktır. Silkelenip toparlanmak, hatalardan geri dönmek, düşünme yeteneği olanların işi olsa gerek. Bünyemin anlattığım kadar yükü nasıl kaldıracağı da meçhul. Zannetmeyin umutlarımın tükendiğini. Küçük bir de sır vereyim mi? Tüm bunları, sizleri güvenilir olduğunuzu kabul ettiğimden söylüyorum. Tabii ki yalnız kalmayacağım. Susanlara tercüman olmayı düstur edinmek değil mi adalet? Güçsüzlerin kolu, bacağı, cesareti değil mi? Geleceğe kin, nefret, intikam düşüncesiyle yaşayan toplum yetiştirmenin faydasız olduğu ortak görüşümüz, fakat kendine yalan söyleyip kendi söylediğine inanmayı becerenler bu olgunun dışındadır. Bu düşmanca düşünceleri deşeleyip durmayalım, külleyelim artık. Merak ettiğim konulardan bir diğeri de yapmış olduğu yanlışların farkında olanlar kendi başlarına kaldıklarında acaba hicap duyuyorlar mı? Yoksa övünecek meseleymiş gibi zamanı gelince anlatır itibarım artar diye mi düşünüyorlar? İmkânlar el verse de standart insan davranışı tuşuyla beyinleri yönlendirebilsek. Aklınıza gelen robota yazılım yükleme gibi bir görüntüydü bence. Yaşıyorsam varım diyebilecek nesillerin, kendilerini ve çocuklarını güvende hissettirebilecek hedeflerine ulaşmasında önemli rolleri olan ebeveynlerin, hatta devletlerin menfaatlerinden ödün vermesi bu başarıyı taçlandıracaktır eminim. Bu sahnelerin yaşanmasının engellenebileceği akıllara sokulmalı biran önce. Tabii ki değişik karakterlerde olduğumuzdan vicdanı içinde olmayanlar olacaktır ama şimdilik minimize edilmiş suç bile başarıda basamaktır diyebiliyorum. İnsanız nihayetinde, utanacak yüzümüzün olduğu kanaatindeyim. Kanunun başında belirttiğim gibi ne zaman derlerse ki ben bu yaptığım yanlışın artık yüzüme vurulmasını istemiyorum, utanıyorum. Bir daha herhangi bir canlının canına ve değerlerine göz dikmeyeceğim. İşte o zaman suç numarasının silinme zamanının geldiğinin ve bu girişimlerin sonuç verdiğinin göstergesi olacaktır. Sanki durumu toparladık, moralimde düzelmeye başladı gibi. Mutlu olmaya başladım. Mecburen konuya başlık da bulmalıyım. Galiba uğraşımın sonuna geldim. Her birey bu kadar özveri gösterse sorun kalmayacağını umuyorum. Umuyorum çünkü bu tehlike hala bilinçaltımızda bizimle yaşıyor. Kendi kendime gülümseyerek konuşuyorum. “İyisin iyi.” Konuya bulamadığım başlıkta şimdi aklımda gezinmeye başladı. Hamurun mayası geldi sanırım. OLAĞANÜSTÜ BİR GECE 24 SAATTE DEĞİŞİMİN ÖYKÜSÜ Olağanüstü Bir Gece; Stefan Zweig tarafından, sadece adı değiştirilerek Baron Fredrich M. von R. şehit düştükten sonra yazı masasında ailesi tarafından bulunan notların toplanması sonucu yayınlanmış. Aile üyeleri sayfalara kısa bir göz attıktan sonra bunları sadece edebi çalışmalar olarak görüp yazara teslim ettikten sonra Zweig bu ruhsal çözümlenme hikayesini herkesle paylaşmak istemiş. Psikolojik analizlerin yoğun olduğu bu öykü insanın sadece 24 saat gibi kısa bir zaman diliminde kendini kaybederek gerçek benliğini keşfetmesini ele alıyor ve son derece sürükleyici bir dille ilerliyor. (Zweig 2015) Öyküden kısaca söz etmem gerekirse ailesinden kendisine kalan yüklü bir miras sonucu subaylıktan emekliye ayrılan baron yaşadığı burjuva hayatında her şeye sahiptir ve en büyük tutkuları antika eşyaları biriktirmektir ve kadınlardır. Bir gün sevgilisinden aldığı ayrılık mektubunu okuduktan sonra hiçbir şey hissetmediğini fark eder ve şok olur. Bu durum üzerine biraz düşündüğünde aslında son altı aydır sahip olduğu bütün bu güzelliklere rağmen heyecanını kaybettiğini görür. Artık her şey ona sıradan gelmektedir ve hayatından mutluluk duymamaktadır. Yaşadığı bu derin durgunluk döneminde hevesini kaybetmiş halde, sıradanlıkla geçirirken günlerini bir pazar günü yakınlardaki at yarışlarını izlemeye karar verir. İnsanları çığlık çığlığa yarışları izlerken görünce buna biraz imrenir ve birinden çaldığı kupon sonucu kendini son derece utanmış hissetse de içindeki yaşam ateşinin yeniden alevlendiğini fark eder. Çaldığı kupon bir de kazanınca vücudunda oluşan heyecan dalgası pişmanlığına galip gelir ve parayı bankodan alır. Sonrasında kendini çok kötü hisseder ve ihtiyacı olmadığı halde yaptığı bu kötülük sonucu kendini yeniden canlanmış bulması onu iyice ateşler. Yeni bir kupon alır, en kötü ata oynar ama rastlantı bu ya yine kazanır ve yaşadığı bu gizlilik ve suç işleme duygusu ona inanılmaz hisler yaşatır. Aynı günün akşamı uğradığı bir panayırda üzgün bir şekilde insanların arasında dolanırken hayatında ilk defa karşılaştığı hayat kadınları ve serseri erkeklerle olan sohbetleri onu çok etkiler. Kazandığı paraları o gece ihtiyacı olan herkese dağıtır ve kendini ruhsal anlamda inanılmaz hafiflemiş hisseder. En sonunda hayatının amacını ve kendi benliğini tekrar keşfetmiştir. Artık bilinçlidir ve kendini yalnız hissetmemektedir. Tekdüze giden hayatının getirdiği aynı duyguları yaşamak yerine artık gelişen biliciyle kendini diğer duyguları yaşarken bulmuştur. Yaşadığı o gece sayesinde kendini yeniden keşfetmenin bilinciyle artık daha gerçek hissetmektedir. Bu öykü hayatımda okuduğum en ilginç öykülerden biriydi ve hatta resmen bir roman kadar etkileyici ve yoğundu diyebilirim. İçerdiği içten itiraflar ve insan psikolojisinin en ince detayına kadar anlatılması bu öyküyü farklı bir boyuta taşıdı benim için ve bu detayları okurken gereksiz de bulmadım. Aksine biri bile çıkarılsa sanki öykü eksik kalacaktı. Baronun içinde yaşadığı duygusal çatışmalar ve sorgulamalar gayet iyi işlenmişti. Baron gitgide duyarsız ve hissiz bir insana dönüşmesini rahatsızlıkla fark etmiş durumdaydı ve birçoğumuz gibi bu durumu kulak ardı etmek yerine çözüm yolları arıyordu. İşlediği suç bir anlamda baronu kendine getirmişti. Artık kendini iyi hissediyordu ama içindeki kötücül hazları da iyi taraflarıyla çarpıştırmasını çok başarılı buldum çünkü bir anlamda yeniden insanlaşmaydı bu. Özellikle son sayfaları büyük bir merak içinde okudum çünkü birbirini takip eden her cümlede yazar kendini buluyordu. Yaşadığı bu gerçekten olağanüstü gece, yazarın hayatının altını üstüne getirmiş ama onu eskiden olduğundan bambaşka bir insana dönüştürmüştü. Hayatında yeni şeyler keşfetmenin, yeni ve samimi insanlarla tanışmanın karşı koyulamaz büyüsü karşısında ilk kez kendine karşı bu kadar dürüsttü ve kendi olabildiği bu anlar işlediği suç karşısında bile yaşama sevincini ona geri vermiş, kendini gerçek hissettirmişti. Baron adeta kendini yeniden keşfetmişti ve son cümleleri bunu zaten gözlerimin önüne sermişti: ‘’ Bir kez kendini bulmuş olan kişinin bu yeryüzünde yitirecek bir şeyi yoktur artık. Ve bir kez kendi içindeki insanı anlamış olan bütün insanları anlar.’’ Ceyda Selin Öztürk Kaynakça Zweig, Stefan. Olağanüstü Bir Gece. İstanbul: Türkiye İş Bankası Kültür Yayınları, 2015. Zeynep Naz Sökmen Kararları Biz mi Alıyoruz? Yaşamımızda, her gün, her saat, her dakika hatta her saniye aldığımız kararlar hayatımızın akışını belirler. Kim bilir; belki de önemsiz gibi görünen, öğle yemeğini nerede yiyeceğimizin kararı bile bambaşka sonuçlar doğurabilir hayatımızda. Yemek yemeye gittiğiniz bir yerde, tanıştığınız bir insan hayatınızı değiştirebilir ya da siz onun hayatını değiştirebilirsiniz. Oysaki bir diğer kararınızı uygulayıp başka bir yere gitseydiniz, limitsiz olasılıklar içindeki herhangi başka bir olay yaşanabilirdi. Peki, bunca olasılık içinde gerçekten kendi kararlarımız mı hayatımızı belirler yoksa bizim için yazılmış olan kaderi mi yaşıyoruz? Geçen aylarda arkadaşımın tavsiyesiyle izlediğim Donnie Darko filmi, aklımda çeşitli sorular bıraktı. İzlerken sadece bir bilim kurgu olduğunu zannettiğim bu film, aslında içinde çok daha fazla konu barındırıyordu. Film boyunca, ana karakterin aldığı kararların insanların hayatında ne kadar büyük değişiklikler meydana getirdiğine tanık oluyoruz ve aynı zamanda kaderin önüne geçip geçemediğimizi de sorguluyoruz. Bununla birlikte; aklıma, kendi hayatımda aldığım kararlar ve bu kararların hayatımda ne gibi kırılma noktaları yarattığı geliyor. Ne zaman geçmişte neleri değiştirmek isterdin diye bir soru ile karşılaşsam ortaokul zamanlarımı düşünürüm. Daha ilkokuldayken, ailemin önerisi üzerine özel okula geçip geçmeme kararı ile baş başa bırakıldım. Benim için gerçekten felaket bir öneriydi çünkü ben ilkokul arkadaşlarımı ve okulumu bırakmak istemiyordum. Bunun üzerine, ilkokulun bitmesini bekledim ve yüzleşmeye korktuğum bu karar yeniden karşıma çıktı. Tam olarak isteyip istemediğimden emin olmayarak bu öneriyi kabul ettim. Hatırlıyorum da arkadaşlarıma ağlayarak veda etmiş olsam da ikinci okulumda çok güzel zamanlar geçirdim ve orayı da en az ilkokulum kadar sevdim. Neredeyse bilinçsizce alınmış olan bu kararın ardından, liseyi nerede okuyacağım ile ilgili bir karar vermem gerekiyordu. İstediğim okullara girebiliyor olmama rağmen alıştığım ve sevdiğim insanlarla beraber olmak adına okulumun lisesine devam etmeye karar verdim. Bu kararın kötü olmadığını düşünmekle beraber, mezun olmaya yakın ve mezun olduğum halde düşündüğüm bir şey var: Yeni bir okula geçseydim, hayatım nasıl şekillenirdi? Yine kendimi bu noktada mı bulurdum yoksa bambaşka istekleri olan, başka bir insan haline mi gelirdim? Belki de bu kararı vermemiş olsaydım; başka bir olasılık evrenindeki ben masaya oturmuş, karşısındaki bilgisayara eski okuluma devam etseydim ne olurdu diye yazardı. Ya da böyle bir yazı yazmazdı bile. Donnie Darko, filmin ana karakteri, insanların kaderlerini göğüs kafeslerinden çıkan; nereye doğru gidiyorsa insanların da o yolu takip ettikleri uzun, şeffaf ve dalgalanan bir boru gibi görebiliyor. Kendisindeki yolu takip ederek bir sonraki adımını görüyor ve bunu o an kendi isteğiyle gerçekleştirmese de eninde sonunda kendisine ait kaderi gerçekleştirmekten kaçamıyor. Filme nasıl yaklaştığımıza bağlı olarak, bu kararı yine kendisinin verdiğini ve kendi kaderini gerçekleştirmiş olduğunu da düşünebiliriz. Bizler de hayatımızda kararlar verirken, bazı nedenlerden dolayı kısıtlanıyor; zaman akışında, fark etmeden istemediğimiz kararlar alabiliyoruz. En basitinden, ders programımız için istediğimiz dersi seçebilme hakkımız var ama bize verilen randevu saatinden önce ders kaydı yapamadığımız için karar verirken kısıtlanıyor ve istediğimiz dersi alamıyoruz. Almak istediğimiz karar farklıyken, hayatın akışı ya da buna kader diyebiliriz, bizi farklı kararlar almak zorunda bırakıyor. Böyle düşündüğüm zaman, aldığım kararların bazılarında; belli faktörlerden etkilendiğim için olması gereken buymuş gibi hissediyorum. Çünkü eğer bizi etkileyen hiçbir dış faktör olmasaydı, yapmak istediğimiz her şeyi yapabilme kararı tamamen bize bırakılsaydı; insanlar ve olaylar kontrolden çıkardı. Somut ya da soyut, beşerî ya da doğal olan her bir etken kararlarımızı etkiliyor. Bu sayede, hayatın bizi çektiği yönde kendi çabamızla kendi hayatımızı yaşamaya çalışıyoruz. Tıpkı ana karakterin, eninde sonunda kendisi için biçilmiş sonu yaşamak zorunda kalması gibi. KAYNAKÇA Kelly, Richard, yönetmen. Donnie Darko. Twentieth Century Fox, 2001. Güliz Başak Özkan Perdeler Aralanınca Boyunduruğu altında bulunduklarımızı bir liste haline getirsek ilk -ve belki de tek- üç maddesi bağlılıklar, sorumluluklar ve bağımlılıklar olurdu gibime geliyor. Bizi yerin dibine de soksalar, göğün üstüne de çıkarsalar silkinemiyoruz onlardan. Bunda da bir kötülük yok zaten. İnsan, onu dışarıdan yöneten faktörler olmadan kendi kendini yönetemez ki. İçi ne kadar karanlık olursa olsun o kişinin bir benliği vardır çünkü. Başkaları için savaşmayan kendi için savaşır bu hayatta. Aksi takdirde ise beş adım ötedeki mayını fark edemeyip yitip gider. Bu dış etkenlerin de kendi aralarında farklılıkları yok değil elbet. Vaktiniz varsa onlara da değinelim hemen. Sosyal bir hayvan olan “homo sapien”ler yaşamak için hemcinsleriyle olan ilişkilere ihtiyaç duyarlar. Metal ve betonlara kapandığımızda bile bu gerçek değişmedi. Bağlılıklarımız da bu şekilde ortaya çıktı. Vahşi doğada önem verdiğin tek kişi kendimizdik, ama hayatta kalma içgüdülerimiz köreldikçe bu ilişkilerin içeriği kendi kişisel beğenilerimize yöneldi. İttifaklardan çok arkadaşlıklar aramaya başladık. Bunun faturası ise vicdanımıza kesildi. Kırmızı iplikler belirdi yokluktan, serçe parmaklarımıza bağlandı. O ipliklerin ucu troposfere karıştı, birbirlerine dolandı, düğümler oldu, birbirini buldu. Karşımızdaki insana azaldıkça içimizde çoğaldık, her aksi yöndeki adımda peşinden sürüklendik. Böylelikle bağlılıklarımız her gün sonunda rapor sunduğumuz genel müdür oldu. Günün ilk ışıklarıyla gözünü açan insanlardan olamasam da benim de bir düzenim var sayılır. Bu düzenin ilk hamlelerinden biri kafamda bir yapılacaklar listesi oluşturmak. Şimdi düşünüyorum da bu maddelerin hepsi yerine getirmem gereken görevlerden oluşuyor. “Şunun ödevi, bunun alışverişi, oranın randevusu” diye diye güneşi deviriyorum. Hepimiz böyleyiz, inkâr edilemez bir gerçek bu. Şunun şurasında su içmek bile bedenimize karşı bir sorumluluğumuz. Minik avuçlarıyla odasını toplayan çocuğun, saksısındaki çiçeğini sulayan emekli müfettişin, beş bardak Türk kahvesini kupaya doldurup fondip yapan öğrencinin -high level fizik sınavım vardı ne yapayım- gayesinin o kadar da farklı olmadığını da anlayabilmek güç değil. Yukarıda saydıklarım iyi hoş, ama bizi yordukları zamanlar da oluyor. O durumlarda ise kendimizden iki adım uzaklaşıp soluklanmak kulağa çok cazip geliyor. Şişenin dibindeki palyaço balığı da olabilirsiniz, şişe dibi gözlüğün arasındaki burun da. Bağımlılıktan kastettiğim de bu: Bir kaçış rotası. Varılacak yer yok zaten bu rotanın ucunda, eninde sonunda ana yola bağlanacak o ara sokak. Bağlanmasa da zaten ilk bulduğun binaya toslamamak elde değil. “Bir bölüm daha.” diye diye LYS’ye bir buçuk ay kala bitirdiğim çizgi filmi örnek göstermek isterim size. Veya kütüphanede canı sıkıldıkça sigaraya çıkan hepimizin bildiği kişi. O tercih pusulası ekranda belirdiğinde, ya da isim yazıp çıktığın sınavın kapısının dibinde de yine kaçmak için Road Runner’ın dumanını sigaranın dumanına sarıp fagositoz yaparız artık. Bağımlılıkların masumiyet seviyesi olmaz tabii ama verdiği zararlara bakıldığı zaman iyi ile kötü ayrımını yapmak bir nebze de olsa kolaylaşır. Kitabımızın baş kahramanı “Glow” bir uyuşturucu çeşidi. Londra gerçekliğinin etrafına bu tatlı-acı illüzyon ve bin bir tilki kuyrukları ile sarmalanmış karakterleri gözlemlerken insanların alevlerinin kötülük rüzgârı ile usulca sönüşüne şahit oluyoruz. Uyuşturucu bütün kötülüklerin anası ise tacı da o hak ediyor demektir. Zehirli sarmaşıkları saç diplerimize bir kere sarıldı mı kolay kolay çıkaramayız o tacı. Kalın güneşlikleri çekip gölgelere karışmayı ailesinden uzakta ve arkadaş ortamından başka sırtını yaslayabileceği kimsesi olmayan üniversiteli gençler ister en çok. Korumalarımızın arasından sızan katranın kaynağı veya perdeler aralanıp da ortam tekrar güneş yüzü gördüğünde yüzeye çıkacaklar ise elinde kaçtığımız sorumluluk ve bağlılıklardan bin kat daha sert bir tasma ile bize köşeden sırıtıyor olacak. 1 UYUMSUZLUĞUN BEDELİ Aynı acemi ressamın fırçasından çıkmış portreler gibiyiz. Tek tip yüz hatları, aynı saç stilleri, benzer silik gülüşler… Ancak asıl korkutucu olan kişilik özelliklerimizin, ilgi alanlarımızın, düşünce şeklimizin gittikçe aynılaşması, belirli kategorilere girebilmesi. O kategoriler dışındakilerin toplumca tespit edilip baskıyla, zorla değiştirilmeye çalışılması; böylece “farklılık” tehdidinin itinayla ortadan kaldırılması. Çok hassas bir toplum yapımız var. Anlayışsızlığın hakim olduğu, hoşgörünün kapı dışarı edildiği bu düzende uyumsuzluğu tolere edebilecek gücümüz yok çünkü. Herkes kendisi için belirlenmiş sınıflardan birine girip, o sınıfa ait olmak; içten içe kendisine dayatılanlara tamamen karşı olduğunu bilse de kabul etmesi gereken algıyı hayatının her ayrıntısıyla benimsediğini göstermek zorundaymış gibi aynı kalemden çıkmış senaryoları paylaşıyor, yaşıyoruz. Peki gerçekten toplumdaki kabul edilmiş ölçülere, kaidelere uygun yaşamak zorunda mıyız? Bireyselliğimizi çeşitlilik olarak sunup hayatımızı toplumdan bağımsız bir şekilde, kendimiz yönlendiremez miyiz? Neil Burger’ın yönettiği Uyumsuz filmini hipnotize olmuşçasına dikkatle izlerken, bir yandan da cevabını aradığım sorular bunlar. Veronica Ruth’un yarattığı distopik dünyada bilgelik, cesaret, dürüstlük, fedakarlık ve dostluk; her on altı yaşına basmış gencin aralarından birini seçip ömrünün sonuna kadar seçiminin gereklerini yerine getirmeye çalışacağı sınıflar. Bir kere seçme hakları var, yanlış bir seçimin sonucu ise bir insanın başına gelebileceklerin en kötüsü: toplumsal yaşantıdan dışlanmak, bir yere ait olamadan, mülteciler gibi tek başına yaşam savaşı vermek. Kişinin kendini ne kadar iyi tanıdığı önemli değil, cesareti seçmiş birinin başka insanlar tarafından cesur olmadığı düşünülürse gruptan atılır. Seçim zamanı geldiğinde kişinin kendini henüz tanıyamamış olmasının da affı yok. En kötüsü de, kendini birden fazla sınıfa ait hisseden ya da hiçbir sınıfa uyum sağlayamayacak insanlar olabileceği ihtimalinin göz önünde bile bulundurulmaması. Ruth’un gergin iplerle sınırları belirlenmiş gruplardan oluşan toplumundan, içinde yaşadığım topluma çeviriyorum yüzümü. Gördüğüm ve yüzleşmek zorunda olduğum şey, insanların benzer şekilde kalıplara sokulmaya çalışıldığı; toplumun, farklılığın çıkıntılık olarak görüldüğü zihniyeti ulaşılıp değiştirilmesi belki de imkânsız derinliklerde sakladığı. Verdiğimiz kararlardan pişman olma lüksü 2 tanınmıyor bize. Çünkü kararlarımız kim olduğumuzu belirliyor ve belirleyip de dünyaya ilan ettiğimiz sınırlarımızın dışına çıkaramıyoruz kimliğimizi. Başkalarının ne düşündüğü ise kritik bir nokta. Herkes tarafından onaylanmalıyız. Yaptığımız her bir seçimin, farklılık teşkil ederek mevcut düzene karşı tehlike getirmeyeceğinden emin olunmalı. Kendi kararlarımı sorgularken fark ettim bunu. Özgürce kararlar aldığımı sanmam sadece bir yanılsamadan ibaret aslında. Arkadaşlarımdan etkilenmediğim, aileme onaylatmadığım ya da kabul görmemekten korkup istediklerimin tam tersi yöne dönmemle sonuçlanmayan tek bir kararımı bulamadım geriye dönüp düşününce. Her düşüncemin altında bir şekilde dış etkenler yattığı gerçeği bir tokat gibi geldi. Hep aklımın bir köşesinde sorgulayadurduğum ama kendime itiraf etme cesaretini gösteremediğim bir sonuca vardı bu düşüncelerim: Başkalarının yarattığı bir insan olduğumu fark ettim. Aslında toplumun yüzyıllardır biriktirdiği düzgülerin şekil verdiği, seçimlerinde özgür olduğunu sanan bir piyonum. Kendime hiçbir şey katamama, hep etrafımı izleyip gördüklerimi taklit etmiş olma korkusu kaplıyor içimi. Ardından aklıma gelen bir başka soru da kimin tam anlamıyla özgün olduğu; toplum tarafından onaylanma, kalıpların dışına çıkıp tepki görme kaygısı gütmeden kalbinin sesini dinleyebildiği oluyor. Ancak anladım ki bu soruyu sorarak hâlâ kusurlarımı çoğunluğa mal ederek, hatalı olduğumda bile toplumdaki yerimi korumaya çalışıyorum. Oysaki yapmam gereken bireysel zenginliklerimi doğru ya da yanlış olarak nitelendirmeyip özgürce kararlar almak; kişiliğimi, ne kadar farklı olursam olayım hissettiğim gibi şekillendirip, istemediğim sürece kim olduğumu belirlemek zorunda olmadığımı bilmek. İçine hapsedildiğim grupların duvarları daraldıkça farklılıklarımla, gerektiğinde “uyumsuz” olarak o duvarları yıkabilmeliyim. Çünkü hayat ancak kendimiz olabilirsek, hatta çoğunluğa uymazsak ulaşabileceğimiz mutluluklarla dolu. Tamah Edememek Yıllarca edindiğim tecrübelerden çıkardığım tek ortak sonuç insanın kıymet bilmiyor olmasıdır. Bizi seven kişilerin değerini terk edilince, elimizdeki boş zamanın değerini meşgul hâle gelince, sağlığımızın kıymetini de ancak hastalanınca anlayabiliyoruz. Çoğu zaman geri getiremeyeceğimiz şeylerin kadrini kaybetmeden anlayamıyoruz hâliyle değerini anladığımızda da iş işten geçmiş oluyor. İşin daha garip olan yanı ise kimi zaman kaybedip değerini fark ettiğimiz, bir daha asla hor görmeyeceğimize dair sözler verdiğimiz şeyleri geri kazanınca hiçbir şey olmamış gibi verdiğimiz sözleri unutmamız ve kaldığımız yerden devam etmemiz. İnsanın öğrenmekte en çok zorlandığı şeydir belki de bu: kıymet bilmek. Nobel ödüllü Türk yazar Orhan Pamuk’un 2016 yılında yayımlanan Kırmızı Saçlı Kadın kitabı vasat bir Orhan Pamuk kitabı olmanın ötesine geçememiş. Fakat kitap, birkaç cümle ile dilimin ucunda olup söyleyemediğim, kelimelere dökemediğim hayatın gerçeklerini can alıcı bir üslupla dile getirmesiyle okunmaya değer oldu benim için. Beni en çok etkileyen cümlesi ise “Şairi önce asacaksın, sonra darağacının altında ağlayacaksın" (144) oldu. Bu söz Orhan Pamuk’un sözü olmasa da bu kitapta ilk defa karşılaştığımdan dolayı kitapla ve Orhan Pamuk’la bağdaştırdım bu sözü. Evet, insan biraz önce astığı “şairin” dibinde ağlıyor, kaybettiği şeyin, yitirdiği değerin kıymetini ancak anlıyordu. Sadece Türk halkına özgü bir durum olmasa da Türkiye’de yaşanmış birçok örnek verilebilir bu konuyla ilgili. Mesela sanatçı Ahmet Kaya, zamanında sürgüne gönderilmiş, hakkında karalama davası yürütülmüş ve ölümünden 13 yıl sonra 2013’te, Türkiye’deki en itibarlı ödüllerden olan Cumhurbaşkanlığı Kültür ve Sanat Büyük Ödülü’ne layık görülmüştü. Sadece son yüzyılda değil Osmanlı zamanında da buna benzer hadiseler yaşanmıştır. En bilinen örneklerden birisi ise kuşkusuz Hezârfen Ahmet Çelebi’dir. Ahmet Çelebi kendisinin yapmış olduğu kanatlarla Galata Kulesi’nden atlayıp uçmayı başaran ilk Türk olarak adını tarihe yazdırsa da uçmasından kısa bir süre sonra Sultan IV. Murat tarafından sürgüne mahkûm edilmiştir. Ancak her zaman olduğu gibi değeri sonradan ortaya çıkmış ve bugün dahi herkesin övgüyle bahsettiği, hakkında besteler, TV programları yapılan bir insan olmuştur. Fakat bu besteleri, övgüleri dünya kulağıyla duyamamıştır iki Ahmet de. Ölümünden yıllar sonra adının temize çıkarılması kendisine yaşarken yardımcı olmamış; yeteneklerine, başarılarına rağmen değerleri bilinememiş, üstüne bir de vatanlarından koparılmış, cezalandırılmışlardır. İnsan kendini her ne kadar en akıllı canlı olarak görse de elindekinin kıymetini onu kaybedene kadar anlayamayacak kadar da aptaldır. İnsanın gıpta ederek baktığı şeyi başkasının bir çırpıda bir kenara atması ve umurunda dahi olmaması adaletsizlik hissi uyandırır. Lakin binbir zahmete katlanarak elde ettiğinde de elindekini kıymetini bilemez ve bir zamanlar başkasına kızdığı şeyi kendi yapar, onu kenara atar. Bu huy insanlıkla beraber gelir ve hep bizimledir. Çocukken arkadaşımızın elindeki oyuncağa bakar, onu isteriz ve elde ettikten sonra kıymetini bilemez hemen bir kenara atıveririz. Büyüdükçe alıp bir kenara attığımız oyuncaklar, kavga ettiğimiz, kalbini kırdığımız çocuklar değişse de insan aynı kalır. Hiçbir zaman doymayan iştahımızın da etkisi vardır bu hususta. Her şeyin en iyisine, en çoğuna gözümüzü diktiğimizden elimizdeki her ne kadar iyi olursa olsun bize yeterli gelmez. Hayatı yaşamayı bırakıp hep daha iyisini elde etmeye çalıştıkça hem hayatımızı yaşayamayıp hem de elimizdekinden oluruz. Daha sonra ağlamak düşer halimize, kararlarımıza. Kimsenin değiştiremeyeceği, insanlığın hastalığı olan bu durumun –kıymet bilememe- tek çözümü ise bu hastalığa yakalanmaktır. İnsan ne zaman ki geri döndüremeyeceği kıymetlisini kaybeder, o zaman daha sıkı sarılmaya başlar elindekilere. Ahmet Çandıroğlu / 06 Hale ÖZEN 21502281 Section 7 YAŞAMAK İSTESEM ELİMDE Mİ “Olmak ya da olmamak işte bütün mesele bu” demiş W. Shakespeare, peki bunu derken sormuş mudur kendisine hayatının bir gün sona ereceğini tıpkı diğer ölümlüler gibi. Muhtemelen sormuştur ve hakkında pek çok kez düşünüp üzerinde yorumlar yapmıştır işin ciddiyetini idrak etmek için. Fakat göz önünde bulundurmadığı ikilem şudur; bir yanda barışın hükmettiği topraklarda dünyaya gelmek yani hazzını almak nefsinin, diğer tarafta… Diğer tarafta, diğer taraf... Maalesef ‘diğerleri’ derken bile tırnak içerisinde olanlar, katledilenler, ne uğruna ve hangi amaçla öldüğü, öldürüldüğü bilinmeyenler. Oysaki ne umutlarla dünyaya gelip hiçbir arzusunu gerçekleştiremeden göçüp gidenler var bu yeryüzünde. Tıpkı beni çok etkileyen savaş filminde gözlemlediğim gibi, dehşetin her zaman var olduğu ve bana hayatın gerçeklerini hatırlatan o film. Farklı bir bakış açısını ortaya çıkaran yönetmen Stanley Kubrick ve ‘Full Metal Jacket’ filmi, başka bir deyişle insan vücuduna girdiğinde delici gücü artan bir mermi çeşidi. Şimdi bana soracaksınız, ‘Ne abarttın arkadaş iki saatlik filmi. Orada kan gövdeyi götürüyor sen hayranmışçasına anlatıyorsun. Neydi aklındaki de bu filme bu kadar hayran oldun?’. Aslına bakarsanız filmin konusu tarihi gerçeklere dayandırdığımızda hiç iç açıcı değil, ben de farkındayım bu durumun. Çünkü tarihe bakarsak her zaman savaşlar kitaplarımızın ana konuları, medeniyetlerin başlangıcı, bizi biz yapan şeyler olmuş da biz farkında olmamışız. Günümüzden örnek verelim; kan gövdeyi götürüyor ve biz heyecanla beyaz perdede vizyona giren savaş filmlerini izliyoruz veya sınavlarda hangi savaşın kimler tarafından yapıldığını, hangi tarafın kazandığını ortaokuldaki tarih dersleri sayesinde öğreniyoruz. O küçük yaşta bize bilgisayar oyunu gibi gelen anlatılar, büyüyüp arkamıza baktığımızda hayatın gerçekleri oluyormuş, yazarken fark ettim bu ayrıntıyı. Düzene ayak uydurmak için öğrenmek zorunda kalıyoruz. Hiç düşünmüyoruz kaybeden tarafta olmak ya da olmamak gibi bir tasanın var olduğunu. Filmdeki askeri eğitimde de bu durum mevcut. Farklı bir deyişle, psikolojik sarsıntılara sebep olan ve zorunlu kılınan eğitim askerlerin kimine yaramamış ve hatta kimini intihara sürüklemiş. Tek algılayabildikleri nokta ölmek ya da öldürmek olmuş filmde, sağ kalmak ve vatanları için şuursuzca insan katletmek. Farklı düşüncelere sahip karakterler de olmuş, kendi çapında felsefe yapan, anlayabiliyorsan beyninde ufak bir kıvılcım yaratan askerler. 1 Hale ÖZEN 21502281 Section 7 Önemli bir karakter olarak gördüğüm fotoğraftaki asker er Joker, bize ilk görüşte farklı duygular yaşatmıştır. Dikkat etmeden görsele bakanlar bu durumda var olanı; basit bir asker üzerindeki kamuflajı, kafasındaki miğferi, ceket ceplerindeki el bombalarıyla savaşa giden bir tip olarak görebilir. Benim dikkatimi çekenler ise üzerindeki sembollerdi. Bu semboller yönetmenin içinde bulunduğu çatışmanın en büyük simgesi zannımca. Üniformasının önündeki barış işareti, miğferinde yazan ‘Born to kill’ ifadesi yani öldürmek için doğmuş olması. Sizce de bir gariplik yok mu? İşte işin bu noktasında en can alıcı Kubrick çelişkisi mevcudiyetini belirtiyor. Yahu sen askersin öldürmek için doğmana karşı çıkmasak bile, üzerindeki barış işareti filmde o kadar insan öldürdükten sonra ne anlama geliyordu. Bana göre iki farklı manaya gelen simgeler aslında birbirini tamamlayan şeyler, örneğin doğmak ve ölmek ya da dünyaya gelmek ve öldürülmek gibi. Yönetmenin filminde görülen taraf savaş, yaşamak ve ölmek arasındaki o ince çizgi ile alakalı. İki farklı sembolden anlatılmak istenen, insanın dışarıdan bakıldığında farklı olduğu ve görüntünün her şeyi ele vermediğidir. Ayrıca intihar eden arkadaşının yanında kan kaybederek öldüğü göz önünde bulundurulursa psikolojik olarak ne durumda olduğu bilinemez çünkü ne şartlarda öldürüyor, herhangi bir etki altında kalmış mı, niçin öldürüyor gibi sorular yanıtlanmamıştır. O zaman hala aklımızda soru işaretleri var, yorumlayabilene kolay gelsin. “Birisi barışı başlatmalı, tıpkı savaşı başlattığı gibi.” S. Zweig. Kaynaklar Shakespeare, William. “goodreads.” y.y. t.y. Web. 29 Eylül 2016. Kubrick, Stanley. Full Metal Jacket. 1987. Zweig, Stefan. “kafkaokurdergi.tumbler” Kafka Okur. 18 Temmuz 2014. Web. 29 Eylül 2016. 2 KÜÇÜK HAYATLARDAKİ DÜŞLER Herkesin aklına Küçük Prens deyince sarı saçlı, yeşil kıyafetli, küçük bir gezegende yaşayan çocuk gelir ama bundan çok daha fazlasıdır o. Küçük Prens, içimizdeki çocuğu temsil eder aslında; büyürken kaybetmekten korktuğumuz için sahip olmayı reddettiğimiz şeyleri. Küçük Prens deyince benim aklıma yirminci yaş günüm gelir hep. Bir 6 Haziran akşamıydı ve en yakın arkadaşımla harika vakit geçirmiştim. Tam istediğim gibi bütün gün yanımdaydı ve sırada günün en önemli kısmı vardı: Mum üfleyip dilek dileme. Pastam geldiğinde tam üfleyecekken bana ''Dur! Önce bir dilek dile'' dedi. Gözlerimi kapattım ve beyaz atlı prensimi bulmayı diledim. Gözlerimi açtığımda karşımda o yoktu, bir deniz manzarası vardı. Biraz ileride kenardaki banka oturmuş denizi seyrediyordu. Tam onun yanına gidecekken minik bir çocuk elimi tuttu, gördüğüm an tanıdım Küçük Prens'i. Şaşırmış ve soru soran gözlerle ona baktım. O ise gülümseyerek ''Dileğin beyaz atlı prensini bulmak değil mi? İşte, orada.'' dedi. Bütün bu düşünceler bana saçma gelirken deniz kıyısına doğru ilerledim ve arkadaşımın yanına oturdum ama o beni göremiyordu. O an fark ettim ki onun yanında olmak huzur vericiydi, evde olmak gibi hissettiriyordu. O yanımdayken notalarını bilmediğim bir müzik kulaklarımda dolanıyor, varlığından haberdar olmadığım bir rüzgar sanki tenime dokunarak bütün yaralarımı sarıyordu. Omzuna yaslandım ve gözlerimi kapattım. Gözlerimi tekrar açtığımda deniz manzarası kaybolmuştu. Karşımda gülümseyerek bana bakıyor ve bir dilek tutmamı bekliyordu. Gördüğüm düş beni çok sarsmıştı, başta fazla şarap içtiğim için olduğunu düşündüm ama karşımdaki çocuğu bu sefer farklı görüyordum, aynı zamanda değişik de hissediyordum. Daha önce hiç bakmadığım bir gözle bakmaya başlamıştım ona. Aklım Küçük Prens filmindeki şu söze gitti hemen: ''Gözler kördür. İnsan ancak yüreğiyle baktığı zaman gerçeği görebilir.'' İşte o gün benim için bir dönüm noktası olmuştu, aşk dediğimiz şeyin ne olduğunu yeniden keşfetmiştim. Küçükken izlediğimiz çizgi filmlerde ve okuduğumuz masallarda bize beyaz atlı prensin mükemmel olduğu ve görünce onu hemen tanıyacağımız anlatılır ama gerçek hayatta işler öyle değildir. Âşık olduğunuz kişi aynı zamanda en yakın arkadaşınız olur ve her şeyi beraber yapmaktan zevk alırsınız. Bunları anlayınca kendimi gerçekten büyümüş hissettim. Eskiden masal kahramanlarım prenseslere âşık olan prenslerdi ama o günden sonra yeni kahramanım Küçük Prens oldu. Aşk dediğimiz şey mükemmeli bulmakla ilgili değil, önemli olan doğru kişiyi bulmak. İki kişi birbiriyle yapboz parçaları gibi uyum sağlar ve artık tek bir bütündürler. Hem sevgili hem de en yakın arkadaş olurlar. Geçirdikleri zaman eşsizdir. Küçük Prens'in şu sözü beni her zaman derinden etkiler: ''Gülüne harcadığın zamandır onu bunca değerli kılan.'' Onunla beraber geçirdiğimiz zamanları düşünüyorum da, tek kelimeyle eşsizler. Gülüşlerimiz, ele ele tutuşmamalarımız, beraber uyuyakalmalarımız...Hepsi birer bütünler, hepsi bizim yapbozumuzdan birer parça. Uzunca bir süre kendime beyaz atlı prensim bu kadar yakınımdayken onu nasıl fark etmediğimi sordum ama cevabı zaten biliyordum: Onu kaybetmekten korkmuştum. Daha sonradan öğrendiğime göre o da bana karşı olan hislerinin çoktan farkındaydı ama reddedilme korkusundan itiraf edememişti. Hepimiz hayata tertemiz bir sayfa olarak başlarız ama zamanla yaşananlar o kağıtta iz bırakır, insanlar da daha fazla lekelenmemek adına cesaret gereken adımlardan kaçınırlar. Sadece çocuklar, çocuk kalmayı başarabilenler ve aptallar hislerini yarın yokmuşçasına yaşarlar. Küçük Prens'i sevme sebeplerimden birisi de bu: onun dünyasında korkulara yer yok. Birisine aşkını itiraf etmek ona güçsüz ve eksik tarafını göstermekle eş değerdir. Büyükler de zayıf tarafını göstermemek için hislerinden kaçarlar. Aşk, çocuklar ve aptallar içindir. O gün her ne kadar bir yaş daha büyümüş olsam da hislerimden kaçmamıştım, ya tam bir aptaldım ya da çocuk kalmayı başarabilenlerdendim ama mutlu olduğum sürece kimin umurunda ki ? Simge ÇINAR KAYNAKÇA Osborne, Mark. (2015). The Little Prince. Fransa, İtalya: ON Animation Studios. https://wallpaperaccess.com/little-prince 30.03.2016 21302686 AYBÜKE CEREN DURAN ALKIŞLARLA HAYAT TİYATROSU Değişen dünya, değişik insanlar tarafından oynanan acımasız bir oyun sahnesi… Bu sahnedeki kostümler; bizim kimliğimizi, dinimizi, ırkımızı ve milletimizi simgeliyor. Hayatın tiyatro oyununun yönetmenleri ise politikacılar… Uygun olmayan doğaçlama yaptığımızda, giydiğimiz kostümleri beğenmediklerinde, onların uygun gördüğü senaryoyu yanlış oynadığımızda; oyunun yönetmenleri bizi oyundan atıyor… Hayat sahnesini acımasız ve adaletsiz yapan bu… Bu yüzden hayat sahnesinde her zaman kendimizi oynayamıyoruz ve özgür olamıyoruz. Hayatın baskılarla dolu tiyatro sahnelerinde kendimizi oynayabilmemiz için kendi senaryolarımızı yazmalıyız ya da var olan senaryoları değiştirmeliyiz. Bu hafta sonu izlediğim “Hayat Güzeldir” filminde; savaş ve karamsarlık temalı bir hayat sahnesinde; bir babanın, çocuğunun mutsuz olmaması için neşe ve oyun dolu bir hayat senaryosu yaratma çabaları beni çok etkiledi. Çünkü savaş ve neşe kelimeleri, aynı cümlede bulunamayacak kadar birbirlerine düşman… 21. yüzyılda hayatın tiyatro sahneleri terör ve savaş temasını işliyor, politikacıların destekçileri bu temaları desteklemek için suflör görevini üstleniyor, yönetmen olan politikacılar ise terörün ve savaşın iyi şeyler uğruna olduğunu savunan senaryoları ve entrikaları halka sunuyor. Hayatın tiyatro sahneleri, adaletsiz... Doğaçlama yapmamız yasak. Çünkü doğaçlama yaparsak, senaryonun gidişatı değişecek. Eğer doğaçlama yaparsak, politikacıların sahte gerçekleri ortadan kaybolacak; izleyiciler değişen diyaloglarla gerçekliği keşfetmeye başlayacak. Bu yüzden bazı ülkelerde her gazete yayımlanmıyor, haber programları üç birlik kuralını her zaman yansıtamıyor... Hayatın önceki tiyatro oyunlarında başrol oyuncu olan bir kimse, bir bakmışız ki figüran olarak oyuna katkı sağlıyor. “Hayat Güzeldir” filminde, Yahudilere karşı ırkçılık yapılmadan önce, sosyal statüsü yüksek olan Yahudilerin, 2. Dünya Savaşı başladığında kimliklerini gizlemeleri ve toplum içinde sefil duruma düşmeleri; bu durumun en büyük örneği… Biz hayatın tiyatro sahnelerinin oyuncuları olarak, oyunun temasını değiştirme gücüne sahibiz. Tiyatroyu tiyatro yapanlar, yönetmenler değil, oyunculardır… Çünkü oyuncuların mimikleri, jestleri ve duyguları, senaryoya hayat veriyor. Bu yüzden günümüzde de politikacıların en çok korktuğu kesim, halktır. Biz yarattığımız duygularla, yeni pencereler açabiliriz. Bir yandan gülerken, öbür taraftan ağlayabiliriz… Değişen dünya, bu yüzden bir tiyatro sahnesi gibi… Mesela halk bir şeylerin değişmesi gerektiği duygusunu yeteri kadar yansıtıyorsa, o sahnede isyan ve cesaret teması hâkimdir, politika değişecektir. Politika değişiyorsa, senaryo da değişecektir. İsyan ve cesaret duygusu birden söndüyse, sessizlik hâkimdir, boyun eğmişlik duygusu vardır ve isyanın yarattığı coşku sönmüştür. Coşku söndüğü için, o sahnede hüzün vardır. Bu yüzden duygular da doğaçlamalar kadar güçlü silahlardır. “Hayat Güzeldir” filminin bir sahnesinde; Guido ve oğlu, bir dükkânının penceresinde “Yahudiler ve köpekler giremez.” yazısını gördüklerinde Guido, oğlunun korkmaması için “Köpeklerin ve Yahudilerin girmesini istemiyorlar. Bildiğim başka bir toptancı dükkanında da atların ve İspanyolların girmesi yasak. Bak ileride bir eczane var, geçen gün kangurusu olan bir Çinli dostumla geziyorduk, ‘Girebilir miyiz?’ dedik, 'Yok hayır kangurular ve Çinliler giremez' dediler.” diye oğluna açıklama yaptı. Guido, oğluna bu açıklamaları yaparken, neşeliydi. Küçük çocuk, etrafındaki insanların tepkisinden de insanların Yahudilere düşman olduğunu anlayabilirdi; fakat küçük çocuğun hayat sahnesinin başrol oyuncusu babası olduğu için çocuk, babasının duygularından daha çok etkileniyor. Bu yüzden çocuk, savaşın hâkim olduğu bir dünyada neşenin de olabileceğine inanır. Bizler de Guido’nun çocuğu gibiyiz; duygularla ve değişik doğaçlamalarla farklı dünyalara inanabiliriz. Aynı şey politika dışındaki konular için de geçerli… Mesela, kanser hastası bir kimsenin üzüntülü ve karamsar olduğunu gördüğümüzde, ona acırız; “Hayat çok acımasız…” diye düşünürüz. Eğer o kimse, hastalığa rağmen gülüyorsa ve hayat sevgisinin yüreğinden çıkarmadıysa, “Dünyada ne kadar da güçlü insanlar var. “ diye düşünürüz… Biz izleyiciler olarak, kanser hastasını canlandıran oyuncunun duygularından etkilenir ve hayata daha farklı gözle bakarız… Etkilendiğimiz duyguları ve kendi duygularımızı harmanlayarak, kendi repliğimizi ve doğaçlamalarımızı yaratırız. Yeter ki yönetmenlerimiz, oyunumuzu kesmesin… Birçok oyuncuyla yapılan röportajlara göre, oyuncular için oynaması en zor rol, kendilerini canlandırmaları gereken rolmüş… Çünkü bence yönetmenler tarafından eleştirilmeye o kadar alışmışlar ki, kendilerini oynadıkları rolde de kısıtlanmaktan ve eleştirilmekten korkuyorlar. Hayat sahnesinde günümüzün politikacıları da öyle… Halkı her şekilde eleştiriyorlar; sırf halk doğaçlama yapmasın ve halk gerçekleri ve kendi özlerini bulmasın diye; fakat hayat sonsuz sahne ve tema içerdiği için doğaçlamalar ve yansıtılan duygular, biz izleyicilerin ve oyuncuların en büyük gücü olarak kalacak… Çünkü hayat oyuncularının doğaçlamaları ve duyguları olmasaydı, “Hayat” denilen tiyatro oyunu var olamazdı ve farklı temalar işlenemezdi… Seray Ceren Çelikkol, 21501643. TARİHİN SAYFALARINA KARIŞAN TOZLAR… Kimseyle öpüşmedim, ayrılmadım, aldatmadım, aldatılmadım. Sonra öpüştüm, ayrıldım, aldattım, aldatıldım. İhanetin çocuklara özgü versiyonlarını eski bir dostmuşçasına kabullendim. Alaycı gülüşleri, tepeden bakışları umursamadım, acıma ile dolu olan o gözlere baktım istemeyerek. Yaşamak istediğim pek çok şey, yalnızca hayal gücümün bir süsü olarak kaldı. Önümde uzanan bir yol vardı, ilerleyemedim. Yolum güzel manzaralarla çevriliyken başım toprağa eğik, taşları iteleyerek yolun gerisindeki kaçırdıklarımı düşündüm. Kaosun bitimine, yeni bir evrenin yaratılışına tanık oldum. Evrenin kendisi kaostu ancak görülmesi, anlaşılması zordu. Zaten, onu olduğu şey yapan da buydu: Döngünün kendisiydi o, bittiği an yeniden başlardı. Acele etmezdi. Zamanı yavaştı ve derslerle doluydu, onu duymak isteyenlerin kulağına fısıldar dururdu. Biraz da komikti elbet, en saçma ama öğretici fıkralarla doluydu. Yanlış anlaşılma ihtimali, Zeus’un yıldırımından bile daha olası olurdu. Onu anlamayanlara kızmazdı. Şans vermek en sevdiği işler arasındaydı. Kanın kendisinden daha kırmızı olan, nadiren ortaya çıkardığı bir yanı da vardı. İşte o, kendisine yeterli değeri göstermeyenin kıyameti olandı. İlk hâlinden tamamen zıttı. Oysaki onu anlaşılmaz yapan işte, bu zıtlıklardı. Kaos ying ve yang, savaş ve barış, gece ve gündüzdü. Kaos kadındı, kadınsa ben. Ne yazıktır ki kaostan korkan da çoktu. Onu, düzen adı verdikleri zincirlere vurdular. Tarihin sayfalarını çevirdikçe, havaya karışan toz oldu kadın. Yalnızca gözlerinizi kıstığınızda fark edebileceğiniz detaylar hâline geldiler. Ünlü bilim adamlarının arkasındaki gölgeler oldular. Pes etmedi kadın, zaman yavaştı ancak ilerliyordu. Zincirler paslanmaya başladı; onu güçlendirmek isteyenler oldu ancak kaos düzenden önceydi, izin vermedi. Tozlar havaya yayıldıkça rüzgâr sürükledi onları. Bazı insanların fark edebileceği yoğunluğa kavuştular yıllar içerisinde, zincirlerini kırabilenler, kendilerini gösterebilenler oldu. Sokrates’i herkes tanırdı mesela ama Miletli Aspasia’yı çoğu kişi bilmezdi. Sokrates’in dostu olacak kadar zekiydi. Yıllar sonra ise Artemisia vardı. O da Galileo’nun arkadaşıydı. Tıpkı Aspasia’da olduğu gibi pek bilen yoktu ismini. Oysaki Antik Yunan’nın Ay Tanrıçası’ndan almıştı adını ve yaptıkları, bir tanrıçanın gücüne eş değerdi… İtalya’nın barok döneminde yaşayan, kadın bir ressamdı Artemisia Gentileschi. Yetenekliydi, tutkusu vardı ve pek çok açıdan kararlı bir kadındı. Engizisyonun karanlığında, oluşturduğu eserleriyle yaşamını sürdürmeye çalışıyordu. Oysaki ortada büyük bir sorun vardı: Adem’den sonra yaratılması. İnsanlara düzeni aşılamaya çalışan din adamlarının karşısında, kaosun bir parçasıydı Artemisia ve bu yüzden sevilmedi. Genç yaşında tecavüze uğradı ve onu tecavüz eden adamın, babasının tablolarından birini çalmasıyla olay mahkemeye taşındı. Kaos bekledi, alınacak karar alınmıştı. Tablo geri verildikten sonra kirletilen kadın, evlendirilerek adını kurtarmış oldu. Mahkemenin verdiği mesaj ise açıktı: Artemisia’nın tablodan daha fazla değeri yoktu. Yine de pes etmedi kadın ve kendisini rüzgâra bırakmaya karar verdi. Michelangelo Buonarroti’nin desteğiyle Akademi’ye kabul edilen ilk kadın ressam oldu; himayesine girdiği Cosimo de Medici’nin sarayında Galileo ile tanıştı. O savaşını vermekten çekinmedi. Zincirler onun için fazla zayıflamıştı. Çoğu insan artık zincirlerin kırılmadığını veya daha da kötüsü, tozların tamamen dağıldığını sanıyor. Haberler bunu gösteriyor. Yine gölgelerde kalıyor kaosun acısı, düzenin ateşe verdiği canların aydınlığında gözlerini kısıyor. Onların çığlıklarını duyuyoruz; birisi Cansel diyor, bir diğeri Türkan, bir başkası Özgecan… Unutuyorlar. Düzen kaosu ve kaos da düzeni oluşturur. Onlar ying ve yang, savaş ve barış, gece ve gündüzdür. Kaos kadındır, kadın da biz. Düzen erkeklerdir demiyorum. Düzen de biziz. Düzen içimizdeki o kapalı kutu belki de. Kaosu anlamanı engelleyen, kulaklarını tıkayan… Biraz sessiz ol, dinle. Kaosun zamanı yavaştır, seni dinler. Sen de onu dinle. Kaynaklar; - Resim: Artemisia Gentileschi, kendi portresi. - Athena: Çalınmış Güzellik, Karen Essex (Artemis Yayınları.) - https://tr.wikipedia.org/wiki/Miletli_Aspasia Furkan YILDIZ 21300856 TURK 101-24 Ali Turan GÖRGÜ YAKINDAKİ UZAK Gustavo Taretto’nun yazıp yönettiği 2011 yapımı bir Arjantin filmi olan Medianeras (Yan Duvarlar) genel hatlarıyla bir aşk filmi olarak nitelendirilebilir. Fakat konusu ve işlenişiyle alışılagelmiş aşk filmlerinden çok daha özgün bir yapıt kesinlikle. En basitinden bu filmde birbirine aşık, birbirini deliler gibi seven ve kavuşamayan iki insan yerine birbirini bulamayan, birbiriyle bir türlü tanışamayan iki karakter ve onların hikayesi işleniyor. Ayrıca filmde modern zaman ilişkilerin çarpıklığından da sıklıkla bahsediliyor. Film Arjantin’in başkenti Buenos Aires’te geçiyor ve tıpkı İstanbul gibi, Ankara gibi beton şehir olma yolunda ilerleyen Buenos Aires’teki binalarla insanların ilişkisinden bahsederek başlıyor ve insan eli değen her şey gibi binaların da bizi birbirimizden ayırdığını ve uzaklaştırdığını iddia ediyor. Ki haksız sayılmaz. Günümüz insanları arasındaki ilişkiler belki de tarihin en zayıf, en manasız ve hissiz ilişkileri. Bu durum üzerinde de kesinlikle mimarı yapıların bir etkisi var. Çünkü artık insanlar geçmişe oranla daha çok katlı binalarda çevresiyle çok daha az iletişim kurarak yaşıyor ve elli daireli bir apartmanda yaklaşık iki yüz kişiyle aynı binayı paylaşmasına rağmen kendini yalnız hissedebiliyor. Taretto direkt olarak böyle bir şeyden bahsetmese de bu filmin kötü karakterleri, sevilmeyen insanları Buenos Aires mimarları ve şehir planlamacıları. Filmde sıklıkla sanal şeylerin hiçbir şekilde gerçeğin yerini tutamayacağı mesajı veriliyor tıpkı Martin’in dediği gibi “Sanal buluşmalar McDonalds menüleri gibi. Fotoğrafta daha büyük ve daha lezzetli görünüyorlar. Her ne zaman biriyle buluşsam Big Mac’te yaşadığım aldatmacanın aynısını yaşıyorum”. Her tarafımızda telefonlar, bilgisayarlar, kablolar var insanlar daha kolay birbirleriyle iletişim kurabilsin diye fakat internet bizi dünyaya yaklaştırırken hayattan uzaklaştırıyor, kilometrelerce uzanan kablolar ise bizi birleştirmekten çok bizi ayırıyor. Artık insanlar ekran başından kolay kolay ayrılmıyor ve çok katlı, modern ama soğuk ve ruhsuz binalarında hayatlarını tüketiyor. Ana karakterlerimiz Martin ve Mariana, iki “şehirli” insan. Grafik tasarım işiyle uğraşan Martin, yalnızlığı tam manasıyla yaşayan ve arayış içinde olan bir karakter. Martin’in son zamanlardaki en büyük başarıları bilgisayar oyunlarında Federer’i defalarca mağlup etmek ve çalıştırdığı takımla dört yıl üst üste lig şampiyonluğu kazanmaktan ibaret. Mariana ise dört yıllık sevgilisinden yeni ayrılmış, uzunca bir zamandır “Kimi aradığımı biliyorken onu bulamıyorsam, kimi aradığımı bilmeden onu nasıl bulacağım?” sorusuna cevap arayan ve en az Martin kadar mutsuz, yıllardır hiçbir eser ortaya koyamamış bir mimar. İki karakterimiz film boyunca defalarca karşılaşıyor fakat filmin son sahnesindeki karşılaşma hariç hepsinde bu karşılaşmalar bilinçsiz olarak gelişiyor. Belki de bu şekilde izleyicinin zaman zaman düşük tempoda geçen filmden tamamen kopmamasının önüne geçmeye çalışmış Taretto. Çünkü filmi izlerken ister istemez Martin ve Mariana’nın karşılaşması için bir beklenti oluşuyor ve “Artık bu sahnede bari kavuşsunlar.” sesleri yükselmeye başlıyor içinizden. Martin ve Mariana gibi iki kronik mutsuzun son sahnede mutluluğa kavuşması ve “gerçek aşk”ı bulmaları başarılı bir mutlu sondu. Filmde baştan sona anlatılan hikayenin ardından böyle bir sonun gelmesi bazı şeyler için ne kadar çabalasak da ulaşamazken bazen her şeyin denk gelip birden oluverdiği gerçeğini ispatlayan türden. Belki de bu filmin anlatmak istediği bir diğer şey de bu. Olaylar, yaşanılanlar her ne kadar olumsuz olsa da her zaman için bir umut vardır, tıpkı beton yığınları arasından yeşeren otlar gibi. Kim bilir bazı otlar defalarca kez beton yığınlarını yarıp temiz hava ve güneşe ulaşmayı deneyip başaramazken, bazısı ise ilk denemesinde dış dünyaya kavuşuyordur. Kısacası, Gustavo Taretto’nun Medianeras (Yan Duvarlar) filmini gerek anlattığı hikaye, gerek de anlatış biçimiyle çok beğendim. Film görsel olarak da çok başarılıydı. Metropol insanlarının ilişkilerinin anlatıldığı bu filmi izleyip kendi hayatlarımızdan bir şeyler bulmak mümkün olduğu için de herkese şiddetle tavsiye ederim. “Geleceği düşünmem. Nasıl olsa çabucak gelir.” A. Einstein Gelecek üzerine düşünür müsünüz? Hayalleriniz zaman zaman kendinizin ve tanıdıklarınızın hayat düzlemlerini aşarak insanlığın geleceği üzerine kafa yordurur mu size? Tarih tekerrürden mi ibarettir? Yoksa art arda yapılan yanlış seçimler mi bizi aynı hatalara düşürür? A. Einstein’ın uzaydaki büyük kütle merkezlerinin zamanı bükme kapasitesi üzerine çalışırken sarf ettiği bu sözü, kulağıma ilk çalındığında yaptığım yorum kendisininki ile aynıydı: nesnelerin ve olayların göreceliği. Bu ifadeyi, hayatlarımızı ve düşünüş süreçlerimizi üzerine bina ettiğimiz kural ve kaidelerin geleceği okuma ve anlamlandırma gücümüzü sınırlandırması şeklinde açıklamak mümkün değil midir? Doğar doğmaz kazandığımız veya sistemik olarak çevrenin etkisiyle edindiğimiz düşünce kafeslerinden göğe bakabilmek için Atwood'u okumaktan daha iyisi yoktur. Özellikle de 21.Yüzyıl üzerine kafa yorarsanız. Suni olarak üretilmiş et, çevre felaketleri, gözetim toplumu, nanoteknoloji ve feminizm gibi 21.Yüzyılda insan ırkının gündemini en çok meşgul edecek konular, henüz ne politik ne de bilimsel sahneye çıkmadan önce Atwood'un kaleminden dökülmüşlerdir. Yeni milenyumun başlangıcında umutlarımızı yüksek tutmamız için elimizde birden fazla sebep vardı. Amerika Birleşik Devletleri politik bir dönüşüm geçirerek ilk siyahi başkanını seçmişti. 2008 ekonomik krizinden topyekün bir çöküşe sürüklenmeden çıkabilmeyi başardık. Paris iklim değişikliği anlaşmaları sürdürüldü, karbon marketleri ortaya çıktı. Silikon Vadisi’nden gelen son icatlar insanların yaşayışını, birbirleri ile iletişimlerini doğrudan etkiledi. Aynı zamanda sosyo ekonomik eşitsizlikler, insan hakları ihlalleri ve dünya çapında süregelen ilkesiz habercilikten beslenen bir korku imparatorluğu sorunu ile karşı karşıyayız. Olaylar bu noktaya nasıl geldi? Atwood kendisini "gelecekçi" addedenlere şöyle sesleniyor: "benim gördüğümü görmüyor iseniz yeterince dikkat etmiyorsunuz." ve romanının uzak ve sisli bir gelecekte değil 21. Yüzyılda geçtiğini şiddetle savunuyor. Romanda anlatılan Gilead rejiminin kadınlar üzerinde uyguladığı politikaların yalnızca distopik temellere dayanmadığını kısa araştırmalar ile ortaya çıkarmamız mümkündür. Örneğin Romanya ve onu takipeden bazı eski Doğu Bloku ülkeleri doğum kontrolü araçlarına engeller koymuş, sosyal sınıflarda yükselmeyi ve maaş artışlarını sahip olunan çocuk sayısına dayandırmıştır. Benzer doğrultuda kürtaj yasaları, hamilelik hakkında sosyal düzenlemeler ve kadınların sosyal hakları dünya gündemini meşgul etmeye devam etmektedir. Kadınların bireysel yaşamları ve kararları medyanın ve toplumların genel yargısına dahil bir uzantı gibi ele alınmaktadır. Aynı zamanda cinsiyetin toplumsallaştırılması ve kontrol altına alınmak istenmesi sadece Doğu'nun problemi olmaktan çıkmıştır. Amerika Birleşik Devletleri'nin 2019 yılında gündemini en çok meşgul eden konulardan biri cinsiyet eşitliği ve özgürlüğü ile doğrudan bağlantılı olan Jeffrey Epstein davası idi. Benzer şekilde Kanada'da feminizm karşıtı grupların düzenlediği şiddet içerikli terör saldırıları Dünya kamuoyunu meşgul etti. Sanayileşmiş Batı'nın iş hayatında kadınları "cam tavan" etkisine maruz bıraktığı yani çalışma ortamlarında alınan kararların liyakat ve tecrübeden bağımsız olarak cinsiyet tabanlı alındığı konusundaki iddialar da yükselişte. Jean Baudrillard'tan ödünç aldığımız "Gözetim Toplumu" tezine her gün daha fazla yaklaşarak, vatandaşları üzerinde dijital dünyanın nimetlerinden faydalanarak gözetim ve denetim mekanizmalarını güçlendiren devletlerin sayısı her geçen gün artmakta. Sosyal güvenlik arayışı kitleleri daha otoriter ve merkeziyetçi yönetimlerin boyunduruğu altına girmeye zorlamaktadır. Başka bir deyişle insan eliyle yaratılan türler arası eşitsizlikler ve adaletsizlikler, doğaya verilen doğrudan veya dolaylı zararlar sosyal adaleti ve ortalama yaşam kalitesini düşürmektedir. Öte yandan iş ve sosyal hayatta cinsiyet toplumsallaşmasının beraberinde gelen eşitsizliklerle mücadele etmek için çeşitli sivil toplum kuruluşları ve sosyal değişim hareketleri kurulmuş durumda. Özellikle batı medyasında kendine geniş yer bulan #MeToo hareketi bunlardan yalnızca biridir. Bu hareketler kamuoyunun dikkatini problemin merkezine çekerken aynı zamanda farklı farkındalık düzeylerine sahip bireyleri konu hakkında bilgilendirme yolunda ölçülebilir sonuçlar kat etmişlerdir. Her biri eşitliğe davet niteliğinde olan bu sosyal hareketler medyanın ilgisini zaman içinde yitirse de doğada ve insanların sosyal yaşamlarında her parçanın birbirinden ayrılmaz bir bütünü temsil ettiğini oldukça iyi bir şekilde ortaya koymaktadırlar. Gelecek 10 yıllarda insanlığın yüz yüze geleceği en büyük problemlerden olan ekolojik kriz, kadın ve çocuk hakları ile ayrılmaz bir sebep sonuç ilişkisine sahiptir. Ekolojik krizin sebep olabileceği kuraklık, iklim değişikliği, toplumsal huzursuzluk, kaynaklar ve topraklar üzerine savaşlar en çok kadınları ve çocukları etkileyecektir. Adaletin ve eşit şartların yalnızca mahkeme salonlarında ve devlet eliyle dağıtılanayacağının farkında olan bizler Damızlık Kızın Öyküsü’nden cinsiyetin toplumsallaştırılması, günlük yaşamda ve çalışma hayatında eşitlik ayrıca şehir ve ürün planlamada eşitlik gibi konular üzerine kafa yormadan ayrılmamalıyız. Üstelik merceklerimiz yalnızca insanlar arasındaki eşitliğe odaklanmamalı. Yerküre üzerinde yaşayan tüm türlere ve aldığımız her kararın onlar üzerinde yarattığı etkilerin de farkında olmalıyız. Onat Özder 21601160 Annelerimiz ve Bizler “Kadınlar insandır, bizler ise insanoğlu.” Neşet Ertaş Yaşlı dünyamızda misafir olduğu binlerce yıl içerisinde insanoğlu hep bir yaşama uğraşı içerisinde oldu, yaşama uğraşına kendi düşünceleri ve emelleri ile pek çok insan konuk oldu ancak hepimizin bu uğraşıda bizlere en çok destek olan yoldaşı her daim bizi kendi minik çocuğu olarak görecek olan annelerimizden başkası olmadı. Olamadı… Tarih büyük liderler ile dolu baktığınız zaman. Sorarım size bu tarihte yer etmiş kişilerin, kaç tanesi anneleri olmasa dahi mevcut pozisyonlarında olabilirdi? Bu soruya hemen cevap vermeyin. Sizden ricam ilk önce kendinize bir bakmanız ve kendinize şu soruyu sormanız: “Annem olmasa ben ne yapardım?” yeterince düşündüğünüze inandığınız anda ise bu soruyu tersten sorun: “Ben olmasam annem ne yapardı?”. Düşünebildiniz mi? Güzel. O zaman sizden bir ricam daha olacak. Tam şu an öldüğünüzü düşünün bir de. Sizin yasınızı kim ölene kadar tutacak? Hoşlandığınız kız mı? Kan kardeşleriniz, arkadaşlarınız mı? Kim? Cevap verebiliyor musunuz yoksa boğazınızda bir yumru oluştuğu için konuşamıyor musunuz? O halde bu sorunun cevabını müsaadenizle ben vermek istiyorum: Anneleriniz. Ölen bir evladını son bir kere kucaklayan bir anne hayal edin. Öyle bir anne olsun ki bu; biricik evladı dünyanın en büyük dininin peygamberi olsun. Öyle bir anne hayal edin ki çocuğunun üç gün boyunca çarmıhta asılı haldeyken çektiği tüm acıları gözleri ile görmüş ve kalbiyle yaşamış olsun. Evladı acılar içindeyken bir şey yapamayan, evladı su için yalvardığı zaman veremeyen ve oğluna sirke içirmeye çalışanlara karşı bir şey yapamayan bir anne bu. Sizce bu anne evladını son kez kucaklarken ne hisseder? Nasıl bir ifadesi vardır? Evladını nasıl kavrar? Neler hisseder? Bir düşünsenize. O acıyı içinizde canlandırmaya çalışın bir. O içinizde patlayan tüm fırtınaların boğazınızdaki minik bir yumruya yenilişini, tek yapabildiğiniz şeyin evladınıza sarılmak olduğunu ama o durumdayken bile canı acımasın diye oğlunuzu sıkı bir şekilde sıkamadığınızı, ağlayamadığınızı, bağıramadığınızı hayal edebildiniz mi? O anne ile empati kurabildiniz mi? Herhalde yukarıdaki metinde tasviri yapılan figürlerin kim olduğunu herkes anlamıştır: Hz. İsa ve annesi Hz. Meryem. Çarmıhta acı çeken İsa tasviri herkes tarafından bilinirken, öldükten sonra annesine miras bıraktığı acı ve keder nedense çok az kişi tarafından bilinir veya dikkate alınır. Ama neyse ki bu konuya dikkat çekmek isteyen insanlar az ama öz insanlar. Kim? Rönesans Sanatçısı Michelangelo. Şükürler olsun ki bu yüce insan, ‘’Pietâ”i adlı eserinde tam da bahsettiğim o son sarılma anını betimliyor da en azından geride kalan bizlere üzerinde düşünecek bir konu veriyor. Peki nedir bu düşünülmesi gereken konu? Şudur: Özellikle son 40 sene içerisinde dahili olduğumuz Orta Doğu, o kadar çok ölüme ve yıkıma sahne oldu ki neredeyse her birimiz bu kaosu ve ölümleri kanıksadık. Ancak anneler kanıksayamadı, anneler kendi evlatlarını gömmeye alışamadı, anneler ağlamaya alışamadı, anneler evlatlarının ölümünün acısını Onat Özder 21601160 diğerlerinden daha çok yaşamaya alışamadı. Acıları hepimizden çok onlar yaşadı ve hala yaşıyor. Neden mi onlar daha çok hissediyor? Çünkü annelik dediğimiz şey, evlat ile bağlanmaktır. Evladın ile bir olmak, o ne hissederse on katı daha fazla hissetmek demektir. İşte bu yüzden anneler bu atmosfere alışamadı. Evladını gömerken acısını değil de sanki kendini gömdü anneler. Peki, bütün bunlar neden oluyor? Neden anneler ağlıyor?
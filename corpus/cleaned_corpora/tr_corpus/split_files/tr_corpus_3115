isteyebilmesi gerekir sistemden. Yaşama hakkı, eğitim hakkı, tembellik hakkı… “ Amerika'da makine, tarımsal üretimin tüm alanlarını doldurdu, tereyağı üretiminden buğdayın yabani otlardan ayıklanmasına kadar. Niçin? Çünkü, özgür ve tembel olan Amerikalı, Fransız köylüsünün sığırımsı yaşamını benimsemektense, bin kez ölmeyi yeğler.” Tarım, hayvancılık ve sanayi artık insan gücüne değil, makine gücüne bağlı işleyen sistemler. Bizim içinde bulunduğumuz sistemse eşya ve yiyecek üretiminden çok daha farklı artık. Biz, hizmet sektörünü yüceltmek ve daha iyi hizmet alabilmek için birilerine hizmet etmekle yükümlüyüz. Tembellik Hakkı benim için mantığın ve ümitsizliğin kitabı. Öyle ki, bu hak bizim ama asla istediğimiz zaman kullanamayacağız. FUTBOL VE UMUT Futbol üzerine düşünürüm sık sık. Bu öyle bir etkili spor ki, birçok insanın moral durumunu belirliyor, onun için büyük miktarda paralar harcanıyor, siyasete etki ediyor, uğruna kavgalar çıkıyor, insanlar ölüyor. Futbolun neden bu kadar sevildiğini, etkili olduğunu anlamak zor. Bunun için kitaplar bile yazılmış. “Gölgede ve Güneşte Futbol” kitabını okudum ve futbol üzerine biraz daha düşündüm, bu yazıda bu düşüncelerimden bahsedeceğim. Muhtemelen futbolun oynanmaya başladığı yıllarda bu kadar büyük etkileri olmamıştır insanlar üzerinde. En başta, eğlenceli olmasıyla bağlamıştır insanları. Daha sonralarda ise yoksullar için bir umut olmuş olabilir. Yeterince eğitimi, imkânı olmayan insanlar, futbol sayesinde iyi yerlere gelebilir, ilgi toplayabilir. Bu yoksul insanların küçük hikâyeleri bir araya gelip futbolu bir tutkuya dönüştürmüştür diye düşünüyorum. Bugün de Afrika’da, Güney Amerika’daki yoksul insanların futbola olan tutkusunun diğer insanlara göre daha büyük olduğunu görebiliriz. Futbol sayesinde güçsüzler, güçlülere “gol atabilir”. Şundan bahsediyorum : İngiltere ile Arjantin savaşıyor. Sebebi ise Arjantin yakınlarındaki adaların İngiltere kontrolünde olması. Doğal olarak Arjantin o adaları istiyor, ancak alamıyor. Güçlü ülke İngiltere, binlerce kilometre uzağındaki adaları, dünyanın dört bir köşesindeki diğer sömürgeleri gibi, kontrol edebiliyor. Arjantin, savaşı kaybediyor ama İngilizlere karşı üstün olabilecekleri bir alan var. Futbol işte o. Dünya Kupası çeyrek finalinde İngiltere’yi yeniyorlar 2 golle. Hem de ne iki gol! Bence ikisinin de üzerine kitaplar yazılabilir. İlk golü eliyle atıyor Maradona. “Tanrı’nın eli” diyorlar bu gol için, yani adîl olduğunu düşünüyorlar. Bence de öyle. Çünkü o gol, “Siz yıllarca savaşlarda bize elle gol attınız, bir kere de biz atalım” mesajını veriyor. İkinci golde ise Maradona, sahanın ortasında alıyor topu ve birçok İngiliz futbolcuyu geçerek golü atıyor. Yani adeta oyun oynuyor onlarla, onları darmadağın ediyor. Orada Arjantinli ilk kez İngiliz’i adeta eziyor. Eğer insanlar futbola bu kadar ilgi göstermeseydi, medya bu kadar yer vermeseydi, o golün çok da önemi olmazdı. Ancak o golü tüm dünya izliyor, o gol yıllarca hatırlanıyor. Herkes Arjantinlilerin İngilizler’i nasıl ezdiğini görüyor. Bu yüzden o goller bu kadar fazla anlam kazandı, muhtemelen tüm Arjantin o gün sevince boğuldu. Maalesef bu büyük tutku kötü sonuçlara da sebep olabiliyor. Bu yüzden bazı insanlar futbolun zararlı olduğunu düşünüyor. Birçok insan ölmüştür futbol yüzünden. Tutku, çok yoğun duygular kolayca nefrete, kızgınlığa dönüşebilir ve böyle kötü sonuçlar doğurabilir. Bence bu “futbol zararlıdır” anlamına gelmiyor. Verilen eğitimle insanların sokakta argo konuşmaları engellenmezse, stadyumda büyük bir duygu birikimiyle o insanların hep birlikte küfür etmesi aslında beklenebilecek bir şeydir. Sokakta insanlar kavga ediyorsa, stadyumda birbirini bıçaklamaları çok da sürpriz değil bence aynı şekilde. Futbolun güzellikleri kendisinden kaynaklanıyor ancak çirkin gözüken kısımları aslında sadece o toplumun özelliklerinin birer yansıması. Bazı insanlar ise “Futbol toplumların afyonudur” der. Bu yüzden futbolun zararlı olduğunu düşünür. Buna da katılmıyorum. Kısmen doğru olabilir, büyük bir tutku, insanın mantıklı düşünmesini engelleyebilir. Ancak, gerçekleri göstermesini ve harekete geçmesini de sağlayabilir. Yani bu da toplumun karakteriyle ilgili bir durum. Tamamen futbolun üzerine atılabilecek bir şey olduğunu düşünmüyorum bunun. Sonuç olarak, bence futbol çok güzel bir şey. Güçsüzün, güçlüyü yenebildiği bir alan. Güçsüzler için bir umut. Bazıları zararlı olduğunu düşünür ancak aslında zararları, toplumun gerçekleridir. Bu kadar etkili olmasının sebebi, insanların onu çok sevmesi. Bu kadar çok sevilmesinin sebepleri hakkında fikirlerimden bahsettim ancak emin değilim. Her neyse, futbol güzeldir. Kaynakça : Eduardo Galeano, Gölgede ve Güneşte Futbol KAYBOLMADAN YAŞAYABİLMEK Erlend Loe’nin, Doppler adlı romanı bence başlı başına bir varoluş sorununun öyküsü. Kitabın kahramanı Andreas Doppler’in ormanda geçirdiği bisiklet kazası ise insanın, aklına esaslı bir darbe almadan içinde bulunduğu anlamsızlığı fark edememesinin bir metaforu bana kalırsa. Andreas Doppler, bisikletten düştükten sonra gökyüzüne bakıyor ve gündelik hayat sorunlarının anlamsızlığını kavrıyor. Bir yanda ölmüş babası, diğer yanda evi için gereken hırdavatçılık işleri, bu ikisini ele aldığında evi ile ilgili kimi işlerin babasının ölümünden daha fazla alan işgal ettiğini fark ediyor hayatında. Bu farkındalıktan dolayı ormana kaçıyor, orada yeni bir hayat kurmayı istiyor ama o ne kadar yerleşik hayattan kaçsa da, dünyanın gerçekleri onu bırakmıyor. Burada gördüğüm manzara tam olarak bir varoluş sorunu. Bazen tüm bunları anlamı nedir deriz ve her şeyi bırakmak isteriz ama o “her şey” bizi bırakmaz. Giriştiğimiz işlerin hiçbir önemi olmadığını biliriz ama yine de devam etmek zorunda kalırız. Çünkü hayat bize bunu emreder. Bitmeyen kaygılar, gelmeyen ay sonları, yaz tatilleri derken aslında sıklıkla kaybolduğumuzu fark ediyorum. Sözgelimi bir düğüne gidileceği zaman, o düğün için seçilecek kıyafet ve yapılacak saçın ne ve nasıl olacaklarına o kadar dalıyoruz ki, orada, yani bir saçmalığın içinde kayboluyoruz. Yaşamdaki hemen her şeyde karşıma çıkan bir gerçeklik bu. Düğün ile final sınavlarının, iş hayatı ile arkadaş buluşmalarının ortaklaştığı bir gerçeklik. Hepsi, kendimizi kaptırdığımız, kaptırdığımız anda da içlerinde kaybolduğumuz şeyler. Bir buluşmaya gittiğimizde, orada olmasını umduğumuz kişinin yokluğunu o kadar sorgularız ki, sanki dünyadaki açlık sorunu o kişi o gün ortama gelseydi son bulacakmış gibi bir havaya gireriz. Yaklaşan sınavlar yüzünden öylesine stresle dolarız ki, sınavdan iyi bir not alabilirsek dünyadaki bütün savaşlar son bulacakmış gibi bir duyguya kapılırız. Kaybolmuşuzdur çünkü ve kaybolan insan, önüne çıkan her şeyi doğru yolun kendisi zanneder. Kayboluşun paniğiyle savrulur durur ve bir gün bir bisiklet kazasının ardından uyandığında her şey için çok geçtir. Aklımıza almamız gereken darbeler olduğunu düşünüyorum. Büyük duygusal yıkımlar gerekiyor bize. Üstesinden gelmekte zorlandığımız acılar. Belki biraz kan görürsek gerekli sarsıntıyı elde edebiliriz. Başından kan damlayan ve acile yetiştirilen bir çocuk görüntüsünün ardından, herhangi bir davet için kıyafet seçmeye çalıştığımızda yaşadığımız stresten utanabilir, varoluşu hatırlayabiliriz. Aklımıza ve duygularımıza darbe almadan, kaybolduğumuzu kavrayamıyoruz. Modern insanın en kötü özelliklerinden birisi bu. O yüzden ne olursa olsun, kendimi fazla kaptırmamak için direnerek yaşıyorum. Özellikle can sıkıcı durumların meydana gelmemesi için hiçbir şeyin büyütülmemesi gerekiyor. Kaybolma korkusu ve gündelik dertlerin anlamsızlığı aklımızın bir köşesinde hep durmalı, böylece konu ne kadar büyük ya da küçük olursa olsun, kendimizi ona kaptırmaktan kurtulabiliriz. Kaybolmamayı niçin bu kadar önemsediğime gelecek olursak; insanlar arasındaki iletişime bakın, kavgalara, anlaşmazlıklara, evliliklere, ebeveyn çocuk ilişkilerine, hepsinde tek bir meselede kaybolmanın etkilerini görürsünüz. Bir anne çocuğuna tabağını neden bitirmiyorsun diye kızdığında, bir yemeğin bitirilmemesinin dünyanın sonu olmadığı gerçeğini unuttuğu için kızmaktadır. Bir insan, zamanında büyük aşkla bağlandığı eşine çirkin sözler sarf ettiğinde, yine konu ne ise onda kaybolmuş, eşinin ellerinin bir gün çürüyeceğini unutmasına neden olmuştur o kayboluş. Bu yüzden çirkinleşmektedir. İnsan üretimi bir sorunda kaybolduğundan, kendini saçma bir rüzgâra fazla kaptırdığından; değerini, yitirdiğinde anlayacağı kişinin karşısında tepinmesinin başka hiçbir nedeni olabileceğini sanmıyorum. Kaybolmamak ve dünyaya kapılmamak işte bu yüzden önemli benim için; kalp kırmaktan ve kalbimin kırılmasından hiç hoşlanmam. TUTSAKLIKTA ÖZGÜRLÜK Kendinizi en özgür nerede hissedersiniz? İnsanlarla etkileşim içerisindeyken bile hep dolu olan o kafanızı boşaltabildiğiniz yer neresidir? Bana bu soru yöneltildiğinde aklımda tek bir görüntü oluşuyordu, orası da havaalanıydı, bu yaz Almanya'ya gittiğimdeyse havaalanından daha özgür hissettiğim bir yerde bulunma şansına sahip oldum. Küçük yaştan tek başıma seyahat etmeye başladığımdan olsa gerek, biletimi yazdırmak için bankoya gittiğim andan itibaren kendimi rahatlamış, sorumluluklardan kurtulmuş ve serbest bırakılmış hissederim. Dünyadaki görevimi tamamlamak için bir adım daha atmışımdır çünkü. Son görevimden geleliyse yaklaşık bir ay oluyor. Bu seferki istikametim Almanya’ydı. Yine her zamanki gibi heyecanlıydım havaalanında, yeni yerler görme isteğiyle dolmuştum. O çekilmez görünen, insanların endişeyle ve telaşla beklediği sıralar bile tatlı görünür olmuştu bana. Pasaport kontrolünden geçtikten sonra konum olarak çok oynamasam da kendimi çok farklı bir ruh halinde buldum. Sanki kişilik olarak aynı kalsam da farklı bir hayata adım atıyordum. O an yolculuğun verdiği heyecanın kendini göstermeye başladığını fark ettim. Düşüncelerimden kurtulduğumda yerden on bin kilometre yüksekteydim bile, bulutların arasından süzülüyordum. Alçalmaya başladığımızda çevrenin yeşilliği tarafından büyülendim. Ankara'yı çöle benzetmek o an gerçekten mantıklı geldi. Gümrükten geçer geçmez Amerika'daki değişim senemdeki en yakın arkadaşım Svenja ve annesi tarafından, Türk, Alman ve Amerikan bayraklarının bulunduğu ve adımın koskoca harflerle yazıldığı bir pankartla karşılandım. Orada kendimi gerçekten mutlu hissettim. İnsanların sizin o an yanlarında bulunmanızdan keyif aldıklarını görmek mutlu olmaya yeter çünkü. Bavulları arabaya yüklediğimiz gibi Türkiye'de göstergede görsem korkacağım hızlarda gittik ve otoban gerçekten o kadar güzeldi ki hızı da ivmeyi de hissetmeme elvermedi. Tabi ki her yol gibi o yol da bitti ve sonunda evlerine geldik. Türk alışkanlığı olan apartmanlardan sonra bu koca bahçeli iki katlı eve yerleşmek bile yabancı hissiyatını uyandırmaya yetiyordu. Beklentimin aksine ailesiyle yakından bağ kurduğum lezzetli bir akşam yemeği yedik. Ertesi gün Köln'e gideceğimiz için erkenden yattık ve günün yorgunluğuyla deliksiz uyudum. Türkiye'de alışılmış olan araba ve uçak yolculukları yerine trenle gideceğimiz için ben ayrı bir heyecanlı ve istekliydim. Bir elimde bavul diğer elimde tren biletimle yarattığım o gezgin görünüşünden memnun bir şekilde indim trenden. Gençlik otelimize yerleştik, iki kişilik küçük odamız en üst kattaydı ve penceresinden zorlamayla Köln Katedrali Dom'un tepesini görebiliyorduk. Yerleşir yerleşmez kendimizi sokaklara attık. Şansımıza orada bulunduğumuz tarihte yapılan bir e-spor konferansı Köln'ü kalabalıklaştırmış ve yaş ortalamasını düşürmüştü. Paris'teki ünlü Pont Neuf köprüsünün bir diğer alternatifi olan Hohenzollern Köprüsü'nden geçerken, tüm o kilitleri görünce fark ettim aslında insanların hep bir ortak paydada birleştiğini - sevgi. Dört yüz dokuz metre uzunluğunda bir köprüde bulunan binlerce kilidin ve onların iki katı kadar insanın insanlığın en saf seviyesi olan aşka tanıklık ettiğinin bilincinde olmak farklı hissettirdi. Karşıya geçince ilk durağımız katedral oldu. Hangi dinden olursanız olun, mimarisiyle ve barındırdığı sanat eserleriyle etkilenilmemesi imkansız bir yapı. İçine girip biraz ilerledikten sonra bankta oturup ibadet eden insanları görünce hepimizin aslında bir; ihtiyaçlarımızın, isteklerimizin, yaşadığımız hayatların paralel olduğunu fark ettim. Kutsal duyguların en derinini orada içimde hissettim. Çıkışında Svenja korka korka bana orada ne hissettiğimi sordu. İnsanların dinler hakkında konuşurken böylesine tedirgin hissetmelerini sorguladım içten içe. Ona orada huzur bulduğumu söylediğimde gülümsedi ve o da anladı aslında bir olduğumuzu. Şehir merkezinde biraz gezinip en turistik merkezlerde sosyal medyanın da belgeleme ihtiyacının da üstümde baskı kurduğu fotoğrafları çekindim. Dönüşte de yine o sevginin başka bir forma dönüşüp soyutluktan çıkıp az da olsa somutlaştığı ritüeli kendim de gerçekleştirmek istedim, o yüzden kendime bir kilit edindim en kırmızısından. Kilidin üstüne sevgilimle baş harflerimizi ve ikimizin arasındaki bir kodu yazıp sıkıca kilidi köprüye kilitledim. Geleneği tamamlamak için arkamı köprüye döndüm ve anahtarı elimden geldiğince hızlı bir şekilde Ren Nehri'ne fırlattım. O kadar tarif edilemez bir histi ki... O hissi yaşadığımdan beri başta verdiğim cevabı gözden geçiriyorum. Havaalanı değil artık en özgür hissettiğim yer, Hohenzollern Köprüsü. Kilit için aynısını diyemem belki, belediye köprünün ağırlık yaptığını söyleyip üstündeki tüm kilitleri çıkarttırana kadar (Pont Neuf gibi) oraya tutsak kaldı çünkü. Özlem Çalıkoğlu Duvar Birbirimize bakıyoruz, göz göze geliyoruz ancak birbirimizi görmüyoruz. Birbirimizin sesini duyuyoruz ancak dinlemiyoruz. Tanışmak için ellerimizi dahi uzatmıyoruz bazen. Ne birbirimizin gerçek yüzünü görmek için, ne de gerçekten ne dediğini anlamak için hiçbir çaba sarf etmiyoruz. Aramızda ön yargıların şaheseri, aşılması güç bir duvar var. Her iki taraf da, kendini tanıtma, kendini anlatma şansından mahrum bırakılmış ve çoktan karşısındaki tarafından çok farklı hikâyelerin başkahramanı yapılmış. Bu duvarları yıkmaya çalıştığım zamanlar oldu, kör, sağır ve hiçbir laftan anlamayan duvarlarla mücadele etmeye çalıştığım zamanlar. Sonuçta hep, duvarı yıkmak uğruna yaralar içinde kalan kendimle baş başa kaldım. Ön yargılar hala sapasağlam duruyordu, bir taşı bile yerinden oynatamamıştım, bense yıpranmış ve kızgın hissediyordum. Oldukça güçsüz hissettiğim anlardı bunlar. Başkalarının beni anlamaya çalışmadan hakkımda sahip oldukları ve değiştiremediğim düşünceleri, benim sesimi bastırıyordu adeta. Veda Ederken adlı romandaki adamın, herkesin hatıralarında eşini aldatan sadakatsiz biri olarak yaşayacak olması, onu ne kadar üzerdi diye düşünüyorum. Onunki kadar ağır bir durum değil benimki belki de ama mesela, okulumun uzamasından çok, hikâyemi dinlemeden, hakkımda hiçbir şey bilmeden bu konu hakkında yorum yapanların söylediği şeyler üzer beni. Okulumu dört senede bitiremediğim için, bırakın okuduğum bölümü, hayatı ciddiye almıyormuşum. Şimdiki yoğunluğa alışamadığıma ve ayak uyduramadığıma göre, yarın bir gün avukat olduğumda hiç yapamazmışım. Annemin ve babamın beni okutmak için ödedikleri paraya hiç acımıyormuşum, çünkü hiç para sıkıntısı çekmediğim için paranın değerini anlayamazmışım. Derslere girmek yerine, kafede oturup keyif yapıyormuşum zaten şimdiki gençlerin hepsi böyleymiş. Hatta çok mutluymuşum okulum uzadığı için, birkaç sene daha uzasa ne güzel olur diyormuşum çünkü gerçek bir yetişkin olmaktan ve iş hayatından kaçıyormuşum. Sesimi neden duymak istemediklerini anlamıyorum. Daha iyi bir ruh halinde olmak adına kendime biraz zaman ayırmam gerektiğini ve bu nedenle okula devam etmediğimi, haliyle okulumun da uzadığını söylediğim an acımaya başlıyor o duvara değen ellerim. Başka bahane bulamamışım, benim yaşımdaki bir insanın problemleri olamazmış ki, ne kadar abartıyormuşum her şeyi. Yanlış düşüncelerin benim gerçeklerimi bir hiç gibi kenara atması karşısında gerçekten güçsüzüm. Ama başka kişilerin açısından baktığımda ise güç hâlâ benim elimde, benim de aşamadığım birtakım ön yargılarımdan ötürü başkaları ile arama örmüş olduğum, kendimi ardında güvende hissettiğim duvarlarım var. Benim duvarlarım da sapasağlam, başkaları da benim duvarlarımı yıkmayı beceremiyor. Dolayısıyla, az önce beni görmemelerinden ve duymamalarından yakındığım insanlardan pek de bir farkım yok aslında. Herkes birbirine gerçekleri göstermek, birbirine sesini duyurmak için çırpınıyor ama kimse birbirini dinlemiyor. Belki de bu hayatta örmüş olduğum en büyük ve aşılması en zor olan duvar babamın ikinci eşine karşı olan. İkinci eşlerin kötü olduğunu, önceki eşten olan çocuklara babalar varken iyi, yalnızken kötü davrandıklarını kaç filmde gördüm, kaç kişiden duydum hesabını yapamam bile. Eline geçen her fırsatta beni babama kötüleyen, onu her zaman benden çalmaya çalışan, onunla buluşacağımız zaman bunu sorun eden, hatta çocuklarına bile beni düşman etmeye çalışan biri benim için o. Pek çok kez, onunla aynı ortamdayken o yokmuş gibi davranmayı bırakıp, ona bir şans vermeyi düşündüm. Bunu hiçbir zaman yapamadım. O duvarı yıkabilseydim ve ona bir şans verebilseydim, belki de boşuna bunları düşünüp hayatı zehir etmeyecektim kendime. Ama bu söylediklerimi gerçekten hak ediyor mu etmiyor mu, bunu hiçbir zamana bilemeyeceğim gibi görünüyor… Kaynakça Onetti, Juan Carlos. Veda Ederken. Alakarga Yayıncılık, 2018. Defne ERDEM Yeni Nesil Medya: Youtube Medya hayatımızın büyük bir alanına sahiptir. Bu hayatımızda kapsamlı bir yere sahip olan terim sosyal medyadan radyo, televizyon, dergi ve caddelerimizdeki afişlere kadar insanların yaşam alanlarının her noktasında ve anında yanındadır. Birçok amaç doğrultusunda bizleri etkileyen medyanın etki alanı gün geçtikçe daha da genişlemektedir. Sabah uyandığımızda sosyal medya hesaplarından gündemi takip edebilir ve çevremizle iletişim kurabiliriz, gazete ve dergilerden günlük olaylara ilişkin çeşitli yazı ve düşüncelere erişebiliriz, akşamları televizyondan ilgi alanımıza göre belgesel, dizi, film veya tartışma programlarını seyredebiliriz. Üstelik bunlar için sadece bir mekanda bulunmanıza gerek yok, sokakta dolaşmaya bile çıksanız afişler aracılığıyla şehrinizdeki veya ülkenizdeki etkinliklerden haberdar olma şansınız var. İşte sabahtan akşama, evden caddelere kadar bizlere meşguliyet sunan bu medyatik kaynaklar gerçekten de yaşamın doğal akışı çerçevesinde mi hayatımızda yer ediniyor? İnsanoğlunun bu denli teknolojiye sahip olmadığı zamanlarda bile medyanın yaşamımızda var olduğunu söyleyebiliriz bence. O zamanlar daha dar ölçekli olsa da aslında olması gerektiği kadardı. İnsanlar komşularından ve arkadaş çevrelerinden önemli olaylara dair bilgi sahibi olmasının yanında isterse zamanımıza göre daha özgün bilgi içerikli gazetelerden de yararlanabilirdi. Modern zamanda ise her çeşit medyatik kaynak sizleri bilgilendirmeden çok belli bir inanca inandırma doğrultusunda işlev gösteriyor. Radyoyu müzik dinlemek için açtığınızda sizleri birçok reklam karşılıyor, sosyal medya kaynaklarında çeşitli markaların tanıtımlarına yer veriliyor ve sokaktaki afişler de genelde reklam amaçlı hazırlanıyor ki televizyonun reklam içeriğinin ne kadar geniş olduğu zaten ortada. Bizleri yoğun reklam gösterimiyle yoran ve bir açıdan insanlara birtakım dayatmalarda bulunan bu yığının altından bir internet sitesi olarak Youtube günümüz medya anlayışına yeni bir nefes oluyor. Açıkçası on bir yıl önce internete katılmış olan bu sitenin nimetlerini daha bu yaz keşfetme şansım oldu ve iyi ki daha geç olmadan öğrenmişim dedim. Bazılarının bildiği üzere Youtube sadece müzik, oyun ya da filmlere dair videoların bulunduğu bir site olmaktan çok bizler gibi medya kaynaklarının baskılarından sıkılmış ve bu alana daha farklı yönler kazandıran insanların inanılmaz ölçüde yaratıcı ve özgün içerikli videolarını barındırıyor. Kendilerine “youtuber” denilen bu çılgın diye nitelendirebileceğimiz insanlardan kimisi magazin, kimisi macera, kimisi oyun, kimisi de bilgi ve daha onlarca farklı kategorilerden hayattan farklı tatlar sunan bu videoları izleyicilerle paylaşıyorlar. Bunu iş olarak benimseyip buradan kazandıklarıyla geçinen yüzlerce kişi bulunuyor ki onların bu iş için verdikleri emek benim açımdan kesinlikle bir televizyon programından daha büyük ve değerli. Onların yaptıklarını daha değerli kılan özelliklerden biriyse çoğu televizyon programlarının aksine yaptıkları videolarda izleyicilerin görüşlerini ve hislerini ön planda bulundurmalarıdır. Bunu maddi amaçlar için saatlik videolar yapmayıp dakikalar boyu süren reklamlar bulunmamasından anlayabiliriz. Bir diğer önemli özelliğiyse izleyicilere kendi iradelerini kullanabilme imkanı tanıyor ki bu günümüz medyasında bulamayacağınız bir nimet. Bir radyo kanalını açarsınız ve hala müzik dinlemek istediğiniz halde size reklam dinletirler. Kanalı değiştirmek tabii ki bir seçenek ancak belki de bu sefer o radyo kanalının yayınından hoşlanmayacaksınız. O an dinlemeyi ya da duymayı istediğiniz şeyleri bulamamak canınızı sıkabilir. Ancak bir Youtube kanalında istediğiniz tarzda videoyu yüzlerce seçenek arasından kolaylıkla bulabilirsiniz. Beni en mutlu eden yanı bu olan Youtube’da videodan videoya serbestçe dolaşabilme özgürlüğü beni çok rahatlatıyor. Geçmişten günümüze değişen medyanın insanları maddiyat uğruna reklamlara ve sıkıcı tanıtımlara iten anlayışını kıran Youtube sitesinin gün geçtikçe televizyon reytinglerini baltalayacağını düşünüyorum. Ne de olsa insanların algılama yetisi gelişiyor ve bu doğrultuda radyo, televizyon ve gazete gibi yaygın kullanımı olan medya kaynaklarının bilgi sağlama amacından ne kadar saptığını fark etmek zor olmuyor. Eğer siz de bir yerlerde bir yanlışlık olduğunu benim gibi görebiliyor ve gittikçe televizyon izlemekten ya da gazete alıp okumaktan uzaklaşıyorsanız bir Youtube’a göz atın derim. Aradığınız kaliteli bilgi ve eğlenceyi orada bulabileceğinize eminim. Hayati Mert TURHAN TURK102 21400171 22.06.2015 ÖLÜMSÜZ OLMAK İÇİN ÖLMEK GEREKİR Gözleriniz kilitlenmiş, parmağınız deklanşörde... Bir flaş patlıyor ardından. Peki sonra? Sonra bir an ölümsüzleşmiş oluyor. Gözlerinizi kilitlediğiniz ‘o’ an küçük bir dokunuşla sonsuzluğa erişiyor. İnsanoğluysa var olduğundan beri ölümsüzlüğü arıyor. Ahmet Ümit, Beyoğlu Rapsodisi adlı romanında ölümsüzlüğü arayan figürleri işlerken fotoğrafların anları ölümsüzleştiren özelliğiyle kurguya bambaşka boyutlar katıyor. Kimileri fikirleriyle, kimileri eserleriyle ölümsüzlüğe erişmek isterken kimileri de simyacılar gibi bedensel ölümsüzlüğün sırlarını arıyor dünyada. Ressamlar geride tablolar bırakıp hâlâ isimlerini söyletiyor, müzisyenler hâla besteleriyle kulaklarımızda notalarını yaşatıyor. Peki ya olağanüstü bir yeteneğiniz yoksa ama ölümsüz olmak istiyorsanız? Beyoğlu Rapsodisi’nin ana karakteri Selim ve en yakın arkadaşı Kenan dünyada ölümsüzlüğü arayan iki ayrı uç. Kenan hayatını dolu dolu yaşamayı seven, her anın tadını çıkaran bir deli fişek. Oysa Selim oturaklı, ailesiyle mutlu bir yaşam sürmekten öte bir beklentisi olmayan aklı başında biri. Önce Kenan merak sarıyor tabii ölümsüzlüğe. Bir uçak kazasında ölüme yaklaşmasıyla birlikte yaşadığı bu ömrün ona yetmediğini fark ediyor. Hayatını deli dolu yaşayan herkes böyle değil midir zaten? Eğer varsa öyle bir tanıdığınız bunu hissedersiniz. Hep çok mutlu ve enerjik görünürler ama içten içe bir hüzün, bir korku sezersiniz onları yakından tanıdığınızda. Yaşadıkları onca şeyin hep daha fazlasını isterler ve yetinemedikleri için üzgünlerdir. Hayattaki tüm zevkleri tatmadan ölmekten de korkarlar, bu nedenle ölümsüzlüğün yollarını ararlar. Kenan da bu yolda ilerlerken fotoğrafların ölümsüzleştirme gücünü keşfediyor zaten. Cinayete kurban gidenlerin cinayet mahallerindeki fotoğraflarını bir sette kurbanların ölümlerini yeniden canlandırmayı, böylece o anları ve böylesine bir projeyle kendi ismini ölümsüzleştirmeyi hayal ediyor. Selim ise ağırbaşlı çizilen karakteriyle, sakin bir hayat sürer gibi görünen insanların bambaşka, gizli bir kişilikleri olabileceğini sembolize ediyor. Hayatta kimileri ölümsüzlüğün arkasındaki isim olur, ölümsüzlüğün mucitleri gibi. Selim’in de aslında ölümsüzleştirmek istediği kendisi değil, babasının yarattığı marka olan AZYA. Selim de AZYA markasını sonsuza taşımak için kimilerinin hayatlarına son vermek zorunda kalıyor. Yani Selim’in markasını ölümsüzlüğe ulaştıracak şey de ölüm oluyor. T u r h a n | 2 Peki, bizi ölümsüzlüğü aramaya iten nedir dünyaya ayak bastığımız günden beri? Ölümün bilinmezliği mi, ölümden korkuşumuz mu? Canlı türlerinin çoğunun ömrünü sonraki nesillere aktardıkları bilgi miktarı etkilemekteymiş, bu nedenle dünyayı keşfettikçe insan türünün ömrü sürekli bir artış göstermekte ama bu artış nereye kadar devam edecek? Yetinmeyi öğrenecek mi insanoğlu yoksa onlarca hatta yüzlerce yıl sonra da olsa ulaşabilecek mi ölümsüzlüğe? Dikkat edilmesi gereken nokta ise söz konusu nasıl bir tür ölümsüzlük olursa olsun, ölümsüzlüğe giden yolun ölümden geçişi ve bunun vurgulanışı. Selim’in AZYA markasını ölümsüzleştirmek için öldürdüğü, en yakın arkadaşı dâhil olmak üzere bir sürü insan bu yargının en güzel örneklerinden. Kenan ise yeniden canlandırıp fotoğrafladığı kurbanların Selim’in kurbanları olduğu sırrını öğrenmesiyle bu kurbanlar arasına katılıp ölüyor. Ancak ardından açılan, kendi ölümünün de bir fotoğraf karesinde ölümsüzleştirildiği sergide ölümsüzlüğe erişiyor. Sadece romanda değil dünyada da böyle, belki de Ümit bunu yansıtmak istemiş. Kenan’ın cinayet mahalli fotoğraflarından oluşan sergisine verilen, insanın iliklerine işleyen o isim gibi; Ölümsüz olmak için ölmek gerekir… Kimi zaman bir dokunuş kadar yakın olan ölümsüzlük kimi zamansa sizi en yakın arkadaşınızı öldürmeye sürükleyecek kadar uzaktır. Ölümsüzlüğe merak sardığınız andan itibaren geri dönmesiyse çok zor. Peki siz ölümsüzlük için neleri göze alırdınız? Karcı,1 İlayda Karcı 21302524 TURK 101-019 Başak Berna Cordon 09.12.2014 Demir Leydi İngiltereli bir bakkalın kızı kimya bölümünü kazanabilir. Bu bölümü Oxford Üniversitesi’nde okuyabilir. Elbette bu gibi durumlar olabilir gözüyle baktığımız olaylardır. Ancak aynı kadının güneşin batmadığı ülkede en uzun süre iktidarda kalmış ve Büyük Britanya tarihindeki tek kadın başbakan olması daha önce rastlanılmış bir süreç değildi ta ki Margaret Thatcher’a kadar. Parlamento üyesi olmak, Muhafazakâr Parti’nin lideri olmak ve bir kadın için o zamanlar neredeyse imkansız olan başbakanlık konumlarına gelmek gibi başarılar elde eden Thatcher ‘’Demir Leydi’’ unvanına layık görülmüştür. 8 Nisan 2013 tarihinde hayata veda eden Margaret Thatcher’in tartışmalı ve etkileyici siyaset hayatı yönetmenliğini Phyllida Lloyd’un yaptığı, Meryl Streep’in Thatcher’a hayat verdiği ‘’Demir Leydi’’ filmiyle izleyicilere sunulmuştur. Usta oyuncu Demir Leydi’yi kusursuz bir şekilde canlandırabilmek için parlamentoda zaman geçirerek çeşitli gözlemlerde bulunmuştur. Bu sayede sergilediği etkileyici oyunculuğuyla en iyi kadın oyuncu dalında Bafra ödülünün sahibi olmuştur. Demir Leydi lakabıyla akıllarda genellikle sert mizaçlı olarak kalmış olsa da film boyunca Margaret’ in aslında duygusal ve duyarlı bir karakteri olduğu karşımıza değişik sahnelerde çıkıyor. Margaret’ in Falkland şehitlerinin ailelerine mektup yazma sahnesinde hüzne kapılıp çok zor anlar yaşaması ‘’Demir Leydi’’unvanın altında ne kadar duygusal bir karakteri olduğuna da vurgu yapılmıştır. Bu sahnede Meryl Steep’ in oyunculuğu sayesinde sizde kendinizi gözyaşları içinde bulabilirsiniz. Diğer ilgimi çeken bir sahne ise Margaret’ in Karcı,2 başbakan olarak yaptığı ilk konuşmasında heyecanını sürekli o meşhur bilinen mavi eteğini çekiştirmesi ile belli etmesi. Bu sahneden sert olarak bilinen insanların bile yeri geldiği zaman heyecanlı anlar yaşayabileceği yorumunu rahatlıkla yapabiliriz. Diğer taraftan eşine karşı beslediği derinden aşk tüm detaylarıyla anlatılarak filme mükemmel bir yorum kazandırmıştır. Eşinden aldığı evlilik teklifini ‘’ben bir çay fincanını yıkayarak ölemem’’ şeklinde yanıtlamıştır. Fakat son sahnede ise eşinin ölümü üzerine yaşadığı derin hüzün yüzünden kendini bir çay fincanı yıkarken bulur. Buradan siyasetin sadece emekliliğe kadar sürebileceği, üstü örtülen ev hanımlığı ya da anaçlık duygusunun bir yerden çıkabileceği gibi kişiden kişiye değişen mesajlar çıkarabiliriz. Ülkemizde de olduğu gibi dünyada da genel bir yargı vardır siyasetin genellikle erkek işi olduğuna dair. Filmi izlediğimiz zaman ise siyaset kavramının erkek ya da kadın işi değil yalnızca otorite işi olduğu sonucunu çıkarabiliriz. Küçüklükten itibaren hepimizin zihninde kadın figürünün annelik, merhamet ya da şefkat gibi imgelerle özleştiği yadsınamaz bir gerçektir. Bu sebepten dolayı ne zaman ki kürsülerde kendi düşüncelerini açık bir biçimde ifade eden kadınları görsek yadırgıyoruz. Filmi izlerken siyasetin insanları ister istemez içinde bulundukları koşullardan dolayı biraz daha sert ve otoriter yapabildiğini bir kez daha anlama şansını elde ediyoruz. Demir Leydi ye karşı hiçbir duygu beslememek söz konusu değildir. Ülke içinde belli kesim tarafından yaptığı işler hayranlıkla izlenirken diğer yandan kendisinden nefret edilen bir grubun olduğu kesindir. Filmde duyduğum ‘’Eskiden bir şeyler yapmaya çalışırdık; şimdi ise birisi olmaya çalışıyoruz.’’ güzel tespit edilen bir cümle olarak beni etkilemiştir çünkü günümüzde kendi yaratıcı fikirlerimizi üretmek yerine başkalarını taklit ederek ve özgünlükten uzaklaşarak bir yerlere gelmeye çalışıyor olmamız bu söz ile etkili bir biçimde anlatıldığını düşünüyorum. Özetle şunu söyleyebiliriz ki filmde kalıplaşmış kadın figürünün genç yaşta ve işini tutkuyla yapan aynı zamanda ülke üzerinde büyük etkiler bırakan etkili bir siyasetçiye dönüşümü izleyicileri etkisi altına alarak anlatılıyor. Karcı,3 KAYNAKÇA http://minervadergi.blogspot.com.tr/2013/04/demir-leydi.html http://tr.euronews.com/2013/04/10/ingiliz-parlamentosu-margaret-thatcher-i-andi/ http://kilavuzkarga.blogspot.com.tr/2012/02/iron-lady-2011-imdb62-filmde-duydugum.html Öğrencinin Adı-­‐Soyadı: Sena Ercan Yeniden Başlamak Kendimi bildim bileli olaylar karşısında ve hatta hemen hemen her şeyden çabuk etkilenir ve duygu değişimlerimin uzun süre etkisinde kalırım. Ne zaman kafam karışık olsa ya da ne zaman üzgün olsam, istemeden de olsa, aklımla kalbim arasına bir duvar örerim. O duvarın altında kalmak ise benim için kaçınılmaz olur. Ve gitgide daha çok karışırım. Böyle zamanlarda tek istediğim kendimle kalmak ve her şeyden uzaklaşmaktır. Aslında buna tam anlamıyla “kendime dönmek” de diyebilirim belki. Her şeyden uzak, herkesten uzak ve sadece kendimle kaldığım zamanlar… O kıymetli zamanlar, genellikle, beni gerçek dünyadan uzaklaştırarak nefes alabileceğim güvenli alanlar yaratmamı sağlar. Ve ben o alanlarda kendi kabuğuma çekilir, usulca “durulmayı” beklerim. Aslında bu güvenli alanlar kendimi içinde bulunduğum andan çekip çıkarabilmeme ve bir yandan da o altında kaldığım duvarı yeniden inşa edebilmeme de yardımcı olan filmler ve kitaplardır. Sadece farklı hikâyeler öğrenmeyi çok sevdiğimden midir yoksa her bir hikâyeye yeni bir başlangıç gözüyle baktığımdan ve sanki benim hayatımdan kesitler sunuyormuş gibi düşünerek kendimi o hikâyelere kaptırdığımdan mıdır bilemiyorum, ama her yeni filmin ve kitabın başında ceketimi alır ve yeni hikâyelere doğru kısa kısa yolculuklar yapmak üzere yola koyulurum. Yine böylesine boğuluyormuş gibi hissettiğim bir dönemde çok sevdiğim bir yönetmenin, Çağan Irmak’ın yeni filmi Nadide Hayat henüz vizyona girmişti ve ben içinde bulunduğum “an”a sırtımı dönüp yavaş yavaş bu yepyeni hikâyeye doğru sürüklendim. Sürüklendim diyorum, çünkü hikâye öylesine hayatın içinden, öylesine “bizden”di ki, sanki, dönem dönem kendi kendime yaşadığım kafa karışıklığımı ve netliğimi, kararlılığımı ve pes etmeye meyilli yılgınlığımı, cesaretimi ve korkaklığımı, çocuk ruhumu ve ihtiyarlığımı uzaktan izliyormuş gibi hissettim. Ben ki şu zamana kadar hep yeni başlangıçlar yapma hevesiyle yanıp tutuşan ama kendimi ne yeni bir başlangıca ne de yepyeni bir hayata hazırlayabilmek adına hiçbir şey yapmayan biri oldum. Öylesine korkaktım ki yeni olan hep güvensiz gelirdi, eskiye tutunmaksa bildiğim sularda yüzmek gibiydi ve ben yıllarca sadece hep bildiğim sularda yüzmeyi seçtim. Öyle ki, çok inanarak kurduğum ve gerçekleşme ihtimalini düşünürken bile heyecandan titrediğim hayallerimi gerçekleştirmek adına bile hiçbir şey yapmadım. Yıllarca hep pes eden, hep geri duran, hep korkak olan oldum. Hayatta cesur olmak gerektiğini; asla bırakmamak, vazgeçmemek gerektiğini; yeniliğe açık olmak gerektiğini ise hiç beklemediğim anda tüm hayallerimden vazgeçip bambaşka bir yöne savrulmak zorunda bırakıldığım acı bir deneyim sayesinde anladım. Açıkçası, insanın hayatını değiştirebilecek düzeyde kararlar vermesi gerektiği anlar adeta bir dönüm noktası gibidir çokları için. Benim için de ilk hayatımın sonlandığı, ikinci hayatıma ise bir kapının açıldığı bir dönüm noktası olmuştu o deneyim. Hayatımın yaşadığım kadar kısmında zirveyi de gördüm dibi de. Mutluluğu da yaşadım; hüznü, acıyı, kederi de. Ama tüm bu deneyimlerden öğrendiğim tek bir şey vardı; benim hayatımın merkezine koyduğum, ama yıllar geçtikçe, çok uzun zamandır unutulmaya yüz tutmuş olan hayat felsefem: “Asla vazgeçme!”. Bu noktada en büyük ve en içten teşekkürü de Nadide Hayat filmiyle tüm bu unuttuklarımı bana yeniden hatırlatan Çağan Irmak’a etmem gerek, Nadide gibi bir karakter yaratıp karşıma çıkararak bana yeni başlangıçlar yapabilmenin heyecanını, korkaklığı arkamda bırakıp zaman zaman da cesur olmam gerektiğini hatırlattığı ve de en önemlisi kendime ördüğüm duvarlarımı, engellerimi kaldırmamı sağladığı için. Kaynakça: Nadide Hayat, Çağan Irmak, 2015. TOPLUMSAL GEÇİŞ İnsanoğlu zaman zaman bazı geçişlere ihtiyaç duymuştur. Reformlar olsun, kanunlarda değişiklikler olsun, bunların hepsi birer geçiştir. Peki, bu geçiş süreçlerinin sancılı olması ve çatışmalar doğurmasına rağmen, insanlar neden geçiş yapar ki? “Yenişehir’de Bir Öğle Vakti” adlı eser bin dokuz yüz yetmişli yılların Ankara’sındaki karakterleri incelemiştir. Sevgi Soysal’ın bu tarihi ve mekanı seçmesinin nedeni, köylülükten kentliliğe geçiş sırasındaki tipleri inceleyerek çatışmaları gözler önüne sermektir. Birazdan bahsedeceğim tipleri ve zıtlıkları okuduğunuzda, “Aaa, aynı bizim burası diyeceğinizden hiç şüphem yok. Bu kitabı okuduğumda aynı tepkiyi ben de vermiştim. Hatta günümüzde yaşanan bazı olayları bu eser sayesinde görmeye başladım. Kırk yıl önce Ankara’da neler aynıymış veya farklıymış, bir bakalım. Köylülere artık kentli gibi yaşamanın vakti geldi deseniz sevinecekleri ve üzülecekleri durumlar tabii ki olur. Sevinecekleri durumdan bahsedersek, öncelikle ekonominin daha iyi olduğu bir ortama geçiyorlar. Tarımdan ve hayvancılıktan, ticarete veya profesyonelliğe kayma olarak adlandırabiliriz bu durumu. Ticaret, insanlar arası etkileşimdir. Gelişimi gösterir. Ekonominin ve yeni fikirlerin olarak gelişimdir. Ayrıca, köylüler sevindi dedik ama bunu bir de kentlilere sormak lazım. Şu an hemen hemen tüm büyük şehir insanı, köylülere yan gözle bakar. Her ne kadar “Köylü milletin efendisidir” desek de kırk-elli yıl önce de durum böyle imiş. Bunun en büyük nedenlerinden biri paradır. Sanki aynı ilde yaşamıyorlar gibi iki zıt yaşamı ifade ediyorlar; gecekonduda yaşayan insanların sefaleti ile bolluk içinde yaşayan halktan kopuk entelektüel görünümlüler. Neden entelektüel değil de görünümlü dedim açıklayayım. Entelektüel, zekasını ve bilgisini kullanan aydın insanlara denir. Ancak para sayesinde okuyan insanların büyük çoğunluğu, bilgisini dünyanın yararına değil, hava atmak için kullanmış o dönem. Bugün de çok farklı değil. Köylüye yan gözle bakan kentliden bahsediyordum, yarım kalmıştı. Düşünün, Samanpazarı’ndaki yoksul bir aileden çıkan ve saygın bir hukuk profesörü olan Salih bile yetiştiği çevreye sırtını dönmüştür. Yazarın “Ahmet için Ulus’tan alınmış bir malın hiçbir değeri yoktur. Aldığı her şey için ‘Kızılay’dan adlındı’ cümlesini eklemek isterdi daha çocukken.”[1] ifadesi küçük yaşlardan insanların nasıl sınıfsal topluma alıştırıldığına bir örnektir. Sonuç olarak ekonomik farklar, geçiş sırasındaki toplumda sınıfsal düzen oluşturmuştur. Köylünün üzüleceği durumdan konuşalım biraz da. Gerçekliklerden kopmuş bir kalabalığın arasına girecekler. Karmaşanın hüküm sürdüğü bir düzene. Herkesin telaş içinde olduğu, paranın amaç olduğu bir düzene. Necip gibi baba mirasıyla geçinen tiplerin ilgi gördüğü bir yerde Anadolu’nun getirdiği saflıkla hayatta kalmak çok zordur. Filmlerde, kitaplarda veya yaşamımızda görürüz saf insanların bu özelliğinden yararlanılıp kullanıldığını. Köylünün şehir hayatına uyum sağlaması için saf değil, hin olması gereklidir. Hem elli yıl önce hem de bugün, bu durum böyledir. Şehir, tabiri uygunsa kurtlar sofrasıdır. Kitabın başkahramanı Ali hakkında konuşmak istiyorum. Aslında Ali idealize edilmiş bir karakterdir. Şehirde eğitim görüp halktan kopmaması, yazarın görmek istediği insan tipini sembolize ediyor. Ayrıca, siyasal eylemlerin içinde de yer alması bunun bir kanıtıdır. Verdiği kararların doğru olması pek göze çarpmıyor olabilir ama bu, onun mükemmele yakın bir birey olduğunu göstermektedir. Anladığım kadarıyla yazar, kitaptaki tüm karakterleri eleştirel gözle yazarken, olması gerekeni Ali’yle belirtmiştir. Bugünkü Ankara, elli yıl öncekiyle hala aynı tarzda insan ve zıtlıklara sahipse, köylülükten kentliliğe değişim sürecinde pek başarılı olduğumuzu söyleyemem. Aynı sorunları tekrar yaşıyoruz. Bu başarısızlığın nedeni, altyapının sağlam olmamasıdır. İnsanlar arasında bu kadar fazla farkın olması, sistemin düzgün temellerin üstüne inşa edilmemesidir. Geçişin tamamlanabilmesi için insanların empati yapması lazımdır. Zengin, fakirin halinden anlamalıdır. Aynı şekilde fakir de çok çalışmalıdır. Burjuva sınıfı halktan kopmamalıdır. Eğitim görme imkanına sahip olanlar, aldığı eğitimin hakkını vererek vatana yararlı olmalıdır. Bu imkana sahip olmayan bireyler kendini bir şekilde geliştirmelidir. Örneğin, kütüphaneden kitap alıp okumak da bir kişisel gelişimdir. Demek istediğim, sorunlara çözümler üreterek cevap vermeliyiz. Toplum olarak geçişi ancak böyle tamamlayabiliriz. [1] Soysal, S. Yenişehir’de Bir Öğle Vakti. Bilgi Yayınevi. İletişim Yayınları. 2011, 10.Baskı. Melih PekerDeğişerek KaybedenlerKaybedenler Kulübü, seneler önce izlediğim, repliklerini asla unutamadığım ve hayatımın bazı anlarında repliklerini yaşayarak anladığım, belki de şu ana kadar bana en çok ders veren ﬁlmdir. Son zamanlarda ise belki de her gece yatmadan önce, her canım sıkıldığı anda “Kadınlar, seni sen yapan özelliklere aşık olup, sonra senden o özellikleri almaya kalkıyorlar.” sözünü aklıma getiriyorum. Filmde, sevgilisinin Kaan’ın değişmesini istemesi üzerine, değişmek istemeyen, daha doğrusu değişemeyen Kaan’ın söylediği bu söz, kız arkadaşımın benden değişmemi, bir özelliğimden vazgeçmemi istediği her an kafamın içinde yankılanıyor. Peki gerçekten bu doğru mu? Kadınlar tüm özellikleriyle aşık oldukları erkeği değiştirmeye mi çalışırlar, yoksa o erkeği aşık olmak istedikleri adama çevirmek mi?Sanırım bunun cevabı kişiden kişiye değişebilir. Ancak bunlarla beraber insanın aklına bir soru daha geliyor. Peki değiştikten sonra ne olacak? Artık o aşık olunan adam farklı bir insan dönüşecek tamamen. O zaman asıl amaç adamın kadını sevmesinden faydalanarak onu kadının istediği adama çevirmek. Sevebilecek bir adam oluşturmak. Ya da asıl sorun hep daha fazlasını istemek, elindeki ile yetinmemek. İlk başta, sevgiliyi kendisi yapan özelliklerine aşık olup, o özelliklerin onu mutlu etmesine rağmen daha sonra bu mutlulukla yetinmeyip, daha fazlasının istenmesinden dolayı tamamen kendi isteklerine göre bir adam oluşturmaya çalışmak. İnsanlar bu değişimi haklı görebilir çünkü ilişki her zaman kendinden bir parça vermek, bazen de sevgiliyi mutlu etmek için bazı şeylerden fedakârlık etmektir. Ancak, kendini oluşturan özellikler tükenmeye başlayınca, vermek hiç de kolay olmamaya başlıyor, tükeniyor insan.Başlarda kolay geliyordu aslında kendimden fedakârlık etmek, sonuçta onu seviyordum ve onun için vazgeçebilirdim bazı özelliklerimden, sonuçta beni bu kadar mutlu eden biri için elimden gelen her şeyi yapabilirdim ve hâlâ da yapıyorum. Ancak zaman geçtikçe, her sabah uyandığımda farklı bir benle karşılaşmaya başladım. Her ne kadar inkar etsem de bunu, yavaş yavaş farkına varmaya başladım ne kadar da değiştiğimi. İlk başlarda onu mutlu etmek için yaptığım şeyler vardı, içimden gelerek yaptıklarım. Fakat artık bunların yerini kavga etmemek, sorun yaratmamak için yaptığım, bir söz söylemeden önce bin kez düşündüğüm davranışlar almaya başladı. Zaman geçtikçe bunun beni ne kadar da yıprattığını fark ettim. Artık ben onun aşık olduğu eski ben değildim, onun istediği bendim. Peki nerde hata yaptım? Değişecek kadar çok sevmekle mi yoksa onun beni değiştirmesine izin vermekle yani “Ben buyum, kendimi değiştiremem, sen bu özelliklerimle bana aşık oldun o yüzden bunları değiştirmemi isteme benden.” dememekle mi?Bu sorunun cevabı çok açık galiba. Çok sevmek asla bir hata olamaz, sevmekle hata yapılmaz. Ancak kendinden ödün vermeye açık olmak büyük bir hata, hatta kendini kaybetmeye yol açabilecek derecede büyük. Her ne kadar hata olsa da, değişmek beni korkutsa da, her sabah farklı bir benle karşılaşmak beni kendimi sorgulamaya itse de artık bunun önüne geçemeyeceğimi biliyorum. Çünkü insan bir kez kendinden ödün verince, karşısındaki bunun her zaman daha fazlasını isteyecektir, bu insanın doğasında olan bir şey belki de, hep daha fazla istemek. Peki bu ne zaman son bulacak? Ya tamamen farklı bir ben olduğum zaman, yani bunları bile sorgulamayı bıraktığımda ya da bir gülüşü, bir bakışı, bir seni seviyorum deyişle her şeyi, kendimi bile unuttuğum bir anda kendi isteğimle onun istediği adam olmaya karar verdiğim, bu değişikleri o istediği için değil de eskiden olduğu gibi, onu mutlu etmek için yaptığım zaman.Melih PekerKaynakça:Örnek, T. (Director). (2011). Kaybedenler Kulübü [Motion picture on DVD]. Tiglon.SOLUK MAVİ NOKTA Voyager-1 uzay aracının fırlatılmasından 13 yıl geçmişti. NASA bilim insanları o uzay aracına dünyanın fotoğrafını çekmesi ve onu dünyaya yollaması komutunu yolladıklarında heyecanlı bir bekleyiş başladı. Voyager-1 belki de görev süresindeki en anlamlı işi yapmıştı. Fotoğraf gelişi kutlanıyordu, ve bu kutlamalardaki bir konuşma onu harika bir şekilde özetliyordu: “Şu noktaya tekrar bakın. Orası evimiz. O biziz. Sevdiğiniz ve tanıdığınız, adını duyduğunuz, yaşayan ve ölmüş olan herkes onun üzerinde bulunuyor. Tüm neşemizin ve kederimizin toplamı, binlerce birbirini yalanlayan din, ideoloji ve iktisat öğretisi; insanlık tarihi boyunca yaşayan her avcı ve toplayıcı, her kahraman ve korkak, her medeniyet kurucusu ve yıkıcısı, her kral ve çiftçi, her aşık çift, her anne ve baba, umut dolu çocuk, mucit, kâşif, ahlak hocası, yoz siyasetçi, her süperstar, her "yüce önder", her aziz ve günahkâr onun üzerinde - bir günışığı huzmesinin üzerinde asılı duran o toz zerresinde.” (Sagan & Druyan, 2011) . Bu sözler dünyanın rekor uzaklıktan-6.4 milyar kilometre-çekilmiş fotoğrafının gösterimi sırasında ünlü gökbilimci Carl Sagan tarafından söylenerek bu konuya ilgisi olan olmayan her insan üzerinde bir etki bıraktı. Sagan burada fotoğrafın bilimsel analizini yapmıyordu, ya da kırılan rekor hakkında da övünmemişti; insanlara “Dünya” algısını yeniden anlatmış, evrenin büyüklüğünü ve dünyanın, yani bilip bilmediğimiz tüm olayların tüm insanların gelip geçtiği yerin, sadece soluk mavi bir nokta olduğunu belirterek bizlere kibrin, hırsın ve bu tarz gelip geçici duyguların aslında ne kadar boş olduğunu söylemeye çalışmıştı. İşte bu fikirlerin ilham kaynağı olan Kozmos ise bizlere yaşadığımız evrenin dünyayla sınırlı olmadığını, Dünya’yı anlamak için kozmos’u anlamamız gerektiğini ve çok daha fazlasını anlatmakta. Kozmos, atomun yapıtaşlarından devasa gök cisimlerine uzanan, içinde mikro ve makro evrenleri barındıran olağanüstü bir yapı. İnsanlığın ilk günlerinden itibaren çözülemeyen gizemler ve bizleri her keşifte daha çok şaşırtan bilgilerle dolu. “Henüz” keşfedilen en uzak cisim 13.8 milyar ışık yılı uzaklıkta-yani makro evrende bilinen en uzak nokta, bir ışık huzmesi-buna karşılık mikro evrende ise henüz kuarklardan öteye varılamadı. Çok büyük öyle değil mi? Hem de bu sadece kozmosun gözlemlenebilen kısmı. Carl Sagan ise kozmosun bu büyüleyici büyüklüğüne ve güzelliğine hayran olan bir bilim adamı. İşini severek yapması onu diğerlerinden öne çıkaran en önemli özelliği bence. NASA’nın Voyager1 uzay aracından gönderdiği fotoğrafa yaptığı yorum ise benim Carl Sagan’dan etkilenmeme sebep oldu. Bilim adamları her zaman insanlığın üstün ırk olduğundan ve her şeyin insanlar sayesinde gerçekleştiğinden bahsederler hep, ancak Sagan bizlere ve diğer bilim adamlarına gösterdi ki evren yani kozmos o kadar görkemli o kadar büyük ki, tanıdığımız ve bildiğimiz her şey, her yaşayan insan astronomi de uzak bile denenemeyecek kadar uzak bir noktadan bakınca sadece bir “nokta”. İnsanın kibrinin, “Dünyaları ben yarattım.” tavrının aslında gereksiz olduğunu adeta tokat gibi yapıştırıyor biz insanlara. Hayatlarımıza yepyeni bir bakış açısı getiriyor adeta. Kozmosun bütün güzelliğini, o muhteşem yapısını ve kurgusunu düşündürtüyor bizlere yeniden. Ben de bu fikirlerden ve Sagan’ın vizyonundan çok etkilenmiş biri olarak hayranlıkla kozmosu araştırdım küçüklüğümden beri. Hep uzay araştırmacısı olmak istedim, nerede bir belgesel görüyüm o an ne yapıyorsam bıraktım ve onu izledim, o akıl almaz gizemler hakkında kafa yordum. Hele ki Sagan gibi çağının ötesinde bilim adamları ile tanıştıkça kozmosa olan ilgim daha da arttı. Ama kozmosun bu görkeminin asıl güzel yanı ise insanların egolarından ve kötü özelliklerinden kurtulmalarına yardımcı olması. O ihtişama baktıkça egolarınızdan arınmanıza yardımcı olacaktır. Ve eminim insanlığın soluk mavi noktasını daha iyi anlamasına kesinlikle katkı sağlayacaktır. Örneğin kozmos benim hayat felsefemi bütünüyle değiştirdi hiç yoktan iyidir öyle değil mi? İşte bütün bu fikirler ışığında gelin hep beraber tekrar düşünelim. Kozmostaki yerimizi, evrenin o olağanüstü güzelliğini ve bunların bizim kibrimizden ve egolarımızdan arınmamızda nasıl etkili olduğunu düşünelim. Soluk mavi noktamızın değerini bilmek ve kusursuz evrenimize bakarak kötü özelliklerimizden arınmak için, kozmosu anlamak için, sizlere belgesellerini izlememin ardından bir anda kendimi kitabını okurken bulduğum Kozmos’u ise şiddetle tavsiye ediyorum. Çünkü Dünya’yı ve hayatı anlamanın yolu kozmosu anlamaktan geçmekte. Kerem Ayöz 21501569 Section: 59KAYNAKÇA  Sagan, Carl, and Ann Druyan. Pale blue dot: a vision of the human future in space. Ballantine books, 2011.  NASA. A Pale Blue Dot. 1990. United States of America. Korkularım ve Yalnızlığım Başına bir felaket gelmeden onu anlayamazsın derlerdi ama pek üstünde durmazdım bunun. Hep abartılmış bir söz olduğunu düşünürdüm. Karşıdaki ile yeterince empati kurarsam onun hissettiklerini anlayabileceğimi zannederdim. Ancak bunun doğru olmadığını acı ve kesin bir şekilde öğrenmiş oldum. Yakın zamanlarda sevdiğim birini kaybetmenin acısını tattıktan sonra beni kimsenin anlayabileceğini sanmıyorum. Hissettiklerim karşısında empati kurmak yetersiz kalıyor. Sanki hiçbir şey değişmemiş gibi herkesin hayatına devam etmesi ve kuşların hala cıvıldaması bunun en büyük kanıtı bence. Bu konu üzerine ne kadar düşünürsem o kadar üzülüyorum ama bir yandan da kendimi alıkoyamıyorum. Kendime sorduğum sorular hep bu yönde ilerliyor. Mesela yaşamanın ve doğum günlerinin arasındaki anlamsız bağı çok sorgulamaya başladım. Neden sadece bir gün içinde yaşımız değişiyor? Aslında hayatımızın sonuna yaklaştığımız halde neden bu günü heyecanla kutluyoruz? Ölüm ve yaşamı neden birbirinden ayırırız? Kafam sürekli bununla meşgul olduğu için de karşıma bu tarz kitaplar ve yazılar çıkıyor sanırım. Öylesine listeden seçtiğim bir kitabın ölüm temalı olacağını pek sanmıyordum. Murat Çelik'in Eve Dönmeyen Hayvan adlı öykü kitabı bana çok tanıdık geldi. Yalnızlık, ölüm ve felaketlerin insan yaşamını nasıl etkilediğini öykülerle ele alan yazar sanki benim hikayemi anlatıyordu. Çoğu insanın üzerinde düşünmek bile istemediği ama bence kesinlikle doğru olduğuna inandığım bir tanım yapan yazar, yaşadığımız için öldüğümüzü dile getirdi. Yaşadığımız için ölmek! Kendi kendime bu sözü anlayana kadar kaç kez tekrar ettim bilmiyorum. Ölüm bir an içinde gerçekleşmiyor mu? Nasıl yaşam ve ölüm aynı anlama sahip olabilir? Bu söze odaklandıkça kendi sorularıma da cevaplar bulmaya başladım. Hayatı ve ölümü ne kadar basit bir seviyede ele aldığımı anladım. Hayatımın sadece dönüm noktalarında değişimin farkına varıyordum. Sanki her günüm aynıymış gibi monoton hayattan şikayet ettiğim zamanlar çok uzak değil. Ama biliyorum ki yaşadığım hayat sadece bu anımdan ibaret değil hem geçmişim hem de geleceğim aslında. Kısıtlı bir hayat içinde monoton bir hayat sürmek mümkün değil bence. Hiçbir şeye elimi sürmesem bile çevredeki değişimler beni de yanında sürükleyerek değiştiriyor. Sürekli bir devridaim dünyası içinde hem baharı hem kışı gösteriyor bana. Bu nedenle doğum gününü tek bir güne sığdırmak ya da bir insana olan sevgiyi tek bir an içinde göstermek anlamsız geliyor bana. Aynı şekilde başıma gelen üzücü olayları da tek bir gün içinde yaşayıp halletmek imkansız bence. Hayatımdaki her şey birbirine bağlı ve ben tek bir olay içinde değil tüm yaşanmışlıklarım içinde var oluyorum. Büyüyorsam bu bir günde olmuyor. Aynı şekilde hayatın sonuna yaklaşıyorsam bu da tüm yaşamım içinde gerçekleşiyor. Tek bir an içine kendimi hapsedemem çünkü ben tüm yaşamımın kendisiyim. Gündelik hayatımdan beni çekip çıkaran bu eşsiz ama acı deneyimim karşısında hayatın ne kadar boş olduğunu ve ne kadar anlamsız şeyler için uğraştığımın farkına vardım. Öğüt değil de musibetin kendisinin bu kadar öğretici olacağı hiç bu şekilde karşıma çıkmamıştı. Sadece tek bir kişinin hayatımdan çıkmasının tüm düşüncelerimi bu derece değiştirmesini beklemezdim. Yalnızlığı iliklerime kadar hissettim. Çevremdeki anlayışlı insanların acımı paylaşmaları bana bir anlık iyi gelse bile hissettiklerim sadece bana özel şeyler olduğu için bu konuda tamamen yalnızım. Nereye gidersem gideyim iç dünyamın içinde yalnızım. Bu yalnızlık sadece geçici bir süre çevremdeki insanlarla giderilebiliyor. Dönüp dolaşıp aynı yere geliyorum yani kendimle baş başa kalıyorum. İşte o zaman anlıyorum ki kendimden başka kimse yok aslında beni teselli edecek ve yardımcı olacak. İnsanların hayatlarına devam etmesi ve tüm yaşamın kaldığı yerden devam etmesi sadece bana dokunuyor. Her şey aynı şekilde ilerliyor sanki hiçbir şey olmamış gibi. Yalnızlık bu noktada tam anlamıyla karşıma çıkarken geçmiş hayatımda da aslında hep yalnız olduğumun farkındayım artık. Bu geleceğimden korkmamı sağlıyor çünkü biliyorum ki ben de hayatımın sonuna geldiğimde beni de bu şekilde uğurlayacak dünya sanki hiçbir şey olmamış gibi. İkbal Kılıç Kaynakça Çelik, Murat. Eve Dönmeyen Hayvan. İstanbul: Everest, 2019. HUZURU OLDUĞU GİBİ KABUL ETMEK İnsan bir leylek misali göç eder zamanın içinde. Bu göç hareketleri de ya geçmişedir ya da geleceğe. Yani ya “keşkedir” ya da “belki” insanın içinde kendini kaybettiği. Bunu neden yaptığımız ise bilinmez. Geleceğe göç, olması gereken olarak düşünülmüşken; geçmiş uzaklaşılması gereken, içinde kaldıkça bir bataklık gibi dibine çekip insanı boğan şey olarak düşünülmüştür. Bunların insanların birbirine söylediği bir yalan olduğu, kendileri böyle olduğunu düşünseler bile uygulayamadıkları aşikar. Bunu iç hesaplaşmalarımızın temelini geçmişimizin oluşturmasından anlayabiliriz. Eğer insanlığı bugünkü haline getiren atalarımızın ilmek ilmek dokuduğu mücadelelerse, bir insanı olduğu kişi haline getiren de işte ilmek ilmek ya “pişmanlıklarla” ya “iyikilerle” dokuduğu anıları ve deneyimleridir. O zaman bizi biz yapan deneyimlerimizse, neden onlardan bu kadar uzaklaşmamız gereksin ki? Bazı meseleler vardır, insan bir asır yaşasa onlardan bir arşın bile uzağa göçemez. Geçmiş gerçekten de sinsi bir bulut gibi peşimizi bırakmaz. Murathan Mungan’ın zamana yayılan Solak Defterler’inde başka temalar bulunsa da geçmiş kitabın bütünleyen teması olarak karşımıza çıkmakta. Peki neden her zaman geçmişin acı anıları hatırlanır? Mutluluklar dahi buruk bir gülümseme bırakır insanın yüzüne. Geçmişle bağın koprılmaması gerektiğine inanırım ama değinmek istediğim o değil; neden geçmiş –iyi ya da kötü geçmişimiz fark etmez- insanlarda bir burukluk bırakmakta? Şair de “Bazı hatıralar kurumuş nehir yataklarıdır/ Susuz ama hala orada” demekte. Evet geçmiş kurumuş nehir yataklarıdır. Çölde bir vaha gibi ona ulaştığımızıda geriye kalan sadece hayal kırıklığı olur. Neden hep böyle yapıyoruz? Neden geçmişi mutluluklarla hatırlayamıyoruz? Şahsen bunun nedeninin atalarımızın, anne babalarımızın genlerimize ilmek ilmek işlediği mükemmelliyetçilikten kaynaklandığına inanıyorum. İnsanların çocuklarına genetik özellikler dışında tecrübelerini aktardığı da kanıtlandı. Yani insanların kendilerine karşı mükemmelliyetçi olması insanlık tarihi kadar eski bir olgu olarak karşımıza çıkmakta. En büyük problemlerimizden olarak görülen insanların başkalarını olduğu gibi kabul edememesinin nedeni de mükemmelliyetçiliğin nedeniyle aynı: Hiçbirimiz kendimizi olduğumuz gibi kabul etmiyoruz çünkü hiçbirimiz insanın kendisini olduğu gibi kabul etmesinin ne demek olduğunu bilmiyoruz. Ya da kendimizi olduğumuz gibi kabul etmenin ne demek olduğunu unuttuk. İnsanların geçmişe gittiğinde en özlemle düşündüğü dönemi çocukluk anıları olur. Bir çıkmaza girildiğinde en büyük göçün çocukluğa olduğu bir gerçek. Çocukluk tam olarak hatırlayamasak da yani bize rüya gibi gelse bile özlemle hatırlanır. Şairin “Bilirsin/Kar çocukken yağar” dizeleri de beni çocukluğuma götürdü. Çocukluk kelimesini okuduğum anda aklıma gelen şey ise kardeşim ve babamla yaptığımız kardan adamlar oldu. Şimdi ise kar benim için üşümek ve ıslanmak demek. Yani kar samimiyet ve sıcaklıktır çocukluk döneminde. Bir acıya sahipse bile onlarla hatırlanmaz çocukluk. O zaman insanların çıkmaza girdiğinde kaçışı tam olarak hatırlayamadığı çocukluğunda bulması gayet doğaldır diyebiliriz. Çocukluk zamanı kayıtsızdır, insanın belki en kayıtsız dönemidir. Çocukluğa kaçış da çocukluk ve sorumsuzluk arasındaki ilişkiyle açıklanabilir. Bizler de çıkmazlardan çocukluk masumiyetine kaçmak isteriz. Fakat bu, sandığımız gibi sorumluluktan kaçış isteği değildir. Çocukluğa kaçmanın asıl nedeni çocukken başkalarını ama en önemlisi kendimizi olduğumuz gibi kabul etmemizdir. Geçmişe baktığımızda hep buruklukla karşılaşmamız da geçmişlerimizi olduğu gibi kabul edememekten kaynaklanıyor. Biz kendimizi olduğumuz gibi kabul edemezken, bize ait olan, kendi ellerimizle dokuduğumuz geçmişlerimizi nasıl oldukları gibi kabul edebiliriz ki? Geçmişle bağımı koparmamayı seviyorum ama bu demek değil ki onu tamamen istenmeyenler kategorisinin içine koyayım. Onları olduğu gibi kabul etmeye çalışıyorum çünkü onlar beni ben yapan şeyler. Fakat bir meyilimiz daha var ki kurtulması en zor olanı. “Eskiden hayat ne kadar güzelmiş, ekmeğin bile bir değeri varmış, yaşamak çok daha güzelmiş” lafı ağızlara sakız olmuş durumda. Şair kitabın ilk bölümünün girişinde İzzet Molla’dan alıntılayarak “Artık dünyanın öyle bir bahar mevsimine vardık ki/ Bülbül susmuş, havuz tenha, gül bahçesi harap olmuş” demekte. Kendimize ait olan geçmişten çok daha uzaktaki hiç ulaşamayacağımız bir geçmişe göç etmeye çalışıp orada olsaydık huzuru bulabileceğimize kendimizi inandırmaya çalışıyoruz. Peki biz kendi geçmişimizde huzur bulamazken ulaşılamayacak bir geçmişte nasıl bulabiliriz? Biz kendimizi ve geçmişimizi olduğu gibi kabul etmediğimiz sürece aradığımız o huzuru bambaşka geçmişlerde bile bulamayacak ve göçlerin içinde sıkışıp en sonunda benliğimizi kaybedeceğiz. Kaynakça Mungan, Murathan. Solak Defterler. Metis Yayıncılık, 2016 Nebahat Başak ESER ÇAMAŞIRHANE Geçen hafta 1. Dünya savaşının çıkmasından hemen önceki bir zamanda birbirlerinden çok farklı olan ancak yoksulluk noktasında birleşen kadınları ve bu kadınların yaşayışları çerçevesinde dönemin yozluklarını anlatan Çamaşırhane adlı oyunu izledim. Ana karakterler yani on kadın belli zümreleri ve yaşayış biçimlerini temsil etmekteydiler. Sadece zümre ve yaşayışta kalmayıp belli yaş gruplarını da canladıran karakterler; yahudi, dindar, anne, genç kız, dilsiz, devrimci, gerçekçi, hayalperest, yaşlı ve hafifmeşrep olarak sıralanabilir. Oyun erkek egemen toplumlarda kararı onlar vermese de en çok zararı gören kadınları ve emeklerini anlatıyor. Bizi bize farklı mekan ve zamanda anlatıyor diyebiliriz yani. Işçi sınıfının ezilmesi ve toplumsal adaletsizliği didaktik değil ma yine de düşündürücü bir şekilde veriyor. ‘Kimse savaşmak istemese savaşı çıkaranlar kendi kendilerine savaşabilirler mi?’ sorusunu sorarak işleyişe bir eleştiri getiren oyunun amacı bana kalırsa bir farkındalık yaratarak alıştığımız şeylerin aslında ne kadar yanlış olduğunu vurgulamaktı. Bu vurgu aslında günümüzde olanlarla özdeşleştirilebilir. Çünkü günümüzde olan olaylar ne yazık ki oyundakilerle aynı. Kısaca özetlemek gerekirse oyunun takip ettiği ve birbiriyle ilişkili üç tema vardı. Bunlar kadınların ezilmesi, fakirin ve işçinin emeğinin sömürülmesi ve toplumsal adaletsizlik ve acımasızlıktı. Bu temaların işlenişi her karakter üzerinden yapıldı ancak oyunun farklı zamanlarında yer verildi. Kadının ezilmişliği anne görevinden, cinsellik bağlamında yaşamak zorunda bırakıldıklarından, eş desteğinden mahrum kalmasından bahsedilerek aktarıldı. Her ne kadar bu karakterler çok farklı olsa da bu durumlarda yaşadıklarının benzer olduğunu gördüm. Yer ve zaman farklı olsa da bu izlediklerimi; haberlerde duyduklarım, gazetede okuduklarımla özdeşleştirdim ve anladım ki bu olayların yer ve zaman kavramı yok. Oyunda verilmek istenen mesajın da bu olduğunu düşünüyorum. Izlerken seyircinin hayatında duyduklarını hatırlamasının zor olmadığını düşünüyorum çünkü tiyatronun doğası gereği karakterler biraz abartılı işlense de bu karakterleri hayatımızın her yerinde görmek mümkün. Aynı zamanda on farklı karakter gibi görünse de birleştirildiğinde tek bir kadının hayat çizgisini yansıttığını farkettim ve bu detay oyunu benim için güzelleştirdi. Dekor ve kostümler detaylı düşünülmüş ve oluşturulmuştu. Sahne ortasında iki adet uzun dikdörtgen havuz ve bunların başında gerçek su akıtan musluklar vardı. İki havuz arka arkaya olduğundan arkada olan net bir şeklde görülebilsin diye bir kademe yükseltilmişti. Uzun dikdörtgen havuzların önünde karakterlerin oturabilmeleri için oturacak yerler ve çamaşırlarını dövebilmeleri için tahtalar koyulmuştu. Bu düzeneğin arkasındaysa çamaşırhane görüntüsünü pekiştirebilmek adına tavana kadar çekilmiş ve konuyla bütünlük sağlayabilmesi için yamalar yapılmış çarşaflar asılmıştı. Köşede ise çamaşır suları ve deterjanların saklandığı küçük bir dolap ve yemek yiyebilmeleri için koydukları mermer bir alan yerleştirilmişti. Geniş bir sahnesi olması oyuncuların sahneyi aktif bir şekilde kullanabilmeleriyle birleşince bir avantaja dönüştü. Ses ve ışıklandırma bence bir oyunda kostüm ve dekor kadar önemli çünkü etkiyi arttıracak materyaller düzgün yönetilemezse seyircide dikkat dağınıklığına sebep oluyor. Kimi zaman bu olay yüzünden oyunlardan bir şey anlamamış olarak çıkıyorum. Oyun süresince oyunu izlemekten oldukça keyif aldım çünkü her karakterden kendi adıma bir şey bulabildim. Bunun sebebi aynı zamanda her bir oyuncunun rollerine çok iyi hazırlanmış olmaları olabilir. Zaten bu mesleğin ne kadar zor olduğunu bu oyuncuların rollerine nasıl hazırlandıklarını düşünürken bir kere daha anladım. Oyuncuların gelecek oyunlarını takip etmek ve bu oyunlara gitmek için can atıyorum diyebilirim. Tüm alanlarda incelemeye çalıştığım bu oyun bana göre izlenmeye değerdi. 25.11.2014 Gizem Yenici NE GÜZEL ŞEY HATIRLAMAK SENİ: Bir şiir kitabının hissettirdiklerinden aktarılan notlar… Çok soğuk bir akşam yeni şiir kitabımızı tartışmak üzere arkadaşlarla buluşmak için birbirimizi dışarda bekliyoruz ve birer İstanbullu olarak bizi iliklerimize kadar donduran fakat bir Ankaralı için soğuk bile denilemeyecek kadar normal bir hava kucaklıyor bizi yurdun kapısının ardında. Üstelik de kar yağmaya başladı sanırım. Sahi, yanımıza şemsiye falan almış mıydık? Hayır hayır! Zaten bizlerin “kar” diye nitelendirdiği aslında bembeyaz temiz bir örtü gibi altında binlerce hüznü, günahı ve yaşanmışlığı saklayan bulutlardan usul usul dökülen bu beyazlığa hep hayrandım kendimi bildim bileli. İzlemeyi seviyordum bu temiz, saf görüntüyü. Tenime geldiğinde ya da saçlarımda eriyip yüzüme aktığında ortaya çıkan o nemliliği seviyordum anlatılamaz bir şekilde. Neyse ki çok sürmedi işimiz ben de çabucak dönüp elimde şiir kitabım ve dumanı tüten kahvemle pencerenin önündeki yerimi aldım. Aşk ne demekti? Özgürlük, acı, yalnızlık ne demekti? Şiirlerde, şarkılarda anlatılabilir miydi ya da insanlar aşka şiirlerdeki değerini veriyorlar mıydı? Elimdeki Ne Güzel Şey Hatırlamak Seni şiir kitabını okurken bunun gibi şeyler düşünmeye başladım çünkü öyle günlerde yaşıyorduk ki duygular asla eskisi gibi hissedilemez geliyordu bana. Oldum olası eski zaman insanı olduğumu düşünürken yakalardım kendimi zaten. Demek istediğim bir elliler, altmışlarda hissedilen derin hislerin tadını bugün hiç bir şey veremez yani aynı heyecanla dönemez dünya. Küçüklüğümden beri şiir okumayı çok severdim öyle ki kendi kendime bir şeyler bile karalardım ama yaşıtlarımdan farklı olarak kâğıda değil de odamda dolabın arkasındaki boşluk alana girerek dolabın arka tahtasını oyarak bir şeyler yazmak daha bir hoşuma giderdi. Bir nedeni o eski zaman duygularını, saflığı tahtaya kazıyarak daha net hissedebildiğim içindi belki başka bir nedeni de bir kâğıt parçasını saklamanın daha zor olduğunu düşündüğüm için. Diyor ya şair, “Ne güzel şey hatırlamak seni. Sana tahtadan bir şeyler oymalıyım yine.” belki asıl sebep buydu bir yere kazıyınca kimse duygularımızı oradan sökemeyecek, duygularımız sonsuza dek orada kalacak gibi geliyordu. Ben de aklımdakileri silinmemesi için kazımıyor muydum işte. Nedenini bugün bile açıklayamıyorum ama böyle davranmak geliyordu o günlerde içimden. İnsan bazen çok yazmak ister ya, içindekileri durmadan yazarsa susuzluğunun dineceği sanır öyle değil işte bazen uzun uzun cümleler açıklayamazken anlatmak istediklerimizi bazen söylenilen tek bir hece yeterli olur çünkü söylenilen her şeyin bir nedeni olması, 25.11.2014 Gizem Yenici sayfalarca açıklanması gerekmez. Her insan bir dayanak bulmaya çalışsa da yazma sebebine, nedensizlik de yazmaya itebilir insanı sanılanın aksine. İşte düşünüyorken, düşünebiliyorken henüz hemen fırlayarak yerimden penceremdeki camdan dışarı bakarak hürriyetin süt beyazı bir örtü olan bu hediyesine bağıra bağıra söylemeliydim hayatla ilgili düşüncelerimi: Bir umut yokuşuydu bu yeryüzü. Kediler, köpekler bir de kötü insanlar uyumazlardı gece vakitlerinde. Mevsimler göçebeler gibi yer değiştirirdi durmadan. Pencerelerden yıldızlar görünmezdi karamsar vakitlerinde insanoğlunun. Bakınca şu yeryüzüne o eskimiş bacalar süsler gibi dururdu çatıların üzerinde. Kömür karasındaydı rengi tüten dumanların tıpkı insanların içi gibi. Bazısı gülerdi bazısı ağlardı, komşuculuk oynardı bazısı bazısıysa yalnız dolaşırdı sokaklarda, acıysa kaktüs gibi dikenliydi. Yıllar ve aylar sonunda bile tahsil edilemeyen bir borçtu mutluluk, gerçekten yüklü bir alacağı vardı insanoğlunun hayattan. Alacağını beklerken insan yalnızlığın bankına yayılmamış mıydı, acı bir ironiye sarılmamıştı ve bir gün baharın geleceğine inanarak o bahara dikmemiş miydi gözünü. İşte böyleydi. Hepsi tek bir şey için adı “Hayat”. Her şey onun içinse bir son söz olmalıydı ona söylenecek: Ne güzel şey hatırlamak seni ve adına yazabilmek onca şiiri… Doyumsuzluğa AldanmakYakın zamanda Paolo Coelho’nun Aldatmak isimli kitabını okuma fırsatım oldu. Kitap, isminden de anlaşılabileceği üzere içerisinde bir aldatma hikayesini barındırsa da, beni hayata dair çok farklı düşüncelere, sorgulamalara sevk etti ve bende şöyle bir etrafıma bakma isteği uyandırdı. Etrafımdaki insanları ve kendimi düşündürdü bana… Ve mutluluk kavramıyla ilgili olarak beni gerçekten ürküten ve soğuk duş etkisi yaratıp uyandıran bir kanıya vardım.“Bir insan mutluluğa erişmek için nelere sahip olmak isteyebilir?” diye sordum kendime öncelikle. Sağlık, para, sevgi… Aklıma ilk gelenler bunlar oldu. Düşündüm, hepimiz bunlara az çok sahibiz; nefes alıyoruz, istediğimiz yiyeceği yiyebiliyor, ihtiyacımız olanları satın alabiliyoruz ve anne, baba, kardeş, eş, arkadaş tarafından elbette farklı şekillerde sevildiğimizi biliyoruz. Halk arasında sıkça kullanılan “Yediği önünde, yemediği arkasında.” deyimi aslında az çok bizleri tanımlıyor. Sahip oluyor, tüketiyor, arkamıza bakmıyoruz. Bütün bunlardan sonra asıl sormam gereken ve beni hüzünlendiren soruyu sordum kendime; mutlu muyuz? Cevap bir çırpıda zihnimde belirdi. Hayır, mutlu değiliz. Günümüz insanı, adeta her şeye sahip olmasına rağmen bir türlü mutlu olmayı başaramıyor ve bu zamanla bir salgın hastalık halini alıyor.Yanıldığımı kendime kanıtlamak için zihnimi çok kurcaladım. Hayatımdaki insanları, onların genel ruh hallerini birer birer gözümün önüne getirdim. Fakat aldığım cevap hep aynı oldu ne yazık ki. Dünyanın çok uzak olmayan bir yerlerinde bombalar patlıyor, savaşlar yaşanıyor. İnsanlar açlık içinde yaşıyor. Bunlar bilmediğimiz şeyler mi? Her akşam eve gidip televizyonu açtığımızda, akşam bültenlerinde bunlardan farklı bir şey duyuyor muyuz? Dünyada bunca kötü şey olup biterken ve bizler bunların hepsinin farkındayken, sterile yakın yaşamlar sürmemize rağmen içimizde doldurulamayan bir boşluk hissiyle yaşıyoruz. Çılgınlar gibi alıyor, çılgınlar gibi tüketiyoruz. Her şey öylesine kısa zaman dilimleri içerisinde gerçekleşiveriyor ki, bizler bunların tadını çıkarmaya fırsat bulamadan her şey sonlanıyor. Ve sanırım bu nedenle o doyma hissine hiçbir zaman erişemiyoruz. Bu durum, yemek yerken doyma hissine erişmemiz için geçmesi gereken 20 dakikayı anımsatıyor bana. Bizler her şeyi, o doyma hissine erişmek için gerekli olan o 20 dakikayı beklemeden hızla tüketiyoruz ve böylelikle o hisse erişemeden aç kalıyoruz.Ve bu boşluk hissi, bizleri derin bir mutsuzluğa sürüklüyor. Derdimizin ne olduğunu soranlara, “nedenini bilmiyorum” diyoruz. Hani vücudumuzun bir yerinde, nedenini belirleyemediğimiz bir ağrı hissettiğimizde ağrının şiddeti endişeden birkaç kat daha artar ya, bu da tam olarak ona benzer. Ruhumuzdaki o ağrının nedenini belirleyememek bizim canımızı daha fazla yakıp, aklımızı giderek daha fazla kurcalıyor. Artık kendimizi çaresiz hissediyorsak, doktorlara başvuruyoruz; kendimizi ilaçla, terapiyle ya da bu kitapta olduğu gibi yeni ve aslında çok istemediğimiz heyecanlarla tedavi etmeye çalışıyoruz. Geçici çözümlerle dönemi atlatmaya çalışıyoruz, genellikle başarısızlıkla…Kendime sorduğum son soru, “Peki bu kadar imkansız mı mutlu olmak?” oldu. Bu soru da beni etrafımdaki bir elin beş parmağını geçmeyecek sayıdaki mutlu insanlara yönlendirdi. Biraz düşününce, hepsinin birkaç ortak noktası olduğunu fark ettim; başkalarının ne düşündüğüne gereğinden fazla önem vermemeleri, hayatın tadını (elbette başkalarının özgürlük alanına girmeden) çıkarmak için küçük fırsatları bile kaçırmamaları ve ufak şeylerden mutlu olmayı becerebilmeleri. Bazı insanların, bunlar sayesinde mutluluğu çok yüksek dozda olmasa bile hayatlarına yayabildiklerini görmek içimde bir umut ışığı yarattı. Anladım ki, mutsuz olmak çok kolay; mutlu olmak ise çaba gerektiriyor, ancak onu ufak şeylerde yakalamayı öğrenirsen sana geliyor. Fakat yakalamayı başardın mı, bir parçan oluyor ve içini o nedensiz boşluğa teslim etmene izin vermiyor. Deniz ÖktenDİLARA NİHAL ÇARIKÇI 21402118 İÇSELLEŞTİRİLMİŞ IRKÇILIK Oyunca Bebek Deneyi’nde siyahi çocukların önüne beyaz ve esmer olmak üzere iki bebek koyarlar. Önce onlardan iyi ve güzel olan bebeği işaret etmesini isterler ve bütün çocuklar beyaz olanı işaret ederler. Kötü ve çirkin olan için ise esmer bebeği işaret ederler. Daha sonra sorulan “Hangisi size benziyor?” sorusunda ise yine esmer olanı işaret ederler. Eğer tam o an, oradaki küçücük çocukların gözlerine odaklanırsanız yalnızca hüznü okuyabilirsiniz. Bu içselleştirilmiş ırkçılık değil de nedir? Bu yaz İngiltere’ye gitmeden önce orası hakkında biraz bilgi sahibi olmak adına daha önce gitmiş olanların yazdığı birkaç blog yazısı okumuştum. Hemen hemen hepsi İngiltere’nin içerisinde yaşayan tüm milletlerin İngilizliği benimsediğini yazmış. Gittiğimde ilk bir iki hafta boyunca benim de dikkatimi çeken şey aynısı olmuştu. Herkesle beraber bir uyum içerisinde oradan oraya koşuştururken insanlığa aykırı hiçbir davranış göremiyordum. Farklı karakterlere ve fiziki özelliklere sahip binlerce insan birbirleriyle iç içe yaşıyordu. Hatta ne yalan söyleyeyim, bu duruma çok şaşırdım, hatta şaşırmakla kalmayıp bir anlamda onlara özendim bile diyebilirim. Zaman geçtikçe orada yaşayan birkaç kişiyle konuştum ve hepsi –nerede doğmuş veya kökeni neresi olursa olsun- eğer yaşadığı yer İngiltere ise açık yüreklilikle “ben İngilizim” diyebildi, hatta milletini sormaya kalkışmak yapacağınız en büyük hata olurmuş, bunu da yaşayarak öğrendim. Çünkü sadece merak ettiğiniz için sormuş bulunsanız bile bir anda ırkçılıkla ilgili kaldıramayacağınız ağırlıkta bir suçlamanın altında kalabilirsiniz. İlk haftalarda düşünebildiğim tek şey “ Sonunda dünya olarak en azından belirli bir kesimde ırkçılık kavramını alt edebilmişiz” oldu. Bir süre sonra Tottenham adında başka bir bölgede kalmaya başladım. Bu bölge ise siyahilerin daha yoğun olarak yaşadığı bir bölgeymiş. Kaldığım yurda ulaşabilmek için otobüse binmem gerekiyordu. Ben de bindim. Fakat daha ne olduğunu anlayamadan arkamdan binen bir aile ile otobüs şoförü arasında saniyeler içerisinde bir kavga çıktı. Ne dediklerini biraz dinledikten sonra anladım ki kavganın altında yatan asıl sebep yine ırkçılıkmış. Aslına bakarsanız bayağı üzüldüm bu olayın ardından, çünkü bu bana içimizde bir yerlerde hâlâ geçmişin izlerini taşıdığımızı ve bunu gerektiği zaman fazlasıyla vahşice ortaya çıkarmaya hazır olduğumuzu gösterdi. O otobüsten indikten sonra yurda ulaşmak için yürürken biri arkadan “Afedersiniz, çakmağınız var mı?” diye seslendi, “Maalesef” dedikten sonra tam arkamı dönüyordum ki “Neden durup, benimle konuşmadın? Ben zenciyim, sen beyazsın diye mi?” şeklinde bir kez daha seslendi. Bu cevaba, daha önce şahit olduğum olaya göre çok daha fazla şaşırdım, çünkü benim söylemeyi bırak böyle bir şeyi ima dahi etmememe rağmen, hatta herkese vereceğim tepkiyi vermiş olmama rağmen o bunu ırkçılık olarak anlamıştı. Belki de orada onunla konuşmayan siyahi bir bayan olsaydı, o da hiçbir şey söylemeden hayatına devam edecekti. Yani aslında ırkçılığı hepimiz o kadar içselleştirmişiz ki ilk geldiğimde -ne güzel sıkıntısız iç içe yaşıyorlar- diye düşündüğüm halkın bile zamanla arasına karıştığınızda –ne acı ki- herkesin içinde hâlâ az ya da çok geçmişten kırıntılar beslediğini görebiliyorsunuz. Ayrımcılık konusunda “Neden” dir tabu kelimemiz. Küçük bir çocuk kendini arkadaşlarından daha üstün gördüğünde, bir patron çalışanlarını aşağıladığında ya da bir beyaz bir zenciyi hor gördüğünde verilecek mantıklı bir cevap yoktur o soruya. Bu yüzden genel olarak her kime “Neden ırkçılık yapıyorsun?” diye sorsanız, size “Ne ırkçılığı! Ben ırkçı değilim. Saçmalık.” gibi bir cevap verir, çünkü bu içimizde yaşayan ve bizi günden güne daha çok kemiren bir düşmanlık hissi. Her gün bilinçli ya da bilinçsizce hepimiz besliyoruz onu ki bizi daha çok kemirebilsin. Büyüdükçe de yavaş yavaş bizi bir savaşa hazır hissettirebilsin. Çünkü savaştır insanlığa olan kinimizi rahatça kusabildiğimiz tek alan. METEHAN KARA 21401373 İYİ Kİ...Hayatın anlamını hiç sorguladınız mı? Neden yaşıyoruz? Kim için yaşıyoruz? Ben bazen sorguluyorum ama istediğim veya hayal ettiğim şeylerin çok azını yapabiliyorum nedense bilmiyorum, belki de sorun bendedir. Hayatta ne istediysek onu genelde kaçırıyoruz. Yapmadığımız veya yapamadığımız birçok şey gözümüze güzel görünüyor değil mi? İşte yaşanmamışlıklarımızın da keşkelerimize dönüşmesinin de başlangıç noktası da budur bence. Adam Philips’in de Kaçırdıklarımız: Yaşanmış Hayata Övgü isimli eserinde de belirttiği gibi, hep bazı şeyleri kaçırıyoruz hayatta. Yaşamadığım veya yaşayamadığım şeylerden bahsediyorum ama belki de ben yaşamaktan kaçmışımdır çünkü bazı gerçeklerin sonunda görmek istemeyeceğim kötü sahneler veya sonlar olabilir. Kim göz göre göre acı gerçeklerle yüzleşmeyi isterki. Bazen bir şeyi anlamamanın veya kavramamanın da bizim için faydalı olabileceğinin farkında olmalıyız. Bence insanlar arasında ki en büyük farklılıklardan birisi de; kavrama kabiliyetinin iyi olmasıdır çünkü birçok insan hayatı boyunca kendi aldığı kararlardan veya yaşanmamışlıklarından şikayet eder ve bu böylede devam edecektir. Çünkü bizi biz yapan temel bazı değerler başka kişiler tarafından veya o günün bazı şartlarına da bağlıdır ve o anlarda ne vaziyet içinde olduğunu iyi kavrayabilen insanlar geleceğe yönelik daha mantıklı ve doğru kararlar verebilirler. Bu tarz insanlara hayatlarında daha az pişmanlık duyabilirler de diyebiliriz. Ama benim fikrime göre, kasti olarak yapmadığımız şeylerden pişman olmak çok anlamsız. Böyle bir şey yaşarsam eğer kendimi teselli etmek daha kolayıma gelir. Kendi kendime “hayırlısı böyleymiş demekki.” diyebiliyorum çoğu zaman çünkü üzülmektense teselli olmak daha mantıklı. Sizde böyle yapabilirsiniz isterseniz. Ama bazı insanlar vardır, yaşayamadıkları şeyler için hüzünlerini çok derin bir şekilde yaşarlar, daha doğrusu öyle yaşamayı tercih ederler. Hatta bazen onların bu davranışları gündelik yaşamlarını bile olumsuz etkileyebilir. Hayatta yaşamadığım şeylerden kolayca bahsedebilirim çünkü onu yaşamamışım, onu hissetmemişim. Eğer yaşasaydım belki hayatımda ki bazı şeyleride değiştirebilirdim ama unutulmamalıdır ki; gerçeklerdir bizleri mutlu eden, gerçeklerdir bizim hayatımızın akışını sağlayan, gerçeklerdir bizi biz yapan. Gerçekler bizi hayattan zevk almamızı sağlar bizi tatmin eder. Hatta bazen sevdiğimiz bir kişinin bile yaşadığı bazı şeyler bizi mutlu ettirebilir çünkü yaşanmıştır ve bu sayede hayatımız bir harita gibi görürsek, kendi yolumuzuda kendimiz çizmişizdir. Ama ne olursa olsun başkalarının gerçeklerini ve yaşanmışlıklarını unutmamalı ve gözardı etmemeliyiz. Kim bilir, belki de yaşadığımız bu hayat başka insanların hayalidir? Yaşanmışlık ve yaşanmamışlıklarla dolu bir hayat süreceğim illa ki ama bence önemli olan şeylerden birisi de ne olursa olsun hayatımın kontrolünün benim elimde olması. Dizginleri elimde sıkıca tuttuğum zaman hayatımı nereye istersem oraya götürebilirim. Unutmamalıyız ki, araba sürüyorsanız gaz pedalı ve direksiyon sizin kontrolünüzde ve hızınızı ve yönünüzü sadece siz belirleyebilirsiniz ama başka birsinin sürdüğü bir arabada sadece nereye gittiğinizi bilirsiniz o kadar. Gerisine karışamazsınız. Ama bu söyledikleriminde anlamsız kalabileceği bazı durumlarla karşı karşıya kalabiliyoruz maalesef. Yaşadığınız yerdeki, şehirdeki veya ülkedeki bazı sorunlar veya koşullar sizi istemediğiniz bir hayata da sürükleyebilir ve
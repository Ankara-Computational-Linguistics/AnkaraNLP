ﬁlm başlayacaktır. İşte o an gelmiştir. Basitçe, hayatınıza yön vermeye başladığınız an.Seçimler basit başlar. Bu iğrenç yemeği yemeyeceğim, o berbat içeceğe dilime bile dokundurmayacağım… Büyüdükçe daha çok karar vermeye başlarız. Belki bencil zevklerimiz doğrultusunda ya da basit gözüktüğü gibi bir o kadar da karmaşık duygularımızla. Hayatımızda bu seçimlerle düz bir çizgide ilerler. Ama evren daima düzensizliğin taraftarıdır ve bizim bu yürüdüğümüz dümdüz yolu kıskanır. Seçimlerin oluşturduğu olasılıklar birleşir ve daha önce karşılaşmadığımız bir durum olur. Anne ve babanız ayrılsa kiminle kalmayı seçerdiniz? Yürüdüğümüz düz çizgi bir anda keskin bir çatala bükülür. Hangi yolu seçeceğiz? Seçimler bize vaatlerini sunar. Zaman haince boğazımıza sarılır. Boğulmamak için bir karar veririz ve bütün hayatımız bu karar üzerine şekillenir. Kelebek etkisi. Kimi seçimler diğerlerinden daha ağırdır ve yollarda daha çok kırılmalar yapar. Hayatımız bu seçimlerle yaşayabileceğimiz onlarca hayata dönüşür. Daha da ironik olansa, bazen seçimlerin ağırlığı üzerine bile düşünmeyiz. Bir geminin nereye gittiğine bakmadan güvertesine atlamak gibidir bu. Gemi kalkar ve biz geminin burnunda bilinmeyenin izlerini ararız. Canımız sıkıldığında arka taraftaki koltuklarda oturabilir ve geçmişin nasıl karanlılara gömüldüğünü yavaşça izleyebiliriz. Bazen de bir seçim hakkında öyle çok düşünürüz ki seçim yapmak olanaksızlaşır ve gelecek sabırla kararımızı bekler. Bu gibi bir durumda alacağımız kararın hayatımıza etkisi psikolojimizin durgun sularını kabartan bir damla olabileceği gibi kalbimize huzur getirecek bir ilaç da olabilir. Belki daha da mevcut durumu karmaşıklaştıran, gemimiz karadan uzaklaşırken gözümüze takılan başka gemilerdir. Bazıları çok az hızlansak onların güvertelerine atlayabileceğimiz mesafelerdedir. Kimi de çoktan arkalarında martılardan gözyaşlarıyla ufukta kaybolmuştur. Bizi düşündüren ve daha da kritik bir duruma sevk edense, acaba o ufukta kaybolan gemide olsaydım neler olabilirdi? Yaşadığım bu hayat için nelerden vaz geçtim? O gemiye hala atlama şansım varken, atlamalı mıydım? Mutlu muyum, pişman mı? Mr. Nobody adlı beyefendi de, bize yaptığımız seçimlerin hayatımızı nasıl etkilediğini, seçimlerin oluşturduğu farklı farklı hayatları, kendisi yaşayarak bize deneyimlerini anlatıyor. Anlatmakla kalmayıp bize seçimlerin sanatkarlığını gösteriyor. O sanatkarlar hepimiz öldüğünde bize özel bir sanat eseri bırakır. O sanat eseri, bir kelebek, yaptığımız seçim ve seçebileceğimiz farklı farklı yollardan oluşan kanatlarıyla, parlak ve narin, mezarımızı süsler.Balıkesir’de doğdum. Küçük çekirdek bir ailede büyüdüm. Güzel bir lisede okudum. İstanbul’un vapurlarında kitaplar okudum ve penceresinden uzaklaşan, karanlık siluetlere bakarak ağladım. Sevdim, nefret ettim. Üniversite seçimlerinde hiç düşünmeyeceğim olasılıklar gerçekleşti ve tüm seçimlerin ihtimali beni güzel insanlarla bir araya getirdi. Bir kızdan hoşlandım ve yine seçimlerin olasılıkları, duygularıma zincir vurdu. Belki Mr. Nobody gibi yaşayabileceğim tüm hayatları göremiyorum. Fakat karanlık sularda yüzen geçmişime bir ışık saçıp yaptığım seçimlere baktığımda kendime soruyorum: ’’pişman mıyım?’’ Yüzümde küçük bir gülümseme. Mutluyum.Berkay Kara Hayatta Yalnız Olmak Hayatınızda bir sürü insan olsa da bazı zamanlarda kendinizi yalnız hissedersiniz. Çünkü bazı durumlarda hiçbir insan sizin derdinize derman olamaz. Bunun üzerine bazı insanları hayatınızdan çıkarmaya çalışırsınız. Lakin bu size bir şey kazandırmayacaktır. Çünkü bazı sorunlarınızı kendiniz çözmeniz gerekmektedir. Hayatta çoğu sorununuzu insanlar yardımıyla aşmak size bir şey kazandırmayacaktır. Hem onlar her zaman yanınızda olamazlar hem de olur da giderseler onlar olmadan sorunlarınızı halledemeyecek hale gelirsiniz. O yüzden her insan kendi sorunlarını kendi çözmelidir. İnsanı güçlü kılan şey yapabildikleridir. Herkesin dertleri için kendine özel bir çözüm yöntemi vardır. Kimisi bunu parayla yapar, kimisi fiziksel güç kullanarak yapar, ama insanların çoğu bildikleriyle yapar. Çünkü tecrübe edindiklerimiz bir daha karşımıza çıktığında bunu atlatmak için zorlanmayız. Ama eğer siz başınız sıkıştığında her zaman başkalarından yardım alıyorsanız tecrübe edinemezsiniz. Sonra bir gün bir problem ile karşılaştığınızda yardım alacak kimse yoksa o zaman sorununuzu düzeltemezsiniz. Örneğin bir zamanlar benim bir arkadaşım vardı. Ne zaman bilgisayarla ilgili bir sıkıntısı olduğunda benden yardım isterdi. Benim de bilgisayarla aram iyi olduğu için hep yardım ederdim. Sonra bu arkadaşımla aramız bozuldu. Şimdi o arkadaşımın bilgisayarla ilgili bir sorunu olduğunda bunu çözemeyecek. Çünkü nasıl düzeltileceğine dair en küçük bir tecrübesi yok. İnsanlar her zaman sizin hayatınızda olup her zaman size yardım edemez. Kardeşim diye hitap ettiğiniz bir arkadaşınızın ya da çocukluk arkadaşınızın bile hayatınızın her kötü anında yanınızda olacağının garantisi yoktur. Mesela tam olarak bir sene önce benim de kardeşim diye hitap ettiğim, dertlerimi paylaştığım bir arkadaşım vardı. Ama o bile beni yalnız bıraktı. Daha sonra çocukluk arkadaşım beni yalnız bıraktı. Ben de bu olaylardan sonra kendi sorunlarımı kendim çözmeyi öğrendim. Kendi sorunlarınızı çözme yeteneği kazanmak için her zaman hayatınızdan insanların çıkarmanız gerekmiyor. En yakınınız bile olsa hayatınızın her anını beraber yaşamıyorsunuz sonuçta, hiç aranız bozulmasa bile bazı zamanlarda yanınızda olamazlar, yanınızda olmaları gibi bir zorunlulukları da yoktur zaten. O zaman anlarsınız ki hayatta her zaman yalnızsınız. Bir milyon tane arkadaşınız olsa bile bu bir gerçektir. Bir sorunu tecrübe edinmediyseniz başınıza geldiğinde oturup üzülmekten başka bir şey yapamazsınız ve yanınızdaki insanlardan aynı şekilde bunu düzeltmesini beklersiniz. Sorunlarınızı insanlardan yardım alarak çözmek tamamen kötü bir alışkanlıktır. Çünkü kimse bu insanların siz ölene dek hayatınızda olup bütün sorunlarınıza yardım edebileceğini garanti edemez. Bu aileniz de olsa bir illa ki onlar da yanınızda olmayacak. O yüzden her şeyi kendiniz çözmeye çalışmanız her zaman size bir artı katacaktır. Bu kitapta da yaşadıkları olaylardan ötürü yalnız kalan insanların dertlerini tek başına halletmeye çalışmaları anlatılıyor. Ben de bu hayatta sorunlarıma karşı her zaman yalnızdım. O yüzden bu kitaptan çok etkilendim. Hayatta yalnız olmak diğer insanlar tarafından kötü bir şey olarak görülse de tam tersine çok iyi bir şeydir. Çünkü bu, insanı güçlü kılar. Her şeyi kendi başına halledebilmek bu dünyada her insanın yapabileceği bir şey değildir. O yüzden bu aslında büyük bir erdemdir. Sonuç olarak hayatta yalnız olmak iyi bir şeydir. Bu özelliğe sahip olmak sizi diğer insanlara göre çok daha güçlü yapacaktır ve bunun sonucunda gelen kimseye bağlı veya muhtaç olmama hissi de bazı şeyleri yalnız yapabilmenin getirdiği en güzel hislerden sadece birkaç tanesidir. Fatma Ahıshalı Yaşlılığın Suçu Yaşlanmak… Bir değişik duygu. Ayrı bir tadı var, aynı alkol gibi… İlk yudumda beğenmiyorsun ama bir süre sonra tadının hiçbir önemi kalmıyor senin için. Sevmek için, unutmak için bazı şeylerin üstesinden gelebilmek için içiyorsun, bir gün daha yaşayabilmek için katlanıyorsun, yaşlanmaya. Çünkü yaşamak, sonunu bilmediğin bir yolculuk, yaşlanmak ise o sona biraz daha yaklaşmak. Korkmak... Bilmediğimizden korkmak, gençliğimizden korkmak, gençliğimize ve anılarımıza sımsıkı sarılmak, pişmanlıklarla ve tamamlanmamışlarla dolu anılarımıza… Yaşlanmak o kadar basit ki, sadece uyumak gibi. O kadar korkutucu ki, bir daha uyanamamak gibi. Sanki yaşayan bir ölü gibisin. Nefes alan ciğerlerin, atan bir kalbin var ama yaşayacak bir hayatın ve ruhun yok. Kim olduğunu unutmaya başlıyorsun. Diğerlerinin tabiri ile bunamak… Hoşlanmıyorsun san böyle seslenilmesinden çünkü kabul edemiyorsun bu itirafları. Sen sadece bir varlıksın; yani varsın ama yalnızsın. Kendi yaşlılığında, bunaklığında… Kader deniyor diyorsun buna ama aslında farkındasın kader olmadığının. Sen seçtin belki de böyle yaşlı olmayı… Genç de ölebilirdin. Uzun yaşadın… Belki de sana bahşedilen hayatı son demlerine kadar cıvığını çıkararak da olsa yaşamak istedin. Sonuçta ele bir defa geçiyor nefes alma fırsatı. Yaşlandın, mutsuzsun. Neden ki? Çünkü artık eskisi gibi değilsin. Sen yaşlandığına değil, eskisi gibi olamadığına üzülüyordun sadece. Tıpkı Tarancı’nın dediği gibi: “Şakaklarıma kar mı yağdı ne var? Benim mi Allahım bu çizgili yüz? Ya gözler altındaki mor halkalar?” (Tarancı 202) Sen sadece hep en iyi durumunda ve tavrında olmak istediğin için şu an bu durumdan hoşnut değilsin. Eskidin, eski kafalısın! Onlara göre… Onlar kim ki? Bir gün onlarda senin gibi buruşuk, birer bunak olacaklar. Farkındalar mı? Değiller! Neden mi? Çünkü sen de bu hale dönüşene kadar yolunun böyle şekilleneceğinin farkında değildin. Aslında farkındaydın ama önem vermedin. Sadece o gün bugün değil diye erteledin elindeki her şeyi. Bugününün kıymetini, yarının bilinmezliğini ve geçmişin coşkusunu… Fark edemedin bugüne dek bunaklığını. Ancak başkaları söyleyince fark ettin ama onlar da farklı bir anlamda bunak dediler sana. Sen yaşlanınca bunamadın. Sen genç iken bunaktın. Yaşlanınca gözlerin açıldı aslında hatırlamaya başladın. Genç iken yaşlanacağını hep unuttun. Sanki hep genç kalacakmış gibi davrandın çünkü bunamıştın. Yaşlısın belki ama farkındasın ne olduğunun, artık eski gücünde olmadığının, yalnız kaldığının ve sonunun belli olduğunun… Ölüme daha yakın hissediyorsun, ürpertiyor. Hep önce yaşlılar ölsün, ölüm sırayla gelsin derler. Sen de sıranın sana gelmiş olmasında çok korkuyorsun. Bu seni ürpertiyor. Toprağın altı… Soğuk… Küçük bir oda… Küçücük bir odanın içinde kalacaksın yıllar boyu. O kadar küçük ki hareket edemeyeceksin. Çünkü oda senin boyutların kadar. Üzerinde kat ve kat topraklar; gücün yetmiyor ağırlığı kaldırmaya. Gücün yetmiyor doğrulmaya, ilerlemeye. Soğuk bir odada yalnızsın sonsuza dek. İşte asıl korkutucu yanı bu, sonsuzluk… Ölümün sonsuzluk kavramı ile birleşmesi. Aklın almıyor. Sonsuzluk… Koca bir girdap gibi… Alıyor seni içine. Kaçma gücün bile yok. Çünkü halsiz bırakıyor bu korku seni. Perişansın… İsteksizlik çöküyor üzerine. Kaçamayacağını bildiğin için kaçmak dahi isteyemiyorsun. Suçlamak istiyorsun birilerini, bir şeyleri. Elindeki en güzel malzeme ise yaşlılık. Seni yaratan kişiye isyan edemiyorsun ama onun sana verdiği güzelliğe sırf sonundan korktuğun için isyan ediyorsun. Herkes suçluyor. Sen neden suçlamayasın ki? Yaşlanmazsan sanki ölmeyecekmişsin gibi. Sanki bedenen genç kalsan sonsuza dek yaşayacakmışsın gibi. Sanki ölümüne sebep olan tek şey yaşlılıkmış gibi. İnsansın işte nankörlükte sınır tanıyorsun. İstediğin kadar nefret et, kork, isyan et. Ya yaşlanıp öleceksin ya da başka bir şekilde ama yine de öleceksin işte… Kaynakça Tarancı, Cahit Sıtkı. Otuz Beş Yaş. İstanbul: Can yayınları, 2009. Sanat Değil Hastalık Amerikalı felsefeci ve akademisyen olan John Perry’nin Erteleme Sanatı isimli kitabını şans eseri bir kitabevinde gördüm ve okumak istedim çünkü kitabın ismi benim için ilgi çekiciydi. Eminim benim gibi erteleme problemi yaşayan birçok kişinin de ilgisini çekecektir. Hepimizin gündelik işleri, dersleri ve sorumlulukları vardır. Kimimiz tüm bunları hemen yapar bitirir, kimimiz ise bunları erteler de erteler. Bu kitap, bu ikinci kısıma dahil olanlar için yazılmıştır. Perry, Erteleme Sanatı’nın temellerini 2011 yılında yazdığı Sistematik Erteleme isimli makalesinde atıyor. Bu kitap çok eğlenceli bir kitap olarak göze çarpsa da bahsettiği konu insanlık için bir o kadar da önemli. Perry erteleme alışkanlığına bir problem olarak yaklaşmıyor ve bu yüzden bir çözümden bahsetmiyor kitabında. Erteleme alışkanlığını en verimli nasıl kullanabiliriz, bundan bahsediyor ve bu konuyu anlatırken kendi tecrübelerinden yola çıkıyor. Kitabı ilk gördüğümde ilgimi çekti çünkü isiminin beni etkilediğini söylemiştim. Kısacası, bende bir ertelemeciyim ve bu durumu bir problem olarak görüyorum. Perry ertelemenin iyi yanlarından bahsetse de bu durum fikrimi değiştirmiyor. Sürekli bir şeyleri erteliyorum ve bu ertelediğim şeylerden dolayı kendimi suçlu hissediyorum. Bazen kendime günlük hedefler koyuyorum ve bu hedeflerime ulaşmak için sabahları kendime söz veriyorum ama bu hedeflerime ulaşamadan yatma vakti geliyor ve akşam yatarken arkada bıraktığım hedeflerim aklımdan çıkmıyor. Uyumadan önce bunları düşününce kendimi çok suçlu hissediyorum ve bu durumu değiştirmek için çabalıyorum ama her çabam boşa çıkıyor ve en sonunda kendimi yeniden bir ertelemeci olarak buluyorum. Bu konuda takıntılı olduğumu söyleyebilirim ama bu durumu değiştirmek için yılmadan çabalamaya devam etmekte de kararlıyım. Kitabın önsözünü okuduğumda benim için bir umut olabilir diye düşünmüştüm ama kitabı bitirdiğimde bu umudum da boşa çıktı. Elbette Perry’ye katıldığım birçok nokta da oldu. Sırf bir işi yapmamak için ilgimi çeken başka onlarca işi bitirmişliğim de vardır ama ben bunu yetersiz buluyorum ve Perry gibi kestirip atamıyorum. Perry’ye katıldığım bir diğer nokta da ertelemecilerin mükemmeliyetçi insanlar olabileceği gerçeği. Kendimi düşünerek açıklamam gerekirse, ertelemecilerin yapılacak işlerini, kusursuz yerine getirmek için ince ayrıntılara takıldıklarını ve bu ince ayrıntıların, yapılacak olan işi, daha karmaşık ve zor gösterdiğinden dolayı erteleme eğilimine sebep olduğunu düşünüyorum. Bir işi tamamlamanın onlarca yolu vardır ve siz bu işi en iyi şekilde yapmayı hedeflerseniz, o iş daha zor bir iş haline gelir ve üşenmenize sebep olur. Halbuki o işi en kestirme yoldan yapmayı planlarsanız, o işi yapmak kolaylaşır ve kolay bir işi tamamlamak için daha hevesli olursunuz. Benim problemimin büyük bir kısmının bu sebepten kaynakladığını düşünüyorum. Yaptığım çoğu işi yetersiz buluyorum çünkü o işi yapabilmek için kendimi yeterince geliştirmediğimin ve bu işi benden çok daha iyi yapabilecek insanların varlığının farkındayım. Bu elbette özgüven problemlerine sebep olabiliyor ama yaptıklarıyla övünen ve kendini çok yeterli görüp aslında öyle olmayan insanlar gibi görünmekten çok daha iyidir diye düşünüyorum. Bunun yanında yaptığı işi tam vaktinde ve en iyi şekilde yapanlara da çok saygı duyuyorum hatta özeniyorum. Erteleme problemimden bahsettim yazımın çoğunda ama bu problemi etkileyen önemli bir faktör de yaş faktörüdür. Bu çıkarımı nerden yaptığımı düşünecek olursanız, size hemen tarih sınıfımı örnek vereceğim. Haftasonu tatilinden daha yeni çıkmıştık ve cuma gününe yetiştirmemiz gereken ağır bir tarih ödevimiz vardı. Ben bu ödevi nasıl yetiştireceğimi kara kara düşünürken, sınıftan bir arkadaşımız tarih öğretmenine ödevi erteleme teklifinde bulundu ve sınıftaki herkes bunu duyar duymaz, daha önce anlaşmış gibi, bu fikre katıldı ve öğretmenimiz ödevi erteledi. Bu durumu kitabı okuduktan sonra düşününce, akranlarımın çoğunun da birer ertelemeci olduğunun farkına varıyorum. Bu durum biraz içime su serpiyor ve hepimize başucu notu olsun diye Timothy Pychyl’nin şu sözünü sizinle paylaşmak istiyorum: “Şu anda kendimi iyi hissetmememin bir bedeli var. Bu işi yapmak yarın daha çok içimden gelmeyecek. İşe başla gitsin!” Durukan Güven 21201504 / TURK 102-22 Furkan Bahadır ATA Mutluluk Üçgeni Nefes almak. Kulağa ne kadar basit geliyor değil mi? Yıllardır bedenimizin biyolojik ölümünün gerçekleşmemesi için icra ettiğimiz bir solunum eylemi. Peki, ruhumuz? Ruhların da solunum yapmaya ihtiyacı var mıdır? Ruhumuzun ölümünü ister miydik? ‘’Vücut ruhun bineğidir’’ der Şeyh Galip. Öyleyse atını besleyen bir şövalyenin kendisini aç bırakması gibi bir şeydir ruhu görmezden gelmek. Ruhların aç kalması insanların genellikle kendilerini tanıyamamalarından kaynaklanıyor. Günümüzde vuku bulan hızlı yaşam anlayışı; bireylere benliklerini, daha doğru bir ifadeyle özlerini tanıma fırsatını vermiyor. Gözlemlediğim kadarıyla insanların genel bir melankoli içerisinde olduklarını, mutsuzluklarının hiç sona ermediğini ve bu kaynağını bilmediği buhrandan çıkış yolu olarak ise farklı yolları denediklerini görüyorum. İnsan, doyumsuzdur fakat doğru besini tükettiğinde doyduğunu görecektir. Peki, nedir ruhu doyurmanın yöntemi? Bana göre basit bir formülü vardır. Bir üçgen. Her bir köşesinde bir besin: okumak, dinlemek, görmek. İşte, ruhun doymasının buna bağlı olarak da mutluluğa ulaşmanın formülü bu üçgenden geçiyor. İlkinden başlayalım: okumak, çok okumak… Hayatta kalmak için nasıl ki midenin belli bir seviyede dolması gerekiyor. Hayatı anlamak için de beynin ve yüreğin dolması gerekiyor. Hem de hiçbir sınırı olmadan. Edinilen her bilgi, okunulan her şiir, içselleştirilen her karakter ruha farklı bir nitelik kazandırır ve insanın kendini tanıması yolundaki en büyük adımı atmasını sağlar. Örneğin Camus’un Yabancı kitabındaki Meursault’un kendini kimliksiz hissedişi, aidiyet duygusundan yoksun oluşu beni çok etkilemiştir. Bir karakterin üstünde düşünmek, tahlil yapmak hatta empati yapmak bile ruh içindeki gediklerin doldurulmasında önemli rol oynar. Kimi zaman Gregor Samsa, kimi zaman Joseph K. olmak bireyi bir nevi yalnızlığın kaçınılmaz hüznünden de kurtarıyor. Çünkü her bireyle yuvarlak masa toplantısı yapma imkânı bulunabiliyor. Üçgenimizin ikinci köşesi: dinlemek. Anlatacak bir şey olmadığından değil; dinleyecek çok şeyim olduğundan susarım bazen. Dinlerim kendimi, gökyüzünü, toprağı… Madde üzerinde değil; ama mana üzerinde düşünürüm. Maddenin batışıyla mananın doğuşunu hissederim yüreğimin en ücra köşesinde. Kendisine anlatacak bir şeyi olmayan, ruhuyla ilgilenmeyen insan çaresizliğin en amansız olduğu yerde buluveriyor kendini. Pencerelerini açıp kendini havalandırmayan kişi, perdeleri çekip karanlığa mahkûm ediyor kendini. Sonra da oturup bir doktorun gelmesini bekliyor; fakat ne yazık ki bir başkasının kişinin benliği üzerinde işlevsiz olduğunu unutuyor. Bir başkasından önce başvurulacak tek kişinin kendisi olduğunu inkâr ediyor, içindeki kargaşadan kaçan dışarıdaki kaosa güveniyor. ‘’Gürültünün iyi bir yanı var, sözcükleri boğuyor(s.83)’’ der Kundera kitabında. Kendi içindeki gürültüyü görmezden gelen kişi, daha sonra sözcüklerde boğuluyor. Dışarıda yağan yağmurda ıslanmaktan ziyade yağmuru hissedenler ruhunun ihtiyacını karşılayabilenlerdir. Yalnız kalıp kendinle hoş sohbetten kaçındığın vakit çatlakları kapatılmayan bir ev gibi çökersin gün sonunda. O yüzden dinlemek, ruhun aç kalmaması için en başat aktivitelerden biridir. Şimdi gelelim ruhun beslenmesi için gerekli olan üçüncü ve son unsura: görmek. İnsan bir şeyler okuyup dinledikten sonra görmeye başlayacaktır. Bu sefer görmekten kastım insanın kendi içinde çıktığı bir yolculuk değil; aksine dışarıda geçirdiği vakittir. Görülen yeni yerler, tanınan yeni insanlar, şahit olunan yeni olaylar insan ruhuna iyi gelir. Daha önce gidilmeyen sokaklarda kaybolunmalı, kapalı perdeler ardındaki hanelerin içindeymiş gibi hissedilmeli. Hayatın gizli köşelerinde var olan o ışığı yakalamalı. Sınırlarının genişlemesine imkân tanımalı. Genişletilen her sınır, insanın benliğini de genişletecektir. Kendini özgür hisseden ve kendine özgürlük tanıyan birey, ‘’öz’’ün gürlemesine izin verecektir. Genişleyen ruh ise daha fazlasına ihtiyaç duyacak ve insanı fazlasına teşvik edecek, her bir hedefine ulaştığında onu daha da mutlu edecek. Yol açık, yola çık demişler. Yolculuk yapmadan bilmez insan kendini. İşte bu küçük üçgen benim mutluluk formülüm. Ruhunuz nefes alsın! Kaynakça Kundera, Milan. Varolmanın Dayanılmaz Hafifliği. İstanbul: İletişim Yayınları, 2014. Baskı.Havva Nur Alkan SORUNLARLA MUTLU BİR YAŞAM SÜRMENİN YOLU Yazımı okumadan önce siz okurlardan yapmanızı rica ettiğim bir şey var; hayatınız hakkında birazcık düşünmeniz ve 10 üzerinden puanlandırmanız… Hayatımdaki inişli çıkışlı dönemleri, mutlu olduğum ya da acı çektiğim zamanlara hızlıca bir göz attığımda benim kendi hayatıma verdiğim not; 7. Sizlerin kaç puan verdiğini tahmin edemesem de en azından kaç puan vermediğinizi tahmin edebilirim sanırım. Kimsenin hayatına 10 üzerinden 10 vereceğini düşünmüyorum, en azından pek çoğumuz vermeyiz. Tıpkı gündüz ve gecenin birbirini kovalayıp durması gibi hayatta iyi ve kötü şeyler sürekli gelir başımıza. Yaşamın gündüz ve gece döngüsünden farkı ise hangisinin ne zaman biteceğini, bir diğerinin ne zaman geleceğini önceden kestiremiyor oluşumuzdur. Hayatımızdaki güneşli günler bazen o kadar uzun sürer ki gecenin varlığını unutturur bize, gece olduğunda ise ışığa son derece alışan gözlerimiz bir anda kör oluverir sanki. Hiçbir şey göremez olur, dünyaların başımıza yıkıldığını sanırız. Halbuki sakin kalıp biraz beklesek gözlerimiz karanlığa da alışır. Alışıp alışmamak değil gerçi yazımızdaki mesele; mesele karanlık da olsa aydınlık da olsa kendimizi ne kadar mutlu hissettiğimiz bence. Her ne kadar kötü şeyler olmasın diye önlem alsak da aldığımız önlemler bunu engellemez; sadece en aza indirebilir. Bu da mutlu bir yaşam sürebilmek için karşılaştığımız olumsuzluklarla da yaşayabilmeyi öğrenebilmekten geçer. Olumsuzluklarla yaşamaktan kastım onları öylece kabullenip hayatımızı istemediğimiz bir yöne çekmelerine müsaade etmek değil tabii ki de. Planlarımız yolunda gitmediğinde, mızmızlanıp şikâyet etmek yerine, işleri nasıl yoluna koyabiliriz diye yeni planlar yapmak ve uygulamaktan söz ediyorum. Bir sorunla karşılaştığında bunu çözümsüz bir sorunmuşçasına büyütmek hayatımızı zorlaştırmaktan başka bir işe yaramaz genelde. Büyüklü küçüklü sorunlarımızın olması normaldir, hiç sıkıntısı olmayan bir insan gördünüz mü daha önce? Sıkıntısını yansıtmayan insanlar vardır ama gerçekten hiçbir sıkıntısı olmayan birisinin olduğunu hiç zannetmiyorum. Öncesinde de dediğimiz gibi sorunlarımızın mutluluğumuzu ne kadar etkilediği sorunlardan daha önemli bence. Yolunda gitmeyen şeyler varken nasıl mutlu olabiliriz ki diye düşünüyor olabilirsiniz. Cemal Süreya’nın dediği gibi “Hayat kısa kuşlar uçuyor.” Maalesef hayat sorunların çözülüp mutlu olmamızı bekleyecek kadar uzun değil, bir gün ölüp gittiğimizde sürmüş olduğumuz bu kısacık hayatta mutlu olmuş olmayı dileyeceğiz. Bunun yoluysa sıkıntıda da olsak, bulunduğumuz duruma şükretmekten geçiyor. Daha kötü bir durumda olmadığımız ve de elimizdekilere sahip olduğumuz için şükretmek… Bunu 40 aldığımız bir sınav için üzülürken sınıf ortalamasının 30 olduğunu öğrendiğimizdeki mutluluk olarak düşünebiliriz. Sınavdan düşük almış olabiliriz ama aldığımız not en azından dersi geçmemize yetecek kadar yüksek. Ya da aynı sınavdan 20 alan birisini düşünecek olursak, ortalamanın altında kalmak üzücü bir durum olsa da finale girmeye hala hakkı olduğuna göre dersi geçmesi için de hala bir umut var demektir. Daha kötüsünün de olabileceğini ama olmadığını düşünüp şükretmekle başkalarına karşı haince duygular beslemeyi de birbirine karıştırmamak lazım tabii. Başkasının kötülüğünü istemek değil bahsettiğimiz. Hayatta yüzleşmemizin kaçınılmaz olduğu şeylerdendir olumsuzluklar. Madem sorunlardan kaçınamıyoruz, biz de onların bizleri mutsuz etmelerine izin vermemeliyiz. Karşılaştığımız sorunların dünyamızı başımıza yıkmasına müsaade etmeden, sakin kalmaya çalışarak, en uygun çözüme doğru yol almaya başlamalı ve bu süreçte sıkıntılarımızın bizi sıkmasını engellemek için halimize şükretmeliyiz. Şükretmek, mutlu olmakla doğru orantılıdır. Problemi çözerken moralimizi yüksek tutmamızı sağlar ve çözüm yolunda caymamızı ya da hataya düşmemizi engeller. “Şükretmek” yaşamakta olduğumuz kısacık hayatlara verdiğimiz notu belki bir iki puan artırmamıza yardımcı olur. Sizlere şükrettiğiniz pek çok şeyin olduğu, mutlu bir yaşam diliyorum!.. Ağıt Deniz Doğan21601078Bırakın Beni Fanusuma GideyimHerkesin hayatında düştüğü, kalkmayı aklına bile getirmediği, dipsiz kuyularda boğulduğu yıkıcıanları olmuştur. Benim de oldu. Bu anlar insanın çözüm aramaktan çok, iyi hissetmeyi istediği anlardır. Yardım arar ve içinden çıkılmaz hislerden kurtulmayı isteriz. Peki nasıl, ne ile, nerede buluruz bu yardımı? En çok sevdiğimize mi koşarız yoksa bizi en çok sevene mi? Hangisi bize en karanlık anlarımızda iyi gelir, dipsiz kuyulardan güneşli günleri gösteren kimdir? Merak etmeyin ‘Kişiye göre değişir.’ gibi klasik bir cevap vermeyeceğim çünkü cevap herkes için çok nettir. İnsan canı yandığında hep en sevdiğine koşar. Neden mi? Çünkü biliriz ki en sevdiğimiz geçmişte bile olsa bizi çok mutlu etmiştir. Eskiden gördüğümüz bir rüyayı tekrar görmek istercesine boyun eğmez arzularla koşarız en sevdiğimize. Aslında en sevdiğimizi değil, mutluluğuve huzuru ararız yani bir anlık mutluluk için esiri oluruz o kişinin. Peki o bize açar mı kapılarını, gösterir mi içindeki güneşi, çıkarabilir mi bizi dipsiz kuyulardan? Tabii ki o an bu soruların hiçbir önemi yoktur çünkü zaaflarımız bize tek bir yönü gösteriyordur. Başka çaremiz yokmuşçasına, o kişinin duvarlarına çarpacağımızı bile bile koşarız o kişiye. Yazarın da dediği gibi yanlış görülmüş bir rüyanın peşine düşeriz. Bu rüya eskilerden, o çok sevdiğimiz insanın da bizi sevdiği zamanlardan kalmadır. Ama buhran anında bunun ayırdına varamayız ve bir serabın peşinden tehlikeli sığınağa doğru sürükleniriz. Ne zaman açılır gözümüz ya da ne zaman sığınağın el değiştirdiğini fark ederiz? Tabii ki de o insanın duvarlarına çarptığımızda fark ederiz her şeyi. Yaralarımızı sarmaya gittiğimiz yerden yaralarımızı deşeleyip döneriz çünkü artık son kale de düşmüştür. Artık şehir teslim olmak zorundadır. Ben çok teslim ettim şehrimi. Bazen kalbimle bazen de mantığımla teslim ettim. Hiç uslanmadım ve hep yeniden koştum o insana. Neden mi? Çünkü o insan benim alışkanlığım oldu artık. Düşeceğimi hatta daha da derinlerde kaybolacağımı bilsem de hep kendimi o insanın kollarına attım. Âdeta vücuduma bulaşmış bir virüs gibi hem nefret ettim ondan hem de kaçamadım. Bir yerde görmüştüm sanırım “Bir kez olsun aynı şeyleri hissetmeyi başarabilmiş iki insan birbirlerini hep anlayacaktır” diyordu. Belki de bu yüzden en sevdiğime koşuyorum çünkü bir zamanlar onun da beni çok sevdiğini biliyorum. O hissi yeniden hissedemesem de kendimi bu yanlış rüyalara inandırıyorum. ‘Varsın olsun.’ diyorum, o beni sevmesin. Ben onun beni sevmesini sevmiyorum ki zaten, çünkü sevginin koşulu ve kuralı olmaz. İnsan düşünmeden, korkusuzca sevmeli. Ben de öyle yapıyorum. Belki kendimi açık denizlere, dipsiz kuyulara atıyorum ama varsın olsun. Bu tatsız dünyada bana yaşadığımı hatırlatan tek duygumdan yani aşkımdan vazgeçmiyorum.Bilinç altıma işlemiş bu alışkanlığın bana ne zararı olabilir ki? Acının en derinini hissetmek, ihaneti görmek ya da ortada bırakılmak olgunlaştırmaktan başka ne yapabilir bana? Sonunu bildiğim bir yola tekrar girmek bana en fazla ne kadar zarar verebilir? Bu belki delilik, belki cahillik, belki de bağımlılık. Belki de öldürmem gerekiyor bu hissi ya da öğrenmem gerekiyor zor anlarımda en sevdiğimi unutmayı. Ama ben yine de gideceğim ona, bazen korkarak bazen dörtnala koşarak. Çünkü o benim en sevdiğim, o benim eksik yanım, o benim ütopya fanusum. Fanusumun duvarları yosunlu da olsa ben en parlak hâllerini bile biliyorum o fanusun. Bırakın kırık da olsa yosunlu da olsa fanusum benim olsun.KaynakçaLidar Ali, Yolun Başı, İstanbul, İthaki Yayınları, Nisan 2017Tarkovsky, Andrei. ‘e-motivasyon.net’ İnsanlara Dair Sözler. Web. 21 Şubat 2018Modern Eğitim, İlkel KanunlarHırs, kabiliyet ve rekabetçilik; basitçe, 21. yüzyılda başarı elde etmenin reçetesi. Yakın gelecekte düşünülmüş olan, aklımıza gelebilecek her türlü üretim sisteminde bu üç niteliğin başarı elde etmede payidar birer anahtar olacakları inkâr edilemez. Haliyle toplum, bireylerini yetiştirmek adına, okullarını bu şemaya dayanarak inşa ediyor ve eğitim planlarını düzenliyor. Değinilen başarı formülü üzerinden sabit bir sistem inşa ediyor yani… Peki, toplum olarak başarının sırrını keşfetmişken ve baz alarak kurduğumuz sistem yürürlükteyken, en aydınların aydınları, yani dünya nüfusunca tanınan efsaneler neden hep alışılmışın dışında eğitim metotları tarafından üretiliyor? Biz, dünya çapında eğitim sistemleri tamamen başarısız sayılamayacak olsa da, arzu edilen ölçekte başarının elde edilemediğini gözlemleyebiliyoruz. Bu hadisenin, kurulan sistemlerde bireyciliğin ihmal edilmesinden kaynaklandığı konusunda oldukça ikna edici yaklaşımlar bulunuyor; ama bence asıl sebep, yürürlükteki sistemin, öğrencilerin sınırlarını yeterince zorlamadığı düşüncesi altında yatıyor. Yakın zamanda izleme zevkinde bulunduğum Damien Chazelle’in Whiplash isimli filmi, bu konu üzerinde koyu düşüncelere düşmeme sebep oldu. Bir eğitim enstitüsünde öğrenim tecrübesi olan herkes, içlerinde bulunan rekabetçi karakteristikleri stimüle etmek için tasarlanmış eğitim müfredatları tarafından saldırı altında hissetmiştir bir noktada. Öğrenci nüfusunun, dünya üzerinde intihara en meyilli kütle olması da sistemdeki bu fıtri soruna ışık tutulmasında büyük bir etken. Öğrencilerin istenenden katbekat meşgul ve stresli yılları, tecrübesi olanların rahatlıkla anlayabilecekleri o sürekli doyumu erteleme çabası; yani hemen hemen her insanın yükseköğretimde geçirdiği o dönem devasa psikolojik tehlikelerle dolu. Belki zoraki bir çıkarsama gibi görünebilir, ama ya sistemin amacı tam da buysa? Öncelikle bir arka plan edinmeli. Doğal seleksiyonun, bilinen doğal düzenin oluşumunun sebebi olduğunu ve akabinde insan doğasının büyük bir parçası olduğunu biliyoruz. Hâlihazırdaki eğitim sistemlerinin yine insanlar tarafından tasarlanmış olması dolayısıyla, doğal seleksiyon gibi yapımıza işlemiş, hatta oluşumumuzdaki yegâne sebep olan bir kavramın, rekabetin insana özgü aldığı yeni şeklinde de bulunuyor olabilme ihtimali görmezdengelinemeyecek kadar yüksek olabilir. Buna ek olarak, çocukluğundan itibaren aktif bir öğrenim temposuna büyük ölçekte ebeveynlerin teşvikiyle alışmış bireylerin, kendilerini sistemin içinde âdeta yuvalarında gibi hissediyor olmaları gerçeğini göz önünde bulundurduğumuzda, değinilen tempoya alışmış olmadığı için ayak uyduramayan bireylerin nihayetinde baskıya dayanamayıp havlu atmalarının oldukça doğal olduğunu anlayabiliyoruz; sonları ölümcül ya da değil. Tıpkı bir yırtıcı hayvanın yavrularına avlanmayı ve hayatta kalmayı öğrettiği gibi, insanlar da gelecek nesillerine bu karmaşık dünya düzeninde hayatta kalmayı öğretiyor ve akabinde bireyin hayatta kalma ve yeniden üreme şansını büyük oranla artırıyor. Kazananlar ise aynı şekilde, stres toleransı yüksek ve ne yapacağını bilen veya hızlı öğrenen bireyler oluyor. Bu durumun vahşi doğanın kendisi içinde dönen yaşam mücadelesinden tek farkı, öğrencilerin bir sürünün alfası olması ya da bir avı sahiplenmesinden ziyade daha iyi bir işe veya geleceği için daha geniş çaplı seçeneklere sahip olacak olması. Böyle düşününce, ötesine evrimleştiğimizi sandığımız o doğa düzeninin bir parçası olmayı asla bırakmadığımızın farkındalığına varabiliyoruz… Sonuç olarak, insanlığın zekâsından ve birkaç önemsiz fiziksel özelliğinden ziyade biyolojik olarak diğer havanlarla aynı sınıfta olduğu farkındalığına varıp, 21. yüzyılda yaşayan “modern” insanlar olarak uygarlığımızı üzerine kuruduğumuz ve üzerinden yürüttüğümüz sistemlerin, sadece doğada bulunan orijinal modellerin birer imitasyonu olabileceğini nosyonuna belki de bir yakınlık hissi ediniliyor. Durum belki vahim görünebilir ama kendimizi, sofistike olduğunu zanneden kendini bilmez değersiz birer yırtıcı olarak görmeye koşullandırmadan önce unutmamamız gereken bir şey varsa o da uygarlığımızın, yakın zamandaki bilhassa bilim dolaylı gelişiminin hızını ve sosyokültürel olarak katettiği mesafeyi göz önünde bulunarak, başlıca eğitim üzerine olmak üzere kurduğu sistemlerin daimî olarak (iyi yönde) değişmekte ve gelişmekte olduğudur. Doğuş Kılıç Emre Arslanbek ZAMANIN MÜPTEZELLERİ Bir mayıs günü hakemin silahının namlusundan çıkan kurşun havaya karıştı ve ben koşmaya başladım bitiş çizgisinin nerede olduğunu bilmeden. Bu koşu on sekiz yıl önce başladı. Ne zaman biteceğini henüz bilmiyorum ama umarım yakın zamanda değildir. Bitiş çizgisinin neye benzediğini ve ona ne zaman ulaşacağımı bilmememin belirsizliği içinde koşuya devam ediyorum. Akılalmaz bir belirsizlik… Belki de insanoğlunun içinden çıkamayacağı tek ve son belirsizlik. İncelikli bir hareket her şeyi bitirebilecekken neden çabalıyoruz ki? Bitiş çizgisine hiç olmadığımız kadar yakınken neden yaşamın tüm olumsuzluklarına, acılarına ve kederlerine katlanıyoruz? Size bir sır vereyim; müptelasıyız çünkü! Yaşamın müptelasıyız. Ne yaparsak yapalım ondan vazgeçemiyor olmamız ona bağımlı olduğumuzu göstermiyor mu? Ne kadar inkâr etsek de, onunla ilgili her şeye bağımlıyız ve barındırdığı her şeyi sınırsızca arzuluyoruz. Hatta bu yüzden her gece gizlice “üst kattakiyle” bitiş çizgisini biraz daha ileri götürmesi için pazarlık yapıyoruz. Bulutların yağmur kustuğu kapkara günleri ve ücra bir kafede soğumuş bir çay eşliğinde göğsümüzün en orta yerine saplanan ayrılık konuşmasını bile arzuluyoruz. Çünkü içimize gizlice çöken bir farkındalık var. Yaşıyor olmanın farkındalığı. Eğer tüm bu acılar, kederler ve engeller olmasaydı yaşamının ne anlamı kalırdı ki? Hiç engel olmasaydı, ayrılık olmasaydı ölüm olmasaydı… Sıkıntıdan patlardık. Gözlerimizi boşluğa dikip basit bir televizyon dizisindeki zombiler gibi yürüyor olurduk. Ölüm olmasa yaşamın değerini nasıl bilebilirdik? Ayrılık olmasa sevdayı nasıl takdir edebilrdik? Mesafeler olmasa bir ismi büyük harflerle göğsümüze nasıl dağlayabilirdik? Bunlar hep müptelalıktan… İnsanın “insan” unvanını kazanması için bir şey yapması gerekmez. Doğması yeterlidir. Doğsun, nefes alsın ve bir de tercihen ara sıra alnının arkasında bulunan pembe cismi kullansın. Ama o unvanı kaybetmesi için çok çalışması gerekir. Emrah Serbes’in deyimiyle, yaşamda bir müptela değil de bir müptezel olmalıdır. Bitiş çizgisinin varlığını unutan, sevgiyi kirleten ve yarını düne katmaya çalışan bir müptezel. Müptelalar yaşamı takdir eder, müptezeller ise onunla alay eder. Müptelalar sudur, müptezeller ise suyu kirleten pislik yığınları… Gözlerinizi kapatın ve iyi düşünün kendi yaşamınızın müptelası mısınız yoksa müptezeli? Vicdanınız böğüre böğüre “müptelasıyım” diye bağırdı değil mi? Sokakta yürüyorsunuz ve sağınızda haritada bulamaycağınız bir ülkeden gelmiş bir anne yırtık giysileri içinde, kucağında çocuğuyla yardım dileniyor. Çatlayan sesi bir somun ekmek için ruhunu vermeye hazır. Ama siz kafanızı çeviriyorsunuz ve kadının sesini bastırmak için topuklarınızı yere daha sert vurmaya başlıyorsunuz. Daha kötüsü de olabilir! Karşınızda sizin için her şeyi yapmaya hazır, gözlerinin içi parlayan bir insan ellerini ellerinize değdiriyor ve zamanı durdurmak istercesine onları orada bırakıyor. O an zaman dursa onun kadar mutlu bir insan daha olmayacak. O size öyle bakarken, siz giderek sıcaklığı düşen ellerinizi tek hamlede çekip dizlerinizin üstünde birleştiriyorsunuz ve dudaklarınızın arasından acılar dökülüyor; “seni artık sevmiyorum”. Bu bahsedilenleri bir kez de olsa yaptınız değil mi? Anımsayın. Tebrik ederim, siz de suyu kirleten müptezellerden birisiniz. Dünya sevgiyle, dostlukla, arkadaşlıkla son hız dönüyor ama siz onu yavaşlatıyorsunuz. Yaşamı hafife alıyorsunuz, onu enerjisini yitirmiş gözlerle küçümsüyorsunuz. Yapmayın. Devam ederseniz, dünya dönmeyi bırakacak ve insanlar bitiş çizgisine olan inancını yitirip kestirme yolu seçecek. Azalacağız, yok olacağız, tükeneceğiz. Hepsi sizin elinizde. Bir ufak “merhaba” her şeyi değiştirebilir, yeniden dünyayı döndürebilir. Seçiminizi yapın, müptela olmak mı müptezel olmak mı? REFERANSLAR Serbes, Emrah. Müptezeller. İstanbul: İletişim Yayınları, Birinci Basım. 2016. Ekin ERDOĞAN Ne Kadar Yaşayabiliyoruz? Hayatımı herhangi bir baskı altında kalmadan istediğim gibi yaşayabiliyor muyum diye düşünmeye başladığımda aklıma gelir hep Ece Temelkuran’ın Düğümlere Üfleyen Kadınlar romanı. Ne derecede yaşıyoruz hayatlarımızı dilediğimiz gibi diye sorgularım hiç durmadan. Devrim olmasını bekleyenlerden değil miydik belki de çoğumuz daha rahat hareket edebilmek ve içimizden geldiği gibi davranmak için. Söylemek istediklerimizi anında, korkusuz bir şekilde dile getirebildiğimiz zamanlar gerçekten de içimizde en ufak bir şüphe olmuyor mu? Her ne kadar içimden olmadığını düşünüyor olsam da aslında hâla daha “başkaları ne der?” korkusuyla yaşıyor, ona göre davranıyorum. Çoğumuz öyleyiz, başkalarının yapacağı yorumlara o kadar kendimizi odaklamış, o kadar onlara bağlı yaşamaya başlamışız ki en ufak bir hareketimizde yanlış bir şey yapıyor olduğumuzu düşünür hâle gelmişizdir bu sebeple. Ne kadar doğrudur aslında bizlere bir fırsat olarak sunulmuş olan bu hayatlarımızı başkalarının düşünceleri ve yorumlarına göre yaşamak? Asıl mutluluk, kimseye hesap vermeden dilediğim gibi yaşayabileceğim, aklıma eseni istediğim zaman yapabileceğim bir hayata dahil olmaktır. Sürekli eleştirilecek olmamın verdiği ufak tedirginlik bir yere kadar yer eder içimde. Devamlılık sağlayamaz, istediğim yönde şekillendirebileceğim hayatımın önüne bir engel dahi olamaz. Düğümlere Üfleyen Kadınlar kitabında da yer almış olan bir sözün mantığıyla asla hareket etmem. “Öldüğüme göre artık yaşayabilirim.”(sayfa:173) Gerçekten de öldüğümüzde artık umrumuzda olmayacağı için söylenilenler istediğimiz gibi yaşayabiliriz. Bu sözün anlatmak istediği de budur, bana sorarsanız. Öldüğümüzde yalnızca insanların söylediklerinden bir haber olacağımız için içimizi saran bir huzur olur. İnsanların söylediklerinden bir haber olacağımız için içimizi saran o huzur yalnızca öldüğümüz zaman mı kendini gösterecek? Bu huzura gerçekten kavuşmamız için ölmemiz mi gerekir gerçekten de? Her birey kendinden sorumludur ve gönlü istediği gibi davranır, o şekilde de yaşar tabii ama ben kendim için konuşacak olursam, insanların söylediklerine kulaklarımı kapatarak içinde bulundukları o acınası durumla bir nevi başbaşa kalmalarını sağlıyorum. Eleştirmenin ve her fırsatta başkalarını yermenin aslında kendilerine bir faydası olmadığının farkında olan bu insanlar devam ederler her geçen gün, hiç durmadan, bıkmadan eleştirmeye. Sonu yoktur bu durumun, bir ülkede yaşayanların kendileri dışındaki insanlar hakkında konuşması yasaklanmadığı sürece, ki bu da çok zor bir şey, insanlar konuşmaya devam edeceklerdir. Susturmanın bu denli zor olduğu insanoğlunu hâla susturmaya çalışabileceğimizi mi düşünüyoruz? Başkaları hakkında konuştuklarıyla beslenen insanların ellerinden bu zevkleri alınırsa neler olur hiç düşünemiyorum bile. Millet olarak, birey olarak özgür insanlarız, evet. Hakkımızda yapılacak olan ya da yapılan yorumların bizim özgürlüğümüzün önüne koca bir bariyer misali durmalarına izin vermemesi gereken bizleriz. Düğümlere Üfleyen Kadınlar kitabının Almira’sı gibi tıpkı. Kendi hayatlarımızda, kendi özgürlüğümüz için ve yalnızca huzur için çabalamalıyız. Yaptığımız yorumlar can yakıcı cinsten olmamalı. Bize yapılanlar o cinsten olsa bile sırf onların akıllarımızda yaratmış olduğu fikirlere göre hareket etmemeli, hâla bize ait olan hayatlarımızı kendi istediğimiz gibi yaşamalıyız. İşte, tam da bu zaman herkes içinden geldiği gibi yaşamanın tadına varır, kimsenin söyleyeceği ya da düşüneceği bir şeye takılmaz. Söylenilecek şeyler ve yapılacak yorumlar için de kimsenin yapmak istediklerini ertelediği durumlarla karşılaşmayız. Yapılmak istenilenler içten geldiği gibi, özgürce ve rahatça yapılır. Herkesin yorumu da kendine kalır böylece yalnızca öldüğümüzde içlerimizi kaplayan huzur olmaz bizi bulan, yaşarken de bizimle olur daima. Kitabın Künyesi: Kitabın Adı: Düğümlere Üfleyen Kadınlar Kitabın Yazarı: Ece Temelkuran Sayfa Sayısı: 480 Yayınevi : Everest Yayınları BİTMEK BİLMEYEN DOYUMSUZLUĞUMUZ Biz insanlar, nasıl oluyor da aradığımız mutluluğu bir türlü bulamamaktan şikâyet etme lüksünü kendimizde bulabiliyoruz? Sorunun, hayatın bize sunduklarında değil de bizde olduğunu neden idrak edemiyoruz? Ne hikmetse kimse, mutsuzluğuna, kalbinin en derinliklerine adeta avını bekleyen bir hayvan gibi sinsice yerleşen açgözlülüğünün sebep olduğunu kabul etmek istemiyor. Peki, insanoğlu denen garip varlık oldum olası mı doyumsuzdu, yoksa kendini bu hale getiren bizzat kendisi mi? Geçenlerde alışveriş yapmak üzere gittiğim mağazanın önünde Ankara ayazına direnircesine ayakları çırılçıplak, üstü başı yırtık içinde, yüzü kirden görünmeyecek halde fakat yüzündeki kire ve her şeye inat bana ağız dolusu gülen küçük bir kız çocuğuyla karşılaştım. Bir ona, bir de kendime baktığımda cevabını veremediğim ya da vermekten korktuğum sorular çoktan kafamı kurcalamaya başlamıştı. Belli ki karnını doyuracak kadar parası, ayağına giyeceği bir ayakkabısı bile yoktu. Hatta belki de ailesinin onu okula gönderecek durumu olmadığından çalışmak zorundaydı. Fakat ben öyle miydim? Üstümde bir gün giyip belki de sıkılacağım giysilerim, elimde her gün bir yenisini alabileceğimi bildiğim çantamla doyumsuzluğumu tatmin etmek üzere alışveriş yapma derdindeydim. Bende olup da onda olmayanlara rağmen gülüşüyle içimi ısıtan o kız çocuğu, servetlerin en büyüğüne, benim arayıp da bulamadığım hatta bu doyumsuzluğumla belki de hiçbir zaman elde edemeyeceğim mutluluğa sahipti. Bense her şeyimle karşısında o kadar güçsüz ve anlamsız kalmıştım ki… Ne yalan söyleyeyim, içten içe de bir hayli kıskandım. İnsanın fıtratında var bir kere doyumsuz olmak. Neye sahip olursak olalım istersek Karun kadar zengin olalım hep daha yok mu deyip sınırlarımızı zorlamayı seviyoruz. Çuvallar dolusu paraya, mala mülke, hırsa çok düşkünüz çünkü. Bu kadarı yeter mi insanoğluna? Şüphesiz ki yetmez, yettiremeyiz kendimize. Hep dahası da olsun isteriz. Mutluluğumuzu, bu gelip geçici şeylere bağlamakla kendimize en büyük kötülüğü yaptığımızdan habersiz, bizde sahip olmayanların peşinden sürüklenip gideriz. Çocukken ailemizin bize alması için uğruna gözyaşı döktüğümüz, oynamaya can attığımız, gözümüzden sakındığımız oyuncaklarımızla biraz oynayıp hevesimizi aldıktan sonra bir kenara atmamızla başlayan bu masum serüven, ne yazık ki yerini bitmek bilmeyen para tutkusuna, ucu bucağı olmayan başarı hırsına, güce bırakarak bizi felakete sürüklüyor. Elde etmek için kendimizi hırpaladıklarımıza sahip oldukça hevesimiz geçiyor, sonunda da çabuk sıkılıyoruz. Elimizde olan şeylerin, bizi mutlu etmediğini kavrayınca yeni arayışlara, bizde olmayan ne varsa ona yöneliyoruz. Bunlar da yetmeyince biraz fazlası, daha fazlası ve çok daha fazlası. Tıpkı içilen deniz suyunun önce harareti alıp sonra da kana kana su içme isteği yaratması gibi. Susadıkça içiyoruz, içtikçe susuyoruz. Kendimizi bu kısır döngü içinde debelenirken buluyoruz. Ama kendimizi bu girdaptan çekip çıkarma konusunda da pek başarılı olduğumuz söylenemez. Hayatın en içinden bir örnekle durumun ciddiyetini kavrayabilmemiz olası kanımca. Aç olsak da olmasak da yemek yemeye gittiğimiz yerde yemeklere saldırmamız dışarıdan ne kadar utanç verici görünse de kaçımız bunun farkındayız? Günlerce, hatta aylarca yemek yememişçesine dört bir yandan ne görürsek saldırıyoruz. Sonu ise tam bir hüsran oluyor. Aldığımız gibi geri götürülen o yemekleri bulamayan binlerce insandan bir haber kendi kendimizi şımartıyoruz. Şükretmek nedir bilmeden, elimizde sahip olduklarımızla yetinmeyi öğrenemeden, sahip olduğumuz en değerli varlıkların daha fazlası değil de küçük mutluluklarımız olduğunu kavrayamadan daha ne kadar bu şekilde yaşayabiliriz ki? Her zaman daha fazlası, daha güzeli, daha iyisi var fakat hiçbirinin sonu yok. İnsan, bazen de elindekilerle yetinmeyi, küçük şeylerle tebessüm edebilmeyi, bir çiçeğin kokusunu alıp rüzgârı yüzünde hissederken açgözlülüğünü yenmeyi başarabilmeli. Emin olun ki bunu başardığımız sürece mutluluk peşimizden hiç ayrılmayacak! Yaren Karalök 21601433 KAYNAKÇA Fotoğraf: Erişilen Tarih: 15.03.2018 https://tr.pinterest.com/pin/561683384754467334/ ÖLDÜR(T)EN ESARET Neden insan insanın canına kasteder? Çocukluğumdan beri televizyonda akşam haberlerini izlerken sordum bu soruyu kendime. Okulda problemlerin temelini öğrenmemiz gerektiğini söylemişti öğretmenim ve ben de öyle yaptım. Çok fazla sahip olmadığım tecrübelerim sonucunda vardığım sebepler beni tatmin etmeyince kitaplara başvurdum. Dünyanın tarihini öğrenmem gerekliydi ve okumaya başladığımda, çeşitli ülkelerden çok fazla insanın hayatını kaybettiği büyük bir savaşın üzerinden daha bir yüzyıl bile geçmemiş olduğunu öğrenmiştim. Çok fazla dediysem, ilkokula giderken benim bildiğim sayıların sonuna eklenmiş beş sıfırın aslında ne kadar büyük bir sayıya eşit olduğunu anlamamıştım ilk zamanlarda. Öğrendiğimde kafam fazlasıyla karıştırmıştı ve artık daha çok sorum vardı. Bu bir katliamdı ve bu denli büyük bir katliamı neden yapardı ki insanlar? Karşılarındakinin canını alınca ne geçiyordu acaba ellerine, neyi paylaşamıyorlardı? Bir şeyden korktukları için bunu yapıyorlardı belki de. Bu sorularımı karşılaştığım insanları gözlemleyerek cevaplamaya çalıştım. Ülkemizi neredeyse baştanbaşa gezmiş birisi olarak araştırmamın pek çok deneği olmuştu ister istemez. Yunanistan sınırından Ermenistan sınırına, oradan Suriye sınırına kadar gittim. Yetiştiği kültürü, dini, yaşı ve ekonomik düzeyi birbirinden farklı çok kişiyle tanıştım, sohbet ettim. İhtimal verilebilecek cevaplar tek tek elendi. Bu elemelerimin ne kadar doğru olduğunu anlamamda etkili olan, altı ay kadar önce tanıştığım emekli bir uçak ikmal personeliyle yaklaşık dört saat süren bir sohbetten birkaç diyalog aktarmak istiyorum. Diyalog dediysem de genellikle karşımdaki anlattı ben dinledim. Kendisi Kıbrıs Barış Harekâtı zamanında Eskişehir’deki askeri havaalanında görevliymiş. Bu yüzden o dönemdeki olaylar hakkında fazlasıyla bilgi sahibiydi. Adada yüzyıllardır beraber yaşayan iki farklı topluluktan birisinin diğerine karşı birdenbire düşmanca bir tavır takınmasını, adanın tek sahibi olmak isteğinin bir topluluğu diğerini yok etmeye nasıl yönlendirdiğini anlattı. İnsanlar birbirlerinin farklılıklarından korktukları için böyle davranıyor olabilirlerdi. İçgüdüsel bir durum söz konusu olabilirdi. Hâlbuki böyle durumlarda, adada sürekli bir çatışmanın yaşanıyor olması gerekirdi. Kendime baktığımda, bu durumların bende de geçerli olmadığını görüyorum. O zaman adada yaşanmış olanların ve günümüzde yaşananların başka bir sebebi olması lazım. Bir psikolog olmamama rağmen yaptığım bu deneye hâlâ devam etmekle beraber artık beni tatmin eden bir cevabım var: Daha fazla güç sahibi olma hırsı. Temelinde karşısındakinden saygı görme isteği yatan bu tutku, öyle bir güce sahip ki bireyi istediğine ulaşana kadar yaptığı her şeyin mübah olduğuna ikna ediyor. Yukarıdakileri okuduktan sonra çevrenizdeki insanların hareketlerini artık daha dikkatli incelemeye başladıysanız bir tavsiye vereyim. Tarih tekerrürden ibarettir. Tarihi şekillendirenler insanlar olduğuna göre, insanlar da tekerrürden ibarettir. Tarih kitaplarını okumayı büyük bir külfetmiş gibi görmemek lazım bu yüzden. Aslında bir insanın dünyada sahip olabileceği en değerli hazinelerdir onlar. İçlerinde anlattıkları yılların aktörlerini inceleme fırsatını sunarlar. Eğer kendinizi o devirde yaşaması muhtemel birisi olarak hayal ederseniz, oradakilerin davranışlarının sebeplerini tahmin edebilirsiniz. Oradaki insanları iyice analiz ettikten sonra ise artık etrafınızdaki insanlara karşı yeni bir bakış açısı kazanmış olur, onların tarihteki eşlerini araştırmaya başlarsınız. Mesela dünyayı topyekûn savaşa sokan bir Avusturyalının bu kararı aldığı toplantı masasındaki bir komutan gibi düşünmüştüm kendimi. Geçmişimi bir kenara bırakmıştım; masadaki herkes gibi Birinci Dünya Savaşı’ndan mağlup ayrılmış, zor şartlar altında hayatını devam ettirmiş birisi olmalıydım. Bu şartlarda yaşadıktan sonra, aynı atmosferi soluduğum o kişilerin neden dünya üzerindeki bütün topraklara hâkim olmak istediğini anlamak, çok da zor olmuyor açıkçası. Belirledikleri amaca ulaşmalarına engel olabileceğini bir an için düşündükleri her şeyi ortadan kaldırmaya odaklanmışlardı. Bu engellerin başında karşı tarafın askerleri vardı elbette. Durumu ürkütücü hâle getiren, karşılarındaki halkı da engelmiş gibi görecek olmalarıydı. Bu, akla ve ahlaka karşı bir durumdu. Masadakilere şöyle bir baktığımdaysa hepsinin, önümüzdeki günlerde yapacaklarının hayaliyle gurur duyduğunu görebiliyordum ve hiçbirisinin yüzünde utanmaya dair en ufak bir belirti yoktu. Ne istediklerini anlamıştım; güçlü olmak istiyorlardı, belki de intikam almak istiyorlardı geçmişte kendilerine yaşatılanlar için. Neden bunu gerçekleştirirken masum insanların canını kendilerine engel olarak gördüklerinden emin değildim ama onlardan kurtulmak istiyorlardı. Sanırım bu tamamen; sahip olmayı planladıkları gücün, kendilerini kendi kafalarının içinde esir almış olmasındandı. Mehmet Batuhan CANDAR KAYNAKÇA Herman, Mark. The Boy in the Striped Pyjamas. 2008. Heyday Films. Film. Yaşadığımız Dünya Bu hikaye yoksulluğun hikayesi, aç kalan insanların hikayesi. Açlıktan ölen insanların hikayesi, açlıktan, çocuğunu emzirecek sütü olmayan annelerin hikayesi. Dünyanın adaletine sövesi geliyor insanın bunları düşününce. Üç taraflı bir dünya; bir tarafta midesi omur iliğine yapışan yoksullar, bir tarafta bir tabak yemeğe yüzlerce lira para veren zenginler ve bunların ortasında kalan orta direk. Kimse yoksul olmayı istemez ama bu bir seçim midir? Bence sadece şanstır. Yoksul bir ailen varsa yoksulsundur, zengin bir ailen varsa zengin. Aklınıza sıfırdan çok zengin olan insanlar gelebilir elbette ama bu da şans bence. Kaç insan var ki böyle? Bu dünyanın düzeni çoktan değişmiş, bu sınıf ayrımını değiştirmek artık çok zor. Yoksul bir çocuk düşünelim. Çocuk çok çalışkan ve bu durumu gören babası da ne pahasına olursa olsun çocuğunu okutmakta kararlı. Bu çocuk çok çabalasın ve iyi bir üniversiteyi kazansın, ardından da iyi bir işi olsun. Ne kadar başarılı olursanız olun, yirmi beş yaşınızda, gönlünüz rahat bir şekilde, üniversitedeki zengin arkadaşlarınızın bindiği yüzlerce bin liralık arabalara binemezsiniz. Bu durumda arabalara binenleri kesinlikle suçlayamayız. Eğer ki imkanın varsa tabii ki de bineceksin. Bu durumun sorumlusu, her vatandaşına eşit yaşama imkanı sağlamayan hükümetlerdir. Yoksulun hakkını yiyerek zengin olan insanlar varken ve bu duruma göz yuman hükümetler etraftayken bu durum değişmez. Bu durum sadece Türkiye’nin değil, bütün bir dünyanın problemidir. Bu problemin temel kaynağına inmek gerekirse, ben kendimide dahil ederek, insanlığı suçluyorum. İnsan aç gözlü bir varlıktır ve hep daha fazlasını ister. Elinde olandan tatmin olmaz, hep bir adım ötesine ulaşmak ister. Elbette bu şekilde davranmayan ve düşünmeyen insanlar var ama bu insanların sayısı, diğerlerini durduramayacak kadar az ve bu insanlar, bu şekilde düşünenlerden çok daha güçsüz. Sonuç olarak, insanın nefsi, insanlığın en büyük düşmanıdır. Bundan dolayı, insanlığın iyiliğini isteyen siyasi rejimler başarısızdır ve hümanist oluşumlar ayakta kalamamıştır. Bunları yazarak biraz aşırıya kaçtığım ve umutsuzluk içinde olduğum düşünülebilir ama bunlar sadece gerçekler. İnsanların kabullenmeyi reddettiği gerçekler. Eğer ki bunlar gerçek olmasaydı, Afrika’da insanlar açlıktan ölmezdi, insanoğlu nefsi uğruna, sadece biraz daha çok petrol için, savaşlara sebep olmazdı. Ekmek Kavgası da olmazdı çünkü bu dünya, hepimize yetecek kadar büyük ve hepimizi besleyecek kadar zengin. Bu kadar problemi çözmek için ne yapılabilir? En başta hükümetler adaletli olmalıdır. Hakimler tarafsız olmalı, suçlu olan güçlü olduğu için, savunulmamalıdır. Durum böyle olursa, üçüncü paragrafımda bahsettiğim, bu şekilde düşünmeyen, içinde insanlık olan grup güçlenir ve insanlar birey birey değişmeye başlar. Nasıl nefis hepimizi köle edebilen, içimizdeki şeytansa aynı şekilde her insanın içinde iyilik de vardır. İyilik bize egemen olmalıdır. İnsan elindekini paylaşmalıdır ve neye inanıyorsa ona şükretmeyi öğrenmelidir. Yoksulluk bir seçim olmalıdır. Herkes eşit şartlarda doğar ve kendi kararlarından dolayı yoksul olursa, bu gerçekleşebilir. İnsanlar kendi eylemlerinden sorumludur yani kısaca ailenizin fakirliği sizin kaderiniz olmamalıdır. Tüm bunlar gerçekleşirse Ekmek Kavgası biter ve ağzında diş kalmamış teyzeler, ellerindeki kemiği bir köpek çaldığında üzülmezler. Kötü hırsın olmadığı, herkesin elindeki ile yetinmeyi bildiği, para kazanmak kavramının önemini yitirdiği bir dünya düşünün. Kısacası insanın nefsini köle ettiği bir dünya düşünün. Bu kavram bize ne kadar ütopik geliyor değil mi? Bu kavramın bize ütopik gelmesi, içinde yaşadığımız dünyayı kabullenişimizin ve geldiğimiz noktanın berbatlığının kanıtıdır. Durukan Güven Kemal, Orhan. Ekmek Kavgası. İstanbul: Everest Yayınları, Kasım 2014. İHSAN ŞAHİN 21401117 TURK-102 HAYAL KURMANIN KAZANDIRDIKLARI Pek çoğumuz yaşadığımız bu yorucu hayatta çok sık olmasa da hayal kurmaya zaman ayırırız. Bazılarımız bu kurdukları bu hayalleri gerçeğe yansıtabilirler bazıları ise çok büyük uğraşlar verseler de hayallerini gerçekleştirmekte başarılı olamayıp hayallerini de kendileri ile toprağa götürürler. Ben çok sık hayal kuran bir insanım, bazen başarılması imkânsız hayaller kurarım bazen ise geleceğime faydalı olabileceğini düşündüğüm şeylerin hayalini kurarım. Ama ne olursa olsun kurduğum hayallerin hiçbirinden vazgeçmem, onları adeta bir çocuk gibi sahiplenirim. Benim gibi hayallerine sıkı sıkıya sarılan pek çok insanın olduğuna inanıyorum ve bu insanlar hayal kurmanın faydalarını gerçekten fark etmiş kişilerdir. Bu hayaller kişiden kişiye değişirler, tıpkı onları tanımlayan birer kimlik gibidir hayaller; çok zengin bir hayat yaşamanın hayali kuran da vardır, tüm hayatını ailesiyle birlikte mutlu bir şekilde geçirmenin hayalini kuran da... Bu şekilde kurulan hayalleri çok uzun listeler halinde sıralayabiliriz ama benim değinmek istediğim nokta hayal kurmanın insana kazandırdıklarıyla ilgilidir. Üzerine bir şeyler karalamak istediğim filmde de en çok dikkatimi çeken şey bu oldu. Ben Kimim adlı Alman yapımı filmde başrol karakterimiz olan Benjamin adındaki asosyal genç çocukluğundan itibaren bilgisayara çok meraklı birisi olarak yetişmiştir ve bu konunda inanılmaz bir yeteneği vardır. Ve bu karakterimizin en büyük hayali başarılı bir hacker olmaktır. Çevresindeki herkesin farklı hayalleri varken o bambaşka bir dünyanın içine girmek istemiştir. Önüne çıkan engellere rağmen hayalinin peşini bırakmayan bu genç adam bu uğurda gereken yerlerde canını bile tehlikeye atmıştır. Sonunda da ise hayalini kurduğu şeyden bambaşka bir şeye sahip olmuştur. Filmi izledikten sonra farkına vardığım en önemli nokta ise sonuç itibariyle karakter başarısız olarak gözükse de çok önemli kazanımlar elde etmiştir, filmin başındaki karakterin yapısı ile sonundaki karakterin yapısı birbirinden çok farklıydı. Evet, ikisi de aynı insandı ama filmin sonunda kurduğu hayali gerçekleştiren karakterin bakışlarından hareketlerine kadar her şey pozitif anlamda bambaşka bir hâle gelmişti. Bunun üzerine biraz düşündükten sonra anladım ki bu değişim onun hayalini kurduğu şeye erişmesiyle ilgili değildi, bu değişim onun hayali uğrunda mücadele ederken kazandığı kararlıktan kaynaklanıyordu. Çünkü o hiç pes etmeden bir şey için çabalamıştı ve bir şeyi gerçekten istediğinde onu elde edebileceğini anlamıştı. Tabii ki o da herkesin başına gelebileceği çok büyük hayal kırıklığına uğradı ama daha sonra olaylara farklı bakış açılarından bakabilmeyi başarınca kazanımları daha net bir şekilde gördü. Ben de daha önceden hayalini kurduğum çoğu şeye ulaşamadım ama hayatım bu hayaller için çabalamakla geçti ve hiç ummadığım şeyler kazandım. Örnek vermem gerekirse; istediğim üniversiteyi kazanmak için çok çabaladım ama olmadı fakat bunun için uğraşırken daha önce sahip olmadığım düzenli çalışma özelliğini kazandım. İlk başlarda istediğimi elde edemediğim için kendime çok öfkeli ve üzgündüm, her şeyin boşa gittiğini düşünüyordum. Ama şimdi bakınca hiçbir şeyin boşa gitmediğini görüyorum dahası hayat bana çok güzel kapılar açtı ve şu anki halimde çok mutluyum. İşte bu noktada asıl önemli olanın kurulan hayale ulaşmanın değil hayalin peşinde koşarken kazandıklarımız olduğunu anladım. Tabii her şeyden önce insanın harekete geçmesi ve çabalaması gerekiyor. Ama bazıları da vardır ki, hayallerine ulaşamamak onlar için büyük bir üzüntü kaynadığıdır. Sadece hayallerine odaklanırlar, hayallerinin peşinden koşarken kazandıkları güzelliklerin farkında değillerdir. Mesela bizim başkahramanımız yani Benjamin de hayaline o kadar odaklanmış durumda ki, aslında o kurduğu büyük hayalin yanında getirdiklerinin farkında değil. Çünkü Benjamin hayalinin peşinde koşarken çok güzel arkadaşlıklar kuruyor, lakin bu arkadaşlıkların hayallerinin peşinde koşmasının ürünleri olduğunu fark edemiyor. Hayaline ulaşamadığını düşününce, ağlarken buluyoruz Benjamin’i. Ne olursa olsun ben inanıyorum ki bir insan çabaladığı takdirde amacına ulaşamasa bile hayat ona her zaman bir ödül verecektir. Yeter ki bizler pes etmeden hayallerimize ulaşma imkânımızı önemsemeden kendi yolumuzda ilerlemeye devam edelim. İÇTEN GELEN DIŞIMIZ Havanın güzel olduğu günlerde bir banka oturup insanları izlemeyi hiç denediniz mi? Bence bir deneyin. İnsanların kendilerini günlük rutin yaşamlarına kendilerini ne kadar kaptırdıklarına şahit oluyorsunuz. Çıkarımlarda bulunuyorsunuz. Kimler mutlu, kimler mutsuz, kimler neşeli, kimler hüzünlü… Şu zamana kadar olan yaşanmışlıklarınızdan çıkardığınız derslerle, tecrübelerinizle, anılarınızla insanları filtrenizden geçirip onlar hakkında yorumlara sahip oluyorsunuz. Hatta bazen ‘sinir oldum’ bile diyorsunuz içinizden, hiç tanımadığınız bir insan hakkında. Bu bana hep ilginç gelmiştir. Hala daha nasıl gerçekleştiği konusunda kesin açıklamalarda bulunamasam da, mantıklı açıklamalar tabiî ki de var. Bu yorumlama merceği bazısında sadece insanların yürüyüşüne, kıyafetine bakarak gerçekleşse de, bazısına göre bu durum farklı. Bu farklılığın sebebi ise benim çıkarımlarıma göre insanların hayatlarının kendi içinde kişiye özel olması. Hatta bazen olaylar aynı olsa da insanların verdiği tepkiler farklı olabilir. Peki, insanların yüz ifadeleri bile farklı değil mi zaten. Onların yüz ifadelerine bakarak gözlemleyenleri kaleme alacak olursak eğer, ne derece doğru tahminde bulunuyor olabilirler. Buna cevap aramadan önce, ‘Inside Out’ çizgi filminden bahsedelim. Bu çizgi filmde beş temel duygu ele alınıyor ve bunlar mutluluk, kızgınlık, tiksinme, mutsuzluk ve tedirginlik.Bu çizgi film insanların doğdukları andan itibaren yaşamları boyunca yaşadıkları olayları nasıl da hafızalarına kaydettiklerini gösteriyor. Önce kısa zamanlı hafızaya kaydediliyor, sonrasında uzun hafızaya alınıyor. Bu kaydetme esnasında kötü bir olay yaşandığında, mutluluk diğer duygularla anlaşmaya, uzun hafızadaki güzel şeyleri hatırlatmaya ve durumu toparlamaya çalışıyor. Yaşamımızda da öyle değil mi? Her insan kötü koşullar altında olumlu düşüncelere dalmayı başaramaz ama sadece denemek bile bence birçok zorlayıcı koşulun üstesinden gelmeye yeterli olabilir. Mesela çizgi filmde kötü zamanlarda kızgınlığın, mutsuzluğun direksiyon başına geçtiğini ve bizi ele geçirdiğini görüyoruz. Çizgi filmde kullanılan benzetmelerle, direksiyon başına geçmek gibi, bize soyut kavramların daha da tanımlanabilir ve anlaşılabilir olduğunu gösteriyor. Yani bu benzetmeler, güzel somutlaştırma örneklerini gözler önüne seriyor. Uzun ve kısa süreli hafızalar bile somutlaştırılmış. Her bir olay bir küre şeklinde hafızaya geliyor. Önce ailede başlıyor bu kürelerin pıtır pıtır hafızaya düşmesi. Sonra arkadaşlık adası oluşturuluyor, şaklabanlık adası, sevgi adası… ve bu adalar yaşanmışlıklarla oluşan küreler ile besleniyor. Sonrasında da bu beş duygunun doğumumuzdan bu yana oluşturduğu kombinasyonlar ile insanları filtremizden yani bir nevi yargı süzgecimizden geçiriyoruz. Algılamak, yargılamak… insanın yaratılışında olan nitelikler, bana göre, bu kavramlar bu şekilde çizgi filmlerle daha anlaşılır olabilir. Bu hafıza işleyişini anlayan insanlar hayatlarında yaşadıkları olaylara daha geniş bir pencereden bakabilirler. Peki, insanların yüz ifadelerine bakarak çıkarımda bulunmak isteyen insanları ele aldığımızda ne kadar doğru tahminlerde bulunabilirler diye bir düşünelim şimdi. Minik mimikler çalışmalarına göre, bu çalışmalar insanların yüzlerindeki ifadelere odaklanırlar ama bu mimikler gülmek,ağlamak… değil daha çok uzmanlık alanı gerektiren çalışmalardır, uzmanlar bile insanların yüzlerine bakarak duygularını anlamakta güçlük çekerken, ne kadar doğru kanıya varabiliriz ki sadece beş duygumuzla ve tecrübelerimizle. Ben bu filmle ile psikoloji dersinde gördüğüm insanın zamanla oluşturduğu filtrenin bu beş duygu ile kombinasyon oluşturduğunu fark ettim. Bakış açımı genişletti. Burada dikkatinizi çekmek istediğim bir durum var ki genel kombinasyonlardan, genellemeler gibi her insan sever, sevmez, yapar, yapmaz… gibi, bahsedemeyiz. Herkesin yaşadığı olaylar faklı, verdiği tepkiler farklı ve insanları incelediklerinde verdiği yargılarda. Kimisi sever kimisi sevmez. Kimisi itici bulur, kimisi çekici. Bu yorumlarımız hep içimizden gelen ve dışımıza yansıyanlardan ibaret. Bırakalım kendimizi mutluluk duygumuzun eline diğer duygularımızla hareket edebilsin. Olumsuz durumlarda iyi ve güzel olan şeylere odaklanıp kafamızı dağıtabilelim, oturup saatlerce üzülmek yerine. Zaman insan hayatındaki en kıymetli kavram ve bu boşa harcanmamalı. Bu sebeplerden dolayı şimdi direksiyonu mutluluk duygumuzun eline bırakma zamanı. Bu bir hayalperestlik değil. Olumlu yönleri görebilmeyi öğrenebilmek ve kısa da olsa uzun da olsa hafızamızda mutlu güzel anılar biriktirebilmek. Melis BAYRAK DÖRT HARF TEK SOLUK Dört harfle biter her şey ya da her şey yeni başlar. İnsan ayırmaksızın herkese kapı açan Mevlana için düğün gecesiyken öte yandan Cahit Sıtkı’nın ömrü boyunca büyük tedirginlikle beklediği misafir olmuştur. Dört harfli tek nefes, tek soluk : ölüm. Ölüm çoğu insana karanlığın, bitiş noktasının, gözyaşının, vedanın çağrışımını yapar. Kimi de ölümü gerçek hayatın başlama düdüğü, yolun başı olarak görür. Ölüm aslında evrensel bir dildir, herkesin hakkında mutlaka bir şeyler söyleyebileceği bir meseledir. İnsanlıktan haberdar olduğumuz ilk yüzyıllardan beri nice şarkılar, şiirler, sözler dizilmiştir ölüm hakkında. Hepimiz Alper Tunga için yazılmış ağıdı biliriz değil mi hani yüreğin yırtıldığı. Fakat karanlığı çağrıştırsa da sevgiyi de içinde barındırır ölüm. Mesela sevdiğimiz birini kaybettiğimizde yüreğimizden gelen en içten duyguları feryat ederiz ağıt aracılığıyla veya sevgi ölçütü olur bazen “ Kızım ben senin için ölürüm be!” şeklinde. Oysaki kimse ölmek istemez, ölümü düşünmek bile istemez kaçış olmadığını bilse dahi. Evet, ölümün yaşı yoktur, her an gelebilir bu yüzden esas olan yaşamaktır, dolu dolu yaşamak. Öte yandan ölüm ne kadar hayata göz yummak diye tanımlansa da ölümden önceki ölüm hayata gözünü açmaktır. Yakınını kaybedince yaşamını sorgular insan, nasıl yaşadığını gözden geçirtir. Kısacası kaçınılmaz bir gerçektir ölüm bu sebeple ölüme emin adımlarla ilerlemeli insan, birilerinin hayatına dokunup iz bırakarak. Yarın ölebilir gibi...“Yine geçti kışBaharsız bir yaza hazırlıksız yakalandık olsunZaten neye ne kadar hazır olabilir ki insanSize de komik gelmiyor mu ölümün olduğu yerde zaman” demiş şairimiz ( Lidar 9). Ölüm istenmeyen bir misafirdir çoğu zaman, çatkapı gelir haber vermeden. Şüphesiz ki makama, yaşa, güzelliğe bakmadan her yaşayan canlının başına gelecektir. O yüzden ne zaman , nerde , nasıl öldüğünü sorgulamak faydasızdır, manasızdır. Asıl soru nasıl yaşadığındır, ne yaptığındır. Hepimiz 100 metre yarış parkurundayız aslında, 100 metre boyunca yaşam içerisinde koşarsın sonra elindekileri yine kendine devredip dünyadan sonraki hayatında yol alırsın. İşte asılmesele ömrün sona erdiğinde elinde kalanlardır. Hayat herbirimize yalnızca bir kereye mahsus veriliyor, ya uyuyacağın güne kadar dolu dolu yaşarsın ya da yaşadığını zannedip uyursun ömrün boyunca. Kum saatinin üstünde tek tek bir kum zerresi kalmayınca pişmanlık çanları çalmaya başlar, zaman akıyor. Yolun sonunu görene kadar her vakit yolun başıdır aslında, harekete geçmek için daima bir fırsat vardır. Elin dolu bir halde dünyadan ayrılırken geride kalanlar için de “miras” bırakmalı insan. Belki bir çocuğun gülümsemesi belki de yıllar sonra aynı hisleri bir başkasında uyandıracak bir mısra. Ölenle ölünmez derler oysa ki ölen bilmez ölümü geride kalan tadar tüm acıyı. Düşünün, en yakınınızda ölen kişiyi ve o günü. Her yer hayatları boyunca iç ağlamamış gibi tüm biriktirdiği gözyaşını boşaltan, ölen kişiyle geçirdikleri güzel günlerden ve ölen kişinin iyiliğinden bahseden hüzünlü insanlarla sarılı. Geride kalan anne, baba, eş, evlat onsuz bir daha nefes alamayacak, hayatlarına devam edemeyecek diye düşünür. Fakat eder çünkü ölenle ölünmez sadece ölüyormuş gibi yapılır. Ölüme en yakın hissettiğin zamandır yokluğuyla bir yanını eksilten kişinin gidişi. İşte en çok o zaman sorgularız hayatı, anlamını, amacını. O zaman çekidüzen veririz kendimize. Ölüm iyidir, birileri uyumaya başlayınca diğerleri uykudan uyanır. Ölüm iyidir, ölüm olmasaydı yaşamanın kıymetini bilmezdik. Ölüm iyidir, tüm güzelliklerine rağmen yaşarken çektiğimiz acıları, sıkıntıları, yükleri alır götürür.Ölüm hep vardı, var ve var olacak. Kaçış yok, kaçacak başka dünya da yok. Kimi için sonsuz bir hayatın başlangıcı kimi için her şey için noktanın konduğu zaman. Ölüm bizde ne çağrıştırırsa çağrıştırsın bu dünyaya gelmiş ve gidiyorsak iz bırakanlardan olmalı. Mecburiyetten başı eğik, ne kendinin ne başkasının mutuluğunda bir tuzu olmadan gitmek yerine öldükten sonra dahi insanlar için anlam belirtmektir mesele. Ölüm iyidir ama iyi yaşamak daha iyidir.KAYNAKÇALİDAR Ali, Yolun Başı, İthaki Yayınları, İstanbul 2017.Büşra ŞEBİNInsan ve ToplumBizler, yani insanlar, aslında herhangi bir hayvandan farklıdeğiliz. Belki bazıartılarımız ve eksilerimiz olabilir fakat nihayetinde aynıyız aslında. Belki fiziksel olarak ve zihinsel olarak onlardan bazıüstünlüklerimiz olabilir ama bu özellikler bizleri onlardan ayıracak seviyede değilse fazlasıya da azıolmasıherhangi bir şeyi değiştirmez. Nasıl dünyalar tatlısıbir köpek, herhangi bir tehditle karşılaştığında kendini savunmak için karşısaldırıya geçiyorsa bizler de aynışartlarda benzer davranışlarıgöstermeye hazır haldeyiz aslında. Sadece bu hareketleri gerçekleştirmemiz için uygun ortamın sağlanmasıgerekiyor, fazlasıdeğil...John da bizler gibi normal bir insandı, normal bir yaşam sürdürüyordu. Hayattan fazla bir beklentisi yoktu aslında. Sadece akşamlarıişten geldikten sonra karısıyla, Ruby'le, zaman geçirmek ona yetiyordu. Fakat bir gün Ruby'le zaman geçirirken onun ayağında fark ettiği bir kitle sonrasıonun kanser olduğunu öğreniyor ve bu dakikadan sonra ikisinin de hayatıdeğişiyor. Çünkü bu hastalığın tedavisini karşılayacak parasıyok ve için onu kurtarmak için geriye tek bir şansıkalıyor, yöneticisi olduğu oyundaki oyunculardan birisinin kimliğini çalıp daha sonra o kişinin sigortasından yararlanmak. Planıişe yarıyor ve karısının kanser tedavisine başlıyor. İşler bir süre istediği gibi gitse de kimliğini çaldığıadamdan gelen bir arama sonrasında her şey tekrardan altüst oluyor. Arayan kişi, Elliot Uretsky, John'u yaptığışeyi polise ihbar etmekle tehdit ediyor ve daha sonra onu bir kukla gibi yönetmeye başlıyor. Toplum kurallarınıçiğnemekle uzaktan yakından alakasıolmayan bir birey olan John yavaşyavaşazılıbir suçluya dönüşmeye başlıyor. John da o bahsettiğim dünyalar tatlısıköpek gibi karısının ve kendi hayatınıkurtarmak daha önce hiç sergilemediği şeyler yapıyor; suç işlemeye başlıyor. Bu süre zarfında John'un başından geçenler aslında insanların belirli şartlar altında her türdavranışıgösterebileceğine açık bir kanıt. Çünkü hayat, John'u tıpkıo köpeğin zor şartlar altında daha önceden hiç göstermediği davranışlarıgöstermesi gibi o zamana dek hiç yapmadığışeyleri yapmaya zorluyor. Aslında hepimiz John gibi belirli şartlar altında her türlü davranışısergilemeye açığız. Bu da bize şunu gösteriyor, normal hayatta sergilediğimiz davranışlar aslında küçük yaştan beri bulunduğumuz çevreler tarafından belirleniyor. Bu yaşlarda yaşıtlarıtarafından zorbalığa maruz kalmışbir birey, hayatının geri kalan safhalarında çevresindeki insanlara karşıbenzer saldırgan davranışlar sergileyebiliyor. TıpkıJohn'un suç işlemeye başlamasıgibi. Yani sanılanın aksine bizler, insanlar, toplumu oluşturmuyoruz; toplum bizi oluşturuyor.Hepimiz John kadar manipülasyona açığız. Hepimizin kişiliği toplum tarafından belirleniyor. Eğer birey toplum standartlarına uymuyorsa adeta defolu bir ürünün çöpe atılmasıgibi toplumdan dışlanıyor. Yani kendi yaptığımız şeyi beğenmiyoruz ve onlarıbeğenmediğimiz için cezalandırıyoruz. Fakat bunu yapmak gerçekten adil mi? Çünkü yaptıklarıbütün davranışlarıönceden bizler belirliyoruz ve herhangi bir aşama sırasında bir hata yaparsak "defolu" bireyler oluşuyor. Daha sonra bu "defolu" kişileri sefalete sürüklüyoruz. Bütün bu olanlarıgöz önünde bulundurursak, tarih derslerinde öğretilen bir bilginin 1aslında o kadar da doğru olmadığınıgörüyoruz. İnsanlar toplumu oluşturmuyor, toplum insanıoluşturuyor. Kendi davranışlarımızıkendimiz belirlemiyoruz, toplum belirliyor. Toplum içinde bulunan bazıbireylere göre fazla bir önemli olmayan bazıdavranışlar, toplumun geri kalanınıetkileyebiliyor. Bunu göz önüne aldığımızda "Şehirlerimizde inşa ettiğimiz hapishaneleri dolduran suçlularıorada tutmak ne kadar mantıklı?" diye düşünmek işten bile değil. Çünkü o insanlarıhapishaneye girmeye zorlayanlar bir nevi bizleriz. Bize göre önemsiz olan bazıdavranışlar, o insanların kaderini belirliyor. Uğur AydınPalmer, Daniel. Görme Duyma Konuşma. Çev. Dilan Toplu. İstanbul : Koridor Yayıncılık, 2016.2İÇİMDE SUSMAYAN ÇIĞLIKLAR VAR Kafamda bir sürü tilki dolaşıyor bu aralar. Hakim olamıyorum kendime, düşünmeden edemiyorum. Etrafım sevdiklerini kaybedenlerle ya da kaybetme korkusu yaşayanlarla dolu. Korkuyorum. Evham sanırım bunun adı. Annem geliyor aklıma. Onsuz bir hayat… Daha çok korkuyorum. Atmaya çalışıyorum hemen kafamdan bu düşünceleri. Ölüm kimseye yakışmaz çünkü. Hele annelere hiç yakışmaz. Alışkın değilim yalnızlıklara belki de o yüzden. Kalabalıktı hep etrafım doğduğumdan beri. En önemlisi de annem yanımdaydı. Onun biricik kuzusuyum tabii ki. Hiç tek başına bırakılmadım yani. Seslendiğim an yanı başımda olan bir meleğim vardı. Her gün ağzımızdan fütursuzca çıkan anne kelimesi ne kadar kutsal ne kadar büyülü bir kelime aslında. Beni her zaman dinleyen, üzüntümle üzülen hatta bazen öyle üzülen ki kendi derdim için onu teselli etme ihtiyacı hissettiğim bir varlık var hayatımda ya da onun benden daha çok sevineceğine adım gibi emin olduğum için beklediğim bir sonucun iyi olduğu hayalini anneme söylerken kurduğum ve güzel haberi koşa koşa gidip ilk ona anlattığım başımın tacı insan. Daha nasıl anlatılır ki? Annesini kaybeden bir insandan daha yalnız kim olabilir ki? Ne anlamı kalır tesellilerin? İçi asla doldurulamayacak bir boşluk ardından söylenenen bir iki kuru laf… Annemdi yani aklıma ilk gelen Muhtelif Evhamlar Kitabı’nı okuduktan sonra. Melda Hanımın yalnızlığı Murat Beyi yani eşini kaybetmesindendi, sonrasında da ikinci baharını… Taner Beyin yalnızlığı bakiydi. Diğer bir öyküde karşımıza çıkan başka bir karakter de geç bulduğu mutluluğunu, samimiyeti, Ramiz Abisini kaybetmişti. Hepsinin mücadelesi yalnızlıktı sonuç olarak ve benim kafamda belirenler yine aynı onlarla tanıştıktan sonra. Ben de yalnız kalırım çünkü onsuz, hem de öyle bir yalnız kalırım ki amaçsız da kalırım aynı zamanda. Nasıl kalmayayım ki? Üzüntülerimi bile özlerim onsuz. Bu evhamlar beynimi yedikçe annemin kahkahasını duyuyorum gerilerden. Hiç susmasın isiyorum. Hiçbir kötülük ona dokunmasın. “Birçok insan, mutlu olduğunu bilmediği için mutsuzdur.” demiş Dostoyevski. Kitap da yer vermiş bu söze. En çok da bu söz götürdü beni karamsar düşüncelere. Çünkü eğer iyi değerlendirilirse; bu anlarımın, geçen yirmi bir yılımın ne kadar kıymetli olduğunu düşündüm. Annem yanımda daha ne olsundu. Olur da bir gün onsuz yaşamak zorunda kalırsam kendime çok kızarım birçok sebepten dolayı. Annemin hiç içten sarılmıyorsun sözleri gelir aklıma mesela. Ne alemi vardı soğuk nevaleliğin, niye doya doya sarılmadım ki diye yer bitiririm kendimi. Yorgunluğumu bahane edip odama kapanmalarım var bir de ve onun muhabbet etmek için çırpınışı ama ağzımdan cımbızla laf alması... Nasıl bir evladım ben, nasıl da bencilim, nasıl da hayırsızım. Nasıl elimin tersiyle itebiliyorum bu fırsatları? Annesi yanında olsun, onunla bir şeyler paylaşabilsin diye dünyaları verebilecek insanlar varken nasıl göremiyorum sahip olduğum hazineyi? Sanırım bu bencilliğe, kıymet bilmezliğe bir dur demenin vakti geldi. Sahip olduklarıma hak ettikleri değeri zamanında vermezsem, pişmanlık ömür boyu yakamı bırakmayacak. Hele ki anne söz konusuysa çok daha ağırlaşacak yüküm. Bir an önce harekete geçmem gerekiyordu ve gittim uzun uzun sohbet ettim bugün annemle. Küçük bir şaşkınlıktan sonra o hiç kapanmayan kollarıyla yine sardı beni. İltifat ettim, ne kadar güzel olduğunu hatırlattım. Ne kadar uzun zaman olmuş dinlemeyeli, anlatacakları ne kadar da birikmiş meğer. Hep böyle heyecanla anlatsın dertlerini, sevinçlerini. Gitmesin hiçbir yere. Çünkü o giderse benim de hayatın güzelliğine olan inancım gider, hayallerim gider, çocuk kalan yanım gider… Gizem Şahin Kaynakça: Demir, Ömür İklim. Muhtelif Evhamlar Kitabı. Ed. Devrim Çakır. İstanbul: Yapı Kredi Yayınları, 2015. Renksiz Tavus Kuşu Derviş Zaim’in 1996 yılında seyirciyle buluşturduğu, başrollerini kusursuz oyunculuklarıyla Ahmet Uğurlu ve Tuncel Kurtiz’in paylaştığı Tabutta Rövaşata filmi gösterime sunulduğu zamanlarda hem Türkiye’ye hem de dünyaya Türk sinemasının kalitesini ispatlamıştı. Oldukça düşük bir bütçeyle çekilmesine rağmen, film gerek Derviş Zaim’in kaleme aldığı senaryosuyla ve yönetmenliğiyle, gerek dikkat çekici oyunculuklarıyla beyaz perdeye kaliteli bir yapım olarak yansıyor. Filmde Mahsun adlı bir evsizin sınırlı bir alandaki, sınırlı ama bir o kadar da absürt hikâyesine tanık oluyoruz. Mahsun geceleri inşaatlarda veya boş teknelerde uyuyan, uyumadığı zamanlarda arabaları kaçırıp İstanbul’u turladıktan sonra aldığı yere kendinden kalan izleri silerek bırakan bir insandır. Mahsun’un tek çevresi arada birlikte tekneyle balığa çıktığı balıkçı arkadaşları ve teknenin sahibi Reis’tir. Reis öyle bir adamdır ki, Mahsun’a babadır, Mahsun’a yeri geldiğinde tokat da atar ama uyurken oğlunu seven baba gibi sahiplenir de onu, arkasını kollar, yola sokar. Mahsun’un kendisi gibi bir arkadaşı, Sarı, donarak ölür teknenin birinde uyurken. Mahsun da arkadaşları da gerçektir, rollere bürünmezler, şarapla uğurlarlar arkadaşlarını, arkadaşça ve içlerinden geldiği gibi. Mahsun’un hayatta tek derdi yaşamak olsa da her yaşayan gibi o da bir gün âşık olur, saçlarını tarar ona görünmeden önce, beğenilmek ister berduş da olsa, sevilmek ister. Eroinmandır sevdiği kız, “Pamuk bulunur mu?” diye sorar Mahsun’a, dertlidir ve derdini ancak böyle giderebilir belki de, Mahsun eczaneden üç kuruş parasıyla pamuk alır ve verir sevdiğine, sorgulamaz, sorgulamaya gerek duymaz, âşıktır çünkü. Öyle saf bir aşktır ki bu, bakmaktır sevişmenin karşılığı. Reis iş bulur Mahsun’a, hem yapacak bir şeyi olsun haytalık etmesin diye hem de yatacak bir yeri olsun Sarı gibi donmasın diye. Mahsun kahvenin tuvaletine bakar, temizler, işletir. Bir gün sevdiği kız gelir, konuşurlar, Mahsun işinden bahseder. “Yatacak yer verdilerse iyi.” der kız, Mahsun kıza yatacak yeri olmadığında gelmesi için, ona kendi kaldığı yerde bir yatak verir, patronun haberi yoktur tabii. Kız bir gün para için biriyle beraber olur, paranın birazını da Mahsun’a
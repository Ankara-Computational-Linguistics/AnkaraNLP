küçük hareketlerimiz, öngöremediğimiz yerlerde karşımıza çıkıyor. ​ ​ ​ ​Bir koşu yarışmasındaki 1 saniye, anlık alınan evden çıkma kararı, okuduğumuz bir kitap, bir öğle vakti tanıklık ettiğimiz olay, hatta gökyüzüne bakıp da gördüğümüzü sandığımız bir nokta bile aslında bizi derinden etkileyen, biriktikçe değiştiren şeyler yumağına ekleniyor. Ya da yolda yürürken bir anda merak ettiğimiz, ve kütüphane görevlisine sorduğumuz bir şey... ​ ​ ​ ​ ​ ​Tuhaf Kütüphane, Murakami’nin okuru, gerçek olup olmadığını bilmediğimiz karakterleriyle hayal gücünün en tepelerine sürükleyen ve ardından bir bilinmezliğin içinde bırakıp izini kaybettiren eseri. Sıra dışı gözleri olan bir kütüphane görevlisi, koyun yünüyle çevrelenmiş bir adam, siyah, kocaman bir köpek ve ay ışığında görünmez olan bir kız, okuru gittikçe tuhaflaşan ve bir o kadar korkunç bir hale bürünen kütüphanenin derinliklerine götürüyor. Yetişkinler için masal kıvamında olan hikayenin, aslında sorunları olan bir çocuk, bir kütüphanede hapsolan bir kız ve koyun adamdan çok daha fazlası olduğunu düşünüyorum. Yalnızlık temasını her köşesinde saklayan kitabın asıl ilgimi çeken özelliği ise, içinde, işte bu ‘yanlışlıkla yaptığımız şeyler’in gölgesini barındırması oldu. İçindeki kelebeğin kanat çırpışlarını... ​ ​ ​ ​Hayatımızdaki önemli kararları biz yapıyor olabiliriz, nasıl yaşayacağımızı biz seçebilir, hatta ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​istersek hayatımızı tümüyle değiştirebiliriz. Ancak neyle karşılaşacağımızı, kiminle ​ ​ ​ ​ ​ ​ ​ ​ ​ ​ ​ ​ ​ ​tanışacağımızı bilemeyiz. Hatta çok küçük bir hareketimizle, belki de yalnızca bir tesadüfle, ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​uğruna uğraştığımız bir çok şeyi kaybedebiliriz. Kitapta, yolda yürürken aklına takılan sorunun ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​çocuğun suçu olduğunu düşünmüyorum. Yeni ayakkabılarını, kütüphanenin içindeki bir hücrede ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​bırakmak için aldığına da… Sonuçta insanlara hayır diyemeyen bir çocuğun, aklına takılan Vergi ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​tahsildarları yüzünden hikayenin sonunda bir kütüphanenin içindeki bir labirentin küçük bir ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​ ​odasında hapsolabileceğini hangimiz tahmin edebilirdi? ​ ​ ​ ​ ​ ​ ​ ​Kaynakça: Murakami, Hariku. Tuhaf Kütüphane. Çev. A li Volkan Erdemir.Tokyo, 2008. ​ ​ ​ ​​ ​​ ​“Kelebek Etkisi Nedir?” KBT Bilim Sitesi, 28 Feb. 2015, ​ ​ ​ ​ ​ ​​ ​​ ​​ ​​ ​ ​ ​ ​ ​www.kuark.org/2014/11/kelebek-etkisi-nedir1/. “Kaos Ve Kaos Teorisi • Kozmik Anafor | Türkiye'nin Astronomi Kaynağı.” KOZMİK ANAFOR, 30 ​ ​ ​ ​ ​ ​ ​ ​ ​ ​ ​ ​ ​ ​​ ​ ​ ​ ​ ​ ​ ​​ ​​ ​​ ​Oct. 2016, www.kozmikanafor.com/kaos-ve-kaos-teorisi/. ​ ​ ​ ​VATAN GİBİSİ YOKTUR Son yıllarda da yakından şahit olduğumuz göç dalgaları aslında tarihin tozlu sayfalarına bakarsak her çağda görebileceğimiz karelerdir. İnsanoğlunun kurduğu uygarlıkların aralarında çıkan anlaşmazlıklardan ötürü yaşanan savaşlar ve savaşların mağdur bıraktığı binlerce, milyonlarca insan. Kimisi yetim kimisi dul kalıyor, kimisi de evladını kaybediyor; kısacası hayatları altüst oluyor. Fakat bunların hepsinden de daha beteri var ki insanı ölmekten beter ediyor. Bahsettiğim şey tabi ki de vatanını kaybetmek, vatanını terk etmek zorunda kalıp başka topraklarda hayata tutunmaya çalışmak. Maalesef ülkemizde yeni kuşaklar vatanın önemini ve değerini yeterince anlayamamışlardır. Umarım vatan toprağının önemi onu kaybetmeden yeniden anlaşılabilir. Tam da bu yüzden, okurken beni çok etkileyen İrem Uzunhasanoğlu’nun ‘’Gitme Gül Yanakların Solar’’ adlı romanını seçtim bir şeyler yazmak için. Yazar 1910 da başlayan Yunan mübadelesini işlemiştir. Yani kitapta vatanını kaybetmiş insanların nasıl zorluklarla karşılaştığını hikayeleşmiş bir biçimde görebildiğimiz için vatanın önemini anlamaya yardımcı bir kaynak olduğunu düşünüyorum. Vatansız kalmak veya vatanını kaybetmek başka hiçbir acıyla kıyas kabul etmez bence çünkü kendini ait hissettiğin bir yer kalmamıştır artık her şey yabancıdır sana. Her zaman bir yanın eksik kalacaktır. Vatan hem annedir hem baba. Baba gibi sahip çıkar, ana gibi şefkat gösterir. Vatan hem dosttur hem sevgili. Dost gibi arkandadır, sevgili gibi sevilir. İşte bu yüzden vatanı kaybetmek her şeyini kaybetmek demektir. Şu an en yakından tanık olduğumuz evlerini, tüm yaşanmışlıklarını bırakıp bizim yanımıza gelen Suriyeli mülteciler. Onları her yerde görüyoruz sokaklarda, parklarda, bahçelerde… Hepsi de yeni bir yaşama tutunmaya çalışıyor. Sokakta dilenen o insanların yanından aynı şeyin bizim başımıza da gelebileceğini hiç düşünmeden geçiyoruz. Fakat belki de o yanından çekinerek geçtiğimiz insanlarda kendi ülkelerinde tıpkı bizim gibi öğrenci, doktor, mühendis ve öğretmendi. Zengindiler belki de kendi ülkelerinde savaş her şeyi yakıp kül etmeden önce. Onlara her baktığımızda vatanımızın kıymetini daha iyi anlamalı ve onlarla aynı duruma düşmemek için önlemimizi almalıyız. ‘’Gitme Gül Yanakların Solar’’ adlı romanda da göç etmeden önce zengin ama tüm servetini arkasında bırakmak zorunda kalan bir aile vardır. Yani nereden nereye gittiğinin hiçbir önemi yok her zorunlu göçte ister Yunanistan dan ister Suriye den ister Kırımdan eski koşullarını kaybedersin. Yetim bir çocuk durumuna düşersin. Ama kendi vatanın varsa ve sen hala orda özgürce ve güvende yaşayabiliyorsan zor durumda kalsan, fakir olsan bile hayat senin için daha kolaydır ve sırtını yaslayabileceğin bir güvencen vardır. Çünkü daha öncede söylediğim gibi vatanın bir baba gibi arka çıkar. Sen de kendini bir yere ait hissedersin. İnsan için temel ihtiyaçları yeme içme ve barınmadan sonra en büyük ihtiyaç aidiyet duygusudur. Kendini başka bir ülkede rahat hissedemezsin yalnız kalırsın. Çünkü senin düşüncelerin, kültürün, görgün etrafındaki insanlardan farklıdır. Kendi ülkendeyse durum tam tersidir. Herkes senin gibidir aşağı yukarı. Kim bilir daha kaç millet yaşadığı toprakları bırakmak zorunda kalıp sefil olacak ve eskide yaşanmış olanlar gibi kitaplar yazılacak, şarkılar söylenecek, filmler çekilecek. Eğer bizde bu tarz bir kitabın konusu olmak istemiyorsak vatanımızın kıymetini çok iyi bilmeliyiz ve çocuklarımızı da bu bilinçle yetiştirmeliyiz. Vatanımızın kıymetini yok olduğu ve terk etmek zorunda kaldığımız zaman anlarsak bizde yazılmış hüzünlü bir roman, bestelenmiş bir şarkı veya gişe yapan bir filmden ötesi olamayız. Yiğit Ergönen Kaynakça Uzunhasanoğlu,İrem,Gitme Yanakların Solar,Epsilon Yayınevi,İstanbul,2015 İdil Naz Arda 21401220 HENÜZ VAKİT VARKEN SEV! Ben insan hayatının şiirsel olduğuna inanırım. Sanki her duygu bir dize, her olay bir kıta, her gün bir şiirdir. Bu yüzden bir şairin hayatını öğrenmenin en iyi yolunun, onun biyografisini değil de şiirini okumak olduğunu savunurum. Çünkü bir şiir okuduğunuz an, o şairin hayatına bakan üçüncü kişi değil de aksine birinci kişi olduğunuzu düşünürüm... Tıpkı Cahit’in şiirlerinde bir ölümlü, Attila’nın şiirlerinde bir âşık, Nazım’ın şiirlerinde de devrimci bir mahpus olduğunuz gibi… Üzerimde en çok tesir bırakan Nazım kitabı “Henüz Vakit Varken Gülüm” olmuştur hiç şüphesiz. Kendimi bu kitabı okurken yalnızca devrimci bir mahpus olarak değil, aynı zamanda hem bir gurbetçi, hem bir âşık, hem de bir Moskova sevdalısı olarak hissettiğimdendir belki de... Ne zaman bu kitabı alsam elime, Nazım’ın hayatını izlemektense onun yolunu yürürüm. Münevver ile evlenir Piraye’ye âşık olurum. Onunla birlikte yatarım hapiste kimi zaman. Moskova’yı görürüm, Paris’i izlerim. Karlı Kayın Ormanı’nda gezmem, o ormandaki ağaçlar olurum. Bazı zamanlar da dimdik duran bir ceviz ağacına, yalvaran bir kız çocuğuna bürünürüm. Bu şiir kitabının beni neden bu kadar etkilediğini sormanız oldukça doğal tabi... Hemen açıklayayım: İki yıl boyunca ailemden uzak, Almanya-Berlin’de yaşadım. Almanya’nın dondurucu soğuklarını bilmezsiniz siz. Memleketinizi özlersiniz. Gözyaşınız yağmura karışır. Sizi sevgisiyle ısıtacak bir sevgiliye, şemsiye uzatacak bir babaya, merhametiyle ayakta tutacak bir anneye ihtiyaç duyarsınız. Eliniz telefona uzanır. Bir tuş uzakta olduklarını sanırsınız ama telefonun öbür ucunda kimsenin olmadığını bilirsiniz. Koskoca şehirde bir başınasınızdır. Kendinizi hapiste gibi hissedersiniz. Birileriyle konuşmak istersiniz. İşte o zaman doğru kişinin Nazım Hikmet Ran olduğunu anlarsınız. Açarsınız kitabı. Sizinle konuşmaya başlar önce. Tıpkı sizin gibi mahpus hayatı yaşadığını, bu yolda yalnız yürümediğinizi anımsatır. Memleket özleminden bahseder sonra. Moskova’ya aşkını anlatır. İster istemez benimsemeye başlarsınız yaşadığınız şehri. Ve bir bakmışsınız Nazım’la arkadaş olmuşsunuz, o sizi dinlemeye başlamış. Yağmur yağdığında eliniz şemsiyeden önce şiir kitabına gidiyor olmuş… 1 İdil Naz Arda 21401220 Uzun süre geçti. Bir yandan memleketime duyduğum özlem, bir yandan da bulunduğum ülkeye olan sevgim, kalbimde çözemediğim bir karmaşa yaratmaya devam etti. Nazım, beni Berlin’i memleketimmiş gibi sevmeye ikna etti de diyebilirim. Yaşadığım yeri henüz vakit varken sevmeyi öğretti… Yaklaşık iki-üç ay sonra vatanıma, Türkiye’me döndüm. Baba evinin sıcaklığı ayrı bir huzur verdi bana. Ancak sokakta yürürken kendi insanlarımı yadırgadım. Kimi zaman güneşten bile korktum. Ne demiş P. N. Ovidius; “Hiçbir şey, alışkanlık kadar kuvvetli değildir”. Bu yüzden yine ilk fırsatta soluğu arkadaşım Nazım’da aldım. Bana bu sefer de “Memleketimden İnsan Manzaraları’nı” anlattı. Dedi ki: “Bir adam merdivenlerde duruyor bir şeyler düşünerek. Zayıf. Korkak. Burnu sivri ve uzun yanaklarının üstü çopur. Merdivenlerdeki adam -Galip Usta- tuhaf şeyler düşünmekle meşhurdur: "Kâat helvası yesem her gün" diye düşündü 5 yaşında” … (Hikmet 69) Ben de ülkeme yeniden alışmaya dağınık dizelerdeki kadar dağınık bir hayatı olan Galip Usta’yı tanıyarak başladım. Kim olduğunu hiçbir zaman öğrenemedim. Ama birçok kişiden daha yakın hissettim kendimi ona. Yeri geldi yoldaş oldu, dost oldu bana bu zor sürecimde. Burnunun sivri ve uzun olduğunu bilmek ise yetti bana… Bir Pazar sabahı hiç unutmam, babamın işi sebebiyle şehir dışına gideceği bir gün, gizlice odasına girdim. Bavulunu açtım ve içine “Henüz Vakit Varken Gülüm” adlı kitabı yerleştirdim. Odadan çıkarken babamla karşılaştım. Sesinde yaptığım muzurluğu anlamış bir ton ile “ne yaptın odada?” diye sordu. Ve ben yalnızca gülümsemekle yetindim… 2 İdil Naz Arda 21401220 KAYNAKÇA Hikmet, Nazım. Henüz Vakit Varken Gülüm. İstanbul; Yapı Kredi Yayınları, 2012. Baskı. MLA Handbook for Writers of Research Papers. 7th ed. New York: The Modern Language Association of America, 2009. Print. 3 Banu Balıbey SENİN KADERİN BENİM YANIM Kadın dediğinin yeri belli olacak. Aradın mı ya babasının, ya kocasının yanında bulacaksın. Kadının kaderi de bellidir aslında, doğduğunda pembe, genç kızlığında beyaz gelinlik üzeri kırmızı kurdele, sonrası gözlerde beliren morluklar, en sonu beyaz kefen. Ölsen de sesin çıkmaz, öldüresiye dövseler de. Aslında sesin çıkar da kimse duymaz, orası ayrı mesele. Hem karı koca arasına kimse girmez, yarın öbür gün barışır oturursunuz siz, neme lazım. Bütün apartman oturur halinize veryansın eder, aman kızım çekme şu herifi der, bırak git. Bırak git de, nereye? Ben de o üçüncü tekil şahıslardandım, “Çekmesin o da!” diyenlerden. Sanki dövülmekten çok hoşlanıyorlarmış da onun için orada kalmaya devam ediyorlarmış gibi düşünürdüm. Günde bir öğün akşam yemeğini yedikten sonra, tatlı niyetine dayak yiyorlarmış gibi. Gidecek yerleri kollarını açmış da onlar keyiflerinden “Kocam o benim, sever de döver de. Size ne?” diyorlarmış gibi. Kadını güçsüz yapan güçsüz olduğuna dair inancıdır, başkası değil diyordum. Kadının güçsüz olduğunu hala düşünmüyorum, ancak cinsiyeti ne olursa olsun en yakınından, ailesinden başlayıp ikinci derecede çevresinin ve en sonunda da toplumun destek olmak yerine engeller koymayı seçtiği yalnız bir insanın hayatta kalabilmek için gerçekten güç yolları seçmek zorunda kaldığından eminim. Antabus’un şiddet mağduru iki çocuk annesi başkarakteri Leyla’nın da tekrarlayıp durduğu gibi kendini ve çocuklarını kocasından kurtarmak için önünde “ya o... ya katil ya ölü” olma ihtimalleri serilidir. İstediğini seç, beğen, al! Aile kutsal bir kurumdur, evet. Ama her aile değil. Aile denince aklıma küçük bir kale geliyor, küçük ama sağlam ve korunaklı bir kale. Anne, baba çocukların huzur içinde oturup bir şeyler paylaştığı, kendi sınırları içinde sadece doğal şartlara ve elinde taşla, sopayla veya okla gelen düşmanlara karşı değil, moralini bozan her şeye, herkese karşı korunduğun, huzurun hüküm sürmesini istediğin hayatında onu bulacağına emin olduğun tek yerdir. Ama her aile değil. Herkes o kadar şanslı değil. Babanın anneye, annenin babaya karşı saygısının olmadığı; çocukların içine sevgi katılarak hazırlanmış çorbalarla değil nefretle yoğrulmuş küfürlerle beslendiği aileler var. Tecavüze uğradı diye kızını öldüresiye dövüp hastanelik eden aileler var. Kocasının dayağından kaçıp gelmek istese kapanacak ilk kapı, öz ailesinin kapısı olanlar var. Başlık parası uğruna kızına her türlü eziyeti reva gören, kız doğduğu için evde kıyametin koptuğu ailesi tarafından genç kızlığına doğru “para edecek mal” muamelesi gören insanlar var. Üçüncü sayfa haberleri var, aile trajedileri var. Adreslerini ihalelerle ifşa eden kadın sığınma vakıfları var, her gün “Çekme şu herifi.” diyen ama “Polise gidiyorum, gel şahitlik et.” dediğin anda karı koca arasına girmeyecekleri tutuveren komşular var, “kocasını bıçakladı serbest kaldı”lar var. Bir insanı öldürecek raddeye gelebilecek şeyler yaşayan insanlar var. Leyla’lar var, bilir misiniz? Mecnun’lardan ölesiye nefret eden Leyla’lar. Kadının kaderi bellidir ya, pembeyle başlar beyazla biter. Şiddet gören kadının kaderi daha bir bellidir. “Ya o... ya katil ya ölü” olmadan kocasının elinden kurtulmak için çeşitli çareler düşünen Leyla, kendisini en sonunda yine bir katil olarak bulur. Birkaç bilinmeyeni de olsa her zaman aynı sonucu veren denklemler gibi. Kadın ve erkekle sınırlanmayan, çok bilinmeyenli denklem. En etkisiz elemanının en büyük yeri kapladığı denklem. Biz toplumun, etkisiz eleman rolümüzü benimseyip üç maymunu oynamakta ısrar edersek sonucun hiç değişmeyeceği denklem. Sabah gazetemizi okurken “içimiz kararmasın” diye üçüncü sayfaları atladığımız, minibüste para uzatırken sıyrılan kolundaki çürüğü görüp ayıpladığımız, komşumuzun evinden çığlıklar yükselirken zahmet edip polisi aramadığımız sürece hiçbir şeyin değişmeyeceği denklem. Ya da problemin değil, çözümün bir parçası olmayı seçeriz. Önümüzdeki seçeneklerin en azından biri daha iç açıcı; “ya problem ya çözüm”. Karar sizin. Resimler: http://www.karikatursitesi.net/wp-content/uploads/2013/02/426742_539884986042613_2082573361_n.jpg http://www.martidergisi.com/wp-content/uploads/2014/03/kad%C4%B1na-%C5%9Fiddete-hay%C4%B1r.jpg Berat Beşel 21502159 / 58 BİZİ ELE GEÇİREN TEKNOLOJİ Teknoloji yüzünden artık hayatlarımızı, farkında olmasak bile, eskiye göre daha farklı yaşıyoruz. Çocukluğumda teknoloji ileri seviyede değildi, haberleşme olanağım çok yoktu veya istediğim zaman arama yapamıyordum diyemiyorum fakat yine de şu anki yaşantılarımızdan çok daha farklı yaşıyorduk. Annelerimiz, babalarımız ve nenelerimiz zamanında, çocuklar mahalledeki diğer tüm çocuklarla beraber kendilerini sokağa atar ve uzun bir süre eve uğramazlarmış. Ağaçlara tırmanıp, lastik ve misketleri ceplerinden eksik etmezlermiş. Ben ve arkadaşlarım ise hava kararana kadar ya da yorgunluktan hareket edemeyecek duruma gelene kadar bazen futbol bazen saklambaç bazen de kendi oluşturduğumuz oyunlar oynardık. Bazı zamanlar ise sadece oturup sohbet ederdik. Neredeyse günün tamamını birlikte geçirirdik, birbirimize bağlı ve çok yakındık. Şimdi öyle mi? Çocuklar dışarı çıkıp arkadaşlarıyla bir şeyler paylaşmak, hoş vakit geçirmek ve ileride hatırlayacakları güzel anıları beraber yaşamak yerine ellerine telefonu ya da tableti alıp gözlerini ekrandan saatlerce ayırmadan en güzel zamanlarını, hayat dolu ve enerjik oldukları vakitlerini tüketiyorlar. Birbirleriyle konuşamayacak kadar asosyalleşiyorlar. Arkadaşlarıyla geçirebilecekleri zamanın harcanmasının yanı sıra teknolojiyle bu kadar içli dışlı büyüyen çocukların yaratıcılıklarının da gelişebileceğini sanmıyorum. Oyuncaklarıyla oynamak, kendi düşlerini kurmak, hayatı tüm renkleriyle inceleyip hayallerini resmetmek yerine çocuklar, kendilerini teknolojiye bağımlı hale getirip gözlerini ayırmadan, düşünce üretmeden ve hayal kurmadan sadece bilgisayar ekranına odaklanıyorlar ve ben bunun büyük bir hata olduğunu düşünüyorum. Ama aileler ne yapsın? Çocuklarının tüm arkadaşları gündemde olan yeni bir oyunu tabletlerinden oynamaya başlayıp okulda, sokakta sürekli o oyun hakkında konuşuyorlarsa tabii ki bir gün çocukları gelip ‘‘bana da tablet alın, bütün arkadaşlarım artık tabletten oyun oynuyorlar.’’ diyecektir ve aile de çocuğuna yeni bir tablet veya bilgisayar almak zorunda kalacaktır. Ne yazık ki bu böyle devam ediyor. Çocuklar artık hava güzel de olsa, parklar, bahçeler oynamalarına elverişli de olsa bir araya geldiklerinde beraberinde getirdikleri tabletlerle oynamayı tercih ediyorlar. Sokaklar, parklar internet kafeye dönmüş durumda. Top ile oynayan, koşuşturan, bağıran, çocukluğunu gerçekten çocuk gibi yaşayanlar yerine bir köşede oturup sessizce telefonla oynayanları görüyoruz. Bir bilseler aslında neler kaçırdıklarını, bu güzel zamanlarına dönüp daha farklı bir çocukluk geçirmeyi dilerlerdi. Sadece çocuklar değil biz yetişkinler de günümüzün hemen hemen her dakikasında teknolojiyle iç içeyiz ve teknolojinin çağımızda geldiği nokta insan ilişkilerinde de kendisini gösteriyor. Önceden insanlar birbirleriyle bir şeyler konuşabilmek, sohbet edebilmek, beraberce gezip hoşça vakit geçirmek için bir yerlerde buluşur, yüz yüze görüşürlerdi. Şimdi ise bu görüşmeyi internetteki sosyal medya aracılığıyla yapar hale geldik. Yüz yüze olan konuşmalar azaldı ve beraber olmanın verdiği samimiyet eski değerini kaybetti. Bayramda büyüklerimizi ziyaret edip onların ellerini öperek bayramlaşmak yerine, internet üzerinden bayram kutlar durumuna geldik. Birçok işimizi cihazlara yaptırır hale geldik ve bu cihazlar bizim beynimiz haline geldi. Tabii ki teknolojiden olabildiğince faydalanalım fakat hayatımızı tamamen teknolojiye göre şekillendirip hayatımıza bu şekilde yön vermeyelim. Şu bir gerçek ki teknolojinin bizleri tembelleştirme, yaratıcılığımızı yok etme, bizleri sıradanlaştırma ve bizleri kâğıttan, kalemden ve kitaplardan uzaklaştırma gibi olumsuz yönleri vardır. Teknolojinin ilişkilerimizi köreltmesine de izin vermeyelim, samimiyetimizi azalmasına veya büyüklerimizi bayramda ziyaret etmemize engel olmasına izin vermeyelim. Telefonun, internetin uzaktaki insanları birbirlerine yakınlaştırdıkları doğru; fakat yakındakileri ise maalesef birbirlerinden uzaklaştırıyor. Şimdi düşünüyorum da iyi ki çocukluğumda teknoloji bu kadar ileri seviyede değilmiş ve ben bu sayede çocukluğumu, anılarımı bir teknolojik aletle değil de yakınımdaki arkadaşlarımla yaşamışım. Umarım toplum olarak teknolojiyle olan ilişkimizin farkında olur ve teknolojinin bizi ele geçirmesine izin vermeyiz. Dönüp Durur Kendi İçinde Akıp gider zaman, kimseden izin almaz. Yolunu bulup süzülür tüm insanların arasından, tüm varlıkların ve tüm yaşanmışlıkların arasından. Sevdiklerini kaybettiğinde yüreğine çöken hüznü silmek için hiç kirletilmemiş ve yazılmamış olmasını diler insan zamanın. Zaman geriye aksın da ne kadar döktüğü mürekkep varsa hepsini süpürsün ister. Bunun hasretiyle yanar bir kalp ve külünü insanlar arasına bırakır. Zamanın geciken ya da erken gelen bir şey olmadığını bilmeden koşturan ya da bekleyen insanların aptallıklarına savrulsun o kül diye yakar kalbini bir baba. Zamanı gelmiştir bazılarının ve sadece giderler. Suç ne zamandadır ne zamanın akışında. Her varlık ya gelir ve gider ya da gider ve gelir. Başka seçeneği yoktur hayatın. Giderek başlanmış bir hayat götürmez başka bir hayatı. Zamanı geçmiş diye zamandan geçmeye hazırlanmış yaşamışların yeri olamaz bir bebeğin yeri. Ama hayat gariptir ki bir halkadır. Başladığınız yerde bitirirsiniz zamanı. Bir baba işte bu sayede yaşatır evladını. Sabırla bekler bazen insan. Dener yeniden ve yeniden. İstemek, denemek ve beklemek. Hayatın sırrı budur sır bilene. Zaman gidenle birini götürmez. Ayrı ayrı gideceklerdir onlar ve bağımsızca giderler. Ama gelen başka şeyler getirebilir zamanla. Zaman zengin gelir hep bize, elinde birçok hediyeyle. Gidenin zamanını getirir sabırla bir anne, zaman gelir ona bir başka muştu ile. Meyvesi katlanır bir ağacın annenin gönlünde. Sinek kuşu bir tutkudur hayata ve zamana. Yaşamadan yaşamaya zorlar bazen zaman insanı. Başkaldırış insanın içinde kalır yalnız. Heyecanla kanat çırpar sinek kuşu, zamanı kırmak ister sonsuzluğa. İçindeki arzu dalgalanır ömür boyu ama tatmin olamaz yaşanmamışlığından. Dünyanın dört bir yanında dolansa da zaman hapsolur kalbine sinek kuşunun. Kimine sonsuz olan okyanuslar göl olur sinek kuşu olan kaptana. Ve son sözleri dökülür sinek kuşunun, içinde hapsolduğu zaman gitme vaktini gösterdiğinde: “İşlerin gidişatı insanı öfkeden kudurtabilir. Küfredebilirsin… Ama sona gelindiğinde artık bırakman gerekir.” (Kennedy, Marshall & Chaffin, 2008, 1:22:23). Aşk bedene bağlı olmayan bir sevgidir. Gözden göze geçer, kalpte yol alır ama zamanı geçmez. Zaman geçer ama zamanı geçmez. Dünde, bugünde, yarında ve her anın içinde mevcuttur. Kavuşmak zaman alır. Bekler zamanını ve tüketir hakkını. Zaman yeniden geçer, yine geçer. Ortada buluştuğun anlar kadardır kavuşmak. Ve saniyeler alır götürür bazısından ya da yeni şeyler verir bazısına. Çok olmuşla olmamış arasında fark yoktur. İkisi de birbirinin yerine geçecektir günün birinde. Sıranın bir önemi yoktur ama insanlar bunu anlamaz. Çünkü sadece zamanda yaşar insan zamanın akışını unutarak. Her dakika bir notadır, yıllar melodi ve ömür bir şarkıdır. Zamansa şarkılar bütünü. Yedi notadan meydana gelir hayat: Acı, mutluluk, umut, tutku, öfke, heyecan ve huzur. Acı ile başlar ve seyreltilmiş hali olan hüzün hakimdir genelde zamana. Ve sonra küçük de olsa zamanın bir yerinde önce heyecan duyarsınız sonra tutku. Mutluluk umudun sonucudur çoğu zaman ama çok az şarkıda mevcuttur. İnsanlar ikiye ayrılır. Neyi ne zaman yaşadığınızın bir önemi yoktur iki şey dışında. Ya öfkenizi tüketirsiniz zamanınızın başlarında en tizliğiyle ve kararında bir notayla, huzurla bitirirsiniz hayatı. Ya da o öfkeyi hapsedersiniz içinize, duymazsınız en güzel notayı hiçbir an ve son nefesinizde çığlık olup çıkar öfkeniz. İşte adamın birine yedi defa yıldırım düşer hayatı boyunca. Mührünü vurur dünyaya yedi defa o yıldırım. Ve zaman yıldırımların vurduğu şarkıların uyumundan meydana gelen dünya. Zaman hayalleri beklemez. İçinde yanar tutkuların. Pes etmek zulümdür hayata. Pişmanlıklar kovalanır zaman boyunca. Zaman yine gelir yine geçer. Her zaman yaptığı gibi yapar bunu. Yalnız biz kalırız ardında. El sallayan bizizdir tersine akan zamanın trenine. Ama günün birinde yakalayabilir insan o treni. Her treni kaçmış olsa da yine beklemelidir insan heyecan ve tutkuyla, umutla. Bilirsiniz ya, mutluluk umutla gelir çoğu zaman ne kadar az bulunuyor olsa da. Kısacası; istediğin kişi olmak için asla geç değildir ya da onun durumunda çok erken değildir (Kennedy, Marshall & Chaffin, 2008, 2:23:09). Zaman… Zaman ne başlar ne de biter. Birbiri ardına yuvarlanıp gider sadece saniyeler belli bir armoni halinde. Zaman gecikmez ya da erken gelmez. Birbiriyle asla ayrılamayacak olan şarkılar bir yumak halinde devam eder döngüsüne. Hatta bazen tersine döner bir tren istasyonunda ya da bir şarkıda. Ama bu hiçbir şeyi değiştirmez. Tek gerçek zamandır ve dönüp durur kendi içinde. Herkes gelir, kendi şarkısını söyler ve gider, zaman halkasının belirli bir yayında. Ve son diyeceğim de şudur insana: “Yaşamadığını fark edersen, umarım yeterli gücü bulup yeniden başlarsın.” (Kennedy, Marshall & Chaffin, 2008, 2:24:03). Ali Hakan ALTINAY KAYNAKÇA: Kennedy, K., Marshall, F., & Chaffin, C (Yapımcı), Roth, E. (Senarist) ve Fincher, D. (Yönetmen). (2008). Benjamin Button'ın Tuhaf Hikayesi [Film]. ABD: Paramount Pictures. GİZLİ SAKLI HAZİNEMİZ Kahraman olarak adlandırıyoruz onları. Belki gerçek değiller, belki onlarla hiç tanışmadık, ama onlar bizim kahramanımız oldular. Nasıl oluyor peki bu? İnsan neden tanımadığı bilmediği birinin hayatını kendine örnek alır ki? Ya da böyle birini neden ‘kahraman’ olarak adlandırır ki? Aslında cevabı basit bir şekilde görebiliriz. İnsan, hayalindeki varlıkları kendi iç dünyasını yansıttığı için kahraman olarak adlandırır. Kendini ifade etmekte sorun yaşayan insanın ruhunun kahramanıdır aslında onlar. Hayat boyu birilerini kurtarmak isteyip de bunu yapamayan insanların kahramanıdır Süpermen. Ya da kötülerle savaşmak isteyip bunu yapamayanların kahramanıdır Batman. Bu yüzden insanların kahraman seçimini aslında insanların iç dünyasını analiz etmekte araç olarak kullanabiliriz. Okuduğumuz, hakkında bir şeyler yazdığımız o kahramanlardır, bizi biz yapan o duygulardır. Bazı insanlar korku filmlerine bayılırlar. Her ne kadar onları anlayamasam da sonuçta zevkler tartışılmaz. Ama bu tür insanlara baktığımızda genellikle hayatında iyi koşullarda yaşayan, el bebek gül bebek yaşayan insanlar olduğunu görebiliriz. Peki, bu insanlar neden korkuyu severler? Aslında hayatlarında yaşayamadıkları, içlerinde her zaman bastırdıkları o duygudur korku. Bu yüzden bu tarz eserleri izlemeyi ya da okumayı severler. Peki, yazarlarda durum nasıldır? Evet, onları topluma ışık tutan insanlar olarak tanımışızdır. Yazdıklarının toplum için olduğunu iddia ederler. Peki, gerçekte durum böyle midir? Bence sanat her zaman sanatçı içindir. Sanat, sanatçının kendini ifade etmek için kullandığı bir araçtır. Bu yüzden yazarların yazdığı yazılar, onların ruh halini yansıtan, onları analiz etmemize yardımcı olabilecek kaynaklardır. Kısaca özetlemek gerekirse, insanı anlamak için uğraşlarına bakmamız gerekir. İzlediklerimiz, okuduklarımız ya da yazdıklarımız aslında bizim içimizde gizli kalan, belki saklanan belki de unutulmaya çalışılan duyguların yansımasıdır. Bu konuyu işleyen bir tiyatro oyunu aslında Ermişler ve Günahkârlar (Horowitz 2017). İçinde beslediği insan öldürme hissini aslında seri katil hikâyeleri yazarak ortaya çıkaran bir yazarın hikâyesini anlatıyor. Bu oyun izleyiciyi ilk anda etkisi altına bir oyun değildi. Oyunun başlarında sıkılsanız bile, oyunun devamında, olayları çözmeye başladığınız zaman aslında bu oyun sizin üzerinizde daha etkili bir hale geliyor. Aslında doktor olarak bildiğiniz insanın bir seri katil, hemşire olarak gördüğünüz insanın aslında bir tutsak olduğunu fark ettikçe görünen olguların bazen olduğundan farklı olabileceğini öğreniyorsunuz. Oyunun bu etkisi çok baskın bile olsa, bu oyunun benim üzerimdeki en güzel etkisi aslında iç dünyamda neler yattığını analiz ettiğim kısım oldu. En sevdiğim dizileri düşündüm öncelikle. Game of Thrones ve Vikings seviyorum. Devamlı savaş olan devamlı kanın bol olduğu diziler bunlar. Tabii ki bunlar kendime şu soruyu sormama sebep oldu: Neden? Neden bu diziler? Çocukluğum aslında sakin geçti diyebilirim. Kendi tanıdığım, bildiğim insanlarla büyüdüm. Bu yüzden küçükken çok kavga ettiğim ya da tartışma yaşadığım söylenemez. Belki de bu yüzden içimdeki bu kavgalı gürültülü hayatı beslemek adına bu şekildeki diziler beni daha çok etkiliyor diyebilirim. Küçüklüğüm sakindi ama bizim de kahramanımız vardı tabii ki yazının başında bahsettiğim gibi. Örneğin Dr.Strange bunlardan biriydi. Her zaman kötülerle savaşmıyordu ya da her zaman iyilik yapmıyordu ama bilim adına elinden gelen her şeyi yapıyordu. Çocukken bana bilimi sevdirdiğini söyleyebilirim. Belki de bugün mühendislik okumamın, bilim ile uğraşmamın sebeplerinden biri oldu diyebilirim. Bir bakıma ömür boyu uğraşmak istediğim bu işlerin aslında derinlerden, onun sayesinde geldiğini söyleyebilirim. İnsanlara yön veren, onlara hayatı anlamasında yardımcı olan şeyler aslında içinde bastırdığı, insanlardan sakladığı duygulardır. Baskı altında yaşayan insanlar olarak içimize attığımız duygulardır onlar. Orada, birilerinin gelip onları çıkarmasını beklerler. Peki, o duygulardan kurtulmamız gerekir mi? İnsanlar bu duyguları zaman içinde uygun bir şekilde dışa vurmalıdır. Çünkü bu duygular, içimizde beklerse, bir bomba gibi önünde sonunda patlayacaktır. Ve o zaman sebep olacağı hasarı tahmin edebilmek ise gerçekten zordur. Bu yüzden içimizde büyüttüğümüz, ermişleri, kahramanları ya da günahkârları kendi isteğimizle çıkarmalıyız. Furkan Yasin Taksim 21501325 Sözü Geçen Çalışmalar Horowitz, Anthony. Ermişler ve Günahkarlar. Hazırlayan Sabahattin Yakut. Küçük Tiyatro, Ankara. 11 Mart 2017. Nükleer Enerji: Felaket mi, yoksa Umut mu? Nükleer enerji İkinci Dünya Savaşı sonrasında büyük gelecek vaat ediyordu. Küçük miktar yakıtla akla hayale sığmayacak büyüklükte enerji elde ediliyor, insanlığın yeni enerji kaynağı olarak görülüyordu. Ama savaşın sonunda Hiroşima ve Nagazaki’ye atılan nükleer bombalardan sonra gördük ki bu icat sadece enerji elde etmek için değil, insanları saniyeler içinde buharlaştırmak için de kullanılabiliyordu. Martin Cohen ve Andrew Mckillop’ın, Kıyamet Makinesi: Dünyanın En Pahalı Yakıtı Nükleer Enerjinin Ağır Bedeli adlı kitabını okuduğumda nükleer enerji ile ilgili görüşlerimi açıklama ihtiyacı duyarak bu yazıyı yazmaya karar verdim. Öncelikle nükleer enerji konusunda çok net bir tutumum yok, yani bu konunun ne tamamen karşıtıyım ne de en azılı destekçisiyim. Benim için nükleer enerjinin hem yapıcı hem de yıkıcı özellikleri var ve zihin tartımda ikisi de neredeyse eşit değere sahip durumda. Görüşlerimden söz etmeden önce nükleer enerjiden bahsetmem gerekir. Kısaca anlatmak gerekirse nükleer enerji, atom çekirdeğinin içinde oluşan reaksiyonlar sonucu ortaya çıkar. Bu enerjiyi elde etmenin iki yolu vardır: İlki, günümüzde nükleer reaktörlerde kullanılan “fisyon” reaksiyonunun kullanımı, ikincisi ise hala geliştirilmekte olan “füzyon” reaksiyonunun kullanımıdır. Ne yazık ki günümüzde kullanılan fisyon reaktörleri insanlık için gerçekten zararlı tehlikeler barındırıyor. Etrafına birkaç metreden fazla yaklaşınca ölümcül dozda radyasyon yayan çok zehirli atıklar, ihtimali milyonda bir olsa bile bir dizi hata sonucu patlayan reaktörler, etrafa yayılan ölümcül radyoaktif parçacıklar bu tehlikelerden sadece bazıları. Çernobil nükleer felaketi yüzünden milyonlarca insan zarar gördü, radyasyonun o yıkıcı etkisine maruz kaldı. Eğer ben o felaketi yaşasaydım gerçekten de ölmeyi tercih ederdim, çünkü inanın radyasyonun insana ölümden beter etkileri var. Tam da insanlık büyük bir ders aldı derken, ne yazık ki dünya aynı acıyı bir kez daha 2011 Fukuşima nükleer faciasında yaşadı. İşte nükleer enerjiye olan mesafem de bu tehlikeler yüzünden. Bu tehlikeler nadir görülen şeyler ama bir o kadar da yıkıcı sonuçları var. Özellikle, Türkiye’de bu enerjiden faydalanacaksak bu tehlikelerin farkında olmamız gerekiyor. Mühendislerimize, yöneticilerimize güvenim sonsuz, ama neticede birkaç insanın eline bu kadar yıkıcı bir gücü vermek ne kadar mantıklı? Her türlü önlemin alınması halinde bile her şeyin yaşanabileceği bir dünyada yaşıyoruz, milyonda bir ihtimal olsa dahi bir felaket yaşanamaz mı? Coğrafi konumumuz yüzünden bir deprem ülkesiyiz, herhangi bir deprem anında bu santrali kontrol altında tutabilecek miyiz? Güney sınırımızda büyük bir savaş var, bu durumda nükleer santraller hedef alınırsa ne yaparız? İşte benim sorularım ve kaygılarım bunlar ve ne yazık ki bu enerjinin getirisi kısa vadede risklerinden çok daha az gözüküyor. Nükleer enerjiyi şu ana kadar ağır şekilde eleştirdim. Peki, yazımın başında bahsettiğim, nükleer ile ilgili görüşlerimi dengeleyen faktör ne? Aslında nükleer enerjinin çoğu insanın bilmediği, beni en çok heyecanlandıran “füzyon” kısmı da var. Kendi güneşimizi yaptığımızı düşünün, sonsuz ve devasa bir enerji kaynağı. Hem de çok güvenli! Kısaca bahsedeyim, füzyon reaksiyonu iki küçük çekirdeğin birleşmesidir ve elde etmesi aşırı zordur. Ama işin iyi yanı, bu zorluk aslında her şeyin aşırı derecede güvenli olması anlamına geliyor çünkü ortamdaki en küçük aksaklık bile reaksiyonun hemen durmasına sebep oluyor. Ayrıca bu işlemin hiçbir atığı da yok. Tamamen tertemiz, sınırsız ve doğal bir enerji. Bu enerji kaynağını belki de Back to the Future II filminde görmüş olabilirsiniz. Doktor Brown aslında bir zaman makinesi olan arabasına güç verebilmek için gelecekten aldığı “Mr.Fusion” ev enerji reaktörünü kullanıyordu. Benim gibi bilimkurguya düşkün insanların hayallerini süsleyen bu teknoloji ne yazık ki hala geliştiriliyor ama şunu kesinlikle söyleyebilirim ki gelecekte fosil yakıtlara olan bağımlılığımızı sona erdirecek, bu vesile ile insanlığı ve gezegenimizi kurtaracak olan teknolojik atılım işte bu olacak. Sonuç olarak bu yazımda nükleer enerjinin hem olumsuz yanlarından hem de olumlu yanlarından bahsettim. Kısa vadede, benim için nükleer enerji alınması gerçekten gereksiz bir risk çünkü bugüne kadar insanlığa yaşattıkları ne yazık ki sadece acıdan ibaret. Ama uzun vadede, bu teknoloji insanlığa seviye atlatacak kadar büyük bir potansiyele sahip; savaşları bitirebilir, dünyamızı kurtarabilir. Yani nükleer enerji sonumuz da olabilir, geleceğimiz de. Hakan Yanık 21502348 ME TURK102-80 Cohen Martin, Andrew Mckillop / Kıyamet Makinesi: Dünyanın En Pahalı Yakıtı Nükleer Enerjinin Ağır Bedeli/ İletişim Yayınları/ Ocak 2016 Back to the Future Part II. Dir. Robert Zemeckis. Prod. Steven Spielberg. Perf. Michael J. Fox. Universal, 1989. Veli Can Mert 21602394 EN KÖTÜYE HAZIRLIKLI OLMAK En güzeli elde etme arzusu vardır her insanın içinde, bizden bekleneni en iyi şekilde yapmak ve her şeyin en iyisine ulaşmak isteriz; peki, en iyiyi, en güzeli elde ettikten sonra onu kaybetmeye hazırlıklı mıyız? Peki, hangimiz onu kaybettikten sonra ona ulaşmak için feda ettiklerimizi düşünüp kötü bir duyguya kapılmayız? Sanki, feda ettiklerimiz ve emeklerimiz bir boşluktan ibaretmiş gibi düşünürüz. Hangimiz böylesine kötü bir şeye ve onun sonuçlarına hazırlıklı olabiliriz? Kendimiz için zirve olarak tanımladığımız yere ulaştığımızda o zirveden düşersek tamamen pes etmemiz mi gerekir, yoksa o zirveyi de geçmek için daha fazla emek sarf etmemiz mi gerekir? Hayatın herkese adil davranmadığı bildiğimiz bir gerçek ve yüksek ihtimalle hayatımızda bir kere bile olsa duyduğumuz bir cümledir. Hedefi olan herkes hayatının herhangi bir döneminde bu cümlenin doğruluğunu kabul edilecektir; bazıları hedefine ulaşamadığı için kabul edecektir, bazıları ise hedefine ulaştıktan sonra tekrar eski konumuna gerilediği için kabul edecektir. Peki, asıl önemli olan zirveye ulaşmak mıdır, yoksa zirveye ulaştıktan sonra aslında en yüksekte olmadığımızı fark etmek midir? Hedefimize ulaşmanın verdiği haz başka hiçbir şeyde yoktur; fakat ulaştıktan sonra rehavete kapılmamalı ve yapabileceğimizin bununla sınırlı olduğunu düşünmemeliyiz, kısacası bunu başarmanın bize yeteceğini düşünmememiz lazım. Bir hedefe ulaştığımız zaman yeni hedefler belirlemezsek ileri gitmenin aksine başladığımız yere döneriz ve bu bizler için en kötüsüdür; çünkü başarmanın verdiği mutluluğumuzun bozulmayacağını düşünürüz; fakat başarmanın verdiği hazzı bir kere tattıktan sonra yeni başarılar elde etmezsek yani ilerlemezsek zaman geçtikçe bu başarı unutulacak, hatta belki üstüne bir şeyler koymadığımız için yok olacak ve biz buna, en kötüsüne, hazırlıklı değilizdir. Hiçbir insan en kötüsüne hazırlıklı değildir; çünkü en kötüsü çoğu zaman en iyi anlarımızın veya başarılarımızın bozulmasından kaynaklanır, bu yüzden kötü şeyler bizi hep hazırlıksız yakalar ve hazırlıksız yakalandığımız için bu bizi çok derinden etkileyebilir. En kötüsünü yaşadıktan sonra insanlar umutlarını kaybeder; fakat en büyük hata umudumuzu kaybetmek olacaktır. Umudumuzu kaybedersek düştüğümüz yerden kalkmamız zor değil neredeyse imkânsız olacaktır, bu yüzden ne olursa olsun umudumuzu asla kaybetmeden hayatımıza devam etmeyi ve her zaman ileriyi hedeflemeyi denemeliyiz. En kötüye hazırlıklı olamamamız en kötüyü yaşadığımızda düştüğümüz yerden kalkamayacağımız anlamına gelmez. Eğer bu düşünceleri ideolojimiz olarak benimsersek ve kötü durumlara düştüğümüzde bunu düşünerek kendimizi motive edersek, bu kötü durumlardan en az zararla çıkıp kendimizi olabildiğince hızlı sürede toparlayarak hedefimize doğru emin adımlarla yürüyebiliriz. Bu bile en kötüye hazırlıklı olduğumuz anlamına gelmez; fakat en azından bizi en dibe vurmamızdan koruyabilecek bir düşüncedir. En iyi olarak düşündüğümüz noktaya vardığımızda asla yerimizde saymadan yolumuza devam etmeliyiz ve yeni hedefler belirlemeliyiz. Bu bizi olduğumuz yerde saymaktan ve yavaş yavaş geriye gitmekten kurtarır. Hayatımızda gerçekleşen kötü olaylar bizi en dipteymişiz gibi hissettirebilir; fakat hatırlamamız gereken birkaç şey vardır: umudumuzu yitirmememiz gerektiği ve bu bataklıktan ne kadar hızlı çıkarsak o kadar az kirlenmiş olacağımız. En kötüye karşı hiçbir zaman tam anlamıyla hazır olamayız; ancak bazı düşüncelerle kendimizi motive ederek en kısa sürede bu kötü durumdan çıkabiliriz. Hayatımızda her zaman iyi olayların yanısıra kötü olaylar da vardır, her zaman olaylar istediğimiz gibi gitmeyebilir ve biz bu durumlara hazırlıklı olamayabiliriz; fakat kendimize olan inancımızı ve umudumuzu asla yitirmememiz gerektiğini asla unutmamalıyız. Kaynakça Serbes, Emrah. ​Müptezeller.​ İstanbul: İletişim Yayınları, 2016. Burak Akyön HAYATA HAYAT KATMAK Maalesef, bu dünya herkese eşit imkânlar sunmuyor. Şimdi, bu kadar karamsar başlanmış bir yazıyı bir an önce okuyup geçmek isteği içerisinde olabilirsiniz ancak öyle yapmamalısınız. Çok hayati bir meseleden bahsedeceğim çünkü. Üstelik bu hayati kelimesini bir mecaz anlam içerisinde değil, gerçek anlamında kullanıyorum. Maddi imkânlarının diğerlerinden daha az olduğundan yakınan milyonlarca insan varken yaşam için en önemli şey olan organlarını kaybetmiş insanların acısını anlamak kolay olmuyor. Yine de bu kimseler hayatlarına uzun ve acı verici bir bekleyiş içerisinde devam etmek zorunda kalıyor. Geçenlerde okuduğum David Wagner’in Hayat isimli romanı da bu konuda çok çarpıcı bir hikâyeyi barındırıyordu. Bu kitabı okuduktan sonra bu konudaki hassasiyetimin bir kez daha farkına vardım diyebilirim. Her bekleyişin sonunda aydınlığa kavuşmayı yeğleriz. Her geçen saatin, günün anlamı kavuşacağımız o güzel şeyde saklıdır. Organ bağışı için bekleyen insanların da ödülü - çoğumuzun sahip olup da kıymetini bilemediği- sağlıklı bir hayat olacaktır. Ancak her zaman o kadar şanslı olamıyor bu insanlar ve hayata gözlerini yummak zorunda kalıyor. Okuduğum kitapta nakil denen operasyona iki ayrı insanın gözünden bakılıyor: Bağış bekleyen ve bağış yapan. Bağış bekleyiş süreci, belki de acıların en büyüğü. Hastanenin duvarları, eşyaları bembeyaz. Normal insanlar için barışı, hürriyeti temsil eden beyaz rengi, onlar için hastalık ve ölümden başka bir anlama gelmiyor. Ömrün tükeneceğini bilmekten daha kötü bir şey varsa onun yaklaştığını her gün hissetmektir. Sağlıklı insanların asla sağlıklarını kaybetmeyecek gibi yaşamalarının sebebi de budur işte. Kimse bilmez hastalığın bedende yarattığı sızıları, ölümün topuklarını yere vura vura gelişini... Ancak bekleyen bilir, hayatı da ölümü de bekliyor olabileceğini. Bir insanın ömrünü uzatmak sanılan kadar zor bir şey değil aslında. Her yıl binlerce organ nakli ihtimali olmasına rağmen bunların çok azı hayata geçirilebiliyor. Herkesi bu kadar eleştirmişken biraz da öz eleştiride bulunmak istiyorum. Neden kan vermeyi bile ihmal ediyorum? Neden ölümüm halinde organlarımın bağışlanmasına dair kâğıdı imzalamadım hâlâ? İç ürperten bir korku taşıyorum içimde. Belki ben de sağlıklı olmanın verdiği öz güvenle zamanın bazıları için ne kadar kıymetli olduğunu unutuyorum. Açıkçası kimi zaman vücudumun parçalarını başka yerlerde bırakmak fikri ürkütüyor beni. İşte, Wagner de bu ürkme halini kitabında çok doğru birkaç sözle açıklıyor: " (...) ama burada, hastanede tedavi edilen vücut artık benim değil. Onu teslim ettim, altına imzamı attım, başkalarına bıraktım." (98) diyor bağışçı. Yaptığından hoşnut olurken aynı zamanda durumun korkutucu yanını da hissettiriyor bu cümleler insana. Bu korkuyu engellemenin tek yolu, bir parçanızın hayata daha uzun yıllar boyunca devam edeceğini düşlemektir. En azından ben böyle düşünmeye çalışacağım. Bazı kitaplar yalnızca okunmakla kalmaz, sizleri harekete geçirir. Bu kitap da benim için öyle oldu. Son sayfasını bitirdiğim andan itibaren başkalarının hayatlarına dokunma isteği ile yanıp tutuşuyorum. Organ bağışlamak hem mutluluğu hem korkuyu barındırır ve ikilemde yaşatır insanı. Bağışçı ile bağışı alan arasında başka hiçbir türlü ilişkide olmayan özel bir bağ vardır. Herkesin çevresinde az çok böyle örnekler vardır. Onlara sormalı, yaşadıkları acıları da mutlulukları da onlardan öğrenmeliyiz. Sağlıklı yaşama kaptırmadan önce kendilerimizi, onları anlamaya çalışmalıyız. Ben de artık organ bağışçılarının ve bağış bekleyenlerin savaşı için uğraşmak istiyorum. Onların yaşamlarından herkesi, sosyal medya gibi platformlar üzerinden haberdar etmeyi kendime bir görev ediniyorum. Daha kutsal bir görevim olamazdı. KAYNAKÇA Wagner, David. Hayat. İstanbul: Everest Yayınları, 2015 Can Soygür Doğaya Karşı Beton “Doğaya adapte olma, doğayı adapte et!”. Bu sloganı duyunca aklınıza ilk gelen canlı türü nedir? Bence hepimiz bunun yanıtını biliyoruz, zaten bu duruma uyan ikinci bir varlık yok yeryüzünde. Bizleri, dünyanın geriye kalanıyla ayıran, farklı kılan yegane nitelik bu bence. Hayatta kalma yöntemi olarak çevre ile uyum yerine mücadeleyi seçmek... Bu, bizi dünya üzerinde bu kadar geniş alanlara, değişik iklimlere yayılabilen ve başarılı olan çok az türden biri yapan özelliğimizdir. Peki ne tür bir mücadele? Doğal olan ne varsa onu tümden kaldırmaya tabii ki. İnsanlar olarak, bir bölgeyi özgün nitelikleri ile en etkili kullanmaktansa orayı ihtiyaçlarımıza göre manipüle ederiz. Yerleşim yerlerimiz bunun en göze çarpan örnekleridir. Kendimizi doğal tehditlerden korumak için bir arada yaşar ve şehirler yaparız. Bulduğumuz boş arazilere betondan binalar dikeriz, yollara asfalt dökeriz ve böylece büyük gri yaşam alanlarımızda kendimizi doğanın geriye kalanından soyutlarız. Hayatta kalma endişesi olmadan günlük hayatlarımızı yaşarız. Arada bir-iki boş yer kalmışsa oralara da dikeriz binalarımızı. Şehirlerin alanları bize yetmiyorsa hemen civardaki ovalara, ormanlara yönelir, onları halledip büyütürüz yaşam alanlarımızı. Bu sırada doğaya ve onu paylaştığımız diğer canlılara ne olduğu çok da önemli değildir. Ne gerek var bize hayatı dar eden ağaçlara, çimlere, yırtıcı hayvanlara? Biz bize rahatça yaşıyoruz işte. Ne de olsa her şey bizim için var. Benim yaşadığım şehir olan Ankara da tam yukarıda anlattığım gibi bir yer. Her yerin betonlaştığı, ağaçların kaldırımlara tek tük dikildiği, doğanın insan yaşamı uğuruna adeta katledildiği bir yer. Sanki yetmiyormuşçasına, büyümeye devam eden bir şehir... Dünyanın dört bir yanındaki şehirlerle karşılaştırınca çok farklı değil aslında da, yaşadığım yer olduğu için ayrıca göze çarpıyor işte. Şimdi soracaksınız, tüm bunları neden anlatıyorum size? Aslında durum her zaman bu kadar iç karartıcı değil. Henüz kendi gözlerimle bir örneğini görme şansım olmadı fakat doğa her zaman bize karşı bu kadar teslimiyetçi bir tavır takınmıyor... Ne kadar kabul etmek istemesek de doğa, istediği zaman bizimle girdiği mücadeleden galip çıkabileceğini yeri geldiğinde yüzümüze vuruyor. Şuna bir bakın derim: Biraz alışılmışın dışında bir tablo ortaya çıkmış. Daha bitmedi: İşte bu kareler, aslında doğayı kendimize adapte etmenin imkansız olduğunun birer kanıtı... Kendimizi kalıcı zannettiğimiz bu dünyada, ortadan kalktığımızda neler olacağının birer fragmanı... Ne kadar var gücümüzle karşısında dursak da doğa, çok ufak çaba ve uzun bir süre sonra sahip olduğunu geri alacağını söylüyor bize: Beni öylesine etkileyen, bir başka deyişle aydınlatan bu fotoğraflar, dünyanın en kalabalık şehirlerinden biri olan Hong Kong’da çekilmişler. Çarpık kentleşme, betonlaşma ve beraberinde doğa katliamının belki de en fazla olduğu yerlerden biri... Fotoğrafçı Romain Jacquet-Lagréze’in “Vahşi Beton (Wild Concrete)” adlı fotoğraf serisinde açıkladığı gibi doğa, bu şehir ortamında tıpkı insanlar gibi azim, gayret ve bağımsızlık ile direnmektedir (20). Hong Kong da bile bu olabiliyorken, diğer şehirlerde niye olamasın? Diğer şehirlerde de var aslında... Sadece ortaya çıkmasına fırsat vermiyoruz. Fotoğraflardaki ağaçlar gibi bir durum ortaya çıktığında hemen kesiyoruz. Ama gözümüzden kaçan detaylar da var. Kaldırımlardaki boşluklardan çıkan çimenler gibi mesela... Ankara’da da varlar, diğer şehirlerde de... Her gün yolda yürürken görürüm onları. O çimenler müdahale edilmedikleri için oradalar. Biz doğayla mücadeleyi bıraktığımız anda o ağaçlar da binalardan tıpkı çimenlerin çıktığı gibi çıkacak. Biz insanlar ne kadar doğaya üstünlük kurmaya çalışsak da, bu savaşın kazananı en baştan belli. İlk bakışta çok narin ve zayıf gözüken doğa, bulduğu her boşluktan şehirlerimize sızıp kendini iyileştirecek. En sonunda her betonu kıracak, her asfaltı delecek. Şu anda bile örneğini gördüğümüz bu durum, zaman ilerledikçe kendini daha da belli ettiğinde bizler de yaptığımız hatanın farkına varacağız. Doğa ve çevre ile karşıtlık değil, uyum temelli bir ilişki kurarsak; daha çok beton yerine daha çok ağaç dikersek, hayvanları yaşam alanlarından etmek yerine onlara yaşayacak yerler bırakırsak bu hatadan döneriz. Kendimizi soyutladığımız doğanın aslında bir parçası olduğumuz, onla savaşmak yerine onu yaşatmamız gerektiğini anladığımız zaman bizler için yeni bir başlangıç olacak. Kaynakça: 1. Jacquet-Lagréze, Romain. “Wild Concrete”. European Photography. 37.1 (2016): 20-25. Baskı. 2. ... . “Wild Concrete #11”. 2013. Fotoğraf. European Photography. 37.1 (2016): 25. Baskı. 3. ... . “Wild Concrete #13”. 2013. Fotoğraf. European Photography. 37.1 (2016): 24. Baskı. 4. ... . “Wild Concrete #62”. 2014. Fotoğraf. European Photography. 37.1 (2016): 22. Baskı. Seda ÇAM BİR ÖMÜR BOYU YALNIZLIK‘’Yalnızlığım kanımsın canımsın, sen benim çaresizliğimsin. ‘’sözleriyle Zuhal Olcay ‘’Yalnızlığım’’ adlı şarkısında yalnızlığın çaresizliğini en güzel şekilde fakat tüm karamsarlığıyla anlatmış. Lakin, yazarımız Şancı yalnızlığın kendini keşfetme, dinleme ve hatta kişinin kendi kendini eğitmesi için bir fırsat olduğunu ifade ediyor. Yazarımız kendi kişisel gelişim romanı olarak nitelendirebileceğimiz Yalnızlık Doktorası’nda aslında günümüz dünyasında yalnızlık kavramının yediden yetmişe bütün insanları, cinsiyetleri, ırkları ve dünya üzerindeki sayısız çeşitlikte farklılığa sahip insanların bu kavramdan tamamen olumlu yönde faydalanabileceğini ifade etmiş. Özellikle insanların yalnızlık kavramıyla ilgili detayları kaçırdığı, bu kavramın toplum üzerindeki manipülasyonları yüzünden bir mahrumiyet, eksiklik ve ayıplı olmak olarak gösterildiğinin üzerini çizmiştir. Oysaki Halit Ziya’nın da dediği gibi ‘’Yalnızlık bir mahrumiyet değil, lükstür.’’ (Uşaklıgil,s.13) Her ne kadar sevgili yazarımız yalnızlığın sabahlara ait olduğu tezini ortaya sunsa da ben yalnızlığın gecelere mahsus olduğu fikrindeyim. Gecenin bir yarısı herkes derdini tasasını unutmuş mışıl mışıl uyuyabiliyorken siz hala uyuyamıyorsanız, elinizde sigaranız, kahveniz gecenin karanlığını izliyorsanız işte siz gerçek bir yalnızsınız ama korkmayın! Birçok insana göre çok ama çok şanslısınız. Bu tanım tam olarak beni yansıtan bir tanım ama eminim ki birçoğunuzla birbirimizden habersiz aynı kaderi paylaşıyoruz. İşte gecenin tam bu saatleri yalnızlığımın değerini en çok anladığım saatler çünkü sabahın uyanma telaşını, gündüzlerin koşuşturmacasını bir kenara bırakabilip hayatımda var olmuş, var olan insanlar hakkında düşünmeme ve başıma gelen olaylara verdiğim tepkilere karşı özeleştiri yapabildiğim bu güzel saatler olduğum kişiden daha fazlasını olmamı sağlıyor. Ne yazık ki günümüz dünyasında yalnız kalmak, bu kavramın keyfine varmak pek de mümkün gözükmüyor benim açımdan. Ne yazık ki, hayatlarının dörtte üçünü çalışmaya, okumaya ayıran; evine, ailesine üç kuruş daha fazla para götürme gayesinde olan robotlara dönüştük. Fark etmesek de televizyonda izlediğimiz ‘survivor’ dan aslında pek de bir farkı kalmayan hayatlarımızda bir çoğumuzun olduğu gibi benim de en büyük hayalim olan ‘’emekli olup Datça’ya yerleşeceğim, kendim ekip kendim biçeceğim, artık kimseye bağlı olmama gerek yok’’ mantığı bütün bu yoğun hayattan kurtulup kendi hayatta kalma savaşımızın sonundaki yalnızlık, mutluluk ,huzur ödülüne dönüştü. Peki, bu kavramlar zaten insanoğlunun varoluşunun doğasında yok muydu? Ne zaman bizden koptular da birer ödül oldular? Bunlar bir süre yanıtsız kalacak sorular gibi gözüküyor, belki bir gün hepimiz doğamızdan gelen yalnızlık ve huzuru doyasıya yaşarız. Gelecekten kopup günümüze dönecek olursak, bugün toplum yalnızlığı kesinlikle kabul etmiyor örnek vermek gerekirse kadın erkek demeden çoğu insan kafelerde, barlarda, okulda, sporda ve bunun gibi günlük hayatın birçok noktasında karşımıza çıkan, oralarda tek başına takılan bireylere (bunu kendileri seçmiş olsa dahi) asosyal etiketi yapıştırıyor. Doğrusunu söylemek gerekirse yalnızlığın ne kadar önemli bir değer olduğunu anlayana kadar ben de aynı bu insanlar gibi ‘’yalnız yaşamayı özellikle seçmiş’’ bireylere aynı gözle bakardım fakat bu değerin önemini kavradıktan, onun güzelliğini tattıktan sonra neden bu insanların bu yolu seçtiğini ve aslında onların bizlerden daha sosyal olduğunu anladım. Öncelikle bu asosyal etiketini taktığımız bireylerin yalnızlıktan korkanlardan farklı özellikleri var örneğin; kendilerini çok iyi tanırlar, kendilerinden, karşısındaki bireylerden ve hayattan beklentileri son derece açıktır ve bunları ifade etmekten çekinmezler. Kendi iç dünyalarında mutludurlar ve başkasının (özellikle bu farklılıklara sahip olmayanların) bunu bozmasına izin vermezler. Tabii ki bunlar benim gözlemlerim, herhangi bir yerde yazılı bir kanun gibi ‘’yalnızlığın kanunu’’ adı altında bulamazsınız. Okuduğunuz kitaplara ve belki de çevrenizde yaptığınız gözlemlere rağmen hala karamsar olabilirsiniz ama sizler de benim gibi bir süre sonra, özellikle de yalnızlığın ne denli önemli olduğunu görünce, bu kavram sizin için karanlığı çağrıştırırken bir anda gökyüzündeki mavilikleri çağrıştırabilir. Bugün söyleyebilirim ki evet her insan hayatının en az bir noktasında yalnız ve öyle de olması gerekiyor. Fakat, kimsenin ‘yalnızlık’ tan korkmaması bu güzel özgürlüğü yaşamaları, kendi farklılıklarını ortaya koyması gerekiyor belki de böylece yazarların, şairlerin, benim gibi insanları gözlemeyi sevenlerin ve hatta bu fikirden korkanların gözlemlediği yeni farklılıklar olur ve henüz bir yerde yazılı olmayan ama çoğumuz tarafından bilinen ‘’yalnızlar kanunu’’na yeni maddeler eklenir. Kaynakça Olcay, Zuhal. «Yalnızlığım.» Küçük Bir Öykü Bu. yön. Vedat Sakman. Yazan Mehmet Teoman. Şancı, Cem. Yalnızlık Doktorası. İstanbul: Remzi Kitabevi, 2015 Vedia Durmaz Ayrımcılık Kuyusu Ayrımcılığa gerçekten mecbur mu kalıyoruz yoksa bile isteye ayrım mı yapıyoruz? Belki de isteyerek yaptığımız şeylerin sorumluluğunu sosyal zorunluluk olarak gösteriyoruzdur. Solomon Northup, 12 Yıllık Esaret kitabında Afroamerikan insanların köle olarak kullanılmasından ve bu esarete kendisinin de düşmesinden söz ederken, biz sadece bu ayrımcılığı ırksal olarak algılayabiliriz. Oysaki ayrımcılık dediğimiz yapı en başlardan beri merdiven misali kademeli olarak bizi ayrım yapmaya zorlar oldu. Canlı varlığından tutunda cansız varlıklara kadar. Peki biz bu ayrımın çıkılmaz kuyusuna nasıl düştük ve hala neden çıkmak için çabalamıyoruz? Hayata gelmeden önce bile ayrımcılığa maruz kalıyoruz aslında. Ebeveynler bile bir çocuk istediğinde kız mı yoksa erkek mi olsun diye tartışıp çocuklarını bir ayrımcılık çukuruna atarlar. Aslında onlar bunu yaparak kadın ve erkek arasında ki koskocaman uçurumu -ki yoktur- gözler önüne sererler. İlk başta cinsiyetlere göre ayrım yapmaya başlarız. Erkeklerin daha üstün bir varlık olduğundan tutunda kadınların çok da önemi olmadığı bir dünyaya kadar. Sonra renklere ayırırız insanoğlunu; siyah ve beyaz... Oysa unuttuğumuz en önemli şeyin insanları aslında renklerine göre değil de iyiliklerine göre ayırmamız gerektiğidir. Biz ise ayrımcılığı sadece "Birbirinden kesinlikle farklılar!" dediğimiz şeyler üstünde kullanıyoruz. Bunu öğrenebilmemiz için en güzel yerin okul olduğunu düşünürken. Okula başlama yaşı geldikten sonra en büyük duvarla yüz yüze geliyoruz. Parası olan özele parası olmayan ise okumasa da olur diyerek daha başlamadan gencecik insanların hayatını ötekileştiriyor; eğitim. Bu eğitim sistemi kuyruklu bir yıldız gibi peşinden daha nicelerini sürükleyip duruyor. Bu eşitsizlik eğitimde bile görülürken sonunda bütün gençliğimizi ve hayallerimizi yiyip bitiriyor. Maddi durumu yetersiz olduğu için hayallerine kavuşamayıp, ayrımcılık mağduru olan bir çok genç, istemediği şeylere yönelmek zorunda kaldı belki de. Bunun yerine sahip olamadıklarımız bizi ayırmasa, herkese eşit haklar verilip okullar –hepsi eşit özelliğe ve imkana sahip- insanların taleplerine göre öğrenci alsa belki o zaman bir şeyleri birbirinden ayırmadan kabul etmeyi başarabiliriz. Mesela bununla birlikte doğuda ki bir çok genç de hayallerine hiçbir eşitsizliği gözetmeksizin kavuşabilir ve bizlerde 'doğu' kelimesini artık sadece bir yön adı olarak kullabiliriz. Kim bilebilir belki de bu sayede ilk önce tanıştığımız insanlara " Ne okuyorsun? Nerede okudun veya okuyorsun? " diye sormak yerine, karşımızdakini başka türlü tanımaya başlayabiliriz. Biz ilk önce insanları; renklerine, cinsiyetlerine hatta ve hatta engel sahip olup olmamalarına, çocukları; puanlarına ve eğitimlerine göre ayırmamayı öğrenmeliyiz. Böylelikle bir çok şeye temel atıp -insanlık gibi- herkesi her şeyiyle sevmeyi öğrenebiliriz. Diğer yandan insanların bu ayrımcılığı gidermek için çabalamaması kabul dahi edilemez. Bu tamamen bencillik olur. Birilerini, belli bir şeylerine göre ayırmak ve bundan bir gram dahi rahatsızlık duymamak hatta zevk almak insanlığın geçmişten günümüze aslında hiç de değişmediğini gösterir. Eskiden insanları ırklarına göre ayıranlar şimdi insanları eğitimine, sahip olduklarına göre ayırır oldu. Prestij dediğimiz şey insanları ayırmaya başladı. Ne yazık ki insanlık bu ayrımcılığın gayet normal ve insan doğasının kanunu olduğunu söyleyerek, bu durumu savunur hale geldi. Peki biz bu ayrımcılık çukurundan tek başımıza kurtulabilir miyiz? Hepimiz biliyoruz ki toplumu oluşturan bireylerdir. Bizim toplumu yansıttığımız bir dünyada eğer ki her birimiz o 'ayrımcılık kuyusuna' bir ip atarsak bir çok şeyi kurtarabileceğimizi görebiliriz. Her şeyin bizim elimizde olduğunu, hepimizin aynı dünyada, aynı havayı hatta uzayda aynı boşluğu paylaştığımızı düşünürsek birbirimizi aynı ve eşit görmemizin en doğru yol olduğunu fark edebiliriz. Bunun için en önemlisi de bilgi, kültür sahibi olabilmek. Şimdi hepiniz bunu okuyunca "Aaa! Eğitim şart." diye haykıracaksınız. Fakat bunun mümkün olabilmesi için ilk önce eğitim sisteminin bizi ayırmaması gerekmiyor mu?! Kaynakça: http://www.dw.com/tr/ayrımcılık-ruh-sağlığını-tehdit-ediyor/a-18271036, 21 Kasım 2016. Ziya ERKOÇ “AKIL”LI SEVGİ OLUR MU? Sevgi, insanın içinde var olan, belli kişilere karşı beslenen, güzel bir yemek yemişçesine mutluluk veren bir duygu. Ancak verdiği mutluluk kadar da ilginç… İnsan kontrol edemiyor onu, kimi seveceğini belirleyemiyor. O sevgiyi yöneten başka bir şey var ve o karar veriyor buna, akılla mantığın tam olarak kontrolünde olan bir iş değil, onların ötesinde. Akıl ile sevgi arasındaki ilişkiyi sorguluyor Ahmet Altan da Bir Hayat Bir Hayata Değer isimli kitabında (s. 40-42). Bu durum da beni şöyle bir fikir oluşturmaya itiyor: Sevginin kaynağı başkadır ama onu akıl ve mantık dâhilinde yorumlamaya çalışırsak yapaylaştırırız. Diğer bir deyişle, akıl ve mantık sevginin işine karışırsa, sevgi doğallığını kaybeder. Yani onu kendi o gizemli hâline bırakmalıyız fikrini savunuyorum. Ancak insanlar günümüzde -özellikle gençler- “akıllarıyla” seçmeye çalışıyorlar, “mantıklı” bir seçim yaptıklarını düşünüyorlar zengin ve güzel/yakışıklı kişileri sevgili olarak seçerek ve bu da sadece sevginin kısa süreli suni bir şey olmasına neden oluyor. Çoğu yaşıtım birisini sevdiğini iddia ederek sürekli onun ile vakit geçiriyor. Açıkçası, bu durumun yaygınlığı, içimde şöyle bir şüphe oluşturdu: Acaba bu duyguyu yaşıtlarım kadar yaşayamıyorum. Şu yaşıma kadar hiç böyle bir sevgiyi tecrübe etmedim. Fakat bundan daha değerli olduğunu düşündüğüm başka bir şeye ayırmışım belki de beşere duyacağım sevgi payımı: Aileme. Belki de bunu yapmamın asıl sebebi bu sevginin diğerlerinden daha samimi olduğunu düşünmem. Genç yaşlarda aklımı kullanarak –sözde erkekliğimi kanıtlamak ve gönül eğlendirmek için- bir kız ile uzun vakitler geçirecek kadar beraber olmak bana yapmacık geliyor. Yani bu türlü kız arkadaş beraberlikleri hoş vakit geçirmek için bir araç olarak görüyorum. Bize ayrılan sevgi payı, yapay bir hoş vakit uğruna araya gidiyor diyebilirim. Ben ise tüm sevgimi aile bireylerime (anneme, babama, abime ve ablama) ayırıyorum. Benim bu sevgimin doğal olduğunu düşünüyorum çünkü onlara duyduğum sevgiyi kendi zihnim vermedi, başka bir şey verdi. Bu şey, bu dürtü, her neyse duyulan sevginin sağlam olmasını ve de yapaylıktan uzak olmasını sağlıyor. Doğal sevginin malzemesi diyebilirim. Ama galiba bu dürtünün ne olduğunu biliyorum: Kalp. Hani özdeşleşmiştir ya aşkla. Her sevgili birbirlerine bu araç yardımıyla âşık olduklarını düşünürler. Ama bazıları bu konuda bir yanılgı içindedirler çünkü sevdikleri kişiyi akıllarıyla seçmiş olabilecekleri için pek de uzun olmaz bu aşk yolculuğu. Ha! Bu arada sevgi payımı aileme ayırdım dedim, ancak bu sakın evlenmeye karşı olduğum anlamına gelmesin. Zamanı gelince –ailemden artan yeteri kadar sevgi bulursam- çemberime bir kişi daha ekleyebilirim. Yapmacıklıktan uzak olmasını umduğum ve de aklımı en az kullandığım bir sevgi… Bu sevme işleminde kendimi sadece bir seyirci olarak görüyorum. Bence kalbim birini seçiyor ben de “Hay, hay!” deyip dediğini yapıyorum. Ancak “akıl ve mantık hiç mi işin içerisine girmemeli?” sorusu kafamı kurcalamıyor değil. Yani iç güzellik ve karakterlerin uyuşması diye bahsedilen konu var ya –güya çok dikkat etmem gereken. Ya kalbim yanlış kişiyi seçtiyse? Kalbime sonuna kadar güvenmeli miyim? Görünüşe göre çoğu kişi güvenmiyor ve de özellikle evlilik sürecinde akıl yerleştiriyorlar sevginin içine sözde ideal gelin/damat adaylarını bulmak için. Ama ben güvenmek istiyorum. Çünkü akıl ve mantığın karışmadığı sevgilerin ayrı bir yerinin olduğunun farkındayım. Örneğin, aileme duyduğum sevgiyi, mutlak sevgiye aday olarak gösterebilirim. Çünkü o saf, katıksız, aklımın bulaşamadığı, sadece kalbin gösterdiği bir sevgi. Anne ve baba sevgisi de işte bu yüzden farklı kanımca. Ancak diğer türlü sevgili meselelerinde aklımızı kullanma miktarımızın artması sevginin kalitesini düşürebilir. Ama yine de şu sorulara kendimi tatmin eden yanıtlar bulmalıyım: Şimdi kalbim bana bir kızı gösterdi, ama o kızın karakteri ile benimkinin uyuşacağı kesin midir? Yani kalbim bana bunu vaat ediyor mu? Yoksa “Kardeşim ben sadece seni uygun gördüğüm biriyle âşık ederim, gerisi beni ilgilendirmez” mi diyor? Aklımı kullansam muhtemelen birkaç kişiyi elemek zorunda kalacağım şu malum boy, kilo ve iç güzellik meselelerinden ötürü. Peki ya sadece kalbime güvensem o kimi diyorsa onunla birlikte olsam? Sonuçta beni hiçbir zaman yanıltmadı, bunun en büyük örneği aileme duyduğum sevgide bana olan faydası. Niye ihanet etsin ki bana? Zaten hiçbir evlilik-sevgi kusursuz olmaz illâ ki problem barındırır ancak tarafların bunu nasıl halledebildikleri önemlidir. Bunun için aklın boşuna harcandığı ideal eş arama mevzusu bana manasız geliyor. Annemle, babamla, kardeşlerimle hiç tartışmıyor muyum sanki. Tabii ki de tartışıyoruz ama o güçlü bağ hiçbir seferinde zedelenmiyor, üstüne üstlük beni onlara daha çok yaklaştırıyor. Bakın, kalbimin gösterdiği yolda nasıl da sevdiğim kişilerle olan problemlerim kolayca halloluyor o kuvvetli bağdan dolayı. Ancak akıl kullanarak -mükemmel, süper- eş arayışına girsem, çıkabilecek miyim belli değil. Yani şu sonucu çıkartabilirim ki: Önemli olan sevilen kişi değil aradaki bağın ne kadar sağlam olduğu, onu seçerken ne kadar akıl kullanırsam bağ o kadar kuvvetsiz olur ancak sadece kalbin bağladığı sevgiler yıkılmaz. İnsanlar ailemizi seçme imkânımız olmadığı için akıl veya kalp gibi bir seçim aracına ihtiyacımız olmadığını düşünebilir. Ancak biz bilinçsizken –bebeklikte- bile bu sevgi o kadar sağlam ise bunu akıl yapmış olamaz. Yani kaynağına kalp diyebiliriz. Ancak o sevgiye de sonrasında akıl girerse aileyi terk etme, aileden nefret etme, aileye saygısızlık yapma gibi durumlar meydana gelebilir. Dünya üzerinde hiçbir sistem mutlak değildir, kusursuz diye bir şey yoktur yani. Kusurluluk insanın doğasında var. Bu nedenle sadece kalp ile seçim yapmak, bu mutlak sevgiyi yakalamak pek dünya hayatında mümkün görünmüyor. Ancak bu zamana kadar -belki yaşım çok da büyük olmadığı için- mutlaklığı yakalamış gibi görünüyorum. Ama ne kadar niyetim o yönde olmasa da –belki de evlenme çağında- aklımı kullanmak zorunda kalabilirim. Umarım miktarı çok az olur kalbe oranla. Sevgi, benim en tecrübesiz olduğum alan. Ancak barındırdığım sevginin kuvveti, tecrübemin azlığını unutturacak seviyede. Tecrübesiz diyorum ama çevredeki insanların beni böyle gördüğünü düşündüğümden diyorum. Hiç kız arkadaşım olmadı ya hani, sevgiden aşktan anlamıyorumdur muhtemelen onlara göre. Anlamadığım daha iyi ya, o işi kalbime emanet etmişim demek ki. Altan, Ahmet. Bir Hayat Bir Hayata Değer. İstanbul: Everest Yayınları, 2015. Baskı. M.Yiğit Kodak (CS) 21601178 GÜÇ İnsanoğlunun en güzel taraflarından biri: Her bir bireyin birbirinden farklı olmaları. Tek yumurta ikizleri bile anatomik olarak birbirinden %97 küsur farklılar. Herkesin beyni farklı çalışıyor ve herkes birbirinden farklı düşünüyor. Herkesin birbirinden farklı kavramlar için çıkarttığı anlamlar farklı. Geçmişten günümüze, insanoğlunun varoluşundan 2017'ye kadar geçen süre zarfında önemli kavramlar her zaman olmuştur. Bu kavramlar arasında belki de en önemlisi güç kavramı. Milattan önce insanlar henüz kolonileşmemişken güce sahip olanlar iyi avcılık yapabilen erkeklerdi. Evine besin getiren erkek güçlü, getiremeyense güçsüzdü. O günlerden bugüne aslında temel olarak hiçbir şey değişmedi. Ortaçağda iyi bir savaşçıysanız güçlüydünüz ki buradaki mantık da yeterince basit. Savaşta ölmediğiniz sürece güçlüsünüzdür yani iyi savaşıyorsunuzdur. Savaş bittiğinde eve ganimetle dönersiniz ve geçim bu şekilde sağlanır. Günümüzün kapitalist dünyasında temel mantık yine aynı. Kadınların 20. yüzyılda medeni haklara kavuşup, ''iş hayatına'' adapte olduktan sonra ihtiyaç ve isteklerinin artmasıyla doğru orantılı olarak kapitalist sistem de kendini birkaç basamak yükseltti. Bunun sonucunda 20. ve 21. yüzyılların güç tanımı ortaya çıktı: Cüzdan(!). Canlılar aleminde güç göstergesi genel olarak üremeye bağlıdır ve çekici bireyler değişkenlik gösterir. Örneğin, en çekici gergedanlar şişman olanlardır. Tıpkı cüzdanlar gibi. Gergedan türündeki güç simgesiyle homosapienler (insanlar) arasındaki güç simgesinin böyle de ilginç bir ilişkisi var. En azından 20 ve 21.yüzyıllar için... Günümüz dünyasına hakim olan kapitalist sistem gücü para ile doğru orantılı tutuyor. Evinin geçimini ve ailenin mutluluğunu sağlamak için temel gereklilik para. Öyle ki, içinde bulunduğumuz sistem popüler kültürün etkisiyle güçleniyor ve paraya olan ihtiyaç artıyor. İhtiyaçlar, istekler birbirine girmiş durumda. İstekler ve ihtiyaçlara ulaşıldığında kısa süreli de olsa ulaşan kişiye dopamin salgılatıyor. Zaten evin geçimi sağlanırken de ana amaç ailenin mutluğunu sağlamak. İhtiyaçlar ve istekler artmışken ve bunlar gider olarak faturaya yansırken doğal olarak paraya olan ihtiyaç artıyor. Gitgide daha fazla gerekli olan para için iş yerinde terfi almak diğer bir deyişle geliri artırmak şart. Terfi alabilmek için aile içinde bize melek gibi görünen ''geçindiriciler'' işyerlerinde ortaçağdaki savaşçılara dönüşüyorlar. Savaştıkları düşmanları ise ironik bir şekilde onların maaşlarını almasına katkı sağlayan iş arkadaşları. Dostun düşman olduğu bu sistem içinde insanlar gerçekten de düşmanına dostundan daha yakın ya da tam tersi. Dost ve düşman birbirleriyle bu kadar iç içeyken para kazanma yarışı içerisinde insanlar asıl ''dostlarının'' para olduğunun bilincinde bile değil. Asıl dosta ulaşmaya çalışırken girdikleri ortamda düşmanları ve aynı zamanda dostları olan kişilerle girdikleri mücadele aslında o kadar boş ki... Paranın olmadığı bir ütopyada aslında herkes mutlu olabilir. İlla pazarlık veya takas usulü olmasına gerek yok. Herkesin sadece ihtiyaçlarını karşılayan bir hükümet ve görevini yapan insanlar... Geçim sağlama kaygısı olmadan yani kapitalist sistem üzerinden anlamaya çalışırsak mutlu olmamızı sağlayacak şeyler için gerekli materyaller olmadan aslında herkesi memnun ve tatmin etmek mümkün. Fakat bu sadece bir ütopya ve günümüz şartlarında pek de mümkün değil. Kabarık bir cüzdanın güç sembolü olduğu günümüzde aslında insanoğlu hala çok basit. Hala o ilk kolonileşmemiş insanlarla aynı mentaliteye sahip. Kabarık cüzdandan çıkan paracıklarla evdeki çocukları, eşi, dostu mutlu edebilmek ve bunun sayesinde kendini güçlü hissedebilmek için yine her gün para kazanmaya giderek dost mu düşman mı bilmediği insanlarla savaşarak kendine rant sağlama amacında. Bu durumun gülünçlüğü ve aynı zamanda gerçekliği bu seviyedeyken olaylara tamamen farklı bakış sunan Philip Roscoe'nun Harcıyorum Öyleyse Varım eserini okumak akıl karı bir eylem olabilir. Bir Satranç Öyküsü Stefan Zweig 28 Kasım 1881 tarihinde Viyana ‘da doğmuş olup, küçük yaşlarda kültür ve edebiyat alanında eğitim görmüştür. Üniversite hayatında ise felsefe öğrenimi görmüştür.1.Dünya Savaşında gönüllü olarak Viyana Karargâhında Savaş Arşivinde memur olarak çalışmıştır. Savaştan sonra konferansları sebebiyle birçok ülkeyi ziyaret etmiştir. Konferans vermek için gittiği Brezilya gezisinde “Satranç” isimli öyküsünü 2001’de kaleme almıştır. Üretken bir yazar olan Stefan Zweig, Satranç gibi birçok psikolojik eseri dünya edebiyatına kazandırmıştır. Kullandığı sade ve akıcı dil yapıtı bir adım daha ileriye taşıyor. Yazar Stefan Zweig ’in Satranç isimli öyküsünde vermek istediği ana fikir, yalnızlığın ve çaresizliğin insanlara karşı kullanılabilecek büyük bir silah olduğudur. Öykünün başkahramanları Dr. B ve satranç dünya şampiyonu Mirco Czentovic ‘tir. Dr. B Viyana’da yaşayan varlıklı ve tanınmış bir ailenin oğludur. Hitler Almanya’sının Viyana’yı işgalinde, Dr. B elinde bulundurduğu arşivler nedeniyle tutuklanmış ve uzunca bir süre sorgulanmıştır. Sorgulanma sırasında tutulduğu odada yapabileceği herhangi bir faaliyet olmadığından, zaman geçtikçe yalnızlığa itilmiştir. Bunun yanı sıra birçok psikolojik sarsıntı geçirmiştir. Sorgulanma sırasında Alman askerlerinden birinin parkasından çaldığı satranç oyunları kitabı yalnızlığına çare olmuştur. Sorgulanmadığı sıralarda bu kitapla uğraşmıştır. Kitabı özenle incelemiş, birçok kez bitirmiştir. Belli bir zaman sonra, zihninden hem siyah hem de beyaz taşları oynatarak satranç maçları yapmaya başlamıştır. Benliğini ikiye bölmüştür, bu sebepten olsa gerek zihinsel problemler yaşamıştır. Diğer kahraman ise anlama güçlüğü yaşayan fakat bir satranç dehası ve dünya satranç şampiyonu olan Mirco Czentovic ‘tir. New York’tan kalkan bir yolcu gemisinde karşılaşan kahramanlarımız zorlu bir satranç maçı yapmışlardır. Fakat kazanan olmamıştır, maç beraberlikle sonuçlanmıştır. Bunun üzerine ikinci maç yapılmış ve uzun süredir yenilgisi olmayan dünya şampiyonu Czentovic yenilgiye uğramıştır. Fakat psikolojik sorunlar yaşayan Dr. B’nin yasaklanmasına rağmen tekrar satranç oynaması kendisi için pek de hoş olmamıştır. Hastalığı tekrar gün yüzüne çıkmıştır. Satranç günümüzde yeteri kadar ilgi görmeyen fakat üst düzey stratejik içeriğe sahip olan bir oyundur. Karşılıklı olarak sıralı hamle düzenine sahiptir. İstenilirse zamanlı ya da zamansız olarak oynanabilmektedir. Yapılacak her hamlenin özenle planlanması gerekmektedir. Bu planlamada rakibin olası hareketlerini de hesaplamalısınız. En önemlisi oyunun ilerleyişine hâkim olmanız gerekmektedir. Oyunu kazanmak için kimi zaman sizin için çok önemli olan vezirinizi feda etmelisiniz. Aslında hayatın kendisine benzemektedir satranç oyunu. Önünüzde seçebileceğiniz birçok olasılık bulunmaktadır fakat bunlardan sadece bir kaçı sizin için iyi olanıdır. En önemlisi ise yapacağınız hamleyi çok iyi düşünmeniz gerekmektedir. Bir kere satranç taşını oynattığınızda, artık geri dönüş için çok geçtir. Tıpkı gerçek hayatta yaptığımız tercihler gibi… Hiçbir zaman en iyi seçeneğin hangisi olduğunu bilemeyiz fakat gözlemlerimize, hislerimize ve en önemlisi mantığımıza en uygun olanı seçeriz. Satranç oyununun aksine rakibimiz hayat ile yalnızca bir kez oyun oynama fırsatımız vardır ve her zaman hayat kazanır oyunu her canlı gibi öldüğümüzde. Ek olarak hayat satranç oyunu kadar kolay değildir. Taşlarımızın yani seçeneklerimizin ilerleyiş şekli belirli değildir ve bunu sınırları belirli olan küçük kareler üzerinde yapmayız. Hayat daha genel bir anlayıştır. Hayatı sınırları olmayan bir satranç oyunu olarak betimleyebiliriz. Sınırlarını ancak oyunu oynayan kişi belirleyebilir. Buna rağmen bu oyunu kazanabilmeniz mümkün değildir. Yapabileceğiniz en iyi oyunu oynamalısınız. Belki de şah mat olmak tam olarak kaybetmek değildir. Bana göre yapabileceğinizin en iyisini yaptığınızda kazanan siz olacaksınızdır. Taha Alli 21302489 Türkçe 101 - 48 Şükrü Kağan SÜRÜCÜ Bilgi mi, Tecrübe mi? Biz insanlar dünyaya geldiğimiz andan itibaren öğrenmeye, okumaya, bilmeye yönlendiriliriz. Bu öğrenme sürecinin sonunda ise gerçekten de bilgi sahibi insanlar haline geliriz. Ancak önemli olan bu saf öğrenme ve bilmeden ziyade öğrendiklerimizin ve bildiklerimizin ne kadarını tecrübe etme ve uygulamaya koyma şansımız olduğudur. Elbette önümüze birçok engel çıkacaktır. Toplumun değiştirmesi güç yazılı olmayan yasaları, önyargıları, cahillikleri… Bunun haricinde tecrübeye ulaşma yolunda gösterdiğimiz irade ve bu güçlüklere karşı durmaya çalışırken kendimizden bir şeyler kaybetmemek de eşit derecede önemlidir. Bulgakov’un Genç Bir Doktorun Anıları eseri nispeten kısa olmasına karşın bunların hepsini açıkça anlatıyor okuyucuya. İlk olarak göze çarpan hiç şüphesiz tecrübenin saf bilginin yanındaki yadsınamaz önemi. Eserde özellikle doğum konusuyla anlatılmış bu olay. Genç doktor doğumla ilgili yüzlerce sayfa yazı, resim görmesine rağmen, ancak gerçek bir doğum vakasıyla karşılaştığı anda tam anlamıyla öğreniyor doğumu nasıl gerçekleştireceğini. Kitapta anlatılan bu tecrübe eksikliği sorununu kendi hayatlarımızda kolaylıkla görebiliriz. Çoğu şey hakkında teorik bilgiye ulaşıp bunları en ince ayrıntısına kadar ezberlemek çok da zor değildir. Bir örnek vermek gerekirse; çocuk bakımı ile ilgili yüzlerce kitap yazılmıştır. Hemen herkes hamilelik sürecini bunları okuyarak ve kendini hazırlamaya çalışarak geçirir. Ancak çocuk dünyaya geldiğinde okuduklarının ne kadarını hayata geçirebilecekleri ve gerçek anlamda uygulayabilecekleri çocuklarının verdiği tepkiye bağlıdır her şeyden önce. Elbette tecrübenin öneminden bahsederken bilginin etkisini de gözden kaçırmamak gerekir. Sahip olduğumuz bilgiler yetersiz veya yanlış ise eğer, tecrübe etmenin ve uygulamanın bir anlamı kalmayacaktır yani ön koşul şüphesiz bilgi sahibi olmaktır. Doğru ve uygulanabilir bilgi ise bu doğrultuda ancak öğrendiklerimizin tecrübe edilmesiyle meydana gelir diyebiliriz Bilgileri uygularken karşımıza her zaman buna engel olmak isteyen, cahilce inanışlarından vazgeçmemiş insanlar çıkacaktır. Tabii ki insanların bu bağnaz düşüncelerini, batıla olan bağlılıklarını bir anda değiştirmek mümkün değildir. Bundan dolayı her ne kadar ideal olmasa bile onlara karşı irademizi güçlü tutmamız gerekir. Bu da işimizi yaparken bir nevi Jakoben bir anlayışla insanların bu davranışına rağmen yolumuzdan şaşmamamızı ve sürekli kendimizi geliştirip çabalarımızın engellenmesine izin vermeden doğru ve işlevli şekilde hizmet vermemizi gerektirir. Öğrendiklerimizi gerçeğe dönüştürme süreci ise bu konuşulanlardan anlaşılacağı üzere kolay değil. Zorluklardan hariç bunun insana yansıması da önem taşır. Eserde bu morfin bağımlılığı durumuyla anlatılmış ancak pek tabii ki yalnızca bununla sınırlı kalan bir şey değil. Bilgiyi uygulama zaten doğasında zor olan bir süreç. Bu süreçte çoğu zaman çelişkilerle baş başa kalıyor ve öğrendiğimiz çoğu şeyin işe yaramazlığını fark ediyoruz. Bunun yanı sıra çalışılan şartlar, etraftaki insanlar, ortam koşullarının ve hitap ettiğimiz kitlenin durumunun üzerimizde büyük bir etki oluşturduğu söylenebilir. Ancak her şeyden önce bir insan olarak sahip olduğumuz duygularımız, aciz yanlarımız bir anlamda bizi karşılaştığımız diğer zorluklardan daha fazla etkiliyor. Bütün bunları göz önünde bulundurursak bu süreç neredeyse katlanılmaz bir hal alıyor. Birçoğumuz da bu döngüden kaçmak, bu zorluklarla başa çıkmak için bize anlık mutluluk veren, götürüsü getirisinden fazla yöntemlere başvuruyor. Bu konuda ise kendi hayatımdan bir örnek verebilirim. Annem okulu bitirdikten sonra 18 yaşında bir hemşire olarak Ankara’nın bir ilçesinde
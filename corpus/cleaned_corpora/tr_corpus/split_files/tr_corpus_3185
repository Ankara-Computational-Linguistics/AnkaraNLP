bir yerde oturmuş konuşuyorlarmış ve kimsenin bundan haberi yokmuş gibi sunarlar. Amaçları para kazanmak değil farklı bir deneyim edinmektir, bu nedenle sadece içki ve taksi parası isterler. Bu süreçte yalnızlıklarını gidermek için sürekli farklı kadınlarla birlikte olurlar. Kadınlar, edebiyat ve Kadıköy sokaklarından bahseden ikili belirli bir amaç gütmez. Hikâyenin de vermek istediği belirli bir mesajı yoktur. Hem konu hem de mesaj açısından ciddiyetsiz görülebilecek ama aslında üstü kapalı eleştirel bir yapıya sahiptir. Film, dönemin politik atmosferini göz ardı etmek, zaman algısına sahip olmamak gibi çeşitli eleştiriler almıştır. Buna karşın erkek egemen bakışı eleştirmek ve cinsiyetçiliğe dikkat çekmek için dağıtılan Altın Bamya Ödülleri'nde Altın Bamya ile İzleyici Bamyası ödüllerini kazanmıştır. Ölümden daha ciddi ne olabilir diyen, felsefe konuşan aynı zamanda programına konuk olan her dinleyiciye sizinle yatmış mıydık diye soran ilginç bir ikiliyle hayatı tiye alma yolculuğuna konut eden bir yapıt. Filmin özgür ve özgün yapısı kimisini rahatsız edebilecek kapasiteye sahip olsa da, bana kalırsa özgür sanatın, özgür ifadenin gerekliliği açısından cesaret verici niteliktedir. Eleştirilmesi de beğenilmesi de gayet doğaldır. Olması gereken zaten bu değil midir? Zevkimize hitap etmese dahi hayatta farklı renkler olması… Neden sevmediğimiz rengin kimse tarafından giyilmemesini isteyelim ki? Bana yakışan ile ona yakışan bir midir? Gri bulutlar gök kuşağından daha mı parlaktır? Aykırı yapıt uyarıcı nitelikte değil midir? Ne kadar çeşitlilik, o kadar yaratıcılığı tetiklemez mi? Özgürlüğü hissetmek bizi sınırsız kılmaz mı? Konuşulamayanları gölgeler ardında bırakmak ve baskıdan dolayı yapmak istenilenleri hiçbir zaman yapamamak bizi ne kadar ileriye götürebilecektir? Ne kadar mutlu edecektir? Kendimizi keşfetmemizde ne kadar faydası dokunacaktır? Bunun ne zararı olabileceğini düşünüyorum. Konuşulmaya çekinilen konulara değindiği için eleştirilmesini haklı bulamıyorum. Büyük resimde taraf olarak o eleştirmenler de bir renktir ama renkler birbirini soğurmamalıdır. Yolu tekdüzeliğe sokmamalıdır. Sanat duygusaldır, aksi halde heves kırılacaktır. Aynalar kırılacaktır. Küslükler artacaktır. Yüzler somurtacaktır, tahammül azalacaktır, yabancı horlanacaktır. Dünya küçülecektir. Bakış daralacaktır. Sevgi azalacaktır. Yalnızlık artacaktır… Yalnızlığa kadar gelmişken, bahsetmeden geçmemek lazım ki Kaybedenler Kulübü’nün en mühim derdidir. Çünkü aykırılardır. Programda kullanılan dilden dolayı konuklardan ölüm tehdidi telefonları gelir. RTÜK, şikâyetlerden dolayı radyo programına ceza verir ve kapatmakla tehdit eder. Kaan, rahatlığı ve aykırılığı nedeniyle sevgilisinin huzurunu bozar ve kavga edip sonunda ayrılırlar. Tüm işler ters gider ve ikili, işlerine dönme kararı alarak yine yalnızlığa yol alır. Radyodaki bir konuşmadan alıntı yapacak olursak felsefelerinin bir nebze tarif edebileceğini düşünüyorum: -Hiç birisinin sana sahip olduğunu düşündüğün oluyor mu ya da bir şeyin? +Evet... Evet, fark ettim bunu. Her fark ettiğimde de gitmek istedim. Bazı insanlar aile kurmaya önem verirler. Yani buna değer verirler. Bazılarıysa başka birtakım şeylere değer verirler. Bunlara değer verirken niye değer verdiğini düşünmez birey, toplumun içinde erimiş olan birey. Toplum koleje girmeyi bir değer olarak sunduğu için artık o, kişiliğini yok sayma halidir. Koleje girmek için yarışır, üniversiteye girmek için yarışır, iyi bir işe girmek için yarışır, güzel bir kadınla evlenmek için yarışır, devamlı bir yarış ve kazanma zorunluluğu... -Aslında kazanmak nedir ki? En büyük zaferi kazandığında bir Antonius olduğunu düşün. Paris’e geldiğini ve o Tak’ın altında olduğunu ve bütün insanların senin altında olduğunu düşün. Ve gücün en üstünde olduğunu... Yalnız kaldığın o anda ne oldu be, şimdi ne olacak diyorsan kaybedersin sen, kaybetmişsin. Yani o anda en büyük zaferin içinde kaybetmişsin. +Peki bunun farkında olmak, yaşlı bir kızılderelinin dediği gibi hayatın bize sunamadıklarını mı sunar? Yoksa bir radyo dinleyicisinin dediği gibi sanat, diğer tüm şeyler gibi seks için midir? (...) Filmde, kahramanımız olan iki genç hayatta nasıl birer kaybeden olduklarını gösterirler. Kendi bakış açılarını aktarırlar. Radyo programlarında, insanların yoğun hayat temposu içinde en kalabalık şehirde bile nasıl yalnız kalabileceğini, yalnızlığını yitirmemek için nelere tutunabileceklerini, bunların saçma ve bazen komik olduğunu, kendini kandırmak olduğunu fakat bu saçmalıklara inanmasak ve herhangi bir dala tutunmasak da hepimizin yalnız olduğunu söylerler. Hayatlarıyla bunu gözler önüne sererler. Kaybedenler Kulübü adıyla bu düşünceyi kendilerine mal ederler. Kaan’ı sevgilisi terk eder gider. Mert’in ise yalnız, annesi vardır, kimseye bağlanamaz. Yalnız kalmamak için özellikle insanların içine girdikleri çabayı eleştiren bu bakış açısı, umutsuz denilebilecek derecede olsa da kısmen doğrudur. Özellikle ‘aile’ kavramını yaşamayan ve sevgi bağı olmayan insanların hayatında yalnızlık çok acı verici derecede olabilir. İnsanın en temel duygusal ihtiyaçlarından biridir çünkü. Paylaşmadan bir hiçiz çünkü, çünkü tek başımıza hiçbir şeyin hiçbir anlamı yok. Peki ne kadar yalnızız dedirttiriyor, etrafına baktırıyor, samimiyet aratıyor, samimiyet aşılıyor Kaybedenler Kulübü. Film bir başka yönüyle bu konuya değinir. Hayatın bize sunduklarını değerlendirirken, her şeyin seks için olduğunu söylemek ne kadar rahatsız edicidir? Bizim toplumumuz için, bir hayli rahatsız edicidir... İkili sadece eleştirmekte değil, davranışlarında da oldukça özgürdür. Programda yazdıkları bir angut şiirini okurlar bazen, bazen hiçbir anlamı olmayan muhabbetler açarlar. Kendini yalnız hisseden ve intihar etmeyi düşünen bir dinleyicilerini hayata bağlarlar bir gün. Bir gün taksici dinleyicileri ölüm tehdidine kalkan olmaya çıkagelir. Her şey bir yana toplumda belli bir kesime ve düşünceye hitap ederler. Kaybedenler Kulübü, yarattığı rahat atmosferin içinde biraz gülmek, biraz düşünmek ve biraz kendini bulmak için oldukça doyurucudur. Türk Sineması adına çok değerli bir film olduğunu düşünüyorum. Keyifli seyirler dilerim, izleyeceğinizi umarak… TERAZİHiç şüphesiz hepimiz insanın yaşama, barınma veya beslenme gibi temel hak ve özgürlüklerini birkaç cümleyle de olsa tanımlayabilecek kadar bir bilgi birikimene sahibiz. Aynı zamanda bu hak ve özgürlüklerden doğan ve temelini yaptırımdan alan hukuk kurallarına da yabancı olduğumuz söylenemez. Bu bağlamda, çoğumuz adalet, eşitlik, ceza, kanun, yargı gibi hukuksal sayabileceğiz ama bir o kadar da hayatımızın merkezinde yer alan bu sözcükleri yakından ya da uzaktan olmak üzere tanıyoruz. Peki bu tanışıklığın ne derecede ya da hangi açıdan olduğunun gerçekten farkında mıyız sizce? Belki bu kelimelerin sözlük anlamlarına kolaylıkla ulaşabilir ve basit bir tanımla onları ifade ederek hayatımızdaki yerlerini hiç tereddüt etmeden gösterebiliriz. Fakat tanımlamalarımızın eksiksiz ve hayatımızda onlar için bulduğumuz yerlerin doğru olduğunu tam olarak nasıl bilebileceğiz? Bu kavramlardan, benim için büyük bir anlam ifade eden bir sergi ziyareti sırasında çektiğim fotoğrafta bulunan, uzunca bir süre etkisi altında kaldığım ve sonucunda tüm bu düşüncelerimin şekillenmesine katkıda bulunan bu fotoğraftaki eserin teması olan “eşitlik” sözcüğünü tanımı ve hayatımızdaki yeri bakımından irdelemek istiyorum. Bu irdelememi, özellikle kadın-erkek arasındaki eşitsizliğin bana göre en büyük sebebi olan “güç” unsurunu kullanarak yapmak niyetindeyim. “İrdelemek” sözcüğünü, esere verilen ad ile eserde yansıtılan ve bu adın tam tersi olan anlamı detaylı bir şekilde inceleyeceğimi belirtmek üzere özenle seçtim. Eserdeki bu ikilemin bana dikkat çekici gelen kısmı ise kadın-erkek arasındaki eşitsizliği, her gün giydiğimiz ve belki de bize hayatımızda zaten olması gerektiğini düşündüğümüz için farklı gelmeyen ayakkabı ﬁgürü kullanılarak oluşturulmasıydı. Bir çok insanın “eşitlik” için yapacağı tanımlamaların, rastgele çizilmiş ve birbiri içine özensizce geçmiş yuvarlaklardan oluşan bir kesişen küme oluşturacağından şüphem yok diyebilirim. Herkes birbiriyle az ya da çok ortak sayılabilecek bir bilgi birikimine sahip. Aynı zamanda bu tek sözcük kendi içerisinde binbir parçaya ayrılıyor. Dil farklılığı, ırk ayrımı, din birliği, cinsiyet üstünlüğü… Tüm bu isim tamlamaları sadece iki temele dayanıyor: Eşitlik ya da eşitsizlik. Son zamanlarda bu iki temelden biri sarsılırken, diğeri olmaması gereken bir şekilde güçleniyor ve özellikle bu denge bozukluğu “cinsiyet” açısından yaşanıyor. Bu noktada istemsizce birkaç soru takılıyor aklıma: Biz bu sözcük için tanımlamamızı mı yanlış yaptık da her gün yüzlerce “kadın cinayeti” içerikli habere maruz kalıyoruz, yoksa hayatımıza bu sözcüğü tam olarak yerine yerleştiremediğimiz için mi gazete sayfalarımız "kadına şiddet” konulu haberler ile dolup taşıyorlar? Bana sorarsanız bu bahsettiğim iki uzak olasılık haricinde unuttuğumuz çok daha önemli bir sözcük var: Güç.Üzülerek söyleyebilirim ki farklı cinslerin yaratılışlarındaki güç dengesizliği, günümüzde bazı toplumlara “üstünlük” olarak yanlış bir şekilde yansımış durumda ve bu yanılsama küçük de olsa halen varlığını sürdürmekte ısrar ediyor. Güçten çıkarılan anlamın “kaba kuvvet” oluşu tüm bu yanılsamaların devam etmesine olanak sağlıyor. Bu düşünceye göre erkek ve kadını bir teraziye koyduğumuzu varsayarsak, kuşkusuz bir şekilde kimin ağır geleceğini söyleyebiliriz öyle değil mi? Peki çıkan bu sonuç ile “eşitlik” kavramını bağdaştırabilir miyiz? Bu durumun tam tersi olarak, gücü ﬁziksel bir kabiliyet olarak almayıp, kişinin sahip olduğu iyi ya da kötü olan bazı tutum ve davranışlar olarak teraziye koyduğumuzda daha dengeli bir sonuç çıkmaz mı karşımıza? Bu durumda bence varolan kadın-erkek eşitsizliğinin aslında insanların bakış açılarına göre kolaylıkla şekil alabileceğini ve değiştirilebileceğini söylemek hiç de zor olmayacaktır. “Güç” ﬁziki bir sınıﬂandırmadan tamamıyla bağımsız olduğu zaman, onun yerini ahlaki değerler, kalpten gelen duygular, çıkar içermeyen istekler alacak ve herkes bu terazide kendine uygun bir yer muhakkak bulacaktır. “Eşitlik” her ne kadar bize çok yakın ve bildiğimiz bir sözcük olarak görünse de, onu tam anlamıyla özümsemek hiç de kolay değil. Çünkü içerisinde her açıdan sayısız kelime, anlam ve içerik barındırıyor. Bu kelimenin tam tersi olan “eşitsizlik” de günümüzde en çok kadın-erkek karşılaştırmasında “güç” unsuru ile ilişkili olarak karşımıza çıkıyor. Kısaca, ne zaman toplumdaki bazı bireylerin haklı çıkmak ya da haksızlığı kabul etmemek için kadınlara karşı “kaba kuvvet” kullanmaya olan eğilimi son bulursa, o an terazi dengesini bulacak ve “eşitlik” sözcüğü tam tersi olanı yenecektir. Sıla KurenKaynakça: Asaf Erdemli’nin “Entropi” isimli sergisinden “Statü” adlı eser, Ankara. Yazarın kendi çektiği fotoğraf. 10 Mayıs 2019. Irmak Başak Özgül GERÇEK BAŞARI Küçük yaşlarda hayal kurmak öyle sınırsız, öyle güzel ki... Ben de bir çoğumuz gibi, yüzlerce hayalimin arasında en çok “Ah bir 18 olsam...” diyenlerden idim. Şimdi imkanım olsa yapacağım ilk şey, bu hayali kurduğum günlere dönmek olurdu sanırım. Çünkü büyüdükçe çok fazla sorumluluk altına giriyor insan; gerçekleşmesine garanti veremediği hayali kurmaktan, arkasına döndüğünde “keşke” sözcüğünü kullanmaktan korkuyor. Ömrünün tam da bu kararsızlıklar döneminde biri olarak bu yazıda, önümüze çıkan seçeneklerin temelinde yatan sorundan bahsetmek istiyorum sizlere. Kendi ayaklarımızın üzerinde durma vakti geldiğinde, elbette en önemli nokta bize güç verecek bir hedefe sahip olmaktır. Aşk Olsun romanında da yazıldığı gibi: “Bir sebebi olmalıydı insanın. Geceleri yatmak için, sabahları kalkmak için, hepsi bir yana şu dünyanın kahrını çekmek için bir beklediği olmalıydı.” (Türker 2016, 210) Sahi, insanın en büyük ihtiyacı inancı değil midir? Gerek birilerine, gerek bir şeylere inanmak lazımdır başarıya ulaşmak için. Nitekim bu konuda bir diğer önemli nokta da başarı kavramını nasıl tanımladığınızdır. Biz insanoğlu her nedense bu sözcüğü parayla, kariyerle öyle bir bağdaştırmışızdır ki manevi tatminlerin çoğu, lügâtımızdaki anlamını yitirmek zorunda kalmışlardır. Bu maddi hazları biraz daha açmamız gerektiğini düşünüyorum. Evet, bir insan ailesinden uzaklaşmaya başlayıp hayatını kendi kendine yürüteceği dönemde hiçbir şeyi cebinde para olmadan yapamaz, kabul. Bu yüzden mesleğimizi ona göre seçmek, ilk ciddi hayalleri bu sebebe dayandırmak mantıklıdır. Fakat ne acıdır ki manevi yönü gelişmemiş insanlar arasındaysanız işler biraz yolunda gittiğinde, başlarda hayal ettiğiniz duruma gelmiş olmanız size hiçbir şekilde yetmemeye başlayacak ve daha iyisi oldukça daha da iyisini isteyecek hale geleceksinizdir. Dönem dönem hayatınıza giren dostlarınızın sizi överek yere göğe sığdıramıyor oluşu, etraftaki Irmak Başak Özgül insanların size imrenerek baktığına olan inancınız ve en önemlisi aynaya baktığınızda kendinizle duyduğunuz gurur, size hiçbir işin sonunda “yeter” dememeyi öğretecektir. Durum böyleyken, başka bir şeye vakit ayırmak elbette aklınıza bile gelmeyecektir. Peki ya başta söylediğimiz gibi olmaz da, işler hiç yolunda gitmezse? Söz konusu insan tipi, öyle bir durumda da maalesef “işleri yolunda giden” insanların çevresinde olmaya yönelecektir. Zira dünyayı yalnızca gelip geçici güzellikler açısından ele alan biri, kalbinin yerine beynini koymaktan asla vazgeçmeyecektir. Gelelim tüm bu akademik ve maddi tatminlerin hevesine büründüğümüz anlarda unuttuğumuz bir gerçeğe: Aşk! İnsan yapay güzellikler uğruna girdiği koşturmaca içerisinde nasıl olur da kalbini bir kenara koyar, inanın bilmiyorum. İş hayatınız nasıl olursa olsun, akşam eve geldiğinizde sıcak bir çay koyup ülkenin halini konuşacağınız bir hayat arkadaşınızın olmasını nasıl istemezsiniz? Duygularını sürekli yok sayan insanlar, en küçük ipucunda etraftakilerin kendisini güçsüz göreceğini düşünürler. Aksine, robot gibi hareket etmekten vazgeçmek insanı gerçekten güçlü kılabilecek tek unsurdur. Hepimiz, birisi canımızı yakınca öfkemizi dökecek bir omza ya da güzel bir haber aldığımızda o anki sevincimizi sarılarak paylaşacağımız bir bedene ihtiyaç duyduğumuz kadar insanız şu hayatta. Emin olun her canlının isyan ettiği noktalar vardır. Fakat pes etme noktasına geldiğinizde, size kendi kişisel çıkarları için değil, içinizi bildiği ve sizi karşılıksız sevdiği için destek olacak biri tutmalıdır elinizden. Öyle bir an gelmelidir ki artık parayla çözememelisinizdir sorunlarınızı, her kilidinizin yedek anahtarı kalbinizi hızlandıran insan olmalıdır. Anlayacağınız gerçek başarı, aşkı tatmadan ölmemektir bana göre. Para çok rahat harcanıp gidebilir, akademik ünvanınızı emekliye ayrıldığınızda kimseler hatırlamayabilir, yalnızca cebinizin kabarıklığına değer veren çevreniz bir anda sizden uzaklaşabilir. Önemli olan, eliniz iş tutmaz yaşlara geldiğinizde, doğduğunuz günden bu yana size eşlik etmiş olan Irmak Başak Özgül kalbinizin; hayatın koşuşturmacasından değil de sevmekten, sevilmekten yorulmuş olmasıdır. Zira hayatta hiçbir şey, son nefesinizi altın varaklı koltuğunuzda tek başına vermek yerine; küçücük bir iskemlede sevincinizi, üzüntünüzü, acı tatlı tüm anılarınızı paylaştığınız insanın nefesini hissederek vermekten daha değerli değildir, olamayacaktır. Başvurular Türker, Fulsen. Aşk Olsun. İstanbul: Okuyan Us Yayınları, 2016. Leylim Leylim Ne Mektup Geliyor, Ne Haber Senden… Empati, Türkçeleştirilmiş hali ile eşduyum. En basit tanımıyla kendimizi karşımızdakinin yerine koymak. Bir belgeselden, psikopatların beyinlerinde empati duymayı sağlayan bölümün olmadığını öğrenmiştim. Eğer böyle özel bir durum sizin için söz konusu değil ise, Ahmet Arif’in Leyla Erbil’e gönderdiği mektupların toplanmış olduğu bu değerli kitabı hüzünlenmeden okumanız biraz zor olacaktır. Her kitap yazarının iç dünyasına ayna tutar diyebiliriz fakat bu kitapta daha özel bir durum var. Şöyle ki, haddimizi aşarak Ahmet Arif’in özeline giriyoruz ve mektuplarını okuyoruz. Böylece yazarın iç dünyasına bir aynadan değil, doğrudan bakmış oluyoruz. Kitabı elime alır almaz arkadaşımın sözü geldi aklıma. Bu, “Ahmet Arif’in başına gelen, çiğ tavuğun başına gelmemiştir.” gibi çok haklı bir sözdü. Şöyle bir düşününce, belki de kendisinden okuduğumuz bütün bu dokunaklı şiirlerin kaynağı başına gelen kötü şeylerdi. Biz de bu kitap ile kaynağın tutanağını elimize geçirmiş bulunduk. Hayırlı olsun! Bu kitaptan gözlemlediğim kadarıyla mektubun işlevi eskiden çok genişmiş. Ayrıca mektup insanların birbirlerine verdikleri değerin de bir göstergesiymiş. Ben, ne yazık ki mektubun işlevini bitirdiği ve kullanılmamaya başlandığı bir zamana denk gelmişim. Biz de bir şeyler yazıyoruz ama hep bir eksik var, samimiyet yok. Mesela bu kitaptaki mektuplar Ahmet Arif’in bir parçası, sevdası, kızgınlığı, mutluluğu. Mektuplar o kadar doğal ki doğuşlarını satır satır gözlerinizin önüne getirebiliyorsunuz. İnsana dair oldukları için gözünüz değer değmez bir parçanıza ulaşıveriyor. Ne yazık ki, bu kitapta sadece Ahmet Arif’in Leyla Erbil’e gönderdiği mektuplar var. Leyla Erbil’in ne göndermiş olduğunu bilmediğimiz için kendisine Ahmet Arif’in de dediği gibi “zalim” deyip geçmekle yetiniyoruz ama kendimizi Ahmet Arif’in yerine koyup da düşünürsek haksız sayılmayız. Ne var ki, kendisi Ahmet Arif’in şiir kaynağı da olabilir. Bu açıdan bakınca zalimliği sebebiyle kızsam mı yoksa teşekkür mü etsem bilemedim. Gerçi Ahmet Arif bizim gibi insanlardan değil, bir aşk adamı. Bu sebeple bu durum hoşuna bile gitmiş olabilir. Yukarıda şiirlerin oluşum tutanağını elimize geçirdiğimizi söylemiştim. Aslında biraz eksik çünkü Leyla Erbil’in mektuplarının nasıl olduğunu bilmiyoruz ama bununla da yetinebiliriz. Maalesef birkaç iç burkan nokta var. Anladığım kadarıyla Leyla Erbil, mektup konusunda Ahmet Arif kadar özenli davranmıyor. Ahmet Arif de neredeyse her mektubunun başında bu konuda Leyla Erbil’e sitem ediyor. Zaten mektuplarda genel olarak bir sitem söz konusu. Ahmet Arif’in durumunu anlamak, beynimin empati ile uğraşan kısmını çalıştırmak için kendimi bir an için onun yerine koymaya çalıştım. Para açısından zor durumdayım, beni çekemeyenler çok, hakkımda sürekli bir dava var, hapishanede ömrümün bir kısmı geçmiş, karşılık bulamadığım bir sevdam var ve bu kişi başkasıyla evlenmiş. Durum böyle olunca aklıma Sabahattin Ali’nin hapishaneden yazdığı şu dizeler geldi, “Dertlerin kalkınca şaha bir sitem yolla Allah’a. Görecek günler var daha. Aldırma gönül, aldırma.” Zaten aldırmamaktan başka yapılacak bir şey de yok gibi gözüküyor ama bütün bu etkenler birleşince Ahmet Arif şiiri oluşuyor. Dertlerin sayısı da çok olunca dizeler kolaylıkla kalbimizde bir yer buluyor. Dikkatimi çeken bir diğer nokta ise Ahmet Arif’in yazdığı şiirleri Leyla Erbil’e yollayıp fikir sormasıydı. Bizim için ise, edebiyatımızın iki büyük ismi ve Ahmet Arif’in aşkı birleşince ortaya çıkan ürünün kalitesini tartışmak anlamsız geliyor. Bir başka nokta ise dostluklarıydı. Aralarında mesafe olmasına rağmen paylaştıkları duygular o kadar çoktu ki hayran kalmamak elde değildi. Bence bu mektubun bir işlevi, iki insan arasında kağıt ve kalem aracılığı ile gönül bağı kurmak. Bu açıdan bakınca mektup şimdi de olsaydı dedim ve gerçekten çok özendim. Bu kitabı okuduktan sonra daha iyi anladım: İnsanoğlu her daim dertlidir ve dertli kalacaktır. Bence, Ahmet Arif şiirinin bu kadar sevilmesinin altında yatan sebep tam olarak bu. Yukarıda da belirttiğim gibi, kendisinde dert çok olduğu için şiirleri bize yabancı gelmiyor. Biz onun yazdıklarını zevkle okurken Ahmet Arif, hasretinden prangalar eskitmiş, karanlık gecelerde kendinden geçmiş ama susmuş, suskun kalmış, güzel ve umutlu günlere yeşil yeşil bakmış ve ne kadar kendisi için iyi olmuş olduğunu söyleyemesem de iyi ki bu topraklardan geçmiş, bize kalbinden eşsiz duygular vermiş… Onat Kök 21400603 Özge Çalışkan Kelimeler Kifayetsiz Yalnızlık Allah’a mahsustur demişler. Ne kadar da doğru çünkü biz insanoğulları hayatımız boyunca yanımızda birilerini arıyoruz. Yanlarında mutlu olabileceğimiz, huzurlu ve güvende hissedebileceğimiz birilerini, özel birilerini. Bu yüzden de hayatımızın büyük bir kısmı bu arayışın içinde geçiyor. Amaçlarımızın, hedeflerimizin çoğu bu insanı bulmayı kapsıyor. Bu aradığımız kişinin bir sevgili olması da gerekmiyor aslında. Bizim için çok kıymetli bir arkadaş da olabilir. Eğer hayat bize gülen yüzünü gösterirse belki ikisini de bulma imkânına sahip olabiliriz. Peki, neden bütün hayatımızı böyle büyük bir arayışa adıyoruz? Yanımızda olan herhangi biri bize neden yetmiyor da farklı birini, özel birini arıyoruz hayatımız boyunca? Bunun insanların kendilerini anlatma ihtiyacından kaynaklandığını düşünüyorum. İnsanlar yaşamları boyunca kendilerini ifade etmeye çalışıyorlar. Amaçlarını, düşüncelerini, hayallerini anlatmaya, karşılarındakilere açıklamaya çalışıyorlar ama karşılarındaki kişi herhangi biriyse eğer işte o zaman bunu başaramıyorlar. Kendilerini karşılarındakilere yeterince anlatamıyorlar çünkü kelimeler bir yere kadar onlara yardımcı olabiliyor. Devamını yapmaya yani gerçekten kendilerini ifade etmeye muvaffak olamıyorlar çünkü insanlar hayallerden, duygulardan ve düşüncelerden oluşuyorlar ve aslında kendi sahip oldukları gerçek kimlikleri, dış dünyaya sundukları karakterleri değil. İnsanlar dış dünyada ne kadar kendileri gibi olmaya çabalasalar da toplum tarafından kabul görme dürtüsüyle bir şekilde toplumun istediği gibi ya da arkadaş grubunun istediği gibi davranmaya başlıyorlar ve kendi kimliklerinden uzaklaşıyorlar ya da gerçek karakterlerini saklayıp dışa vurmuyorlar. Aslında içlerinde çok daha farklı bir benlik taşıyorlar. İşte bu benliklerini de sadece özel insanlara açabiliyorlar. Bu yüzden bu kadar önemli onlar için o özel kişiyi bulmak. Karşılarındaki kişi farklı olduğunda ise kendilerini ifade etmeyi kelimelerle yapmıyorlar işte. Yapamazlar da çünkü hiçbir kelime, hiçbir dize, hiçbir paragraf hatta hiçbir dil yeterli olamıyor hayallerimizi ve duygularımızı anlatmamıza. Hayal ve duygu dünyası şu anda içinde bulunduğumuz, yaşadığımız, nefes aldığımız gerçek dünyadan o kadar bağımsız ki ve bu yüzden de bu dünya için kurulmuş ve bu hayatta var olan şeyleri ifade etmek için tasarlanmış bir dil, hayal ve duygu dünyamızı tasvir etmeye yeterli olamıyor. Düşüncelerimiz, duygularımız hepsi çok farklı bir boyutta hayat buluyorlar. Biz, kendimiz, onları anlayabiliyoruz belki, hatta içimizde tanımlayabiliyoruz da ama kelimelere dökmeye çalışırken farklılaşıyorlar birden. Gerçeklikleri bozuluyor sanki saflıkları kayboluyor. Bu durumu yani kelimelerin hissettiklerimiz yanında kifayetsiz kalmasını Orhan Pamuk Kırmızı Saçlı Kadın adlı kitabında güzel bir şekilde ifade ediyor: “Aklımdaki kelimelerin, aklımdaki hayallere yetişememesi gibi bir şeydi bu. Kelimeler duygularıma yetişemiyor ve yetersiz kalıyordu”(56). Kelimeler, duygularımızı ve hayallerimizi anlatmamıza yetmiyorken biz kendimizi nasıl açıklayabiliyoruz peki karşımızdaki insanlara? İşte burada da devreye karşımızdaki kişinin özel biri olması giriyor. Herkese açıklayamıyoruz zaten kendimizi, sadece bizim için özel olan insanlar bizi anlayabiliyorlar. Onlara kendimizi anlatmak için kelimeleri kullanmamıza gerek kalmıyor çünkü. Bir bakışımızdan, bir hareketimizden belki de bir mimiğimizden her şeyi, içimizde yaşanan bütün karmaşayı, bütün duygu dalgalanmalarını anlayabiliyorlar. Ne biz kelimelere dökmeye çalışırken duygularımızın saflığını bozmak zorunda kalıyoruz ne de onlar bizi olmadığımız biri gibi görmek durumunda kalıyorlar. Her şey doğal akışında, bozulmadan devam edebiliyor. Değer verdiklerimiz, bizim için önemli olan her şey; hayallerimiz, duygularımız ve düşüncelerimiz bir bakışımızla karşımızdaki kişiye ulaşabiliyor. Bu ilişki, bu bağlantı hayatımız boyunca sahip olabileceğimiz en değerli şeyler arasında ve herkese de nasip olmuyor. Bu yüzden eğer böyle birini bulduysanız ve böyle bir hissiyatı yaşayabiliyorsanız; hayat size mucizelerinden birini sunmuş demektir, kaybetmeyin. Kaynakça: Pamuk,Orhan. Kırmızı Saçlı Kadın. İstanbul: Yapı Kredi Yayınları, 2016. 1. Baskı AŞK VE KUYRUKLUYILDIZ “Oysa ne yalan söyleyeyim Ben yalnızca bir kuyrukluyıldıza çarptığımı sanmıştım” diyor Akgün Akova… (aşk ve kuyruklu yıldız, sayfa 11) Ben ise aşkın nasıl bir his yarattığını bildiğimi düşünmüyorum. Elbette aşkı bildiğimi sandığım zamanlarım olmuştu. İlkokulda yan sınıftaki arkadaşım, ortaokuldaki İngilizce öğretmenim, birkaç yıl sonra hayran olduğum rock şarkıcısı… Aşk karmaşık bir duygu mu yoksa sadece içgüdüsel bir heyecan mı bilemiyorum. Aşk kısa süreli bir yangın mı yoksa uzun yıllar süren bir alışkanlık mı onu da bilemiyorum… Ama ilkokuldayken âşık olduğumu sandığım yan sınıf arkadaşıma duyduğum hissin çok sevdiğim bir oyuncağa duyduğum sevgi gibi çocuksu, masum ve heyecandan uzak olduğunu anlamam çok da uzun sürmedi… Birkaç teneffüs, birkaç oyun, birkaç karşılaşmanın da ötesine geçemedi zaten… Ama ortaokuldaki öğretmenime olan hayranlığımı aşk sanmış olmam bundan daha komik geliyor şu anda bana. Belki yaşça büyük olmasının verdiği olgunluk belki de her şeyi biliyor olduğunu sanmam beni bu düşünceye yöneltmiş olabilir. Ta ki güzel gözlü farklı bir ülkeden gelmiş karizmatik öğretmenimin benden büyük çocuğu olduğunu öğrenene kadar büyüsü devam etmiş de olabilir. Elbette bunlar şu anda çok çocuksu ve masumane görünüyor bana. Anlıyorum ki hayranlık duymanın ötesinde olmayan şeyler. Yani aşk nedir hâlâ bilmiyorum… Bir ünlüye âşık olduğunu sanmak belki de bunların içinde en kolayı gibi görünebilir. Sonuçta bir araya gelememenin nedenleri hali hazırda mevcut. Ulaşılamaz olması ise daha çok bu duyguyu körüklüyor. Çünkü eğer aşkı yan yana yaşayamıyorsan tek sebebi ona ulaşamamak. Yani bütün suçu karşıya yükleyip işin içinden çıkıveriyorsunuz. Zaten bir ünlüye âşık olduğunu düşündüğünde, hayalindeki ideal insanı onun sevimli ve çekici bedenine rahatlıkla kendin hapsetmiş oluyorsun. Hem de gerçekte nasıl biri olduğunu asla bilmezken… Bütün bu örneklere baktığımda hâlâ aşkın ne hissettirdiğini, nasıl yaşandığını bilmiyor olmam da normal herhalde. Akgün Akova’nın şiirlerinde anlattığı o duyguları nerede bulacağım? Gerçekten oluyor mu acaba? Aşkı ilk gördüğünde gerçekten kuyruklu yıldız çarpmış gibi mi oluyor? Aşkı yaşarken, hissederken bir nehrin coşkulu akışı gibi abartılı mı hissediyor insan her duyguyu? Akova’nın şiirlerindeki aşkı doğa ile anlatışı, hatta doğanın bile bazen doğaüstü anlatımı gerçekten doğruysa eğer ben henüz bunu yaşamadığımdan eminim. Aşk şairin dediği gibi çocuklaştırıyor insanı belki de. Yani aşk belki de sadece büyüklere özel değil.“ve severken seni, sevdikçe seni hep çocuk kalacağım, biliyorum” Akgün Akova’nın “Aşk ve Kuyrukluyıldız” adlı şiir kitabını okuduğumda, aşkı doğanın abartılarıyla tasvir etmesi aslında biraz korkutucu bile geliyor bana. Çünkü her insan acaba bu kadar yoğun duyguları yaşayabileceği birisine rastlayabilir mi bilmiyorum. Böyle bir insana rastlayamazsa hayatın ona bu denli görkemli görünen duyguyu yaşatamayacağı fikri biraz ürkütücü geliyor. Yani belki de aşk kolay bulunan bir şey değildir. Gün gelir de aşkla karşılaşır mıyım bilmiyorum, hatta karşılaşırsam anlar mıyım acaba, anlarsam Akova’nın şiirlerindeki kadar coşkulu yaşar mıyım bilmiyorum. Dedikleri gibi mideme kramplar mı girer, gözlerim mi kararır, ellerim terleyip kalp atışlarım duyulacak diye korkar mıyım acaba. “aşk hastalığıdır bunun adı Ve çok sarsar insanı bu yaştan sonra” Hastalık gibi bir şey mi aşk gerçekten? Yaşa bakar mı acaba? Sarsar mı insanı? Ya da aşk bitince mi hastalık haline gelir bedeninde? Günün birinde eğer karşılaşırsam böyle bir duyguyla, aşkın nasıl bir hastalık ya da coşkulu bir his olduğunu anlayacağım elbet. Şimdilik sadece şiir kitaplarında yazdığı gibi yaşandığını varsayıyorum. Böyle düşünürsek Akgün Akova’nın “Aşk ve Kuyrukluyıldız”ı tasvirleri ile bana aşkı sorgulatan güzel bir kitap diyebilirim. Sera Rengim Sezer 21400732Yasin Alptekin AYBASKILANAN İÇGÜDÜLERDünyamızda her gün meydana gelen cinayetler, hırsızlıklar, tacizler insanların vahşi içgüdülerinden kaynaklanan acımasızca davranışlardır ve bunların hepsi aslında insanoğlunun doğasında vardır. Doğduğumuz günden itibaren benliğimizde olan saldırganlık eğilimi yaşımız büyüdükçe baskılanır. Örneğin çocukları ele alalım. Dört yaşındaki kardeşinizin hiçbir sebebi yokken gelip size vurduğu ya da saçınızı çektiği olmuştur. Yaşımız ilerledikçe bu davranışların yanlış olduğunu ve toplumda kabul edilmediğini görür ve onları baskılarız. Bu hisler hiçbir zaman yok olmaz, sadece derinlerde bir yerde saklanır. İçinizde uyuyan bu yaratığı serbestçe açığa çıkarmak için senede bir geceniz olsa saldırganlığınızı saklamaya çalışır mıydınız? Şimdi büyüdüğünüz, çocukluğunuzu geçirdiğiniz yeri hayal edin. Aileniz, arkadaşlarınız, komşularınızla birlikte olduğunuz güzel zamanları. O mutlu günlerin arasında öyle bir gece olsun kiülkedeki bütün suçlar serbest ve bütün sevdikleriniz birbirinin boğazına sarılıyor. Hayal edebildiniz mi? Sizden hoşlanmayan hatta nefret eden insanların içlerindeki kini kusmak için bekledikleri bir gece olsaydı rahat uyuyabileceğinizi zannetmiyorum. Peki ya siz böyle karanlık bir gecede ne yapmayı düşünürdünüz? Bütün gece korkuyla evde oturup bir başkasının kaderinize karar vermesinimi beklerdiniz yoksa dışarı çıkıp kan tutkunuzu mu giderirdiniz? Böyle bir fırsatı kaçırır mıydınız? Sanmıyorum, siz de insansınız.Sirenler çalıp da av sezonu kapıya dayandığı zaman evden dışarı adımınızı atın, sadece eğlenmek ve kafanızı boşaltmak için elinize bir makineli ya da pompalı tüfek alın. Hareket etme yetisi olan tüm canlıları delik deşik etmek artık sizin hakkınız. Toplumumuzun bize dayatmaya çalıştığı değer yargılarını yıkmak için elinizde bir şans var, bunu kullanmaktan sakınmayın. Nefret ettiğiniz herkesten intikamınızı alın. Sizi sınıfta küçük düşüren bir arkadaşınızı, gece geç saatlere kadar yüksek sesle müzik dinleyen komşunuzu, kızınızın onaylamadığınız erkek arkadaşını bir yere not alın, arınma gecesine kadar sabredin ve gönül rahatlığıyla onlardan kurtulun.Bu gecenin sevmediğiniz kişileri ortadan kaldırmaktan başka faydaları da var. Kafanızı yastığa koyduğunuz zaman güvenle uyumak ya da sokak aralarında sizi bekleyen tehlikeli insanlar olmadığını bilerek yürümek için yılın bir gecesinden vazgeçebiliriz. Böylelikle azalan nüfus, azalan harcamalar sayesinde bir taraftan halkın refah seviyesi yükselirken, diğer taraftan işsizlik seviyesi düşer, aynı zamanda ülkenin ekonomisi kalkınır. Peki buna değer mi? Daha iyi standartlarda yaşamak için insanlığınızdan taviz verir miydiniz? Peki ya ertesi sabah aynada kendinize bakacak yüzünüz olur muydu? Sonuçları ne kadar olumlu olursa olsun ben bütün bunları yapamazdım ve çoğu insanın da bu şekilde hareket edebileceğini sanmıyorum. Böyle vahşice bir çözümün ülkede güven ortamı oluşturması ya da ekonomiyi kalkındırması önemli değil, ahlaki değerlerden vazgeçeceksek yaşamanın anlamı yok. İnsan gibi davranmayacaksak insan olmanın da anlamı yok. Böyle bir gecede hayatını kaybedenlerin tamamına yakını evsiz, fakir, korunmasız ve güçsüz insanlardan oluşacak, yani bizim gözümüzde potansiyel suçlulardan. Henüz suç işlememiş insanları kendimizden daha suçlu gördüğümüz için onları öldüreceğiz ve bunun dünyamızı daha güvenli bir yere dönüştürdüğüne inanacağız. Sağlam bir güvenlik sistemi kurduracak paramızın olması yaşamayı hak ettiğimizi göstermez. Kimin yaşayıp kimin öleceğine karar verecek kadar zeki ve irade sahibi olsaydık, Arınma Gecesi’ne ihtiyaç da duymazdık. Bu filmi izlememle birlikte daha önce hiç düşünmediğim konuları düşünmeye başladım: Suçnasıl engellenir? İçimizdeki canavarı tamamen yok etmenin bir yolu var mı? Güvenli bir dünya için nelerden vazgeçersiniz? Barış için savaşmamız mı gerekiyor?Abdullah Selçukhan KÖġGEROĞLU 21702932 Türkçe 101-15 Ġsmail Uygun SOLUK MAVİ “Korkunçtur yalnızlığımız.” ĠSMET ÖZEL Özgürlüğe ulaĢmak ve bilhassa özgürlüğü tanımlamak insanlığın en eski ve zorlu mesleklerinden biri olagelmiĢtir. Bu heyecan verici söz söylenir söylenmez içimizde Ģöyle bir kıpırtı peyda oluyor bile. Özgürlüğün ne olduğunu idrak etmekse amacımız, bu yolda bir hayli ter dökmemiz gerekecek. Zira bu konuda Ģairler, yazarlar ve düĢünürler de ittifak edememiĢ görünüyor. “Proleterlerin zincirlerinden baĢka kaybedecekleri bir Ģey yoktur. Kazanacakları bir dünya vardır” (85) diyen Karl Marks‟a göre özgürlük, tarihin devindirici gücüdür. Attila Ġlhan gibi birçok Ģair ise özgürlüğe bambaĢka bir açıdan bakarak “özgürlüğümüz yoksa yalnızlığımız mıdır” diyebilecek bir duyarlılıktan bize sesleniyor. Evrensel bir kavramın siyasal ve bireysel tonlarında ne kadar farklılaĢabildiğini bu örneklerde görebiliyoruz. Böyle bir kavramı onun siyasal anlamını dıĢta tutmadan bireysel boyutta anlatan yönetmen Krzysztof Kieslowski, Fransa bayrağının renklerinin temsil ettiği Liberté, Égalité, Fraternité (özgürlük, eĢitlik, kardeĢlik) kavramlarını konu alan serisinin ilk filmi “Üç renk: Mavi”de özgürlük temasını ele almıĢtır. Özgürlüğün rengi nedir desem alacağım cevapların neredeyse hepsi „mavi‟ olacaktır. Özgürlüğün sembolü haline gelmiĢ olan güvercin hep mavi bir gökyüzünde uçtuğu için olacak, zihinlerimiz bu eĢleĢtirmeyi yapıveriyor. Vakıa, Mavi’de gördüğümüz renk açık ve berrak bir gökyüzü mavisi değil bilakis solgun ve içli bir melankoli mavisi. Bu durum tam da filmin kurcaladığı, uğraĢtığı meseleye temas ediyor. Kocasını ve kızını bir trafik kazasında yitiren Julie‟nin her Ģeye sırt çevirip kendi bireysel ve dokunulmaz özgürlüğünü kurmaya çalıĢırken bunun neden imkânsız olduğunu anlayıĢına ve bir nevi doğru manada özgürlüğü seçiĢine giden süreci okuyoruz filmde. Julie, kocasının ve kızının ölümünü öğrendikten sonra ağlamaz bile. Ağlayarak içindeki acıyı dıĢarı atıp rahatlamayı seçmez. Kupkuru gözleri ve ifadesiz yüzünden ıstırabının derinliğine Ģahit oluruz. Bunun yerine geçmiĢle, hatıralarla ve tanıdığı herkesle bağını koparmayı seçer. Bu cesur kararı almak zaman zaman hepimizin aklından geçmez mi? Özgürlüğün keskin çeperlerinin içinde kurduğumuz yeni dünyamızda ne eski hüzünlere ne eski bağlara yer olacaktır. Bu tasarının imkânsızlığı gerek insan hafızasını yok saymaktan gerekse insanları birbirine yakın tutan bağları hafife almaktan kaynaklanır. Nitekim Julie de bir taraftan zihnine yağan anıların diğer taraftan yüzüstü bıraktığı insanların kendi hayatına müdahalesiyle sarsılmakta, eski yaĢamına yeni bağlar kurmak üzere ısrarla davet edilmektedir. Julie‟nin gelecek tasavvuruna ayak bağı olan bu bağlantılar, özgürlüğü Julie için giderek imkânsızlaĢtırmaktadır. Özgürlüğün bu anlamda imkânsızlığı yakınılacak bir husus değil kanımca. Ġnsan tekleri olarak kurduğumuz bağların gerçekliği buradan geliyor. Bilgisayara verdiğiniz bir komut, onun bunu sualsiz yapması için yeterlidir. Hâlbuki insan duygu, heyecan ve tutkulardan mürekkep “irrasyonel” bir varlık olmaklığıyla küçük Ģeyler uğruna büyük Ģeyleri feda eden, planları bozan bir yapıyı haizdir. Julie‟nin planları insaniyet namına bozuluyor nitekim, iyi ki de bozuluyor. Bu sayede biz de birbirimize beslediğimiz umudu diri tutmak için bir sebep buluyoruz. Kaynak: Craig Cutler, Sanat Yönetmeni: Randy Mandez, Advertising Photographers of America, New York, 1992 Julie‟nin özgürlüğü, içinde kendini mutlu hissedeceği bir iliĢkiyle ihlal ediliyor. Bu bağlamda yalnız ve mutsuz özgürlüğümüz mü yoksa mutlu kısıtlanmıĢlığımız mı tercihe Ģayandır sorusuyla baĢ baĢa kalıyoruz. Özgürlüğün basitçe kiĢinin özünü gür bir biçimde ifade edebilmesi imkânı anlamına geldiğini düĢündüğümüzde, yalnız bir kiĢinin özünü gür bir biçimde ifade edebileceği kimseyi bulamamakla „kısıtlandığını‟ dolayısıyla özgür olmadığını anlıyoruz. Zygmunt Bauman‟ın da dediği gibi “Birinin özgür olabilmesi için en az iki kiĢi gerekir.” (18) Muhatap olmadan hitabın varlığının anlamsızlaĢması gibi bir insanın özgürlüğü bir diğer insanın varlığıyla, giderek aralarında hâsıl olan ülfet ve muhabbetle ulaĢılması gereken bir değer konumuna gelir. Attila Ġlhan “Ayrılık Sevdaya Dahil” Ģiirinde bu durumu ne güzel tarif etmiĢtir: “yalnızların en büyük sorunu tek baĢına özgürlük ne iĢe yarayacak bir türlü çözemedikleri bu ölü bir gezegenin soğuk tenhalığına benzemesin diye özgürlük mutlaka paylaĢılacak suç ortağı bir sevgiliyle” Bauman‟ın sözüne ve Attila Ġlhan‟dan alıntıladığım Ģiire katılmamak ne mümkün! Lakin insanın anlattığım manada özgürlüğü kazanması sadece bir muhatap bulmasından ibaret değildir. Bireylerin uyumlu ve anlaĢmıĢ bütünlüğü ile tesis edilmiĢ bir „topluluk‟ (toplum değil) her bir bireyi tek tek ve toplumu bütün olarak yeniden açıklar. Hangi ideolojiyi destekliyor olursa olsun tüm siyasal grupların, hatta ideolojilerle alakası olmayan taraftar grupları gibi tüm kolektivizm yanlılarının ortak bir sloganı vardır: “Sen olmadan bir kiĢi eksiğiz!” Eksiklik de bir kısıtlanmıĢlıktır ve ideal durumdan uzaklığı ifade eder. Tam ve bütün bir topluluk ise idealdir ve özgürlük ancak bu durumda ulaĢılabilir olur. Mavi filminde, özgürlüğün Batı‟nın değerler dünyasında genel olarak anlaĢıldığı Ģekliyle uygulanamaz olduğu hatta tamamen yanlıĢ olduğu vurgulanmıĢtır. KuĢkusuz bunda Kieslowski‟nin Polonya gibi kodlarında kolektivizm-toplumculuk olan bir Doğu Avrupa ülkesinde yetiĢmesi etkili olmuĢtur. Mavi bu bağlamda eleĢtirel bir filmdir. Fransız Ġhtilâli sırasında uğrunda halkın mücadele ettiği özgürlüğü Kieslowski, bireysel bağlamında da gezdirip dikkate değer bir ontolojik mesele kıvamında önümüze koymuĢtur. KAYNAKÇA Kieslowski, Krzsyztof, Trois Couleurs: Bleu, 1993 Marx, Karl ve Friedrich Engels, Komünist Manifesto, Yordam Kitap, Mayıs 2017 https://blog.ufukluker.com/attila-ilhan-ayrilik-sevdaya-dahil/ Bauman, Zygmunt, Özgürlük, Ayrıntı Yayınları, 2015 Fotoğraf: Craig Cutler, Sanat Yönetmeni: Randy Mandez, Advertising Photographers of America, New York, 1992 Kendimle Dertleşmek Bizim neslimizin birçok açıdan şanslı olduğu düşünülür, insanın hayatındaki değişmeler ve gelişmeler sayesinde hayatının kolaylaştığından bahsedilir. Ben buna katılıp katılmamakta kararsızım. Öyle bir zaman dilimine doğmuşuz ki bundan 10 sene öncesiyle bile arasında dağlar kadar fark var. Önceden insanların yaşamları bu kadar hızlı değişmezmiş, bizimkisi öyle değil. Her yeni yıl yaşamımıza birçok yenilik getiriyor. Bu yeniliklerin en popülerleri de tabii ki internet ve onun hayatımıza kattıkları. Her birimiz ellerimizdeki telefonların içindeki dünyaların içine o kadar dalmışız ki, hayatımızın ne kadar değiştiğinin farkında değiliz. Sadece fiziksel hayatımızın ne kadar değiştiğinden bahsetmiyorum, 30 sene öncesine göre bedenimiz çok daha az yoruluyor belki. İnsanlar o zamanlar telefonla konuşmak için bile evlerinden çıkıp başka yerlere gitmek zorunda kalıyorlardı, bunu bile bedensel yorgunluktan sayabiliriz bence. Ama ben insanların hayatındaki en büyük değişimin aslında onların zihinlerinde olduğunu düşünüyorum. Zihinsel yaşamlarında olan değişimler, insanları en çok etkileyen değişimler oldu. Bu değişimleri düşünmemi sağlayan az önce bitirdiğim bir kitaptı aslında. Adı Sanal Aşk: İnternet Çağında Aşk ve Istırap olan bir kitap. İnsan ismini okuduğunda zamane aşklarının eskisinden ne kadar değişik olduğunu anlatacak bir kitabı eline aldığını sanıyor ama aslında ondan çok daha derin düşünceleri barındıran bir kitaptı bu. İnsanların artık ihtiyaçları olsa da yalnız kalamadığını fark ettirdi bana. Hâlbuki insanın bazen uzaklaşmaya ihtiyacı olur. Örneğin ben, bazen moralim çok bozuk olduğunda, insanlardan biraz uzaklaşmak isterim ve odama kapanırım. Biraz düşünmek için, üzüldüğüm şey her neyse belki ona bir çözüm bulabilmek için. Bu kitabı okuduktan sonra aslında bunu olması gerektiği gibi yapamadığımı fark ettim. Artık insanlar yalnız kalmak istediklerinde bile ellerindeki telefonların içerisindeki dünya onların arkasından geliyor ve onları avlıyor. Tıpkı hayalet filmlerindeki gibi, internetin ruhunun insanları asla rahat bırakmadığını düşünüyorum. Yalnız kalmak isteyip kendimi odama kapattığımda ne yapıyorum biliyor musunuz? Elime telefonumu alıp insanların paylaştığı fotoğraflara bakıyorum, koydukları videoları izliyorum. Kafamı dağıtmaya ihtiyacım varken insanların hayatlarına daha çok dalıyorum ve bunun altından kafam daha çok dolu bir şekilde çıkıyorum. En sevdiğim arkadaşlarımdan birinin hiç sevmediğim bir kızla fotoğraf paylaştığını görüyorum mesela, bu beni daha çok üzüyor. Sonra oturup insanların hayatlarının ne kadar yolunda olduğuna bakıp kendi hayatıma üzülmeye başlıyorum. Zaten moralim bozuk olduğu için moralimi daha da çok bozmak zor gelmiyor bana. Sonunda elimde işe yarayan hiçbir şey olmadan, yalnız kalıp derdime bir çözüm bulamadan odamdan çıkıyorum ve tekrar insanların arasına karışıyorum. Peşimi yalnız kalmak istediğimde bile bırakmayan insanların arasına… Ne kadar da sağlıksız bir durum aslında bu. İnsan yalnız kalmak istiyorsa yalnız kalabilmeli. Nasıl bedenimizin yemeğe ihtiyacı varsa ruhumuzun da huzura ihtiyacı var. Huzuru bulamadığımızda hayatımıza sağlıklı ve mutlu şekilde devam etmemize imkân yok bence. Evet, internet ilişkilerimizi çok kötü etkiliyor, insanlar artık eskisi gibi iletişim kurmuyor… Bunun gibi binlerce klişe laf sayabilirim şimdi size. Bunlar o kadar çok söylendi ki artık insanların umurunda olmamaya başladı. Ama herkesin umurunda olacağını düşündüğüm bir şey söyleyeyim: internet bizi kendimizden uzaklaştırıyor. Kendimizle baş başa kalıp düşüncelerimizi dinlemekten alıkoyuyor bizi. Bir başkasından uzaklaşmak değil de kendimden uzaklaşmak beni çok korkutuyor. Ne de olsa ben hariç hayatımdaki tüm insanların yeri doldurulabilir, doldurulmasa da çok önemli olmaz. Ama eğer kendimle dertleşmeyi unutursam, o zaman işte gerçekten büyük bir sorunla karşı karşıya kalmışım demektir. Candan BİÇER ASIL ADIMIZ, KENDİ DİLİMİZ VE GÜVEN ÜZERİNE BİR YAZI Bu dünyada var olan her durumun, olgunun ve varlığın (canlı olsun ya da olmasın) farklı bir dili olduğuna inanan bir insanım. Kendimce bunun en büyük örneklerinden biri de benim. Dili yanlış kullanmak gibi değil, kelimelerin kendi anlamlarından çok daha farklı anlamlar yükleyerek kullanmak gibi bir alışkanlığım var. Özellikle konuşurken olan bu durumun kaynağı, mantığımla ve olayları algılama biçimimle ilgili. Böyle dedikten sonra hemen aklınıza durumla ilgili örnek gelmiyor ama yeni birileriyle tanıştığımda, bu huyum yüzünden, onların üzerinde çok farklı etkiler yarattığımı söyleyebilirim. Bu durum aramızdaki bağlar sıkılaşıncaya kadar devam ediyor bir süre. Sonra alışıyorlar bana. Dilimden anlamaya başlıyorlar hatta üzüm üzüme baka baka kararır misali benim gibi konuşmaya başlayanlar da oluyor. Geçenlerde kitaplığıma bakarken aklıma geldi bu yazının konusu. Bir anda kendimi en sevdiğim fantastik kitap üçlemesinin yan öykülerinden biri olan Sessizliğin Müziği’ne bakarken buldum. İster istemez kelimelerin ve dilin gücü hakkında düşünceler kafamda uçuştu. Zannımca yazımın daha anlaşılır olması için biraz seriden ve karakterlerden bahsetmeliyim. Kvothe’nin dünyasını size sayfalarca hatta günlerce belki de geriye kalan tüm ömrüm boyunca hiç bitmeyecek bir tutkuyla anlatabilirim elbet ama konumuz bu değil maalesef. Sadece hikâyenin başlangıcından ve önemli bir karakterden bahsedeceğim. Bu arada Kvothe Kral Katili Güncesi serisinin asıl karakteri ve Auri de yan karakterlerden birisi. Her şey Kvothe’nin rüzgârın “asıl” adını bilen biriyle karşılaşmasıyla başlıyor ve Sessizliğin Müziği’ndeki Auri’ye kadar uzanıyor. Auri, tek kelimeyle farklı birisi. Kendisi “şeyaltı”nda yaşayan bir karakter ve nesnelerin dilini, adlarını anlamaya başlamasıyla beraber kendini (akli dengesini) kaybetmiş. Nesnelerin gerçek dili veya adları, fantastik edebiyatta işlenen ve başlangıcı kadim zamanlara kadar dayanan bir inanış… Bu inanış, her şeyin aslında gerçek bir ismi olduğuyla ilgili ve eğer herhangi bir şeyin ismini anlayabilirseniz ona hükmedebileceğinizi öngörüyor. Bence bu efsanenin içinde , her efsanenin içinde olduğu gibi, gerçeğe uyarlanabilecek bir nokta var. Bence asıl demek istenilen şey, sanılanın aksine, dilin doğru kullanılmasıyla etrafınızda gördüğünüz ve göremediğiniz her şeye hükmedilebileceğinden çok her varlığın aslında kendine özgü bir ruhu, benliği olduğuyla ilgili. Auri bu gerçeği fark edebilmiş ve her nesneyle onların dilinden, sanki onların bir parçasıymış gibi konuşabilen birisi. Tıpkı birisinin benimle daha çok zaman geçirdikten sonra kendimce sözcüklere yüklediğim anlamları anlayabilmesi gibi. Eğer beni anlıyorlarsa içimi de görebilirler. Bu da iç dünyamda beraber bir yolculuğa çıkabileceğimiz anlamına gelir. Tıpkı Auri’nin de “şeyaltı”ndaki nesnelerle çıktığı yolculuklar gibi. Birine böyle bir yolculuğa çıkması için izin verdiyseniz eğer o kişi, yolculuk sırasında belki de sizin bile farkında olmadığınız şeylerin farkına varabilir. Bu yüzdendir ki iç dünyamı öylece tanıştığım herkese açmam, kendime has olan dilimden bahsetmem ya da o dille konuşmam. Çünkü eğer bu insanlar “asıl” adımı öğerenmişlerse benliğimde değişiklikler yapabilecek güce ulaşmışlar demektir. Bir insana tanıyabileceğimiz en büyük ayrıcalık olan bu güce halk arasında ”güven” deniliyor. Fikrimce güven, bu konudaki anahtar kavramdır. Güven olmazsa ne kendimizi başkasına anlatabilir ne de onların aktaracaklarını anlayabiliriz. Güvenmediğimiz birisiyle konuşmak mümkün müdür zaten? Auri de Kvothe’yi ilk gördüğünde uzunca bir süre boyunca onunla konuşmaz. Sonra Kvothe kendi diliyle onunla konuşur, şarkısını söyler ona. Sonrasında da Auri her gece Kvothe’yle konuşabilmek için geri gelmesini bekler. Kendi dünyasını açmak için. Çünkü bence hepimizin içinde kendi “asıl” adını bir başkasına söyleme özlemi, başkalarına güvenme isteği var. Umarım ki bir gün hepimiz bir başkasına tüm iç dünyamızı açabilecek kadar güvenebiliriz! KAYNAKÇA Rothfuss,Patrick. Sessizliğin Müziği. İstanbul: İthaki Yayınları,2015. Baskı. Rothfuss,Patrick. Kral katili güncesi 1. Gün: Rüzgarın Adı. İstanbul: İthaki Yayınları,2011. Baskı. Rothfuss,Patrick. Kral katili güncesi 2. Gün: Bilge Adamın Korkusu. İstanbul: İthaki Yayınları,2011. Baskı. Ahmet Tarık Işık Ruhun Davranışa Yansıması: Etik Bağlı olduğumuz ahlaki değerleri esas alarak zaman içerisinde oluşmuş, hayatımızın hemen hemen tümüne etki eden genel geçer kurallara etik diyoruz. Toplumsal yapıyı, bizzat o toplumun inandığı temel değerleri baz alarak düzenleyen bu kuralların en büyük koruyucusu da doğal olarak toplumun kendisi oluyor. Bu yönüyle etik, toplumun bireye dayattığı, hiçbir mantıksal temele dayanmayan yalnızca dogmalar üzerine bina edilmiş katı ve birey açısından son derece zararlı kurallar yığını olarak anlaşılmaya fazlasıyla müsait. Fakat ben tam tersini düşünüyorum. Bence ahlak kuralları ve etik, toplumun kendisini korumak için oluşturduğu bir savunma mekanizması değil, bizzat bireylerin iç güdülerini ve insan ruhunu temel alarak bu kavramların üzerine bina edilmiş geniş çaplı toplumsal mutabakat yasaları. Necib Mahfuz, Kahire Modern isimli romanında bütün inanç sistemlerini, ahlaki esasları dolayısıyla da etik kurallarını reddeden, kişisel hırslarını ve arzularını tatmin edebilmek için her türlü davranışı mübah gören ve bu amaçla her yolu hiç çekinmeden takip edebilen bir gencin öyküsünü ve bu gencin içinde sürekli olarak büyüyen çelişkiler zincirini anlatır. Eğer ahlaki değerler ve etik kuralları yalnızca toplumsal baskıdan ibaretse bu gencin içinden filizlenen ve büyümesi engellenemeyen bu çelişkinin sebebi ne? Aslında bu genç, kişisel hırsları için her türlü ahlaki yargıyı yok saymakla sadece etik kurallarını reddetmiş olmuyor, aynı zamanda bizzat kendi ruhunun derinlerinde yatan ve oradan koparıp ataması mümkün olamayan birtakım gerçekleri de reddediyor. İşte bir türlü gencin yakasını bırakmayan, sürekli rahatsızlık veren çelişki, huzursuzluk da buradan geliyor. Kendi ruhumuzu yok sayıp tamamen rasyonel aklın egemenliğine teslim olduğumuz zaman içimizde sebebini kavrayamadığımız huzursuzluklar uyanıyor ve bu huzursuzluklar bizi mutsuzluğa sürüklüyor. Örneğin, dürüstlük. Bu kavram ahlaki ilkeleri reddeden pek çok kişi tarafından insanı kendi hedeflerine ulaşmaktan alıkoyan, ona faydadan çok zarar veren, toplum tarafından dayatılmış bir kişilik özelliği olarak algılanabilir. Çünkü yalan söylemek, hileye başvurmak, günlük hayatın içinde birçok zorluğun üstesinden gelmemizi sağlarken doğruluk her zaman önümüze engeller çıkartır. Bu pencereden bakınca dürüstlük o kadar da çekici gelmiyor. Fakat ben inanıyorum ki dürüstlük insan ruhunun bir parçası. Neye inanırsa inansın, hangi fikirde olursa olsun bütün insanlar bu parçaya sahip. Ve bu parçanın insan ruhundan koparılması asla mümkün değil. Evet, dürüstlük gibi temel insani değerleri hatta bizzat insanın kendisini reddedenler günlük hayatta nispeten daha başarılı olabilirler fakat bu kişiler, kendi doğalarını inkâr etmekten, var olanı yok saymaktan kaynaklanan huzursuzluktan asla kurtulamazlar. Adına ister vicdan, ister başka bir şey diyelim; her insanın mutlaka sahip olduğu varoluşsal değerler, bir şekilde kişinin karşısına dikilip ondan hesap sorar. İnsan, pek çoğunun zannettiği gibi salt rasyonel akıldan oluşmaz. Rasyonalitenin yanında varlığın bir de metafizik tarafı vardır ki bu yanı tam anlamıyla idrak etmek oldukça güç belki de imkansızdır. Her ne kadar bu boyut tam anlamıyla anlaşılamasa da insan denilen oldukça karmaşık organizmanın işleyişinde aktif şekilde yer almaktadır. Tastamam şekilde huzurlu bir hayat sürmek için insan, aklı reddedemeyeceği gibi ruhu da reddedemez. İşte bugün yaşantımızı şekillendiren, hayatımızın en kritik anlarına yön veren ahlak ilkeleri ve etik kuralları, çekirdeğin etrafında olgunlaşan bir meyve gibi ruhun etrafında gelişmiş, olgunlaşmışlardır. Salt akla teslim olup bu ilke ve kuralları reddetmek aslında insan ruhunu reddetmektir ve ruhun inkârı kişiyi kaçınılmaz olarak huzursuzluğa sürükler. Dilruba Zeynep Kalın VİTRİNDE OLMAK Mustafa Kutlu, Vitrinde Olmak deneme kitabında muhtelif önemli mevzuya değinse de konu ve anlam bütünlüğünden taviz vermeyerek kaleminin kuvvetini bir kez daha ispatlamış desek yanılıyor olmayız sanırım. Bu mevzuları özetle saymak gerekirse; zamanın kıymeti, yeni hayat stilleri, çılgın tüketim, benlik bilinci, adalet, yardımseverlik gibi pek çok başlık sayılabilir. Bu denemeler topluluğunun bana göre asli amacı kendimizi ve yaşayışımızı (ya da yaşayamayışımızı) sorgulamamızı sağlamak. Eylemlerini sahiplenmeyi, yaptıklarının sorumluluğunu üstlenmeyi ve muhakeme yapmayı bu denli unutmuş hatta belki de hiç öğrenememiş bir nesil için birkaç denemeden daha fazlası lazım belki ama içimizde bir kıpırtı uyandırdığına, bir kıvılcım düşürdüğüne hiç şüphe yok. Gelelim kendimizi, kimliğimizi ve hayatımızı son derece etkileyen zihniyetimizi sorgulama aşamasına gelmeden evvel aşmamız gereken sıkıntılara: Sorgulama dediğimiz eylem nedir, nasıl gerçekleştirilir, insan başkalarını eleştirdiği gibi kendi benliğini de eleştirebilir mi, kendine tarafsız bir göz ile bakabilir, gözlemleyebilir mi kendi kendini? Hatalarını objektif olarak fark edebilir, bunları düzeltmek adına yol alabilir mi kolayca? Öncelikle, “sorgulamak” eyleminin, kendimizi ve hayat tarzımızı sorgulamak bağlamındaki anlamının farkındalık ve duyarlılık kazanmak olduğu kanaatindeyim. Birey kendini, özelliklerini ve hayatını oluşturan fiillerini sorgularken bütün bunların sebeplerini, sonuçlarını ve anlamlarını arıyordur aslında. Bu akıl yürütmenin onu bir sona yahut sonuca olmasa bile –çünkü bu oldukça zordur- bir hükme, neticeye götürmesini diliyordur. Zira kimse bilinçli olarak anlamsızlık içerisinde yaşamak istemez, bilincinin farkına varan kimse soru işaretlerinin peşinde koşar ve mutlaka bir veya birçok cevaba ulaşmayı arzular. Yıllarını verir belki de bu cevap uğruna... İnanıyorum ki şuurlu her insan, kalbine şunu inandırmaya çalışır: her şeyin bir sebebi var, hayır ya da şer her olayın hizmet ettiği bir bir amaç; ve her şey tek, mükemmel bir akışın parçası... Bu düşünceye inanan, bu bakış açısına sahip bir insan günlerini umutsuzluk içinde geçirmeyecek, kendisini değersiz veya manasız görmeyecek, bu da hayatının her alanına etki edecektir. Bir maksadının olduğunu bilen biri, hiçbir şeyin bir tesadüften ibaret olmadığı ideasıyla ömrünü daha verimli ve daha mutlu geçirecek, ruhsal boşluğunu bu şekilde doldurabilecektir. Öbür türlü, insanın kendini, kendi varlığının yokluğundan bir farkı olmadığına ikna etmesi işten bile değildir ve bu; içsel çöküntünün başlangıcı olacaktır. Kendini önemsiz, ehemmiyetsiz hisseden insan zorluklar ile baş edecek gücü ve motivasyonu hiçbir yerde bulamaz hatta aramak zahmetine bile girmez çünkü ona göre bu çabanın da bir anlamı yoktur, nasıl olsa yetersiz kalacak ve boşa gidecektir. İnsan böylesi bir mantalite, böylesi bir düşünüş ile ne kadar mutlu olabilir, yataktan nasıl duygularla kalkar, yaptığı işlerde ne kadar hevesli olabilir ki? Herhangi bir motivasyonu kalmamış biri, geleceğe ümit dolu gözlerle bakabilir mi? Heyecan, heves, sevinç, azim gibi duyguları tadabilir mi? Bu oldukça güç gözüküyor... Kim olursa olsun, her ferdin bir umuda, bir inanışa ihtiyacı vardır. Bu inançlar, değerler değişiklik gösterse de bu kritik ihtiyacın bütün insanlık için geçerli ve ortak olduğunu düşünmekteyim. Hepimizin bir şeylere inanmaya ihtiyacı var, bu dünyadaki varlığımızın ve tecrübe ettiklerimizin bir tesadüften veya rastlantıdan ibaret olmadığına, doldurduğumuz spesifik yerin bir önem arz ettiğine ve mevcudiyetimizin bu dünyada, etrafımızdakilerin hayatında bir değişikliğe sebebiyet verdiğine... İşte tam olarak bunlardır yaptığımız işi en iyi ve en güzel şekilde yapmamızı sağlayacak, güne gülücüklerle başlamamızı sağlayacak görüş tam da budur bana göre. Umarım bu fikir ile hayatımızı ve çevremizdekilerin de hayatını daha yaşanılır, daha güzel hale getirebilir, daha mutlu ve daha iyi insan olma yolunda ilerleyebiliriz. Kaynakça: Kutlu, Mustafa. Vitrinde Olmak. Dergah Yayınları, 2015. !Bedenin Gölgesi Ruhun Bedeni Midir? Metaforlar, mistik ögeler, toplumcu söylemler, hedonizm, din, hayal ve gerçek… Tüm bu unsurların sıra dışı kurgularla bir araya getirildiği 4 hikâyeden oluşuyor Narlı Ev. Dorian Gray’in Portresi romanında ortaya koyduğu güzel-çirkin karşıtlığından bu kitaptaki öykülerin üçünde yararlanıyor Oscar Wilde. Birinci öyküsü olan Genç Kral’da estetik güzellik üzerinde duruyor ve halkçı bir yaklaşımla güzelliğin elde edilme sürecinin binlerce insanın hayatına mâl olması açısından “güzel”in değerini sorgulatıyor. İkinci öykü Infanta’nın Doğum Günü, güzelliğiyle kraliyetin gururu olan bir prensese âşık olan çirkin cüce üzerine kurulu. Yani Victor Hugo’nun Notre-Dame’ın Kamburu kitabının konusuyla aynı. Dillere destan güzellikteki çingene kızı Esmeralda’ya âşık olan kambur hilkat garibesi Quasimodo’yu hatırlattı bana Oscar Wilde’ın cücesi. İki zavallı da doğuştan getirdikleri şanssızlıklarının kurbanı olarak hem toplumdan dışlanıyor hem de sevdiklerine kavuşamıyorlar. Güzel-çirkin karşıtlığının işlendiği diğer hikâye ise kitapta 4. sırada yer alan Yıldız Çocuk. Ahlaki düşüşte annesini bir dilenci olduğu için inkâra kadar indiğinde herkesçe hayran kalınan güzelliğini kaybediyor Yıldız Çocuk. Kötülüğün çirkinlikle eşleşmesi çocuk masallarını hatırlatıyor bana. Kötü cadı daima çirkindir ve iyi kalpli prenses ise güzel olmalıdır. Çocuklara gördüklerini yorumlama noktasında sığ mesajlar veren masalların aksine aynı malzemeyi kullanarak görünenin arkasındaki gizi hissettiriyor Wilde o son cümledeki sosyalist bakış açısıyla: “...Ardından gelen de saltanatını kötülükle sürdü.” (sf 118) Kitapta aynı bakışı en bariz gördüğüm noktaysa Genç Kral öyküsü. Güzelliğe düşkünlüğüyle bilinen genç kral gördüğü rüyaların etkisiyle dünyanın yalnızca estetik zevk alınan bir yerden ibaret olmadığını anlıyor. Bu hikâye aslında Dorian Gray’in portresi eleştirilerinde bir hedonist olarak itham edilen Oscar Wilde’ın toplumcu yönünün daha ağır bastığı fikrini uyandırıyor bende. Adeta iki hayat tarzını kıyaslıyor ve güzele hayranlığı, güzeli elde etme çabasında mahvolan hayatlar nezdinde olumsuz yönde eleştiriyor. “Kral çocuklarının kral, kömürcü çocuklarının kömürcü olacağını herkes bilir.” derken de yine bir toplum eleştirisi söz konusu. Kitabın yoğun metaforik içeriği her okuyanın farklı yorumlar çıkartmasına sebep olabilecek türden. Balıkçı ve Ruhu öyküsünde deniz halkının büyücülerle iş birliği yaptığını okuyunca gözümde canlanan tabloda okyanus diplerindeki yosunlar geceleri mercanlara sarılarak deniz kralının sakalları oluyor, kral her gece ay doğduğunda yükseliyor ve deniz halkını gizlendikleri midyelerden kara halkını kışkırtmaya çağırıyor. Tıpkı yeminli şeytanlar gibi. Kral, zaferine adım adım gidiyor: kara halkının ruhlarını satın alarak. Bana bu şeytan-deniz halkı benzetmesini kurduran şey öyküde rahiplerin deniz halkını “mahvolmuş” olarak görmesi. Bilinçaltında rahip kelimesinin olumsuz yankı yaptığı bir insansa bu tablonun aksine deniz halkını derin suların görkemli şatolarında yaşayan peri ailesi olarak düşleyebilir. Ahlâkı temele alan bu öykü, ruhun varlığı ve niteliği üstüne zor sorular sorduruyor. Öyküde balıkçının kovduğu ruhuyla konuşması ying yang sembolü gibi. Ruh, onurlu ve masum ama içinde bir nokta kadar da olsa bedene dönerek günah işleme güdüsü barındıran; beden bir nokta kadar da olsa pişman ve bağışlanma arayan taraf. İkilemin çözülüğü yerse aşkı tartarken aklın terazide hafif kaldığı şehvetinse aşka ağır geldiği denge. Balıkçı üzerinden yazar, hedonist fikirlerini yansıtıyor. Bu ahlaki farklılık sebeiyle diğer üç öyküyü bir tarafa, balıkçı öyküsünü öbür tarafa koyarak değerlendirmek yalnızca güzel-çirkin karşıtlığının işlenmesi bakımından değil aynı zamanda okuyucuyu düşündürmeye sevk edilen felsefi bakış bakımından da doğru olur. Öyküleri biçimsel olarak ele aldığımızda ise şahsi düşüncem olay-kurgu ekseninde yazarın tartışılmaz bir başarısı olmakla beraber betimlemelerde zayıf olduğu yönünde. Mecazlar, kişileştirmeler kitabın mistik ruhuyla oldukça örtüşüyor ancak bir sahneyi hazırlarken çok fazla dekor koymak gözü yorar ve merakı azaltır. Bir orman betimlemesinde örneğin, yazar çeşit çeşit çiçek ve hayvanı her birini ayrı ayrı tanıtarak konuşturuyor ki bir fabl okuyor hissi veriyor hâlbuki asıl kurgu bambaşka. Bazı yerlerde abartılan bu renkli ve süslü betimlemeler kitaba dair isteğimi ve merakımı kıran bir biçimsel özellik. Bu niteliğin yazarın tarzının yanı sıra İngiliz Edebiyatının biriktirdiği o dolgun kültürel mirasın bir parçası olmanın sonucu olduğunu sanıyorum çünkü benzer betimleme tarzını Jane Austen’da veya Thomas Hardy’de de görebiliriz. Yazarın felsefeye ilgisini mükemmel yansıttığı Yıldız Çocuk hikâyesinin “giriş kısmı” ise işte Oscar Wilde dediğimiz kurgu dehasının ortaya çıktığı yer. Havanın çok soğuk olmasını klasik bir şekilde anlatabilecekken kurt, keten kuşları, kumrular ve ağaçkakan üzerinden sırasıyla pragmatik, dini, romantik ve ampirik zihniyetler üzerinden anlatıyor. Bir önceki hikâyedeyse adamın; ruhunu, gölgesini keserek kendinden ayırması ve bunun “vücudun gölgesi ruhun gövdesidir” sözleriyle ifade edilmesi, yüzyıllardır üzerine düşünülen ruh-beden ilişkisini yepyeni ve edebi bir boyutta yaşatmış. Benzer şekilde Infanta’nın Doğum Günü öyküsünde cücenin ölümü, prensese cücenin kalbinin kırıldığı söylenerek anlatıldığında ani bir esintiyle gelen ürperti hissine kapılıyorum. Baudelaire’in tekrar tekrar ve gözleri kısıp dudaklarımızı ısırarak, iç çekerek okuduğumuz mısrası gibi veya Chopin’den bir nocturne dinlerken her seferinde dünyaya ait olamayacak kadar güzel gelen o sıralı birkaç notayı duyar gibi üşüyorum. Hepsi de hayali ögeleri, dini ve mistik metaforları barındıran bu dört öykü toplumun her kesiminden insana hitap edebilecek cinsten. Çünkü yazarın usta üslubu ve orijinal kurgusu sayesinde yalnızca zevk almak, vakit doldurmak için okunabileceği gibi; felsefi yaklaşımların barındırılması bakımından da sorgulatıcı bir yanı var. Birkaç yıl sonra bana hissettirdiklerini hatırlayarak yeniden okumak isteyeceğim kitaplar arasında yerini alıyor Oscar Wilde’ın Narlı Ev’i. Zeynep Ceren Şen, 21703537 Alper Kaan Şener DÖRT ANAHTAR Sanatçı ne demektir? Herkes sanatçı olabilir mi? Peki bir sanatçının misyonu nedir? Sanatçı, bilge, aydın ne dersek diyelim, onların insanlık için olan önemini hiçbir şekilde değiştiremeyiz. Onlar yaşadıkları zamanı aydınlatmış, insanlığa yön vermiş ve insanoğlunun bugünlere gelmesinde azami emek harcamış kişilerdir. İlk insanların tarih öncesi devirlerde yaptıkları mağara resimlerinden günümüz modern sanatına kadar insanoğlunun gelişimini gözler önüne süren, heykellerinde kullanacakları anatomik ögeler için ortaya çıkardıkları eskizleri modern tıbbın ilk aşamalarını oluşturan ve daha nicelerinin temelini atmış bilgelerdir. Günümüzde insanlar, o aydınların kazanımlarından, farkında olmadan yararlanıyorlar. O kazanımların elde edildiği koşullar veya aydının o eseri elde etmek için hangi ilkeleri kendisine pusula edindiği hakkında hiçbir bilgisi olmadan sadece kullanıyorlar. İşte bu zinciri kırmak için post empresyonizmin öncülerinden Vincent van Gogh’un ailesine ve yakınlarına yazdığı mektupların bir kısmının derlendiği Son Mektuplar adlı eser ortaya çıkmış. Kitabı okudukça bir sanatçının nasıl olması gerektiğini daha iyi kavrıyorsunuz. Vincent van Gogh’un eserlerini mükemmelleştirmek için denediği sayısız çizimi, gittiği onlarca farklı mekânı, eserinin daha güzelini üretmek için içinde olduğu arayışı ve bunların arasında ailesine ve çevresine karşı ne kadar duyarlı bir insan olduğunu yaklaşık üç ay içinde yazmış olduğu mektuplardan bile çıkartabiliyoruz. Kâğıt almaya yetecek parası olmadığı zamanlarda kardeşinden para istemesi, çizimini şehrin soluk ve soğuk renklerinden korumak ve doğanın sıcak ve insana canlı olduğunu hissettiren renkleri bulmak için kasabada yaşaması ve genç nesilleri şehir hapsinden kurtarıp Dünya’ya doğa ananın bakış açısı ile bakmalarını sağlamaya çabalaması gibi örneklere mektupların içinde kolayca rastlayabiliyoruz. Aslında bu örnekler van Gogh’un başarının kapısını açmak için hangi ilkeleri kendine pusula edindiğini gösterir nitelikte: azim, duyarlılık, arayış, kaygı… Bir nesnenin güzelliği, sanatçının o nesneyi oluştururken hissettiği kaygıyla doğru orantılı olarak artar, tıpkı bir anne veya baba için çocuğunun büyümesi gibi. Hiçbir ebeveyn çocuğunun imkansızlıklarla dolu bir hayatının olmasını istemez. Çocukların hep en iyi şartlarda yetişmesini ve hayatını bu temellerin üstüne sağlamca atarak kurmasını ister. Bu yüzden gece gündüz demeden çalışır ve çocuğunun başına bir hal gelmesin diye üzerine titrer. Eserler de sanatçıların çocukları gibidir. Sanatçılar eserlerinin gelecekleri hakkında kaygılanırlar. Eserlerinin her zaman en güzel ve en kusursuz olmasını isterler. Hissedilen kaygı, iyileştirmek için gerçekleştirilen arayışı beraberinde getirir. Tıpkı arılar gibi. Arılar ballarının en lezzetli olması için kilometrelerce uçarak çiçekten çiçeğe konarlar. En güzel çiçek özlerini toplarlar ve kovanlarına dönüp yıllarca güzelliğinden ödün vermeden kalabilen balı oluştururlar. Arının balı da bir bilgenin bilgisi gibidir. Bilgeler her zaman bilgi kapasitelerini arttırmak için bir arayış içindedirler. Kaynağından en doğru şekilde öğrenmeye çabalarlar. Her öğrenilen bilgiden sonra mükemmelliğe bir adım daha yaklaşırlar. Aydınlar bilgi ararlarken, etraflarında gerçekleşen ve etik veya uygun olmayan durumları da görmezden gelemezler. Onları değiştirip insanlık için en uygun pozisyona sokmak için ellerinden gelen çabayı sarf ederler. Bu çabanın sonucu olan insanlığın medeniyet seviyesinin ilerlemesi, bütün ortaya çıkarılan eserlerin amacına ulaştığını ve o eserlerin başarıya ve mükemmelliğe birer adım daha yaklaştığının göstergesidir. Bir sanatkârın en önemli özelliği azimli olmasıdır. İstediği mükemmelliği gerçekleşene kadar sürekli denemesi, farklı metotlar kullanması ve en sonunda bunu başarması, o sanatkârın azimli olduğunun en büyük göstergesidir. Vincent van Gogh’un yaptığı gibi sürekli eskizler halinde çizimler yaparak yeteneğini geliştirmesi ve sanat dünyasının en önemli temsilcilerinden biri konumuna gelmesi bu azmin somut bir örneğidir. Eğer ki insanlar azimli olmazlar ve hemen yılgınlığa kapılıp hayallerini gerçekleştirmeden bir kenara bırakırlar ise hayal ettikleri mükemmelliğe asla ulaşamazlar. Uzun lafın kısası, İnsanoğlu Dünya’yı bugünlere getiren aydınları daha iyi anlamalıdır. Sanatçıların geçtikleri aşamalardan dersler çıkarmalıdır. Sanatkârların başarıya ulaşırken yolunu aydınlatan değişmez ilkeleri, yani azim, duyarlılık, arayış ve kaygıyı, tüm insanlığın kendine pusula edinmesi gerekir. Çünkü eğer o ilkeleri yaşamlarında kullanırlar ise başarının kapısını açabilirler ve mükemmelliğe ulaşabilirler. Kaynakça: van Gogh, Vincent. Son Mektuplar. Çev. Berna Güven. İstanbul: Kırmızı Kedi Yayınları, 2016. Bihter Deniz Erbay Özel Bir Gücüm Olsa… Süper kahramanlarla ilgili filmler beni her zaman heyecanlandırmıştır. Bu heyecanımın nedeni bu tarz filmleri izlerken insanın ister istemez kendini hayal kurmaktan alıkoyamıyor olmasıdır. Kendimizi çoğu zaman o süper kahramanların yerine koyuyoruz ve filmdeki gelişmelere göre, nasıl davranıp davranmayacağımızı düşünüyoruz. Bunları yaparken de aslında hiç farkında olmadan hayal gücümüzü çalıştırıyoruz ve çalıştırdıkça film ile aramızdaki bağı gitgide güçlendiriyoruz. Bunun nedeni çoğumuzun süper kahraman olma hayali olmasıdır belki de. Hepimiz onların gücüne ve saygı duyulan karakterine sahip olmayı istiyoruz içten içe. Ama farkındayız ki gerçek hayatta süper kahraman diye bir şey yok. Fakat gerçek hayatta süper kahraman olamıyoruz diye bu hayalimizden tamamen vazgeçmek zorunda değiliz. Biz bu hayalimizi farklı yöntemlerle, mesela süper kahramanları konu alan aksiyon filmlerindeki kahramanların yerine koyarak gerçekleştirebiliriz. Süper kahraman olma hayalimizi düşüncelerimizle gerçekleştirebileceğimize yardımcı olacak filmlerden biri de Batman Ve Superman: Adaletin Şafağı olabilir. Bu filmde ilk defa iki tane süper kahramanın birbirine karşı savaştığı bir konu işleniyor. Süper kahramanlarla ilgili farklı bir konunun işlenmesi de bu filmi daha heyecanlı ve sürükleyici yapıyor. Aynı zamanda da, bu filmde iki ayrı süper kahraman olduğu için izleyicilerin kendilerini yerine koyabilecekleri iki tane süper kahraman oluyor. Bir yanda dünya dışı güçleri olan, farklı bir gezegenden gelen ve normal hayatında gazeteci olarak çalışan Superman, diğer yandan da özel bir gücü olmayan ama zekâsı ve parası olan, ailesi gözleri önünde öldürülen, iş adamı, insanlara yardım eden Batman var. İzleyici kendini hangi süper kahramanın hayatına daha yakın görüyorsa kendini o kahramanın yerine koyabilir ve filmi bu düşünceleriyle izlemeye devam edebilir. Ama bu iki süper kahraman eğer onların hayal güçlerine hitap etmiyorsa ve seçim yapmak istemiyorlarsa kahramanların özel güçlerinden esinlenip kendilerine en uygun süper gücü kendileri hayallerinde yaratabilirler. Mesela ben kendimi ne Batman’ın ne de Superman’ın yerine koyabildim. Bunun nedeni onların üzerindeki baskının kolay kolay herkesin kaldırabileceği bir baskı olmamasıydı. Olağan üstü güçlerle birlikte onlara büyük bir sorumluluk da düşüyordu. Açıkçası bu sorumluluğu ben almak istemezdim. Bunun yüzünden de ben daha basit ve kendi hayatıma odaklı bir süper güç hayal ettim. Benim bir süper gücüm olsa, sabah kalkar kalmaz beni çok kısa bir sürede hazırlayabilecek bir güç olmasını isterdim. Çoğumuzun günleri yoğun geçiyor ve hepimiz bu yüzden her zaman sabahları daha fazla uyumak istiyoruz. Benim hayal ettiğim süper güçle beraber sabahları kalkar kalmaz, duşum alınmış, lenslerim takılmış, saçım yapılmış, üstüm başım giyilmiş ve en önemlisi makyajım yapılmış olacak. Bu sayede hiç bir yere geç kalmamış ve hiç bir zaman bir yere hazırlıksız gitmemiş olacağım çünkü normalde sabah iki saatimi alacak hazırlık şimdi gözümü kapatıp açınca bitmiş olacak. Böyle bir süper gücün getirdiği bir sorumluluk da olmadığı için hayatıma aynı rahatlıkla devam edebileceğim. Böyle bir süper güç belki de her kadının hayalidir çünkü kadınların hayatındaki en büyük ‘sorunlardan’ biri de bir yere giderken hazırlanmaktır. Benim hayal ettiğim süper güç bu kadar basit ama aynı zamanda hayatımda bana büyük kolaylık sağlayacak ve kendimi her gün daha iyi hissettirecek bir güç. Peki, sizin bir süper gücünüz olsaydı ne olmasını isterdiniz? Kaynakça Synder, Zack. Batman Ve Superman: Adaletin Şafağı. Warner Bros Turkey. 20 Mart 2016. Olmaz Olmaz Deme, Olmaz Olmaz! Nedir insanı insan eden1? Onu hayvandan ayıran? Dünyadaki en karmaşık canlı yapan? Düşünemediğimizi hayal edin. Özgür düşüncelerimizin engellendiğini, fikir üretemediğimizi. Ne kalır bizden geriye? Potansiyelimiz çok yüksek ama önüne set çekiyoruz, tam potansiyelimize ulaşamıyoruz. Düşünemeyen, bilinci olmayan bir insan! Neler hissederiz? İnsan sıfatını, en kompleks canlı sıfatını hala hak eder miyiz? Hayır tabii ki. Ancak dürüst olalım, çoğumuz hayvanlar gibi yaşıyoruz üstelik sadece bu ülkedeki insanlar değil bütün dünya. Her insanın beyninde bir insan, bir hayvan beyni olduğunu biliyor muydunuz? Hayvan beynimizin %96’sı çalışırken, insan beynimizin sadece %4’ünü kullanabiliyoruz ve buna rağmen bu kadar gelişmiş, tartışmaya açık bir şekilde, uygar bir ülkede yaşıyoruz. Neler yapabileceğimizi siz düşünün. Ama, maalesef, biz kendimizi kapattık gelişmelere. Batı bilimin peşindeyken, buluşlar yaparken biz değiştiremeyeceğimiz konular hakkında yorum yapıp duruyoruz, aklımızı o konulara çalıştırıyoruz anlamsızca. Aklımızca politika yapıyoruz. Fark edemediğimiz nokta ise Batı ülkeleri çok gelişti bu sürede. Doğu da aynı şekilde. Bir biz kaldık! Gelişmekte olan Türkiye. Batılı düşünce sistemi. En önemli özelliği yeniye her zaman açık olması ve insanlarını başka şeyler denemeye, başka işler yapmaya teşvik etmesi. Avrupa’da yaşadığım süre içinde fark ettim ki, sistem tamamen insanların potansiyellerini aşması ve sağlıklı, mutlu bir hayat sürmesi için kurulmuş. Ev düzenlerinden, imar planlarından okul sistemine kadar. Bizde ise mutluluk her zaman ikinci planda ve ben bu düşünce sistemine dayanamıyorum. Evden okula, okuldan eve. Ev dediklerimiz ise bahçesiz, holsuz bir hapishane hücresine benziyor. Yalan yok. Kötü mü olurdu herkesin bahçeli, insanlarla kaynaşmalarını kolaylaştırıp fikir alışverişlerine ortam yaratan, tıpkı Rusya’daki gibi kocaman parklar, bahçeler olsa, çocuklar hayvan besleyebilip sorumluluklarını genç yaşlarda geliştirebilse? Ülkemiz tam bir bilim ülkesi olurdu böylece. 1 Aksal, 17. “Olmaz olmaz deme, olmaz olmaz” deniyor. Bana göre doğru bir söz. Hadi düşünelim biraz bu söz hakkında, yorumlayalım kendimizce. Bir insan neden bir şeye olmaz desin? Neden insanlar bu kadar karamsar? Hep düşüncelere, duygulara ve özellikle hayallere olumsuz bakıyorlar? İnsanlar daha kendi çocuklarının hayallerine, amaçlarına bile inanmazken bu soruyu sormak biraz anlamsız aslında. Cevap basit. Onlara inanmadılar, onlar da bize inanmıyorlar. Asırlar boyu böyle devam etmiş, büyük ihtimalle uzun bir süre de böyle devam edecek. Herkes öğrendiğini uygular sonuçta.Aksal da bu konu üzerinde durmuş eserinde. Türk halkı apartmanlara hapsolmuş durumda. Dört tarafı betonla, metalle çevrili kutularda yaşıyorlar. Hapishane hayatından farkı yok bana göre. Tek fark, dışarı çıkmak istediklerinde özgürce çıkabiliyorlar. Ama daha büyük bir sorun var. Kafalarını, düşüncelerini de hapishanede gibi yaşıyorlar. Potansiyellerini kısıtlamışlar. Komik gelebilir ama bunun sebeplerinden biri de apartmanlara, rezidanslara kendilerini hapsetmeleri, komşularıyla ilişkilerini kesmeleri, kısaca dış dünyaya kendilerini ve çocuklarını kapatmaları, onları yabancı olarak görmeleri. Denize kıyısı olan bölgelerden gelenler (İzmir, Antalya gibi) hayata daha geniş bir yelpazeden bakıyorlar. Onlar için denenmemişleri yapmak, tabuları yıkmak çok daha kolay. Belki de bu özellik deniz havasının etkisidir. Neticede İzmir Türkiye’nin en batıdaki ili ve hayli yabancı orada yaşıyor. Haliyle oranın insanı, onlardan ve Batı’nın düşünce sisteminden etkileniyor. Söylemeden geçemeyeceğim, babamın İzmir’e yerleşeceğini öğrendiğimde ne kadar sevindiğimi kelimeler açıklayamaz. En sevdiğim şehirlerden biri İzmir. Hiç kuşkusuz bir Batı şehri. Gelişmemiz için önemli olan yöntemlerden biri de şiir. Bırakın şairler istediğini yazsın, kendi duygu düşüncelerini okurlarına yöneltsin. Herkesin özgürce istediğini yazmaya hakkı olmalı bu ülkede. Herkesin yazması lazım hatta. Çünkü şiir düşünceyi iletme yollarından en önemlisi ve en etkilisi. Bir ülkenin dili, edebiyatı ne kadar güçlü olursa, o ülke o oranda gelişir. Ayrıca genel Türk insanının düşüncesi olan “her şeyde iyi ol” düşüncesini bırakıp belirli bir alanda kendimizi geliştirmeliyiz. Bu, her şeyi bırak bilime yönel demek değil tabii ki. Her konu hakkında bir fikrimiz olabilir, konuşabiliriz ama herkes en iyi olduğu alanda uzmanlaşmalı ki gelişme olabilsin. Neticede herkes her şeyde iyi olamaz. İmkansız! Ne kadar gelişmek istiyorsak, o kadar bilime yönelmeli ve diğer uğraşları bırakmalıyız. Tarihimizi de unutmamalıyız bilimin yolunda ilerlerken. Unutursak, ülkeyi ülke yapan en önemli yapı taşını umursamazsak neden gelişmeye çalışırız ki? Zor şartlar altında kurulan bu devleti geliştirmek ve diğer ülkeler arasına, yüksek statüye çıkarmak her Türk evladının borcu. Bu borcu atalarımıza ödemek için durmadan çalışmalı ve hedefimizi mükemmeliyet olarak belirlemeliyiz. EVET, YAPABİLİRİZ! Adilhan Adil 2 2 Google Resimler KENDİNE GİDEN YOLU KEŞFET Doğduğumuz ilk günden beri hayatımız bir şeylere bağımlı halde geçer. Bu bağımlılıklar bir noktaya kadar birey için zorunluluktur. Dünyaya gözlerini yeni açmış bir bebeğin annesine bağımlı olması gibi. Bunun temel sebebi tek başına karar verebilecek bilinçte olmamasıdır bebeğin. Anne ona doğruyu yanlışı gösterir, bir nevi hayatına rehberlik eder. Peki, bu birey kendi bilincini edindiğinde ve hayatta tek başına ayakta durması gerektiğinde durum nasıl olmalıdır ? Hayatımızla ilgili kararları verirken bağımlı olduğumuz şeyler bizi ne kadar etkilemelidir ? Jorge Bucay'ın kitabında ele alınan ana konu bu bağımlılıklardır. Kitabın isminden de anlaşılacağı üzere yazarın asıl amacı okuyucunun " Kendine Giden Yol"[1] u bulmasına yardımcı olmaktır.Kitabı okuduğum zaman bağımlı olduğum şeyleri ve beni nasıl etkilediklerini düşündüm. Hayatıma neye göre yön verdiğimi sorguladım. Aileme ya da bulunduğum çevreye karşı olan sorumluluklarımın bir şekilde de olsa kararlarımı etkilediğini fark ettim. Bunlardan bazıları hayatın bize zorunlu kıldığı şeyler bir kısmı da vicdani ögelerdi. Ailemi mutlu etmek benim için şu dünyadaki birkaç önemli şeyden biridir. Peki ben bu uğurda nelerden vazgeçiyorum? Beni ben yapan unsurlardan ödün veriyor muyum ? Kitapta karşıma en çok çıkan kavram kendine bağımlı olmaktı. Kendi kararlarını vermek yani kendi hayatının kontrolünü kendi elinde bulundurmak. Buradan yola çıktığımızda, ailemizin memnuniyeti mutlaka hayatımızın bir parçası olmalı ama neyi yapacağımıza kendimiz karar vermeliyiz. İlk bakacağımız şey kendi memnuniyetimiz olmalıdır ve kendi çizdiğimiz bu yol bizi özgür kılan yoldur.(Resim 1) Nedir bu kendine bağımlı olmak ? İnsan varoluşu gereği ihtiyaçlarını belli bir noktaya kadar yalnız başına giderebilir. Bence kendine bağımlı olmanın en önemli özelliği şudur : birilerine bağımlı olduğumuzu ve farklı durumlarda başkalarının yardımına ihtiyaç duyabileceğimizi kabul etmek ve daha da önemlisi ihtiyaç duyduğumuz bu kişiyi kendimiz seçebilmek. Eğer sağlıklı bir geri dönüt alamazsak bu kişiyi değiştirme özgürlüğüne sahip olmaktır. Kendi hayatlarımıza bakarsak aslında birçok konuda
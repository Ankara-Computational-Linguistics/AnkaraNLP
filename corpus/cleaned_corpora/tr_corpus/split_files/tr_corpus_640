çok seven bir erkek yapar bunu.' Aklımı karıştırmış, ezberimi bozmuştu, biricik dostum. ‘Artık ona âşık değilim,' diye mırıldandım umarsızca. ‘Aşk dediğin nedir ki.' diye gülüverdi deniz. ‘Ruhun en büyük yanılgısı. O olumsuzlukları yaşamasan da ilk ateşini çoktan yitirmiş olacaktı zaten. Yangının orta yerinde durursan, kavrulur gidersin. Evlilik, hararet derecesini dengeleyen bir kurumdur. İnan bana, geride kalan sıcaklık, ikinizi de uzun yıllar ısıtmaya yetecektir.' ‘Ne oldu sana böyle. Sen ki şairlerin, ressamların, tüm sanatçıların ilham kaynağı yüreği sevgiyle çarpan kadın-erkek tüm yaratılmışların romantizm sembolü deniz'sin... Nasıl olur da sığ bir beraberliğe indirgeyebilirsin aşk'ı.' ‘Sığ olduğunu kim söylemiş. Onu beslemek ve zenginleştirmek sizin elinizde...' O güne kadar deniz'in aseksüel olduğunu varsaymıştım cinsiyetsizdi benim gözümde. Ama bu son sözler, erkek olduğunu düşündürdü bana. Erkek erkeği destekler tezine uygun davranarak, beni değil, kocamı desteklediği için belki. Biraz hayal kırıklığına uğramıştım ama, biliyordum ki beni üzmeye yönelik değildi söyledikleri. Tam tersine, mutlu olmamı istediğindendi. Cinsiyet konusunun ise üzerinde durmaya bile değmezdi. Tamamdı, dostların cinsiyeti olabilirdi, ama dostluklar cinsiyetsizdi. Önemli olan da buydu zaten. Dila, sık sık Nehir'in yüzüne bakarak, sıkılıp sıkılmadığını kontrol ediyor. En ufacık bir işaret alsa annesinin sözünü kesecek, belli. Nehir ise, işin başında sıkılmaya meyletse de gitgide ilginçleşen sohbete kendini kaptırmış. Başkalarının özel hayatlarıyla ilgilenme huyu yok, magazinsel dedikodulardan da uzak durmuştur hep ama, Nisa Sezen hakkında kimsenin bilmediği sırları birinci ağızdan duymanın çekimine girmiş bir kere... Bir bu kadarını daha dinlemeye hazır ama, Sonrası, bugüne dek uzanan tekdüze bir yaşam çizgisi, diye noktayı koymaya hazırlanıyor Nisa Hanım. Biraz önce konuşmayı bölmeye çalışan kendisi değilmiş gibi, Deniz'i, ağabeyimi anlatmadan bırakamazsın. diyor Dila. Kaldığın yerden devam et lütfen. Öyle olsun bakalım, diye gülüyor Nisa Hanım. Bundan sonrasında, ideal sayılabilecek bir ev ve aile düzeniyle resim çalışmalarını dengede tutmak için gösterilen çabanın dışında, anlatacak fazla bir şey yok aslında. Ancak, bunalımdan sıyrılıp normal yaşama ayak uydurmaya çalıştığım o dönemde, en büyük desteği eşimden gördüğümü söylemeliyim. Sayıları arttıkça sanatsal yönleri de zenginleşen tablolarımla en büyük gururu duyan da oydu. Altıncı ayın sonunda iki tablom, pek çok ünlü ressamın yer aldığı bir karma resim sergisine kabul edildi. Bu kabulde eşimin rolü neydi, hiçbir zaman öğrenemedim. Bileğimin hakkıyla başardığıma inanmamı istedi, inandırdı da. Bana verilmiş nadide bir armağandı o sergiye katılmam. Ben de daha büyüğünü, yaşamının en değerli armağanını verdim kocama. Sergideki Dalgaların Hüznü adlı tablomun önünde, ‘Bir bebeğimiz olacak,' diye fısıldayıverdim kulağına. Orada, o kalabalığın içinde kucakladığı gibi havalara kaldırdı beni. Ne kadar utandığımı anlatamam... Ağabeyimin benden şanslı olduğuna inanmışımdır hep, diye gülüyor Dila. İlk ve erkek çocuk farkı. Baksanıza, anne karnına düşmesinin babaya iletiliş biçimi bile son derece şiirsel. Benim içinse, laf arasında, ‘Deniz'e bir kardeş geliyor,' deyip geçmişsinizdir. Haksızlık etme Dila. Ana baba olarak, ikinizde de aynı heyecanı ve sevinci yaşadık biz. İlk çocuğun erkek olacağı belli değildi üstelik. Cinsiyetini öğrenmek istemedim. Adını koydum yalnızca. Erkek ya da kız, Deniz olacaktı çocuğumun adı. Bu anlattıklarınızdan sonra, başka bir isim düşünemezdim zaten, diyerek gülümsüyor Nehir. Ya Dila. Onun adını kim koydu. Ben. İkisinin adını da koyan benim. ‘Bu hak, çocuğu dokuz ay karnında taşıyan ona kanından kan, canından can veren anasınındır,' dedi kocam. Dila'nın anlamı ne. Onun da Deniz gibi özel bir hikâyesi var mı. Olmaz olur mu. Deniz'inki kadar destanlaşmış bir hikâye değilse de, var tabii... Önce telaffuzuna, söylenişindeki şarkı tadına vuruldum Dila'nın. Deniz'le kafiyeli olmasa da uyumluydu üstelik. Deniz ve Dila... Sözcük anlamını araştırmaya başladığımda, pek çok dilde karşılığı olduğunu gördüm. Eski dilde dil gönül, demek. Farsça kökenli ise, ‘ey gönül' anlamında. Kürtçede Dila yürek, demekmiş. Ama beni asıl etkileyen, Gürcü dilindeki karşılığı oldu. Dila sabah güneşi ya da sabah anlamında kullanılıyor. Deniz dört yaşına gelmiş. Yaşantımızda belli bir düzen var artık. Resim çalışmalarım beni tatmin edecek düzeye ulaşmış. İlk kişisel sergimi açmışım. Bunların üzerine geliyor Dila. Sabah güneşi gibi giriyor dünyama, Sabah'ım oluyor... Dışa yansıttığı aşırı duygusallıktan rahatsız olmuş gibi, sesini toklaştırıyor. Manolya Konakları'ndaki etkinlik için gereken tabloyu seçelim mi artık. Bu kadar konuştuktan sonra, bu noktaya ancak gelebilmemizi yadırgamış olabilirsiniz. Dila bilir, evime gelen her konuğa bu kadar zaman ayırmam. Kendim ve ailem hakkında bu denli ayrıntıya girmem de sıkça yaşanan bir durum değildir. Gözlerini, duvar boyunca asılı tablolar üzerinde gezdirirken, yeniden yumuşuyor sesi. Gördüğünüz gibi, tüm tablolarımda deniz var. Ya ana tema ya da yan öğe olarak. Ancak, Deniz Sezen'den söz edecek olursak... Altına imzamı attığım tabloların içinde en değerli, en nadide, en biricik olanı oğlumdur. Abarttım belki, gereğinden çok konuştum. Ama içim rahat. Sanırım, Deniz de böyle olmasını istiyordu... Nisa Sezen her ne kadar özgün olduğunu iddia etse de Monet'nin tablolarını çağrıştıran, tıpkı onunkiler gibi fırça darbeleriyle renk ve ışık kazanmış sahile vuran dalgaları seyre dalan, bir önceki yüzyıla ait, ince yapılı, şapkalı bir kadının siluetiyle hareketlenmiş tablonun arabaya taşınmasını sessizce izliyor Nehir. Nisa Sezen'in, yaşamındaki en özel kırılma noktalarını gözünü kırpmadan anlatmasının, gizli kalması daha yararlı olacak aile sırlarını bile hoyratça ortaya dökmesinin altında yatan, Deniz'in isteğiymiş meğer, diye düşünüyor. Oğlu istedi, annesi yerine getirdi... İyi de neden o oğul, neden o Deniz Sezen, Nehir'e böylesine özel bir ilgi gösterilmesini istedi ki. Gelen konuğa çay kahve ikram edilip güler yüzle ağırlanması da yeterince ilgi anlamına gelmez mi. Özel'i bu kadar abartmanın altında yatan ne. İşte bunu çözemiyor Nehir... *** Önceki akşam, kahvelerini içerken gündeme gelmişti konu. Dila, Beylikdüzü'ndeki örnek konak için bir tablo gerektiğini söylemişti annesine. Seçin bir tane, götürün, demişti Nisa kayıtsızca. O kadar kolay değil, diyerek gülmüştü Deniz. Seçimi biz değil, konakların tanıtım ve pazarlama işlerini yürüten dünyalar güzeli bir hemcinsin yapacak. Öyle olması gerekiyor... Gene ne dolaplar çeviriyorsun Deniz. diye takılmıştı oğluna Nisa. Kimmiş bu güzel. Adı Nehir. Tanıtım kokteylinde yanımdaydı ya... Ha... şu, gazetelerde boy boy resminizin çıktığı kız. Yoksa gerçek miydi yazılanlar. Hayır, ama gerçeğe dönüşmemesi için bir neden yok, öyle değil mi. Nehir.... diye üstüne basa basa telaffuz etmişti Nisa. Deniz'e ulaşması muhtemel bir nehir bu galiba... Elini annesinin omzuna atıp, Döktürüyorsun Nisa Sultan, diye uzun uzun gülmüştü Deniz. Şöyle enine boyuna incele bakalım, denize ulaşma ve onunla bütünleşme şansı neymiş bu nehrin... Kararını vermiş bile, bu noktadan sonra benim ne hükmüm olabilir ki, diye geçirmişti Nisa içinden. Gelsin bakalım, diyerek başını dikleştirmişti. Özel konuğumuzu nasıl ağırlamamızı istersin. Sana yaraşır biçimde. Sezen ailesini biraz daha yakından tanımasını sağlarsan, sevinirim. Buradan hareketle, sıcak bir karşılama yapmıştı kendince Nisa. Evliliğinin ilk yılları, geçirdiği bunalımlar ve kocasıyla ilişkileri hakkında fazla ayrıntıya girmese daha iyi olurdu ama ne yapsın, tutamamıştı kendini. Aman... Oğlu için gelgeç bir macera ise gerçi öyle olduğunu hiç sanmıyordu Nisa Sezenher telden bir sohbeti paylaşmışlardı işte. Ama bu ailenin içine girmeye, Deniz'le bütünleşmeye layık bir Nehir'se eğer, her şeyi bilmeye hakkı vardı zaten. Ve Nisa Sultan'ın ağır oturaklı, zarif görünüşünün altındaki bu delidolu hallerine de alışmalıydı şimdiden... B ir yanda Büyükçekmece Gölü, diğer yanda Marmara Denizi... Ayn ı avucun içinde duruyorlar sanki. Otelin 28. katındaki, hem göl hem deniz manzarasına hâkim Kaktüs Restoran, oldukça tenha bu gece. Cam kenarındaki birkaç masa dışında, her yer boş. Nehir'le Deniz, manzarayı en iyi görebilecek konumdaki köşe masada oturuyorlar. Nehir yönünden, hesapta olmayan bir yemek bu. Sağ ve sol kolum, dediği acar yardımcıları Pınar ve Hakan'la beraber Manolya Konakları'ndaki Cumartesi Buluşması için yola koyulduklarında, akşam yemeğini bu şartlarda yiyeceği aklının ucundan geçmezdi. Planlandığı gibi örnek konakta geceleyecek beş aileyle büyük bir gazetenin ekonomi servisinde çalışan, Pazar günleri iş ekinde köşe yazıları yayımlanan, Nehir'in gazeteci dostunu karşılayıp odalarına yerleştirmişlerdi. Sonrasında hep beraber çaylar kahveler içilmiş, site içinde tanıtım turları atılmıştı. Türk hamamı, sauna, spor merkezi basketbol, voleybol, mini golf sahaları gezilmiş, ertesi sabahki bruch'ın ardından bu tesislerin tümünden yararlanabilecekleri vurgulanmış ve konuklar yemek öncesi dinlenmeye çekilmişlerdi. Onlar dinlenirken aşağıda, kusursuz olacağı baştan belli bir mangal partisinin hazırlıkları sürüyordu. İstanbul'un ünlü et lokantalarından birinin Urfalı mutfak şefi, ekibiyle beraber, sırf bu iş için şehirden getirilmişti. Önceden terbiyelenmiş etler, şişlere dizilmiş domatesli, biberli kebaplar, köfteler, pirzolalar, çimenlerin üzerine kurulmuş sıra sıra mangallarda pişirilmeyi bekliyorlardı. Her şey yolundaydı. Bu yolundalığın baş mimarı olmaktan gurur duyuyordu Nehir. Çalışma arkadaşlarını da unutmuyordu ama. Kutlanmayı hak ettik, demişti Pınar'la Hakan'a. Her şeyi inceden inceye planlamanın ve mükemmeli hedeflemenin getirdiği başarı bu. Ardından da gülerek eklemişti Şu hale baksanıza. Aralarından sıyrılıp, çekip gitsek kimse fark etmeyecek yokluğumuzu. Her şey kendiliğinden, tıkır tıkır, öylesine güzel işliyor ki... Önemli olan düzeni kurmak, demişti Hakan. İyi kurulan düzen, kendi kendini işletiyor. Deniz de tam o sırada gelmişti yanlarına. Haklısınız, çekip gitsek kimsenin umurunda olmayacak, diye onaylamıştı konuşulanları. Sonra da gözlerinin içine, ta derinlerine sızmıştı Nehir'in. Seninle bir yerlere kaçalım mı. Satışa sunulan, satışı için özveriyle çalışılan konakların sahibi değil de okuldan kaçıp daha eğlenceli bir yerlere gitmeyi düşleyen yaramaz, sevimli bir çocuk konuşuyor sanki... Gülüvermişti onun bu haline Nehir. Söylenenleri şaka niyetine algıladığını anlatmak ister gibi, Nereye kaçabiliriz ki. diye omuz silkmişti. Deniz'in niyeti ciddiydi. Konakların inşaatı sürerken, şehre dönmediğim geceler kaldığım bir otel var. Beylikdüzü'nün en elit otelidir. Roof'u2 harikadır. Boğaz manzarasını aratmayacak güzellikte bir manzara... hem bedenleri, hem de ruhları dinlendiren hafif bir müzik, nefis yemekler... Ne dersin. Teklife bayılmıştı Nehir. Ya burası. Böyle de bırakamayız ki... türünden caydırma girişimleri, fazla hevesli görünmek istemeyişinden kaynaklanıyordu. Biz ne güne duruyoruz. diye karşısına dikilivermişti Hakan. Bu saatten sonra, bize bile iş düşmüyor ya neyse... Zaten şehre dönmeyecek miydiniz. demişti Pınar da. Gece burada kalamayacağınıza göre. Yarın sabah, brunch'a gelirsiniz artık... Ne programa, ne de programın kendisi dışında yapılıp hazır halde sunulmasına itirazı vardı Nehir'in. Bu tepeden inme yemek, yorgunluklarının üzerine ilaç gibi gelecekti. İçinden geçenleri maskeleyip oldubittiye getirilmiş bir karara zorunlu olarak uyuyormuş gibi davranması, şartların gereğiydi yalnızca... Beş yıldızlı otelin zirvesinde yer alan Kaktüs Restoran, yeni yeni dolmaya başlıyor. Dikenli, batıcı bir şeyleri çağrıştıran adının tersine kapıdan içeriye adımını atanları kucaklayıveren, sıcak, yumuşacık bir havası var. Nehir'le Deniz, restoranın bu akşamki ilk konuklarından. Büyükçekmece Gölü'yle Marmara Denizi'nin birbiri içine uzanmış gibi duran doyumsuz gece manzarasına karşı oturuyor Nehir. Deniz ise manzaraya sırtını dönerek, Nehir'i seyre dalmış. Geniş salonun kesişen iki kenarı, boydan boya cam. Masalar, denizin ve gölün kuşbakışı seyrini engellemeyecek şekilde, cam kenarlarına diklemesine yerleştirilmişler. Girişin sağında birkaç basamakla inilen geniş bir dans pisti, diğer tarafta ise duvar boyunca uzanan şık bir Amerikan bar var. Garsonlar fır dönüyor etraflarında. Karşılanış şeklinden, Deniz'in buralarda çok iyi tanındığını kestirebiliyor Nehir. Kim bilir daha önce kimlerle gelmiş buraya... Hiçbiri ilgilendirmiyor Nehir'i, ama diğerleri ile aynı kefeye konulacak olmak canını sıkıyor. Deniz Sezen'in kız arkadaşları ile... Kız arkadaşı değil, iş arkadaşıyım ben, diye geçiriyor içinden. Oysa, bu kadarını bile kabul etmemişti bir zamanlar... İş arkadaşı sözü de acımasızca dalgasını geçerek o günlerin intikamını alıyor zaten. Deniz'in sıcacık bakışlarına çarpıp gerisingeriye dönüyor, alaycı kahkahalar halinde suratına çarpıyor Nehir'in. İş arkadaşı, ha. Yok ya.... Deniz'in, masanın üzerinden uzanıp elini tutmasıyla iyiden iyiye karışıyor kafası. Kırmızı şarap mı içsek, beyaz mı. Balık yiyeceksek, beyaz iyi gider. Ne dersin. Usulca elini çekiyor Nehir. Şarabın rengi, ısmarlanacak meze, ara sıcak ve ana yemekler... hiçbiri umurunda değil. Tüm seçimleri Deniz'e bırakmaya dünden razı. Her birini sorarken elini tutacağına... İçin için kendini yargılamaktan da geri kalmıyor Nehir. Ne bu ürkeklik, ilk flörtüyle kaçamak buluşmuş yeniyetme halleri... Yakışıyor mu otuzuna gelmiş Nehir Hanım'a. Eski arkadaşları görse, kasıklarını tuta tuta gülmekle kalmaz, tefe koyup çalmayı da görev edinirler. Deniz'in de ondan eksik kalır yanı yok. O ana kadar yaşadıkları, zihninden ve bedeninden kazınarak temizlenmiş tüm deneyimleri hiçbir kalıntı bırakmadan buharlaşıp uçmuş sanki. Sevdiği insana yüreğini nasıl açacağını bilemeyen, toy bir delikanlı kalmış geriye. Gazetelerin magazin sayfalarına Çapkın Prens diye manşet atan gazeteciler, gelip görsünler Deniz Sezen'in ne hallere düştüğünü... Pistin kenarındaki, duvara dayalı piyanonun başına geçen, kır saçlarını atkuyruğu şeklinde ensesinde toplamış, geçkin yaşına göre yakışıklı sayılabilecek piyaniste etekleri yerlere kadar uzanan, derin göğüs dekolteli siyah tuvaleti, sımsıkı siyah topuzu, yüksek topuklarını müziğin ritmine göre ahenkle zemine vurduğu kırmızı ayakkabılarıyla hoş sayılabilecek, orta yaşlı bir kadın şarkıcı eşlik ediyor. Yemek müziği niyetine, yemek yiyenleri rahatsız etmeyecek yumuşaklıkta, Latin Amerika folk müziğinden şarkılar çalıp söylüyorlar. Nehir'le Deniz, ara ara küçük gülümseyişlerini paylaşarak, önlerindeki mezelerden küçük lokmalar alıyor akıllarının yarısı bambaşka yerlerde, diğer yarısı da birbirlerinin üzerinde, icra edilen müziği dinler görünüyorlar. Neden sonra Deniz, belki de şarkıcı kadının söylediği buram buram aşk kokan ezgilerden aldığı güçle, Nehir. diyor kararlılıkla. Kaçma benden. Kaçırma gözlerini... Bu kez tek elini değil, iki elini birden alıyor avuçlarının içine. Öyle ki, istese de kıpırdayamıyor Nehir. İstediği de yok zaten... Gönüllü bir esaret, yaşadığı. Sevdim seni Nehir. İlk gördüğüm anda sevdim. Adını ilk duyduğumda... Nehir ve Deniz. Geceler boyu boşluğa, karanlıkların kuytusuna haykırdım adlarımızı. Denize dökülmek için dağlar tepeler aşan bir nehirle, o nehri kucaklamak, içine almak için çırpınan bir deniz hayal ettim hep. Bizdik onlar. Birbirine ulaşması, birbirini bütünlemesi gereken Nehir'le Deniz... Ama bunları söyleyemedim sana. Tanışalı kaç ay oldu... Boşuna harcadım bunca zamanı. Kendisinin de bir şeyler söylemesi gerektiğini düşünüyor Nehir. En azından birkaç soru soracak. Kafasında düğümlenen neden leri sıralayacak. Neden şimdi, diyecek. Olduğu yerde kıpırdanarak konuşmaya hazırlanırken, elini Deniz'in elinden çekecek oluyor... Şiddetle karşı çıkıyor Deniz. Dur. diyor. Konuşmaya başlamışken, susturma beni. Aylardır bekledim bu anı... Hiç kimse, hiçbir şey umurumda değil artık. Herkes bilsin, Deniz'in Nehir'e nasıl vurgun olduğunu. Bu sabırsız telaş, güldürüyor Nehir'i. Biraz soluklan, diyor. Hiçbir yere kaçmıyorum. Ne anlatırsan, sonuna kadar dinleyeceğim. Şaşırttım mı seni. Karşı cinsle ilk kez buluşmuş acemi delikanlılar gibi davrandığımın farkındayım. Ama itiraf ediyorum, acemiyim bu konuda. Daha önce hiç kimseye evlenme teklif etmedim ki. Soluksuz kalma sırası Nehir'de. Şu birkaç saat içindeki baş döndürücü gelişmelerin hızına yetişmekte zorlanan beyni, Deniz'in son sözleriyle iyice dumura uğruyor. Yanlış mı duydum. diye şakaya vurmaya çalışıyor. Evlenme mi dedin sen. Evet. diyor Deniz kararlı bir tavırla. Deniz'le Nehir'in kavuşmalarını, birbirlerinin içinde erimelerini, bu beraberliğin sonsuza dek sürmesini istiyorum ben. Bunun adına sosyal anlamda ve toplum içinde evlenme diyorlar. Hızınıza yetişilmiyor, Deniz Bey. Birkaç saat öncesine kadar iş dışında hiçbir paylaşımımız yokken... Bak onda haklısın, biraz tepeden inme oldu, bağışla. Bu işin belli bir sırası olmalı, biliyorum. Birilerinin aracılığıyla tanımadık birbirimizi. Seni bilmem ama, âşık oldum ben. Eh, madem âşık oldun anlat aşkını, yüreğinden taşan sevgiyi dile getir... Aşkla örülü ilk birliktelik döneminin tadını çıkar. Sonrasında, ‘Gel evlenelim,' dersin... Beceremedim. Biraz da reddedilmekten korktum galiba. Bir başkasının varlığından... Başkası falan yok. Nehir'in ağzından istemsizce dökülen sözler, ikisini de şaşırtıyor. Başlamışken devamını getiriyor Nehir. Öyle birinin varlığından söz ettiğimi hatırlamıyorum. Yok da demedin ama. Birisi varmış gibi davrandın hep. Yalnız olmadığımı düşünmeni istedim, doğru. Nedenine gelince... İş hayatında, beraber çalıştıkları insanlara askıntı olan tiplerden biri olarak anılmayı asla istememişimdir. Tavrımı ve sınırlarımı önceden koyarım. Bundan sonrasını sıcacık bir gülüşle tamamlıyor Nehir. Ancak sen farklıydın... Özel hayatlarımızı ortaya getirmemiştik hiç ama, sorsaydın söylerdim. Keşke sorsaymışım. Sen de bana kayıtsız değildin yani... Neden dışına ışık sızdırmadın hiç. Cesaret vereceğine, acımasızca paraladın beni. Tek taraflı değil, karşılıklı paralaştık, derken, dudaklarından dökülen kahkahalara engel olamıyor Nehir. Cesaret konusunda ise dibine ışık verecek mumlardan değilim ben. Hem, sen bile bunca zaman kapalı kutu gibi susup oturmuşken, ilk atağı benim yapmam yakışık alır mıydı. Bu kadarı yetiyor Deniz'e. Karşılıksız değil sevgisi. Deniz nehrini beklerken, Nehir de denizine kavuşmayı istermiş meğer... Dans edelim mi. diyor, gözleri Nehir'in gözlerinde. İlk dans. Bedenlerinin ilk kez birbirine dolanışı. Nefeslerinin ilk kez birbirine karışması. Aşkın ilk yudumlanışı, ilk sarhoşluk... Son olmayacağı kesin. Bu gece burada kalalım, diye fısıldıyor Deniz, Nehir'in kulağına. Harika. diyor Nehir de, girmek üzere olduğu gülme krizinin öncesinde. Nikâh memurunu da yanında getirseydin bari. Yarın sabah, çiçeği burnunda balayı çifti olarak ağırlanırdık kahvaltıda. El ele masalarına doğru yürürken, Yanlış anladın, diye düzeltmeye çalışıyor Deniz. Sabah brunch'a gitmeyecek miyiz. Şehre ineceğimize, buradan geçeriz diye düşünmüştüm. Sitemle ekliyor Ayrı odalarda kalmak diye bir şey var, değil mi. İyi niyetine inanıyorum, derken, alaycı tavrını sürdürüyor Nehir. Ama gitmem gerek. Arabamı alacağım. Sabah Pınar'la Hakan getirdi beni. Buraya da senin kanatlarınla uçtuk... Yarın arabaya ihtiyacım olacak. Nehir'in çantasının ön gözündeki cep telefonu, onların dansı bırakıp masaya dönmelerini beklermiş gibi ısrarla çalmaya başlıyor. Telaştan eli ayağı birbirine dolanıyor Nehir'in arayanın kim olduğunu az çok tahmin edebiliyor çünkü. Suçunu da biliyor üstelik, işe dalıp aramayı unuttuğunu... Telefonu eline alıp da, Ablam yazısını görünce, keşke önceden kapatsaydım, diye hayıflanıyor. Nehir.... Nerelerdesin sen kızım. Sabahtan beri arıyorum. Ev telefonun cevap vermiyor. Cebini açmıyorsun ya da, ‘Kapsama alanı dışında,' diyor o sinir bozucu mekanik ses. Şimdi de açmasan, yollara düşecektik eniştenle. İşteydim abla, bütün gün çalıştık. Ne zamandan beri cumartesileri de çalışıyorsun. Yalnız bugünlük. Manolya Konakları var ya... Onun hafta sonu çalışması vardı. Bitmedi mi daha. Gecenin saat kaçı olmuş... Neredesin sen. N'apıyorsun. Beylikdüzü'ndeyim. Deniz'le yemek yiyoruz. Kendini bildi bileli, ablasıyla arasında geçen soru-cevap düzeyindeki diyaloglardan hep zararlı çıkmıştır Nehir. Her seferinde, aynen böyle olmuştur. Sorulara yoğunlaşıp, cevapları yüksek devirli bir motorun otomatiğine bağlayarak verdiğinden, kendisine zarar verecek sözcükleri, ancak ağzından çıktıktan sonra fark edebilir çünkü. Bu yüzden, Denizle yemek yiyoruz, şeklindeki son cümlesini geri alması ya da düzeltmesi mümkün değildir artık. Gelmeye, gelirken de dört bir yanı kasıp kavurmaya hazırlanan ateş topunu beklemekten başka çaresi yoktur. Birden yatışıyor Nevin. En sivri uçlu okunu atmaya hazırlanırken, yapacağı hamle için güç toplayan okçunun sakinliği var üzerinde. Alaycı bir kimliğe bürünmüş, yumuşacık ses tonuyla, Sahi mi. diyor. Sevindim... Demek Deniz Sezen ya da Deniz Bey'le değil de, Deniz'le yemek yiyorsunuz... Afiyet olsun. Bir anda parlayıveriyor. Ne yaptığını sanıyorsun sen. Olup biteni gazetelerden mi öğreneceğiz. O haberleri yalanladığında da inanmamıştım sana zaten. Ateş olmayan yerden duman tüter mi. Her neyse... Bu gariban ablana ne zaman esaslı bir açıklama yapacaksın, göreceğiz. Ablacığım, ben seni sonra arasam.... Nehir, elinde telefon, ablasına dert anlatmak için kıvır kıvır kıvranırken, Deniz gelişmeleri keyifle izlemekte. Ağzının içinde yuvarlanan kahkahaları güçlükle zapt ediyor. Epeyce dil döktükten, ablasına ertesi gün için uzun uzun konuşma sözü verdikten sonra, ancak telefonu kapatabiliyor Nehir. Kutlarım seni, diyor Deniz. İtiraf etmeliyim ki sıkı mücadeleydi. Savunmada iyiydin. Ancak hücumda, aynı başarıyı gösterdiğini söyleyemem. Ablamın karşısındaki kişi, savunmada kalmaya mahkûmdur. Hücuma geçmek, ne haddine... Oysa, harika bir fırsat vardı elinde kullanamadın. Hücum 1 Sana evlenme teklif ettiğimi söyleyecektin. Hücum 2 Şaşkınlıktan donakalınca da, ‘Teklifi kabul ettim, haberin olsun.' deyip son darbeyi indirecektin. Ablamı tanısan böyle konuşmazsın. Senin dediklerini söylesem, gecenin bu saatinde yollara düşerdi, inan. Zerrece abartmadığımdan emin olabilirsin. Sakıncası yok bence. Önünde sonunda, seni ondan istemeyecek miyim. *** Nehir, gecenin ilerlemiş saatinde eve döndüğünde, ruhundaki karmaşık duyguların aynı derecede karmaşık yansımalarını taşıyordu bedeninde. Şaşkınlık, sevinç, mutluluk, ürküntü evdeki tüm ışıkları yakıp balkona fırlayarak sesinin ulaşabileceği herkesle, gece boyunca yaşadıklarını paylaşma arzusu bu saçma sapan arzuyu oluştuğu yerde boğup, daha olgun, daha kendine yaraşır bir kutlama isteği... Yaklaşık yirmi saattir uyanık. Bu sürenin çoğunu ayakta, işe güce koşturarak geçirmiş bedeni dayanabilse, daha ne seçenekler üretecek kim bilir... Beyin hücreleri de isyan edip düşünme, algılama, yorumlama eylemlerine son verince, yapacak fazla bir şeyi kalmadı Nehir'in. Dayanma gücünün son noktasında, kendini yatağa atmaya hazırlanırken, saati kurmayı akıl etti neyse ki... Bu yorgunlukla uykuda kalıp sabahki brunch'a yetişememek, şimdiye kadar verdiği onca emeği sıfıra indirgemekle eşdeğerdi. Saati sabah 09.00'a kurdu. Kalkar kalkmaz ilk işi, ablasını arayıp konuşmak olacaktı. Ancak onu ikna edip gönlünü aldıktan sonra, iç huzuruyla hazırlanmaya koyulabilirdi. Nehir'in, uykuya dalmadan önceki son düşünceleriydi bunlar... 2 çatı U yuyan birinin dı ş seslerden etkilenme duyarlılığı, dı ş seslerin yüksekliği, alçaklığı, tınısı, tiz ya da pes olmasıyla değil, kişinin o andaki sesi algılama yeteneği ile ilintilidir. Kulak hassasiyetinin rolü yoktur bu duyumda. Halk arasında, Top atsan uyanmaz. deyimiyle tanımlanan, koyu bir uyku sarhoşluğuna teslim olmuş bedenleri silkeleyip kendine getirmek, oldukça güçtür. Özenle kurulan saatler, ya çalmazsa endişesiyle alınan ek tedbirler... Bin bir çeşit melodiden cankurtaran, itfaiye, polis arabası sirenlerine uzanan geniş yelpazeye yayılmış seslerden en uyandırıcı olanına ayarlanmış cep telefonları... Kimi zaman yeterli olmayabilirler. Bir de bakarsınız, yükselen zil ya da müzik sesleri, havanın zerrecikleri arasına karışıp yok oluvermiş. Uyanması gereken erkek ya da dişi ise düşler âleminde cirit atıyor... Neyse ki Nehir şanslı. Top atımlık duyma eşiğine demir atmışken, derinden derine beynine ulaşarak sese dönüşen cılız titreşimler sayesinde, düş görmeye devamla ayılma arasında yaşadığı birkaç gelgitin ardından, uykusundan sıyrılmayı başarıyor. Fırlayıp kalkıyor yataktan. Ancak, ayağını yere bastığı anda, ne yapacağını bilmez bir halde duraksıyor. Kendisini uyandıran sesin nereden geldiğini kestirememenin şaşkınlığı içinde. Hayır, cep telefonu değil. Sehpanın üzerindeki, kurulduğu dakikanın gelmesini bekleyen metal sarkaçlı antika saat, hiç değil. Telefon çalmış olabilir mi. Kulağını ahizeye dayayıp dinliyor Nehir, o da değil. Birdenbire başlayan ve evin içine dalga dalga yayılan zil sesi, tüm soruların yanıtını veriyor. Sokak kapısından geliyor ses. Pazar günü... Sabahın köründe... kim olabilir. Bunları değil sormak, düşünmek bile anlamsız. Gelenin kim olduğunu gayet iyi biliyor Nehir. Göz deliğinden bakmaya bile gerek duymadan, Hoş geldin abla, diyerek kapıyı ardına kadar açması da bu yüzden. Kucaklaşmalarıyla çözülmeleri bir oluyor. Hoş bulduk, diyor Nevin'in ağzı ama gözleri, ne derece hoş bulduğunun arayışında, kardeşinin yüzündeki tüm hücreleri tek tek sorguya çekiyor. Küçük el çantasını Nehir'in göz hizasına doğru yüksekleyip yere indiriyor, kapının yanındaki duvarın dibine bırakıyor. Nehir, çantanın küçüklüğünü görsün de ablasının bu seferki ziyaretinin kısa olacağını anlasın diye. Kısa duraklamanın ardından, soluk almamacasına konuşmaya başlıyor Nevin. Susarsa, karşı tarafa söz hakkı doğacak... Üstünlüğü elinden kaçırmamalı. Anlatıyor da anlatıyor... İlk uçakla gelmiş İzmir'den. Evden çıktıklarında, henüz gün yeni ağarıyormuş. Eniştesinin selamları varmış, gözlerinden öpüyormuş Nehir'in. O da gelmek istermiş ama işleri yoğunmuş bu aralar, başka sefereymiş artık. Laf kalabalığına getirip, ilk uçağa yetişme çabasının gerisinde duran niyeti maskelemeye çalışsa da kendisine bile inandırıcı gelmiyor anlattıkları. Nehir'in tepkisizliğine kızmış gibi, Gevrek getirdim sana, diye noktalıyor sözlerini. Fırından yeni çıkmıştı aldığımda, sabahın ilk gevreği. Baksana, çıtır çıtır hâlâ. Özlemişsindir... Sitemle ekliyor Ablanı değilse bile, İzmir'in simidini, İzmir gevreğini özlemişsindir belki. Dalgın, uyuşuk bir halde ayakta dikilmesindeki garipliği, ancak o zaman fark ediyor Nehir. Yapması gerekeni, birileri uyardıktan sonra akıl etmiş uysal bir çocuk gibi, kollarını ablasının boynuna dolayıp yumuşacık yanaklarından öpüyor. Hoş geldin ablam. Özlemez olur muyum seni. Hiç belli etmiyorsun ama. Aramasam, arayacağın yok. Çok koşturuyorum abla. Durup kendimi dinleyecek fırsatım olmuyor. Nevin'in vermeye hazırlandığı iğneli yanıt, çalar saatin zil sesine kurban gidiyor. Bu da nesi. Ben gelmesem de bu saatte kalkacaktın demek... Evet. Beylikdüzü'ndeki sitede brunch var. Şirket olarak, biz düzenledik. İş yani. İş. Dünkü etkinliğin devamı. Hemen hazırlanıp çıkmam gerekiyor. Birden canlanıyor Nevin. Tamam, diyor. Hazırlanadur sen. Ben de gevrekli, peynirli, zeytinli şöyle güzel bir kahvaltı hazırlayayım sana. Kahvaltılığın var mı dolapta. Var da... Brunch'a gideceğim, dedim ya. Brunch deyip durma, kızıyorum. Kahvaltının suyu mu çıktı. Özenti bunlar, özenti... Gülüveriyor Nehir. Ne yapalım güzel ablam. Geç kahvaltı, diyorlar şimdilerde ama, aslının yerini tutmuyor. Sosyete kahvaltısı deseniz, cuk oturur. Yurdum insanının, sokaktaki sade vatandaşın tarzına uymaz böyle şeyler. Neyse... Ta Beylikdüzü'nde değil mi bu meret. En azından bir saatlik yol. Gidene kadar acıkır insan ayol. Hadi sen işine bak, aç karnına yola salar mıyım kızımı ben... Duştan çıkıp aceleyle saçlarını kuruturken, burnuna çarpan iştah açıcı kokulara kapılmama kararında Nehir. Tatil günüyle işi en iyi bağdaştıracağını düşündüğü kot pantolon-ceket takımın içine beyaz, yakası işli ipek bluzunu giyerken de kararını sürdürüyor. Ancak, mutfağa girip de ablasının kaşla göz arasında donattığı sofrayı görünce dayanamıyor. Pul biber-zeytinyağı karışımıyla zenginleştirilmiş siyah ve yeşil zeytinlerin her biri, tabağa konulmuş nadide birer mücevher sanki. Zeytinyağı ve kekikle terbiye edilmiş kıpkırmızı domatesler, öylesine davetkâr ki... Bunların hepsinin, benim buzdolabımdan çıktığına inanamıyorum, diye gülüyor Nehir. Tabağına çeyrek simit alıp ablasının karşısına oturuyor. Doymaca değil, tatmaca, diyor tavşankanı çayından arka arkaya yudumlar alırken. Ellerine sağlık ablacığım. Ne zamandır böyle bir sofra kurulmamıştı bu evde. İnanırım, diyerek içini çekiyor Nevin. Kendini işe vurmuş zamane kadınlarının, erkeklerden farkı kalmadı. Bir şeyler söyleyecekmiş de nereden başlayacağını bilemiyormuş gibi kıpırdanıyor olduğu yerde. Anlat bakalım, diyor sonunda. Kimmiş bu Deniz Bey. Ne istiyormuş benim bir tanemden. Baştan başlıyor Nehir, tanışmalarından. Anlatıyor... Aylardır paylaştıkları iş temposunu, ister inansın ister inanmasın, önceki akşama kadar aralarında hiçbir özel paylaşım olmadığını ve beklemediği bir anda aldığı evlenme teklifini... Nehir'in evlenmesine asla sıcak bakamayan, bu tutumundan dolayı için için kendini suçlasa da dolaylı gerekçelerle daha önceki tüm teklifleri püskürtmeyi başaran Nevin, bu kez de üzerinde yürünecek yolun önüne engel koymaya kararlı, ufukta belirmiş adayın açığını yakalamaya can atıyor. Deniz'le hiçbir alıp veremediği yok aslında. Karşı durduğu olgu, evlilik. İyi de kızım... (Ne zaman kızımlı cümleler kursa, en baskıcı yüzüyle Nehir'i bir şeylerden alıkoymaya hazırlanıyordur.) Ne tanıyoruz, ne biliyoruz. Bizim için, ailemiz için tam bir muamma. Haklısın ablacığım, diye sinirle gülüyor Nehir. Ama tüm insanlar tanımadıkları birileriyle evlenirler. Aile, hatta sülale içi ilişkilere farklı gözle bakılıyor, biliyorsun. Töbe, töbe... Tövbe ya. Biraz tövbekâr olmakta yarar yok mu sence de. Peşin hükümlerini bir yana atıp öyle değerlendirsen olayları... Görmediğin, tanımadığın insanları karalamaya kalkmasan... Yanıt vermek yerine mutfak penceresinden dışarılara, uzak bir yerlere dikiyor gözlerini Nevin. Neden sonra, sakin bir sesle konuşmaya başlıyor. Şu sizin geç kalmış kahvaltınız... Kimler gelecek oraya. Sorunun altında yatanın ne olduğunu bilse de sabırla anlatıyor Nehir. Müşteri adayları, tanıtım kampanyasında çalışan pazarlama gönüllüleri, gazete temsilcileri, satışla doğrudan ya da dolaylı yoldan ilişkisi olan yığınla insan... Yığınla insan, ha. diye sitemle başını sallıyor Nevin. Ta nerelerden kalkıp gelmiş bir abla, o yığının içine giremiyor ama. Onun bu hallerine alışık Nehir. Dayanamıyor gene de. Kucaklayıveriyor ablasını. Kıyamam sana, deyip öpücüklere boğuyor. İş için olmasa, diye başlayacakken bir ışık yanıyor kafasında. Neden olmasın.... Ablasının geliş nedeni belli değil mi. Ya yoluna taş koyacak, öncekiler gibi ya da damat adayını tanımaya çalışacak. Deniz açısından da hiçbir sakıncası olmadığına göre... İki taraf da karşılaşmayı bu kadar istiyorken, Nehir'e düşen, onları buluşturmak değil mi. Hazırlan o halde, diyor ablasına. Sen de benimle geliyorsun... Yol boyunca söyleniyor Nevin. Ne kadar uzakmış. Trafik de yoğun... Anlamıyorum şu insanları. Mis gibi şehri bırakıp ne demeye evlerini dağa bayıra taşırlar ki. Mis gibi dediğin o şehir, yükünü almış, batmak üzere ablacığım, diye hafifçe gülüyor Nehir. Şimdi moda, banliyöde oturmak. Biraz parası olan, açık havaya atıveriyor kendini. Zengin işi, desene şuna. Sokaktaki vatandaş yapabiliyor mu onların yaptığını. Haklısın, diye tartışmayı başlamadan kesiyor Nehir. Nevin Sultan'ın üstüne gitmenin hiç zamanı değil... M anolya Konakları bu sabah, brunch adı altında keyifli bir pikniğe ev sahipliği yapıyor. Konakta eğlenceli bir geceyi paylaşan konukların yanı sıra dışarıdan gelenler ve gelmesi beklenenler de var. Yolu gözlenenlerin başındaki isim, Nehir. Deniz, Manolya Sitesi'nin girişindeki ofisinde oturmuş, kalabalığın içine karışmak için onun gelişini bekliyor. Nehir'in arabasının kemerli kapıdan içeri süzülmesiyle yerinden fırlıyor. Ancak, Nehir'le beraber birinin daha indiğini görünce duraklıyor. Kim olabilir bu beklenmedik konuk. Nehir'den yaklaşık on santim kısa, on kilo fazla, en az on, on beş yaş büyük bakımlı, hoş bir kadın... Kim olduğunu çıkarmak için fazlaca kafa yorması gerekmiyor Deniz'in. Güzel, diye mırıldanıyor, kahkahaya özdeş sessiz bir gülüşle. Demek, benden önce davrandı ablamız... Aceleci tavrından sıyrılıp Nehir'le ablasının, ağır adımlarla piknik alanına doğru yürüyüşlerini izliyor. Kafasında tasarladığı tanışma sahnesi, ayakta gerçekleşmemeli. Ablanın bastığı yer sağlam olacak ki Deniz'i gereğince tartabilsin. Nehir ise her ne kadar gözleriyle Deniz'i arıyor olsa da karşılaşma anını elinden geldiğince geciktirme çabasında. Önce Pınar'la sonra da Hakan'la tanıştırıyor ablasını. Elim kolum onlar benim, diyor. Onlar olmasa, bu işleri başaramazdık. Nevin'i havuz başına kurulmuş çardağın altındaki bambu kanepeye oturtup, Pınar'ın tuttuğu çalışma raporunu incelemeye koyuluyor Nehir. Nevin ise beklediğinin üstünde bir ihtişamla karşılaşmanın sarsıntısını atlatmaya çalışıyor. Yolunu kaybedip rastlantı sonucu cennete düşmüşçesine şaşkın, ancak hayranlıkla sarmalanmış bu şaşkınlığı dışarı sızdırmayacak, kimselere sezdirmeyecek beceriye ve bilince de sahip... Bakışları, üzerinde odaklandıkları her şeyi olağan, alışılagelmiş, sıradan sözcükleriyle ifade edilecek derecede tanıdık ve bildik bulduklarını anlatırcasına kayıtsız. Çalışma raporlarının birer kopyasını Deniz Bey'e vermeyi unutmayın, diyor Nehir. Bir yandan da, nerede bu Deniz Bey, diye içinden söyleniyor. Merak etmeyin siz, diyor Pınar. Bugünkü raporlarla beraber, yarın sabah masasında olur hepsi. Deniz Bey de geliyor işte... Bu sözler, yangın alarmı gibi, hepsini hizaya sokuveriyor. Nevin, olduğundan da ciddi bir tavır takınarak oturduğu yerde dikeliyor. Pınar'la Hakan için sorun yok... Bugüne kadarki ast- üst dengesini koruyacaklar. Asıl bocalama Nehir'inki... Bir akşam önce yaşadıklarının ardından Deniz'le ilk kez kalabalık içinde (üstelik ablasının da hazır bulunduğu bir kalabalığın içinde) karşılaşmanın sıkıntısıyla boğuşuyor. Bu şartlar altında, önceki gece evlenme teklifi aldığı insana nasıl davranması gerektiğini kestiremiyor. En iyisi, son yirmi dört saati yok saymak, diyor kendi kendine. Böyle düşününce yatışıyor heyecanı. İş ilişkilerinin bir araya getirdiği Nehir ve Deniz kimlikleriyle günü kurtarmak fikrine can simidi gibi sıkı sıkıya sarılıyor. Ölçülü tavrıyla, tokalaşmak için elini uzatıyor Deniz'e. Deniz'se içlerinde en rahat olanı. Uzak durma çabalarını görmezden gelerek, avucunda hapsettiği elinden tutup kendine çekiveriyor Nehir'i. Geciktin, diyor saçlarını okşayarak. Gözlerim yollarda kaldı. Sana verilecek öylesine güzel bir haberim var ki... Kulaklarına inanamayacaksın duyduğunda. Şu anda hiçbir haberi umursayacak durumda değil Nehir. Alı al, moru mor suratıyla usulca sıyrılıyor Deniz'in kollarından. Benim de bir konuğum var bugün, diyor. Deniz, varlığını yeni fark etmiş gibi bakıyor Nevin'e. Hoş geldiniz, diyor en sevecen, en şirin tavrını takınarak. Sonra da Nehir'e dönüyor. Bu dünyalar güzeli hanımefendiyle ne zaman tanıştıracaksın beni. Kusura bakmayın, ani oldu ablamın gelişini haber veremedim. Tanıştırayım... Ablacığım, Deniz Sezen, Sezen Şirketler Grubu'nun ortaklarından. Manolya Konakları'nın tanıtım ve pazarlama çalışmalarını beraber yürütüyoruz. Ve ablam Nevin... Sıradan bir abla olmanın çok ötesinde bir abladır kendisi. Önce Deniz'in, ardından da Nehir'in iltifatlarıyla kendini hapsettiği sert kalıbın kapağını hafiften aralayan Nevin, mesafesini korumaya kararlı bir edayla elini uzatıyor Deniz'e. Ablamız gelmiş ha. Nehir.... Önceden söylesen ya şunu... Ablamız, derken öylesine içten ki Deniz duyanlar, rahatlıkla gerçek ablası olduğunu düşünebilirler. Onun bu abartılı davranışlarını doğal çizgisine döndürmek, Nehir'e düşüyor haliyle. Bana vereceğiniz haber neydi. derken, dikkatleri başka yöne çekmeyi amaçlıyor. Ekener çifti, diyor Deniz. Dün gece konakta kalan Belma ve Nihat Ekener, havuzun karşısındaki konaklardan ilkine talip olduklarını söylediler. Sen gelmeden ayrıntıları konuştuk. Yarın satış işlemlerine başlayacağız. Harika bir haber bu. diye sevinçle Deniz'e sarılıyor Nehir. Sarılır sarılmaz da ne yaptığının farkına varıp geri çekiyor kendini. Deniz ise hiperaktif bir çocuk gibi daldan dala atlayarak, abartılı hareketleri ve beden diliyle desteklediği, Nehir'in o zamana kadar tanığı olmadığı türde coşkulu söylevlere imza atıyor. Bugün şanslı günüm. Biliyordum... Bi-liyor-dum... Güneşin doğuşu bile farklıydı bu sabah. İyi şeyler olacağı doğmuştu içime. Dolaylı yollardan hedefe ulaşmaya çalışmaktan yorulmuş gibi, Nevin'e dönüp doğrudan soruyor Uğura inanır mısınız. Yanıtını beklemeden devam ediyor. Ben inanırım. Ayağınızın uğuruyla geldiniz siz. Neden dün ya da daha öncesinde müşteri çıkmadı bu eve. Neyi bekledi. Uğur Abla'nın gelmesini. Evet evet, Nevin Abla değil, Uğur Abla demeli size... Dudaklarının arasından teklifsizce fırlayıveren kahkahayı önleyemiyor Nevin. Patlayan kahkahayla beraber girdiği gülme krizinden kurtulması epey zaman alıyor. Gözlerinden yaş gelinceye kadar gülüyor, gülüyor... Huzurlu bir gülüş değil bu. Olmayacak yerde anlatılan yakası açılmadık bir fıkraya gülerken yakalanmış gibi suçluluk duyuyor. Bir kez daha aynı duruma düşmemeli. Oturuşunu dikleştirip kaşlarını hafifçe çatınca, eski haline, özüne döndüğünü sanıyor ama, bakışlarındaki yumuşama, gevşeyen yüz hatlarının yeniden kasılmayı reddedişi, dikkatli gözlerden kaçmayacak kadar belirgin. Karşısına oturmuş, konuşma aralarında dikkatle onu inceleyen Deniz, gerçek Nevin'in hangisi olduğuna karar veremiyor. Aslında kaşları çatık, asık yüzlü bir tip de, suratının sertliğini yüzüne dalga dalga yaydığı kısa gülümseyişlerle yumuşatmaya mı çalışıyor yoksa, yapısının bir parçası olan güler yüzünü kendine ve konumuna yakıştıramayıp, gülmeyi ciddiyetle dengelemek için mi kaşlarını çatıyor, orasını kestiremiyor Deniz. Bildiği tek şey, gülmenin her insana olduğu gibi Nevin Abla'ya da çok, ama çok yakıştığı. Bir bilse Nevin Abla, güldüğünde nice güzelleştiğini bir bilse dudağının kıvrımlarına kadar gelmiş içten bir gülüşü öldürmenin en acımasız cinayetle eşdeğer olduğunu... Nevin Abla'sının, Nehir'in yaşamındaki yerini çok iyi biliyor Deniz. Nehir'le ortak bir yaşam kuracaklarsa eğer, ki artık bundan emin Deniz, iki kişilik dünyalarında Nevin'e de yer açmak durumunda kalacaklar. İlk karşılaşmayı elinden geldiğince sıcak tutmaya çalışmasının altında yatan neden de bu. Yakınlaşma çabalarını gün boyu sürdürüyor Deniz. Siteyi görmeye gelen günübirlik ziyaretçiler, hafta sonu paketi çerçevesinde burada geceleyen, şimdi de hamam, sauna, masaj salonu gibi hizmetlerden yararlanan ya da açık büfenin nimetlerini gereğince değerlendirenler, geçerken uğrayanlar, patronlarının ağzından çıkacak her sözü anında yerine getirmeye hazır çalışanlar... hepsi bir yana, Nevin Abla bir yana. Oradan oraya koştururken bile ihmal etmiyor onu. Uğurladığı her ziyaretçinin ardından kendi elleriyle götürdüğü bir fincan kahve, soğuk bir içecek ya da çerez tabağıyla, Yalnız bıraktık sizi, diyerek gönlünü alıyor Nevin'in. Deniz kadar ince davranamıyor Nehir. İşimin başında olmalıyım, havasında önceden planladığı yapılacaklar listesinin hakkını verebilmek için oradan oraya koşturuyor. Nadiren yanına uğradığında, iğnesiz ve sitemsiz konuşmalarından, ablacığının halinden hoşnut olduğu sonucunu çıkarıyor. Hele Deniz'le beraberlerse, ilk baştaki kahkaha patlaması kadar olmasa da şen şakrak sayılabilecek sohbetlerin paylaşıldığını görmek, Nehir yönünden şaşırtıcı. Gün içinde ablasıyla baş başa konuşma fırsatını bulamıyor Nehir. Ancak arabaya binip de dönüş yoluna geçtiklerinde, içini burgu gibi oyan sorularını sıralamaya başlıyor. Nasıldı. diyor öncelikle. Sıkılmadın umarım. Memnun kaldın mı bugünden. Sıkılmadım, diye abartıya varmadan yanıtlamaya çalışıyor Nevin. Güzeldi, diye ekliyor yarım ağızla. Bayılmış aslında. Cennet gibi mekâna, ortamın cıvıltısına, kendisine verilen değere, kraliçeler gibi ağırlanmasına... Ve... Deniz'e. Hepsini sayıp dökecek değil ya. Çevresinde gezinip, alacağı yanıttan korktuğu için geciktirdiği soruyu soruyor sonunda Nehir. Ya Deniz. Deniz'i nasıl buldun. Gözlerini yoldan ayırmadığı için, Deniz lafını duyunca Nevin'in yüz hatlarının nasıl yumuşadığını, gözlerinin nasıl parladığını göremiyor Nehir. Ablasının özellikle yavanlaştırmaya çalıştığı kupkuru sesini duyuyor yalnızca. Sen kararını vermişsin kızım. Olumsuz konuşup duru suyu bulandırmanın âlemi yok. Ne diyeyim, iyi çocuk. Hele daha öncekileri düşünürsek... Onlardan iki gömlek üstün. Hem bana ne canım. Evlenecek olduktan sonra ha o olmuş, ha öteki. Benim için ne fark eder... İşte düğüm noktası. Er ya da geç, Nehir'in evleneceği gerçeğiyle yüz yüze geldi sonunda Nevin. Eh, madem evlenecek, damat adayı neden Deniz olmasın ki. Bundan iyisini mi bulacaklar... Bu düşünce zincirinden hareketle mi rıza gösteriyor ablası. Onun gözünde Deniz, varlığına kerhen katlanılacak sıradan bir damat adayı demek... Haksızlık değil mi bu. Çözemiyorum seni abla, diyor Nehir. Ya sen kendini yeterince anlatamıyorsun ya da ben anlama özürlüyüm. Yani sen, Deniz'den hoşlanmadın ama, sırf ben istiyorum diye bu evliliğe razı oluyorsun, öyle mi. Böyle bir şey söylemedim ben. Tam tersine, gereğinden fazla hoşlandım Deniz'den. Şaşkınlıktan direksiyon hâkimiyetini kaybedecek neredeyse Nehir. Arabayı sağa çekip frene basıyor. Ne dedin sen. Yanlış duymadım umarım. Yanlış değil duyduğun, ancak eksik. Şöyle ki... Bir solukta anlatmak gerekirse şeytan tüyü var bu çocukta. Beni bile güldürmeyi, güldürmeyi bırak o kadarcık süre içinde kalbimi fethetmeyi başardı. Uğur Ablam, dedi. Bugüne kadar hiç kimse böyle hitap etmemişti bana uğurlu geldin, dememişti. İnkâr etme, gözlerinin içine çok bakmışsındır sen onun... Güldüğünde, o gözlerin derinliklerinde oluşuveren gamzeleri görmedin mi. Az insanda bulunur bu özellik. Bunca övgünün arkasından ne geleceğinin merakında Nehir. Vardır bir hesabı ablacığının. Kolay kolay böyle konuşmaz kimse için, övgüler düzmez ilk kez gördüğü birinin ardından. Yakışıklı da kerata. Daha fazla dayanamıyor Nehir. E... daha ne. deyiveriyor sabırsızlığına yenilip. Nevin'in istediği kıvam da bu zaten. Yüzünü Nehir'in yüzüne yaklaştırıp, fısıltı düzeyinden yüksek perdeye tırmandırıyor sesini. Tehlikeli tiplerdir bunlar, kızım. Gözlerinin içinde gamzeler oynaşan o yakışıklı, elindeki şeytan tüyünü değdirdiği herkesi hayran bırakır kendine. Eskilerin cazibe dedikleri dayanılmaz güç. Sizin dilinizde dolanan şekliyle pozitif elektriğin, aura'nın tavana vurması. Çekicilik. Bir adım ötesinde, kadın erkek ayrımı, yaş sınırı olmadan istediği kişiyi esir alma yeteneği yatar. Böyle biriyle yaşamayı kolay mı sanıyorsun sen. Amma da yazdın abla. diye gülüyor Nehir. Deniz'in her zamanki hali bu değil. Sana biraz şirinlik yaptı, hepsi o. Burnundan kıl aldırmaz aslında, iş çevrelerinde kibirli ve soğuk olduğu bile söylenir. Sen ne dersen de... Erkeğin bu kadar gösterişli, bu kadar çarpıcı olması gerekmez. Evin ve evliliğin vitrini de, aynası da kadındır. Bir topluluğa girdiklerinde, ilk bakışta göze çarpan erkek değil, kadın olmalıdır. Aşk olsun abla. Kocasının gölgesinde kalacak sünepe bir kadın yerine koyup sıfıra indirgedin beni. Asla, diye şefkatle kardeşinin çenesini okşuyor Nevin. Seninle ilgisi yok. Kendisi istemese de çevresi ayartır böylelerini. Zorla yoldan çıkarırlar adamı. Anlatmak istediğim bu. Onu bu kadar karamsar yapan nedeni çok iyi biliyor Nehir. Evliliklerinin ilk yıllarında Ali Enişte'nin çalıştığı yerdeki iş arkadaşlarından biriyle yaşadığı kısa süreli beraberliğin geride bıraktığı izler bunlar. Nevin Abla'nın gencecik gelinken aldığı derin yaralar, hâlâ kapanmamış demek. Merak etme sen abla, diyor Nehir. Deniz'in o taraklarda bezi yok. Baksana, aylarca bana bile yüreğini açamadı. Ama gün olur, değişir insan. Ne gerekiyorsa onu yaparız o zaman... Nehir, evlilik yolunda en zorlu engeli aşmanın, ablasının desteğini arkasına almanın rahatlığıyla yeniden asılıyor direksiyona. İkisi de konuşmuyor bir süre, kendi iç hesaplaşmalarıyla meşguller. Farklı olarak Nevin, Deniz'i de dahil ediyor hesaplaşmasına. Pazarlık yapıyor onunla... Beni, Uğur Abla'nı iyi dinle, şeytan tüylü yakışıklı. Gün gelir de kızımın yüzündeki gülümsemeyi soldurursan eğer, külahları değişiriz. Sen sen ol, elindeki şeytan tüyünü olura olmaza değdirme. Sevgini hak edene sun yalnızca. Herkesin seni sevmesi gerekmiyor... D okuz Eylül Üniversitesi Tıp Fakültesi Hastanesi Acil Servisi'nin yoğun bakım ünitesinde yatan hastaları dı ş ortamdan ayıran cam bölmenin ardında, ayakta dikilip kalmış, görmeyen boş gözlerle içeriye bakan bir kadın var. Deniz'in Uğur Ablası, Nevin. Deniz'le beraber, beş hasta var camın gerisinde. Sırat köprüsünün üzerinde gidip gelen beş hasta... Durumları kritik. Hepsi de çıplak. Bedenlerini göğüs hizasına kadar örten birer çarşaf var üstlerinde. Kayıtsız şartsız teslimiyetleri, kayıtsız şartsız kadere razı duruşları bir yana çıplaklıkları, bedenen ve ruhen çırılçıplak soyunmuşlukları içini acıtıyor Nevin'in. Buradan sağ çıkacaklarına ölüverirlerse eğer, işleri uzamaz, çarçabuk sarıverirler beş metrelik patiskaya diye mi çıplak bırakılmışlar. Böyle olmadığını, acilen gerekebilecek tıbbi müdahale için giydirilmediklerini biliyor aslında. Ama, derin üzüntüsünün isyan içeren yanına söz geçiremiyor. Hastaların hepsi, yaşamsal bulguları ve bulgulardaki değişimleri anında haber veren cihazlara bağlı. Yan tarafta, bu değişimleri ekranlardan izleyen, gerektiğinde acilen müdahaleye hazır bir sağlık ekibi nöbet tutuyor. Refakatçi falan yok başlarında. Bir an için hepsinin yakını, hepsinin refakatçisi gibi hissediyor kendini Nevin. İki kapı da açık ya onlar için... Bu dünyayla öbürü arasındaki. Cennetle cehennem arasında kalmış gibi, Araf sayılacak bir bölgedeler ya bir bakıma... Ya iyileşip çıkacaklar buradan. Ya da… Hiçbirine kefeni yakıştıramıyor Nevin. Teker teker, hepsini giydiriyor zihninde. En baştaki, içlerinde en yaşlı görünen topluca adamla yanındaki bir deri bir kemik kalmış erkek hastaya ve onun çaprazında yatan, buralara yakışmayacak derecede genç delikanlıya bir örnek pijamalar grileşmiş derisiyle durumunun ağır olduğunu düşündüren, servisteki tek kadın hastaya da yerlere kadar uzanan, yakası fırfırlı mavi bir gecelik... Birer çift de terlik bırakmalı yataklarının önüne. Pelüş olanlardan, yumuşacık öyle ki, ses yapmasın hastane koridorlarında yürüyüşe çıktıklarında. Asıl ilgilenmesi gerekeni sona bırakıp, olmayacak ayrıntılarla oyalanarak zaman kazanıyor kendince Nevin. Deniz'in yüzüne, diğerleri gibi çırılçıplak uzatılıvermiş kıpırtısız bedenine bakmaya korkuyor. Oysa, diğerlerinden çok daha iyi görünüyor Deniz. Neden sonra başını kaldırıp baktığında, Nevin de görüyor işte ne kadar iyi olduğunu. Koluna takılı serumu, ağzından burnundan fışkıran hortumları, yüzünün ortasını kapatan oksijen maskesini çıkarsalar, o an konuşuverecek sanki. Diğerleri gibi solmamış rengi, cildi pespembe bebek teni gibi. Onu da giydirmek istiyor Nevin... Başaramıyor. Hangi pijamayı koysa, üstünden düşüyor Deniz'in. Aklına geliyor o an, pijama giymez ki Deniz. Kısacık bir şort yeter ona. Giydirdiği şort, Deniz'in tatil dönüşü bronzlaşmı ş vücuduna pek yakışıyor. Hastanenin yoğun bakımındaki yataklardan birine değil de kumların üzerindeki bir şezlonga uzanmış, güneşleniyor sanki. Nevin'e kalsa daha da sürdürecek düşlerini. Gözlerinden sicim gibi inen yaşlar olmasa... Gerçeklerle yüzleşmeyi geciktirmekten yorgun düşüp teslim oluyor sonunda. Sitem dolu bakışlarını Deniz'e dikiyor, sessiz yakarışlarıyla ulaşmaya çalışıyor ona. Deniz... Ayağın uğurlu geldi, demiştin ilk tanıştığımız gün hatırlıyor musun. Bugün sana ne kadar uğur verebilirim, bilemiyorum. Keşke elimden gelse de, dünya üzerindeki tüm uğurları yağdırabilsem üzerine... Uğur Ablan tükendi güzel gözlüm... Kendine hayrı kalmadı. Ah, şeytan tüylü yakışıklım, ah. Yanlış yaptın. Anlaşmamızda bu yoktu... Elini vicdanına koy, öyle konuş. Kendini bunca sevdirip varlığına alıştırdıktan sonra bırakıp gitmek, delikanlılığa sığar mı. Beni boş ver, Nehir'i de mi dü şünmüyorsun hiç. Sensiz ne yapar, ya şayabilir mi Deniz'i olmadan. Hesabını yaptın mı bunların. Söylemiştim sana, elindeki şeytan tüyünü olura olmaza değdirme diye. Herkesin seni sevmesi gerekmiyordu ki. Hele Can Al ıcı'nın, hiç. Allah bilir, gülünce gözlerinin içinde oynaşan bin bir gamzeyi de göstermişsindir ona... Silkin yavrum, kurtul ondan. Dayanamıyorum Deniz... Kıyamıyorum sana be oğlum. Kıyamıyorum güzeller güzeli Nehir'ime. Yüce Rabbim de kıymaz inşallah... H er yönüyle dört dörtlük bir düğün olmalıydı. Sezenler'in adına yaraşır bir düğün. Kız tarafı, erkek tarafı, dünürler, uzak ve yakın akrabalar, eş dost... Nikâh törenine veya düğüne ya da her ikisine birden katılacak konuklar. En ufacık bir pürüz olmamalıydı, herkes memnun ayrılmalıydı oradan. Öyle ki, ayrıntılar arasında gizlenmiş kıymık inceliğindeki çatlakları bile bulup çıkarmaya can atan medya mensupları bile arkalarından söyleyecek tek olumsuz söz bulamamalıydılar. Nisa Sultan'ın hedefi buydu. Nehir'e kalsa, yalnızca nikâh töreni ve sade bir düğün yemeğiyle yetinebilirdi. Ancak, evlenme kararlarını ailelerine resmen açıkladıkları anda, kumandayı Nisa Sezen'in narin ama bu konulardaki iş bilirliği tartışılmaz becerikli ellerine teslim edivermişlerdi. Acelesi yoktu Nehir'in. Hatta, hazırlıkların zamana yayılmasından yanaydı. Üzerinde çalıştığı projeleri tamamlardı hiç değilse. Ancak Deniz, tanışmalarının üzerinden boşa geçen zamanın acısını çıkarmak istercesine sabırsız, elinden geldiğince öne almaya çalışıyordu evlilik tarihlerini. Nehir'le Deniz, açıkça dile getirmeseler de Nisa Hanım'la Nevin Abla'yı nasıl tanıştırıp nasıl bağdaştıracaklarını kara kara düşünüyorlardı. Zıt yapılarda, ekvatorla kutuplar kadar farklı iklimlere ait iki insanın, dünür kimliğine bürünecek olması, ürkütücü geliyordu ikisine de. Neyse ki, korktukları gibi olmadı. Nisa ile Nevin, öylesine imrenilecek bir uyumla kabullendiler ki birbirlerini, kendileri bile şaştı bu işe. İkisi birden, canla başla düğün hazırlıklarına giriştiler. Her şey yolundaydı... Bir de ablası, o soruyu sormasaydı Nehir'e Babamı da davet etsek mi. demeseydi, gözlerini kardeşinden kaçırarak... Hayır, demişti Nehir. Çağırsak da gelmez zaten... İçi de öyle mi söylüyordu, bilinmez. Ama Nevin onu dinlememiş, Amerika'yla saat farkını hesap ederek telefon açmıştı babasına. Nehir evleniyor, demişti. Gelsen, yanımızda olsan... Telefonun öte yanında uzunca bir sessizlik olmuş, ardından kırık bir sesle, kendince önemli gördüğü mazeretlerini sıralamıştı babası. Yıllardır gelmedim Türkiye'ye. İlk gelişim böyle olmamalı. Düğün kalabalığı içinde yadırgarlar beni. Kimdi, neredeydi, neden bunca zamandır ortada yoktu gibi sorular, ‘Babasıymış.' diye fısıldaşmalar... Dedikodu kazanını kaynatmak için bulunmaz fırsat. Bunaltırlar Nehir'i, mutlu gününe gölge düşürürler. En iyisi gelmemek... Babasını aradığını söylememişti Nevin, onun gelmemek için öne sürdüğü gerekçeleri de. Varsın gurbetteki babanın, düğüne davet edilmediğini sansındı Nehir... *** Nehir'le Deniz arasındaki tek çelişki, ev konusu gündeme geldiğinde yaşandı. Evlendiğimizde nerede oturacağız biz. Bu soruyu yanıtlamak hem çok kolay, hem de aynı derecede zordu. Beylikdüzü'ndeki konaklardan birinin üzerinde duruyordu Deniz. Nehir ise şehirden uzaklaşmak istemiyordu, hatta kendi oturduğu Etiler Caddesi üzerindeki geniş ve ferah bir apartman dairesinden çıkmak bile zor görünüyordu gözüne. Bir orta yol buldular sonunda. Tamam, Beylikdüzü'ndeki konak Deniz'in gönlünce dayanıp döşenecekti. Yanı sıra, Nehir'in bekâr evi tümüyle elden geçirilecek, yepyeni bir dekorasyonla yeni evlilerin oturacağı hale getirilecekti. Nehir'in, bu evin üzerindeki ısrarcılığının asıl nedeni, kendi ailesinden kalan biricik mal varlığı oluşuydu biraz da. Deniz de onun önerisini kolayca kabul etmiş, kendi bekâr evini boşaltıp buraya taşınmaya da seve seve razı olmuştu ama, İçgüveysi mi oluyorum ben şimdi. diyerek Nehir'i epey güldürmüştü. En doğru kararı almışlardı aslında. Hafta içi günlerde şehirde kalıp ulaşım sorununu en aza indirgeyerek, işlerine rahatça gidip gelebileceklerdi. Hafta sonlarını ise Beylikdüzü'nde, tatil havasında geçireceklerdi. Cuma akşamları iş çıkışında yola koyuluruz. Pazartesi sabahı oradan geçeriz işe. Tamı tamına üç gün, üç gece hafta sonu paket program. Her şey dahil üstelik... Daha ne istiyorsunuz efendim. Aynen böyle çizmişti rotayı Nehir. Deniz'e itiraz edecek söz kalmamıştı. E vlenmeye kalktığında, ablasının şiddetle karş ı çıkacağından korkardı hep Nehir. Ama şu sıralar, onu tanımakta güçlük çekiyor doğrusu. Eskilerin asık suratlı, dediği dedik Nevin Sultan'ı gitmiş, yerine yüzünde güller açan, ılımlı, bambaşka biri gelmişti. Öncesini bilmeyenler, kardeşini evlendirmek için can attığını düşünebilirdi. Evet, can atıyordu artık, kardeşinin mutlu olacağına inanmıştı çünkü. Arkasında durup destek oluşu bu yüzdendi. Yalnız Nevin değil, Nehir'le Deniz'i az ya da çok sahiplenen, uzak yakın herkes, şaşılası bir uyum sergilemekteydi. Nisa ile Nevin başı çekiyorlardı ama, iş dünyasına damgasını vurmuş bir Halil Sezen'in, onun yanında son derece mütevazı kalan Ali Enişte'yle ilk görüşte kaynaşıvermesi de yabana atılmamalıydı. Deniz'in amcası Hilmi Sezen, yengesi Saadet, kuzen ve kuzinleri hemen benimseyivermişlerdi Nehir'i. Nehir'in, ablası ve eniştesi dışında birinci dereceden akrabası yoktu. Nişan gecesi davet ettikleri ikinci kuşaktan yakınları içinde Nehir'i ve Nevin'i gerçekten sevenler, onlar adına, onlar kadar sevinç duydular. İçlerinde kıskançlık alevi yanıp sönenlerse imrenerek, gıptayla, biraz da kıskançlıkla alkışladılar bu beraberliği. Tek kişi de ağzını açıp olumsuz bir laf etmedi. Hepsi aynı saftaydılar kız tarafı, oğlan tarafı diye bir ayrım kalmamıştı aralarında. Oysa düğün öncesi dönemi, gelin, damat ve dünürler için ateşten gömlek diye tanımlanan en zorlu süreçti. Böyle bilinir, böyle yaşanırdı nicedir. Kızlarını, oğullarını el'e kaptırmanın paniği içindeki bir grup insanın, baş döndürücü değişime ve gelişmelere ayak uyduramayarak bocalaması, kendi uyumsuzluklarının acısını karşı taraftan çıkarma çabaları... Bunların hiçbiri yaşanmadı Nehir'le Deniz'in düğün hazırlıkları sırasında. Öyle ki, Böyle şey olmaz. diye kendi kendine söylendi bir keresinde Nisa Hanım. Bozulacak mı bu iş yoksa. Gelinini bu kadar seven bir kaynana nerede görülmüş. Nehir de benzer duygular içindeydi. Nasıl olup da evleneceği insanın annesine bu derece bağlandığına inanamıyordu. Yalnız o mu. Her gün telefonda uzun uzun konuştukları Dila'yla da güçlü bir dostluk kurulmuştu aralarında. Görümce. Yok canım... Gelişmeleri kilometrelerce öteden, Londra'dan adım adım izleyen, düğüne gelmek için gün sayan bu dünyalar tatlısı kıza, olsa olsa kardeş denirdi. İlginçti, çok ilginç. Nehir'le Deniz'i birleştirecek yolun üzerine tek bir engel çıkmamıştı hazırlık süresince. Hafiften belirmeye yüz tutan küçük engebeler de kendiliğinden yok olup gidivermişlerdi. Görünmez, mucizevi bir yolundalık çemberiyle sarılmışlardı sanki. Tıkır tıkır işliyordu saat. Ürküntü verecek derecede düzgün... Kim kurmuştu, işleten kimdi belli değil. Verilen rolleri başarıyla oynayan birer oyuncu, satranç tahtasında öne sürülen birer piyon olduklarının farkına varmadan, kendilerine biçilen görevi hakkıyla yerine getiriyordu hepsi. Bir an durup düşünseler, tarafsız gözle irdeleseler yaşadıklarını, tuhaflığı fark edeceklerdi belki. Ama, başlarının üzerine inmiş mutluluk halesine öylesine kaptırmışlardı ki kendilerini... Evet, bir tuhaflık vardı bu işte. Fazlaca yolundaydı her şey. Bir tek Nevin, içsesiyle paylaştı göz önünde durduğu halde kimselerin göremediği tuhaflığı. Çok gülme, arkası ağlamaktır. diyen geleneksel aile düzeninden geliyordu çünkü. Çok gülmek, ağlamak getirir. Mutluluğun fazlası da... Gerisini getirecek gücü yoktu Nevin'in. Yüreğinin dibine gömdü tüm ürküntülerini. Dualarıyla sıvadı üstünü... G elinlik seçimi, Nisa Hanım'la Nehir arasında küçük çapta bir çekişmeye neden oldu. Önce, yıllardır giysilerini hazırlayan ünlü modacıyı önerdi Nisa. Terzi alışkanlığım yok, diye kibarca reddetti Nehir. Dikişle, provayla uğraşacak zamanı olmamıştı hiç. Bu kez de, İngiltere'ye gidelim, dedi Nisa, Türkiye'de Nehir'in üzerine geçirilmeyi hak edecek değerde gelinlik yokmuş gibi. Şiddetle karşı çıktı Nehir. Kararlıydı, gitmeyecekti. Boşuna direnme, diye güldü Deniz. Benim bildiğim Nisa Sultan, aklına koyduğunu mutlaka yapacaktır. Haklı da çıktı. Madem gelinini, yurtdışından alınacak gelinliğin üstünlüklerini sayarak yola getiremeyecekti Nisa Hanım, elbet deneyecek başka yollar bulurdu... İşleri kolayladık sayılır, diye yumuşak bir başlangıçla işe koyuldu. Gelecek hafta Paris'te açılacak karma resim sergisine gitmek istiyorum. Bana eşlik eder misin Nehir. Nehir'in gülmekle gülmemek arasında gidip gelen şaşkınlığına, evlilik arifesinde , bunca iş varken yolundaki isyankâr bakışlarına aldırmadan aceleyle devam etti Dila da Londra'dan gelecek. Düğün öncesi güç toplarız biraz. Evlendikten sonra, bir daha bu fırsatı bulamazsın. Bekâr halinle yapacağın son tatil... Kaçırma derim. Nisa'nın inatçı ısrarının yumuşamış, şekil değiştirmiş haline açıktan açığa gülüyor artık Nehir. Başka hiçbir amacımız yok yani... Yok. Ama bu, oralara kadar gitmişken, Paris vitrinlerine hiç göz atmayacağımız anlamına da gelmez, öyle değil mi. Her mevsimi ayrı güzel, nadir şehirlerdendir Paris, diyor Nisa Hanım. Baharı, yazı, kışı göze görünen, ruha dokunan tüm çehreleriyle resmedilmeye değer, büyülü bir âlem... Koskocaman, nadide bir tablo o zaten. Paris'i çizdim diye kendine pay çıkaran ressamlar, o devasa tablonun köşesinde bucağında, birkaç fırça vuruşuna erişebilmiştir ancak. Bu şiirsel anlatımın ardında, Paris'i tuvale yansıtamamanın hüznü yatıyor galiba. Ya da Nehir'in ilk tanıştıkları günden beri gözlemlediği, Nisa Hanım'ın ressamlık kariyerinde hedeflediği yere ulaşamama saplantısının farklı bir göstergesi... Paris'e alışveriş için değil de gerçekten, dünya ressamlarının, Yılın sanat olayı, diye niteledikleri resim sergisini gezmek için gelmişler gibi, Nehir'le henüz birkaç saat önce Londra uçağından inip onlara katılan Dila'yı öncelikle Louvre Müzesi'ne götürüyor Nisa Hanım. Bu müzeyi, hakkını vererek gezmek günlerce sürebilir, diyor. İki yüz bine yakın sanat eserini barındıran, dünyanın en büyük müzelerinden... Benim için bir numara. Her köşenin, her yapıtın hakkını vermeleri mümkün değil. Ama buraya ilk kez gelen Nehir'in o ünlü tabloyu, Leonardo da Vinci'nin Mona Lisa (La Jaconde) eserini görmeden gitmesi de düşünülemez. Dünya var olduğundan bugüne, resim sanatının gelmiş geçmiş en ünlü eseri. Üzerinde en çok konuşulan, yorumlar yapılan yapılan yorumlara yenileri eklenen, modası geçmeyen, eskimeyen... En, en, en.... Beklenti çıtasını bu denli yüksek tutmaktan kaynaklanan, küçük çaplı bir hayal kırıklığı yaşıyor Nehir. Onun bu hali Nisa Hanım'ın gözünden kaçmıyor. Çekinme, diye gülüyor. Aklından geçenleri açık açık söyle... Nehir'in ne haddime anlamında başını eğip gülümsemesi, daha da kamçılıyor Nisa Hanım'ı. Anlata anlata bitiremedikleri, bin bir övgüyle göklere çıkardıkları Mona Lisa da bu muymuş dedin, öyle değil mi. Haklısın, gördüğün gibi eşsiz güzellikteki onca eserin yanında son derece küçük ve gösterişsiz kalıyor. Yanlış anlamayın, dünyaca kabul görmüş bir tabloyu kötüleyecek değilim. Ancak, en az onun kadar güzel ve övgüye değer olanların varlığından söz ediyorum. İyi de Nisa Sultan, kadının yüzündeki gülüş ve elleri için şiir yazanlar var. Dila'nın çıkışına kızmıyor Nisa Hanım. Tam tersine, bu işlerden anlamamasını hoş görür gibi yumuşacık bir sesle devam ediyor. Gülüş ve eller... Şu çatının altında sergilenen tabloların içinde bile, şiirlere konu olacak güzellikte anlamlı gülüşler ve eller gösterebilirim size. Bu tablonun, diğerlerinin arasından sıyrılıp çıkması, şansının onlardan daha iyi olması sayesindedir. Her konuda olduğu gibi sanat dünyasında da sivrilebilmenin ilk şartı şans... Ancak, Mona Lisa'nın öne çıkmasında rol oynayan çok farklı bir neden daha var. Yıllar önce Louvre Müzesi'nden çalınmış olması. Müzeden çalınan eserler, bulundukları zaman daha da ün kazanırlar. Yalnız çalınan resimler değil, ressamları da ünlenir. Mona Lisa da 1911'de, resmin sergileneceği vitrini hazırlayan İtalyan marangoz tarafından çalınıyor. Rivayete göre, nedeni kıskançlık. Fransız koleksiyonlarında çok sayıda İtalyan ressamın ve heykeltıraşın bulunmasına içerlemiş çalan. İki yıl evinde sakladığı tabloyu satmaya çalışırken yakalanmış. İki yıl boyunca tablonun yeri boş kalmış. Ve bu süre içinde duvardaki boşluğu görmek için binlerce Fransız kuyruk oluşturmuş. Boşluğa gösterilen ilgi bu olursa, tablo yerine konulduğunda olacakları siz düşünün artık... Sıra uluslararası karma resim sergisini gezmeye geldiğinde, serginin bulunduğu bölüme adımını atar atmaz, kızıyla gelininin varlığını unutuveriyor Nisa Hanım. Hipnotize olmuşçasına, dakikalarca dikiliyor her tablonun karşısında. Ressamın tabloya can verirken içinde kıpırdanan tüm duyuşları bedenine geçirerek, fırça darbelerini bir kez de kendisi vuruyormuş gibi... Dila koluna girip, bir tablonun önünden diğerine taşımasa annesini, kıpırdayacağı yok. Bu arada, önemsiz görünen küçük bir ayrıntı da Nehir'in gözünden kaçmıyor. Nisa Hanım, incelediği tablonun ressamıyla eseri hakkında uzun uzun konuşup, yorumlar yapıyor ama kendi ressamlığından hiç söz etmiyor. Entelektüel, sıradan bir sanatsever kimliğinin arkasına gizlenmeyi yeğliyor nedense. Belli bir yerlere gelmiş, sanat çevrelerince kabul görmüş sanatçıların karşısında eksiklik hissettiğinden mi, bilemiyor Nehir. O güne kadar görmeye alıştığı, Nisa Hanım'ın kendinden emin, özgüvenli, başı dik duruşuna yakıştıramıyor bu davranışı. Ancak Montmartre Tepesi'ndeki sokak ressamlarının yanında çözülebiliyor Nisa Sezen'in dili. Teleferikle çıktıkları Montmartre Tepesi, muhteşem bir Paris manzarasıyla kucaklıyor konuklarını. Tepenin en yüksek yerinde, Sacre Coeur Kilisesi yer alıyor. Kilisenin önündeki çok basamaklı merdivenlere oturup, yerli yabancı yüzlerce turistin yaptığı gibi, Paris'i seyrediyorlar bir süre. Pek severim burayı, diyor Nisa Hanım. Montmartre, sanatta aşkın yaşandığı yerdir. Sonra da içeriye girip kiliseyi geziyorlar. Duvarları kaplayan dini temalı tablolar Nisa Hanım'ı büyülemeye yetiyor. Oysa belli ki buraya ilk gelişi değil. Her seferinde aynı durum, diye gülüyor Dila. Bir köşede satılan dilek mumlarından iki tane alıp birini Nehir'e uzatıyor. Günahı yok, diyor, onun kararsız duruşuna bakarak. Burası da Allah'ın evi değil mi. Dileğini Tanrı'ya iletiyorsun sen. Dışarı çıktıklarında, kilisenin yan tarafından dolanıp, daracık dolambaçlı yollardan geçerek çok sayıda kafenin bulunduğu bir alana çıkıyorlar. Sokak ressamlarının mekânı burası. Eserlerini sergileyen, resim yapan onlarca sanatçı... Ziyaretçiler, çaylarını kahvelerini içerken, bir yandan da karakalem portrelerini yaptırabiliyorlar bu ressamlara. Nisa Hanım, kafelerden birini rasgele seçivermiş gibi, Şurada oturup bir şeyler içelim, diye önlerine düşüyor Nehir'le Dila' nın. Gözleri, tuvalinin önünde dimdik durmuş müşteri bekleyen, seyrelmiş kırçıllı saçlarını ensesinde toplamış, zaten sivri çenesini daha da sivrileştiren keçi sakalını geniş gülümsemesiyle dengeleyen kırk beş, elli yaşlarındaki ressamın üzerinde. Porselen duruluğunda pespembe teni, oyulmuşçasına düzgün yüz hatlarıyla güzeller güzeli bir garson kızın getirdiği kahvelerini içerken, kendini Jean diye tanıtan ressam da hiç acelesi yokmuş gibi ağır devinimlerle Nehir'in portresini çizmeye koyuluyor. Nisa Hanım, Louvre'daki bilinçli suskunluğunun ardından, konuşmaya, kendini ifade etmeye susamış gibi, resme olan ilgisini, tutkusunu dillendiriyor, ilk kez gördüğü, bir daha da kolay kolay göremeyeceği sokak ressamına. O da özellikle işi ağırdan alıyor zaten... Kalkarlarken, kapının girişinde, kahve içimi bir sürede çiziliveren portrenin bedeli olarak iri rakamlarla yazılı paranın iki mislini veriyor Nisa Hanım. Üzerine övgüler düzdüğü ayaküstü çalışmaya gerçekten de bayıldığından mı, yoksa ressamın onu bu derece can kulağıyla dinleyip, müzminleşmiş dertlerine ortak oluşundan mı, orasını çıkaramıyor Nehir… *** Sonunda sadede geliyor Nisa Hanım. Paris'teki ikinci günlerinin sabahında, La Fayette'e gideceğiz, diyor. Gidecekleri yer, dünyanın en muhteşem alışveriş merkezlerinden biri değil de Paris'i gezenlerin ille de görmeleri gereken turistik bir yermiş gibi... Alışveriş merkezinden çok, görkemli bir saray havasındaki mekânın her santimi, ilk kez gören gözleri kamaştıracak abartılı özelliklere sahip. Giriş katının orta kısmındaki geniş alanı gösterişli mağazalar çevreliyor. Üst katlardaki geniş balkonlar ve cepçikler de aynı alana açılıyorlar. Öyle ki, herhangi bir kattan bakan biri, aşağıdaki ya da yukarıdaki mağazaları görebiliyor. Duvarlar, tavanlar, çeşitli bölümleri birbirinden ayıran sütunlar yaldızlı, ağır işlemelerle süslü. Mağazaların önünde, balkon bölümlerindeki boşluklarda, yorulan konukların oturup dinlenmeleri için kadife, saten, ipek döşemeli klasik koltuk takımları var. Her konuda olduğu gibi dekorasyonda da sadelikten yana olan Nehir'e uymuyor bu tarz. Devasa büyüklükteki kristal avizeler, duvarlar, oymalar, yaldızlar, süsler üzerine üzerine geliyor sanki. İçinden geçenleri dışına vurmuyor ama. En uysal haliyle Nisa Hanım'ın peşine takılmış, o mağaza senin bu mağaza benim, koskoca binada adım atılmadık yer bırakmamaya ahdetmiş gibi dolanıp duruyorlar. Kendini burayla kısıtlama sakın. diye tembihliyor Nisa Hanım. Paris'in şık semtlerinde gelinlik ve abiye üzerine çalışan ünlü mağazalar ve markalar var. Bu sözler, uyarı yerine geçiyor Nehir için. Nisa Hanım ve Dila, hiç yüksünmeden tüm Paris'i karış karış gezmeye dünden razılar, ama Nehir'in fazla oyalanmaya niyeti yok. Kafasına yatan, gözünü okşayan, tarzına uygun bulduğu ilk gelinliği almaya kararlı. Ne var ki, ilk denemesi boşa çıkıyor. Beş yıldızlı bir otelin klasik takımlarla döşenmiş lobisini çağrıştıran mağazanın kristal aynasındaki görüntüsünden hoşnut değil Nehir. Abiye kıyafet sunanların kendilerinin de aynı tarzda giyinmeleri gerekiyormuş gibi, oradan çıkıp düğün, dernek, kutlama, her ne hal ise, özel bir yerlere gidecek kıvamda giyinip süslenmiş, aşırı makyajlı üç kadının yardımıyla üzerine geçirdiği Zavarovski taşlarla bezeli gelinliği abartılı buluyor. Ardından giydiği düz kesimli organze gelinlik ise, Nisa Hanım'la Dila'nın ortak vetosuna takılıyor. Sadeliğin de bir sınırı var, diyor Dila. Giyeceğin gelinlik, az da olsa Paris kokmalı. Haklılar. O kadar paralanıyorlar en iyisi olsun diye, fiyatını bile sormuyorlar giyilip çıkarılan gelinliklerin. Yapılacak seçim, onları da mutlu etmeli... Uzlaşıyorlar sonunda. Nehir'in aradığı sadelikle, Nisa Hanım'la Dila'nın vazgeçemedikleri şıklık ve gösterişi dengeleyerek sunan, Fransız güpüründen iğneyle kuyu kazar gibi, dantel motiflerinin tek tek birleştirilmesiyle hazırlanmış, terzilik sanatının zirveye çıktığı bir gelinlik... Nehir'in üzerine, onun için dikilmiş gibi oturuveriyor. Duvak yerine geniş kenarlı, yüze inen kısmı tatlı bir eğimle kavis yapan, sol yanında el yapımı bir çiçeğin yer aldığı son derece modern ve Nehir'e çok yakışan bir şapka seçiyorlar. Hayranlık saçan bakışlarını Nehir'in üzerinden alamıyor Nisa Hanım. Şimdi içime sindi, diyor. Eski Fransız filmlerindeki gizemli aktrislere benzedin. Aynadaki yabancıya tarafsız gözle bakıyor Nehir. Düğüne gelecek insanlara ait yüzlerce, hatta binlerce gözü de arkasına alarak... Kabul etmeli ki, aynadaki yansıması çok hoş. Eleştirel nazarlar, kusur bulmakta zorlanacaklar. Ayak ölçüsü alınıyor Nehir'in. Gelinliğin kumaşından ayakkabı ısmarlanıyor. Hafta sonu, Paris'ten ayrılacakları gün gelip alacaklar. Gelinlik konusunun hallolmasıyla rahat bir nefes alacağını sanan Nehir, yanılıyor. Nisa Hanım'ın alışveriş tutkusu, içindeki fay kırığının harekete geçmesiyle bir türlü yatışmayan deprem fırtınası misali, dur durak bilmeden, tüm şiddetiyle sürüyor çünkü. Müşterisi olduğu, Paris'in ünlü mağazalarını Nehir ve Dila'nın eşliğinde gezmekten farklı bir zevk aldığını üstüne basa basa vurgulayarak, onları da aynı zevki paylaşmaya şartlandırıyor. Dila, annesinin abartılı alışveriş fantezilerine alışık zaten. Ama Nehir, o ana kadar tanıdığı, mütevazı sınırları aşmamaya özen gösteren Nisa Hanım'ın görünen yüzünün ardındaki bu çılgın kadını tanımakta zorlanıyor. Paris bulvarlarında saatlerdir peşleri sıra gezdirdikleri, her türden iç çamaşırı, gecelik, sabahlık, ayakkabı, çanta yazlık, kışlık, baharlık giyecekler takınacak, sürülecek, koklanacak bin bir çeşit kutu, torba ve paket kalabalığıyla tıka basa dolu büyük boy tekerlekli bavullarıyla otele döndüklerinde, Nehir'le Dila'nın bir adım daha atacak halleri kalmıyor. Ancak Nisa Hanım, dipdiri ayakta. Onların dinlenmesine fırsat tanımaya da hiç niyeti yok. Alışveriş saplantısına sahip kişilere has bir sarhoşluk içinde... Alınıp parası verilen her parçanın arkasından yeniden güç kazanmış sanki. Bıraksa, kızların ikisi de yataklarına serilmeye hazırlar. Sabahtan bu yana -ki akşamüzeri olmakta artık- Paris'in ünlü bulvar kafelerinden birinde verdikleri kahve molası dışında hiç soluklanmadılar. Yatmaya mı geldiniz buraya. diye kesin tavrını koyuyor Nisa Hanım. Üç günlük programı saati saatine ayarladım ben. Nehir'e nehir turu attırmadan, bugünü kapatmaya hiç niyetim yok. D ünyanın dört bir yanından gelmiş, farklı din, dil ve ırklardan turistleri gezdiren çok sayıda tekne var Seine Nehri üzerinde. Aşağı yukarı İstanbul şehir hatları vapurları büyüklüğünde, ama onlardan daha basık ve genişler. Hepsi de kalabalık grupları ağırlayacak özelliklerle donatılmış. Ortalarda sıra sıra koltukların yer aldığı, camekânla kapatılmış bir bölüm var. Rüzgârlı, yağmurlu, soğuk havalarda sığınak görevi görüyor. Kapalı bölümü çepeçevre saran güverte ve ön kısımdaki sıralı koltuklar ise, nehir havasını özgürce solumak isteyenler için. İskelenin kıyısında sıralanmış teknelerden hangisine bineceklerini kestirmeye çalışıyor Nehir. Nisa Hanım, yumuşacık bir hareketle kolundan tutup çekiyor Nehir'i. Gülümseyerek, biraz ilerideki beyaz tekneyi gösteriyor. Diğerlerinden çok farklı bir restoran tekne bu. Üstü ve dört bir yanı camekânla kaplı geniş güvertesine bembeyaz masa örtülü, şamdanlı, mumlu sofralar kurulmuş. Nisa Sultan'a da böylesi yaraşır zaten, diye geçiriyor içinden Nehir. Tekneye doğru yürürlerken, iskeledeki kalabalık turist grubunun arasından sıyrılan gencecik bir Japon kızı yanlarına geliyor. Hayranlık içeren bakışları Nisa Hanım'ın üzerinde. Ne kadar güzelsiniz, diyor. Hele kirpikleriniz... Harika. İncecik parmaklarını kendi gözkapaklarının üzerinde gezdirerek ekliyor. Takma mı. Değil, diyerek gülümsüyor Nisa Hanım. Kanıtlamak ister gibi uçlarından hafifçe tutup çekiyor kirpiklerini. İster istemez, Nisa Hanım'ın üzerinde yoğunlaşıyor bakışlar. Ard ı sıra tekneye doğru yürürken, onun gerçekten de çok güzel bir kadın olduğunu düşünüyor Nehir. Güzel ve bu güzelliği zarafetiyle bütünleştirmeyi becermiş, yaş ı olmayan özel kadınlardan, Nisa Sezen. Tekneye geçip yerlerine oturduklarında, Havanı attın gene Nisa Sultan. diye takılıyor Dila. Senin yanında dolaşmayı sürdürürsem, evde kalmam kaçınılmaz. Neyse ki ben paçayı kurtardım, diyor Nehir. Abartmayın, diye gülüyor Nisa. Görmediniz mi, tek kirpiği yoktu kızın. Kirpik yoksuludur Japonlar. Biraz rimelli görünce takma sandı, mesele bundan ibaret... Anlaşılan o ki güzelliği, albenisi ve çekiciliği konusunda yeterince mütevazı Nisa Hanım. Nehir'in, Paris'e gelinceye kadarki zaman diliminde, müstakbel kayınvalidesinin davranışlarında gözlemlediği tevazu, burada da kendini gösteriyor. Ancak, tam tersini düşündürecek ayrıntılar da yok değil. Nisa Hanım'ın yanındayken anlam veremediği bir tedirginlik içinde Nehir. Duyduğu rahatsızlığın nedenine inip kesin bir yargıya varamıyor, rahatsızlığının adını da tam olarak koymuş değil zaten. Nisa Hanım, beyaz takım elbisesi, içindeki beyaz ipek gömleği ve papyon kravatıyla pek yakışıklı görünen garsona siparişleri verirken, dikkatle onu izliyor Nehir. Kızıyla gelininin fikirlerini de alıyor görünürde ama, son sözü hep kendisi söylüyor Nisa. Yenilsin yenilmesin, masa üzerini donatıp taşıracak çoklukta meze, deniz ürünü, salata, tropik meyve ısmarlıyor. Mönüdeki en pahalı şarabı seçiyor. Istakoz yiyelim, diyor garip bir edayla, birilerine meydan okur gibi. Elindeki listenin yiyecek içecek bölümüne değil de fiyat bölümüne bakıp en pahalı olanları dikte ettiriyor garsona sanki. Ne düşüneceğini bilemiyor Nehir. Ancak, emin olduğu bir nokta var Bu davranış biçiminin asla normal olmadığı. Arkasına yaslanıp Nisa Hanım'ı küçük çaplı bir psikanaliz seansına almaya hazırlanıyor. Sıkça yaptığı bir iş bu. Davranış bozukluklarının nedenini anlamak için, onların kökeninde yatan gerçeklere inilmesi gerektiğini çok iyi biliyor. Bir zamanlar az mı aşındırdı psikiyatrın kapısını... Öğrendiklerinin ışığında, kendine bile psikanaliz yapabiliyor Nehir. Alışmış artık. Nedensiz sıkıntılarla hem kendine, hem de çevresindekilere günü zehir ederken, Dur. diyor içindeki Nehir'e. Neyin var senin. Sudan bahanelerin ardına sığınma da gerçek nedene inelim beraberce... Zincirleri kıra kıra esas halkaya ulaştığında, kendiliğinden çözülüveriyor sorun. Bu kez de küçücük bir ipucundan yola çıkıyor Nehir. Gün içinde bir çift dekolte iskarpine dünyanın parasını verdiğinde, avuç içi kadar gece çantasına beş çanta parası ödediğinde, cüzdanını açıp sanki kurtulmak ister gibi banknotları neredeyse buruşturarak kasiyerin önüne fırlatırcasına attığında... Ve şimdi burada, şarabın en pahalısını, ıstakozun en irisini ısmarlarken... Nisa Sezen'in gözlerinde anlık sevinçlerle yanıp sönen ışıltılar, öylesine benzer ki. Alışveriş yapmaktan, hesapsızca para harcamaktan alınan yoğun zevke duygusal dünyası zengin, resim sanatına gönül vermiş, ince ruhlu, naif kadının kadınsı zaafları denip geçilebilir belki. Ama bu, işin kolayına kaçmak olur. Çünkü Nehir, asıl nedenin çok daha derinlerde pusuya yatmış olduğundan emin. Bir başkası yapsa Nisa Hanım'ın yaptıklarını görgüsüzlük, gösteriş merakı, sonradan görmüş insanların paraya kavuşunca geldikleri konuma alışamaması denilebilir. Ama bu, Nisa Sezen'e yapılacak en büyük haksızlıktır. Sezenler kadar olmasa da belli bir mal varlığına sahip, görmüş geçirmiş bir aileden geliyor Nisa. Yaşamı boyunca para sıkıntısı çekmemiş. O halde Nehir, zoru denemeli ve Nisa Hanım'ın benliğine gizlenmiş, zaman zaman öne çıkıp dikkatli gözleri şaşkınlığa uğratacak davranışlar sergileyen, onun ikinci kişiliğini tanımaya çalışmalı. Anlatıldığı kadarıyla da olsa, hikâyeyi biliyor Nehir. Güzel Sanatlar Fakültesi Resim Bölümü öğrencisi Nisa, Sezenler'in oğlu Halil'e deliler gibi âşık olmuş. Öyle güçlüymüş ki aşkı, bir zamanlar gönül verdiği, umutlarını bağladığı, ünlü bir ressam olma yolunu açacak okulunu bile bırakmayı göze almış. Ne uğruna. Evlenip, Sezenler'in resme hevesli küçük gelini sıfatıyla kızağa çekilmek için mi. Değmiş mi gösterdiği özveriye. Asıl hikâye bundan sonra başlıyor. Olayların nasıl geliştiğini tahmin etmek için birinci ağızdan duymaya hiç gerek yok. Senaryoyu gayet tutarlı bir biçimde kurgulayabiliyor Nehir. Büyük aşkların ardından gelen evliliklerin beklentileri de büyük oluyor... Gencecik, toy Nisa da emin adımlarla yürüdüğü yoldan sapıp ayaklarını yerden kesen sevdasının peşinden gitmeyi seçince, geride bıraktıklarının, vazgeçtiklerinin yerine koyacak bir şeyler arıyor. Ama bulamıyor. Günbegün tekdüzeleşen evlilik hayatının kısır döngüsünde gitgide bunalıyor. Küçücük bir hücreyken, hızla dallanıp budaklanan habis bir tümör gibi her geçen gün daha da büyüyor içindeki pişmanlık. Kimseyi suçlamıyor, suçlayamıyor tek suçlu kendisi çünkü. Kızlarını uyarmadıkları, tam tersine yaptığı yanlışlarda
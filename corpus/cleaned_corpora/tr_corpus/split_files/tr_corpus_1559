kötü haberi büyük bir üzüntü ile karşıladı, zira bu haber kendisi için de bir tehdit oluşturuyordu. Yine de dur durak bilmeden ısrarlarına devam eden ve Karadeniz'e bir Fransız filosunun gönderilmesini vaat eden Deschorches, Bâbıâli'yi savaşa ikna edemedi66. Lehistan Krallığı'nın bölünme sözleşmesi 24 Ekim tarihinde akdedildi ve çok geçmeden Varşova'nın artık sadece bir Prusya Eyaleti'nin başkenti hâline geldiği kesinleşti. İstanbul'daki yönetici çevreleri tüm bunlara rağmen, suskunluklarını bozmadılar67. Aynı yıl içinde Polonyalı mülteciler ve Fransız Jakobenler, Türkiye'yi Rusya'ya karşı yapılacak bir savaşa ikna etmek için herşeyi denemişlerdi. Deschorches ilkbaharda İstanbul'dan ayrıldı, ama garip yapısı ve kürkler içinde, başında türbanı ile kahvehaneleri ziyaret etme ve Osmanlı halkı nezdinde uzun ve ateşli konuşmalar yapma alışkanlıkları uzunca bir süre hatırlarda kaldı68. 1794 yılının Temmuz ayında hayatını kaybeden Robespierre'nin kanlı giyotine gönderme politikasını değil de, mecliste iktidarı ele geçiren daha muhafazakâr kesimini temsil eden halefi Verninac, 14 Mayıs 1795 tarihinde İstanbul'a geldi ve 1 Temmuz'da Bâbıâli tarafından tanındı. Fransa, Nisan ayında Basel Antlaşması ile Prusya ile barış imzaladığında, Bâbıâli'yi Türkler tarafından çok büyük bir saygı ile karşılanan Prusya'nın önemli bir rol oynayacağı dörtlü ittifaka belki ikna edebileceğini düşünüyordu69. Ama Albay von Knobelsdorf'un çok geçmeden buna yaptığı itiraz, bu projenin ciddi olmadığını gösterdi70. Verninac, Venedik'te kaldığı sürede Polonyalı mültecilere, Türkleri Rus tiranlara ve zorbalara karşı ayaklandırmak gibi zor bir görevde kendisine destek olmak üzere İstanbul'a bir temsilci göndermelerini tavsiye etmişti. Onlar da bu görevi Kont Mihail Oginski'ye verdiler. Misyonu gizli bir karaktere sahipti Osmanlı Devleti ve Polonya arasında tam bir himaye ve saldırı ittifakının yapılmasını sağlayacaktı. Önce milli otoritenin Boğdan'ın Botoşani bölgesinde Hotin yakınlarında sığınabileceği bir yer istediler Fransa bu arada İstanbul'da 50 milyon akçelik bir kredi için arabuluculuk yapacaktı Polonyalı mülteciler, ellerinde Fransız silahları ile Fransız topçu subayların danışmanlığı altında bir ordu kurmayı planlıyorlardı. Hatta yıldızı parlamaya başlayan Bonaparte, Osmanlı ordusunun reorganizatörü olmak gibi bir hayal kuruyordu71 ve Fransa'nın Polonyalı Turski'yi Türk süvari bölüklerinin generali (officier-général de la cavalerie turque) olarak tayin etmek istediği söyleniyordu72. Polonyalıları Kamaniçe üzerine sultanın birliklerini ve gemilerini de Özi Kalesi üzerine Doğu'dan da Gürcistan üzerinden Kırım'a gönderme zamanı gelmiş gibi görünüyordu73. Oginski bu arada İzmir ve Mihaliççik üzerinden ancak yıl sonunda İstanbul'a vardı ve burada kendini Johann Riedel olarak tanıttı74. Ama Verninac'ın davası daha baştan kaybetmeye mahkumdu 26 Nisan'da sultanın huzuruna kabul edilmesine75 ve Fransız gemilerinin denizlerde imtiyazlı bir konuma sahip olmalarının tanınmasına76 rağmen, Türkler onu hiç ciddiye almıyorlardı. Çok geçmeden yerine Aubert Dubayet getirildi. Ekim ayında gelen Dubayet de aynı misyonda başarısız olacaktı. Bu arada 6 Ocak 1796 tarihinde, Fransızların yardımı ile Polonya'nın özgürlüğünü tekrar sağlamak için yeni bir konfederasyon oluşturulmuştu77. Oginski, nihayet Haziran ayında o dönemlerde Bâbıâli baş tercümanı görevini yürüten George Murusi tarafından kabul edilmeyi başarmıştı ve Murusi'nin Polonya'daki durumlar ve iktidardaki şahsiyetler hakkında çok iyi bilgi sahibi olduğunu78 ve bahtsız halkına karşı samimi bir sempati duyduğunu görmüştü79. Bu görüşmede Verninac da hazır bulunuyordu. Oginski, Rusların yakın gelecekte Romen prensliklerini ilhak edebileceğinden, Rumları ayaklanmaya teşvik edebileceğinden ve hükmettikleri Karadeniz üzerinden İstanbul'a kadar gelebileceklerinden bahsetti. Tüm bunlar olana kadar Tuna Nehri'nden daha çok su akacak , diye cevap verdi, Murusi alaycı bir şekilde. Oginski'nin ne kadar büyük bir kehanette bulunduğunu o dönemlerde tahmin bile edemezdi80. Bu arada Polonya'da yenilen milli partinin üyeleri Yaş ve Bükreş'te bir araya gelmişler ve anavatanlarını tekrar ayağa kaldırmak ve bir intikam ordusu kurmak için faaliyetlerde bulunmuşlardı. Avusturyalılar, yeni Galiçya eyaletlerinin huzuru için endişelenmeye başladılar. Rus konsolosu her ne kadar asilerin uzaklaştırılmasını istese de, sayıları tüm tedbirlere rağmen sürekli olarak artıyordu. Başlarında Polonya ve Litvanya ordusu Generali ve Başkomutanı Dombrovski bulunuyordu. Yeni Boğdan Prensi Aleksandru Kallimachi olmasa da, Eflaklı komşusu yetenekli genç Aleksandru Murusi'nin şahsiyetinde önemli bir destekçi bulmuşlardı. Lemberg'deki öğrenciler, günlük işlerde çalışanlar ve esnaf çırakları ile birleşerek, savaşı tekrar ilan etmek için 2 bin kadar Polonyalı Galiçya'ya akın edecekti81. Selim'in Fransızların planından çok etkilendiğine inanıyordu82. Verninac'ın halefi Aubert Dubayet, Polonya'nın Romen prenslikleri üzerinden kurtarılması fikrini, Verninac'tan daha hevesli savunuyordu. Bükreş'teki yeni Fransız konsolos General Carra de St.-Cyr, mültecilerin küçük ordusunu zafere götürecekti ve elçi bizzat 30 bin Fransız'dan oluşan bir ordu ile Galiçya'da Avusturyalılara saldırarak Batı'dan destek verebileceğini umut ediyordu83. Fransa'nın İstanbul'daki itibarı hiçbir zaman Bonaparte zaferi kazanıp, Yukarı İtalya'yı yönettiği ve kayseri, Galiçya'nın ve Boğdan'daki Bukovina bölgesinin geri verilmesi ile sonuçlanması beklenen olumsuz bir barış yapmaya zorladığı dönemlerde olduğu kadar büyük değildi. Rusya, yaşlı Heraklius'un son günlerinde Gürcistan meselesi ile meşguldü ve Subov 1796 yılında Derbend'i işgal ediyordu. Aynı dönemde Rus birlikleri, yardıma gönderilen Fransız subaylarının büyük onur ve minnettarlıkla kabul edildikleri İran'da şahın birliklerine karşı savaşıyordu. İstanbul'daki Fransız çevreleri, Edirne'ye gönderilen Serasker Hakkı Paşa'ya Ruslara saldırma görevi verildiğine ve Hakkı Paşa'nın ya da Bursa'da yaşayan ve sadece ünvanına göre Cidde Valisi olan Yusuf Paşa'nın sadrazamın yerine geçeceğine inanıyorlardı84. Yeni Fransız elçisi 2 Ekim tarihinde yanında 2-3 bin Türk birliği ile birlikte Edirne'deki karargâhtan İstanbul'a geldi ve gönderilmesinin sebebinin Kırım'ın tekrar geri alınması ve Polonya'nın tekrar düzene girmesini sağlamak olduğunu açıkladı. Kendini hakarete uğramış sayan Verninac yüzünden, üç yıl önce sefaretle gelen Rus elçisine düzenlenmiş olan kabul merasiminin benzerinin kendisi için de tertiplenmesi şerefinden mahrum kaldı85. Umutları sönen Polonya elçisi, Aubert Dubayet'nin tavsiye ettiği Galiçya akını için hazırlık yapmak üzere86, Kasım ayında hayal kırıklığı ile İstanbul'dan ayrıldı. Aynı ay içinde yaşlı Çariçe Katerina hayata veda etti [17 Kasım 1796]. Onunla birlikte son yıllarda tekrar canlanan Grek Projesi de yok oldu. Bazı Polonyalılar Fransız yanlısı halefi Çar Paul için büyük umutlar besliyorlardı ve Sibirya'ya sürgüne gönderilen birçok özgürlük savaşçısını tekrar geri çağıran affı büyük bir sevinçle karşıladılar87. Nefret duyulan düşmanlar olarak bir tek Avusturyalılar kalıyordu ve Oginski, Paris kabinesi ile Polonya lejyonlarından 5-6 bin askerin İtalya üzerinden Dalmaçya'ya gitmesi ve buradan Macaristan'a hücum edip, oradaki yandaşları ile birleşmeleri konusunda antlaşmaya vardı88. Bonaparte'nin Alman Kayser ile gittikçe uzayan barış müzakerelerinin sadece bir ateşkes ile sonuçlanmasından sonra89 hayal kırıklıkları yaşandığında, Denisko ayaklanma fikrini tekrar canlandırmaya çalıştı. Avusturya sınırında bulunan Bukovina sınırındaki Boğdan kasabası Boyan'dan bu bölgeye girdi. Çok geçmeden yenilmesi, mültecilerin uzun zamandır besledikleri büyük projeyi bir anda yok etti. Çıkartılan genel af ile mülteciler dört bir yana dağıldılar ve Boğdan Prensine 1797 yılı Temmuz ayında bundan böyle ülkesinde Polonyalı kaçakları barındırmama emri verildi. Denisko, Petersburg'a gitti ve Dombrovski de Çar Paul'un desteğine başvurdu90. Campoformio Antlaşması (17 Ekim), İtalya ve Almanya arasındaki savaşı sona erdirdi ve Galiçya'da silahlı bir ayaklanmayı Fransızlar için yararsız hâle getirdi91. Bâbıâli ise paşaların bağımsızlık hevesinden dolayı tekrar tehlikeye giren iç huzuru muhafaza etmekle yeterince meşguldü92. Selim, Avrupa tarzında yeni bir ordu kurma fikrinden hiçbir zaman vazgeçmemişti. Oginski her ne kadar 1795 yılında henüz eğitimli Nizâm-ı Cedid askerleri değil de, sadece Prusya üniformaları içinde, Fransız subaylarından istedikleri resmi geçit yürüyüşünü başardıkları için bahşiş isteyen96 birkaç Türk askeri görmüş olsa da, aynı dönemde Rus uyruklu ve Aziz Georg Tarikatı Şövalyesi Katzonis'e karşı başarılı bir şekilde savaşan ve Venedik topraklarına, oradan da daha sonra hayatını noktalayacağı Rusya'ya kaçmaya zorlayan ve her yıl Maltalı korsanları cezalandırmak üzere97 Takımadalara gelen Osmanlı Donanması, 7 büyük kalyon (saff-ı harb) gemisinden, 6 firkateynden ve iki daha küçük araçtan oluşuyordu ve Sultan Selim, Fransız ustalar tarafından inşa edilen bu filoyu gururlu bir şeklide seyrediyordu98. Selim'in Fransız geleneklerine ve Fransız modasına duyduğu yakınlıktan dolayı İstanbul'da yaşayan Jakobenlere sempati göstermesi, sarayına davet edip, yeni ihtilal şarkılarını ve danslarını seyretmesi ve hızla yükselen Bonaparte'nin kahramanlıklarına duyduğu sempatiden kaynaklanan Avrupalılaştırma hareketi, geleneksel tarzda yaşayan ve Allah'ın mutlak gücünün Osmanlıların dindar halkına iyilik getirmesini bekleyen birçok Türk'e hakaret gibi geliyordu. Paris ve Berlin'de artık sultanın elçileri Ali Efendi ve Aziz* Efendi yaşıyordu. Avrupalılar, Fransız diline vâkıf olmasalar da, Paris'in tüm eğlencelerinin sırrını bilen kuşkucu Müslümanlarla tanışıyorlardı. İslâm'a geçmekte bir sakınca görmeyen Fransız maceraperestler, en önemli siyasî meselelere nüfûz ediyorlardı100. Muhafazakâr Osmanlılar, yabancı bir ruhun itibar görmesine itiraz ettikleri gibi, Fatih Sultan Mehmed dönemindeki merkezileştirmeye dönme çabalarına da karşı çıkıyorlardı. Uzun zamandan beri yeni durumlara ve özerk paşaların kimi zaman ataerkil yönetim tarzına alışık olan eyaletlerde ise otokrat ruhlu sultanın cüretkâr niyetlerine karşı eski muhafazakâr rejimi savunan herkes, sempati ile karşılanıyor, destek buluyor, hatta halk tarafından heyecanlı türkülerde dile getiriliyordu101. 1794 yılında mutlak güce sahip Karaosmanoğlu Süleyman Paşa asi Acem Ahmed'i kolaylıkla yenmiş ve esir almıştı102. Ama ceza gerektiren davranışlarının hemen ardından af dileyen 103 İşkodra Valisi Mahmud Paşa, 1793 yılı başlarında komşu eyaletlerdeki komutanların ortak bir saldırısı neticesinde bu sefer gerçekten boyun eğmek zorunda kaldı. Paşalığını muhafaza ederken, muhtemelen sadece birer gavur olan104 Romen prensleri tarafından talep edilen imtiyazları da aldı. Çok geçmeden, aslında Dağlı ahaliden oluşan105 Kırcali eşkiyaları [Dağlılar/Dağlı eşkiyası] Rumeli'de kazanç getiren faaliyetlerine106 başladılar ve 1796 yılına kadar Yanbolu, Karnabad, Eski Zağra ve Aydos'ta yağmalarda bulundular107. Islahat eğilimlerinin ve devlet içinde birlik için gösterilen çabaların en büyük düşmanı hâlâ Pazvandoğlu Osman Paşa idi. Sırbistandaki yeniçeriler ve son savaşta 1792 yılında dağılan ordudan kalma birçok serseri takımı ile birleşerek, 1796 yılında sultanın otoritesini tekrar tanımanın şartı olarak Vidin Valiliği'ni istedi108. Aynı yılın yaz aylarında üzerine gönderilen Osmanlı birlikleri hiçbir sonuç alamadılar. 1797 yılında Fransa temsilcisini, adına konuştuğu takdirde büyük bir ödül vaat ederek kendi tarafına çekmeyi başardı, ama reis efendinin buna cevabı devletin ve İslâm'ın düşmanını yok etmek için her türlü çareye başvurulacağı oldu. Ama Pazvandoğlu'nun birlikleri Niğbolu, Selvi, Silistre ve İbrail ayanları, Pazvandoğlu Osman Paşa'yı liderleri olarak kabul etmişlerdi. Yiğit Boşnaklar ise adına sadakat yemini ediyorlardı. Rusçuk, güvenliği için endişe duymaya başladı ve kana susamış Kırcali eşkiyalarının öncüleri Eflak'ta Krayova'ya kadar ilerlemişlerdi. Pazvandoğlu'nun adamları ayrıca Orsova, Ziştovi ve Eflak'ta Turnu Niğbolu'yu işgal ettiler109. 1798 yılında bu asinin üzerine, filosunu Tuna Nehri'ne doğru yola çıkaran Kaptan-ı Derya Küçük Hüseyin Paşa emrinde 40 bin kişilik bir ordu gönderildi. Pazvandoğlu Osman Paşa, başkent kahvehanelerinde yeniliklere düşkün sultanın el sürmeye çalıştığı eski geleneklerin kurtarıcısı olarak ilan edilirken110, Mart ayında Vidin'de kuşatma altına alındı111. Kuşatma ordusunu yöneten kaptan-ı derya, Haziran ayında iç savaş hakkında her türlü konuşmayı yasaklamış olan Bâbıâli'ye daha Haziran ayında zafer haberleri iletti112. Belgrad, Bosna ve Arnavutluk beylerbeyleri, aralarında Tepedelenli Ali Paşa'nın113 da bulunduğu 24 paşanın Pazvandoğlu Osman Paşa'ya karşı birleşmelerine rağmen, kaptan-ı deryanın saldırılarına başarı ile direniyordu. Kaptan-ı Derya sonbaharda geri çekilmek zorunda kaldı. Rumeli'yi ve en çok tehlikede olan Bulgaristan eyaletlerini kış boyunca düşmana karşı koruyacak iki komutanını burada bıraktı. 1796 yılında komutanlık yapmış olup, seraskerin karşısına elinde kılıcı ile çıkmış Rumeli Beylerbeyi Kütahyalı Ali Paşa'nın şüphe üzerine idam edilmesi ile sanki bir intikam alınmış gibi bir izlenim yaratılmaya çalışıldı114. Nâzırlar tarafından fazla sevilmeyen Hüseyin Paşa, aşırılıkları ile boyarların öfkesini üzerine çektiği Bükreş'te kısa bir süre kaldıktan sonra tekrar İstanbul'a döndü. Vidin asisinin başı yerine, sadece Sırbistan'a özerk vali olarak atanması hâlinde efendisi olan sultan ile en iyi ilişkiler içinde olacağına dair yapmış olduğu bir açıklamasını getirdi. Eskiden mirahur ünvanını da taşımış olan Pazvandoğlu, Vidin Kalesi'ndeki sözde valinin artık orada kalmasını da istemiyordu115. Divân üyelerinden üçünün kendisine teslim edilmesi veya İstanbul'da idam edilmesi, fakir halkın daha düşük vergilere tâbi tutulması ve yeniçerilere her şehirde nöbet tutma hakkı verilmesi116 gibi eskiden beri ileri sürdüğü söylenen taleplerinden vazgeçmişti. Sırf her yere korku salan Pazvandoğlunu memnun etmek ve ordusuna gerekli erzakları temin etmek için yeni bir vergi çıkartan Eflak Prensi Grigore Hançeri'nin idamı, onun için yeni bir zaferdi, zira Eflak Prensi efendisinin davasını çok sadık bir şekilde desteklemişti117. Eflak'ın yeni prensi (1799'dan beri) Aleksandru Murusi, Vidin Valisi'nin gücünü çok iyi değerlendirip, ona göre davranmasını bilen bir adamdı118. Böylece Bulgaristan'ın batısındaki bu köşe, tıpkı Tepedelenli Ali Paşa'nın Arnavutluk'u ve Anadolu'nun diğer bazı yerlerinde olduğu gibi, merkeze özerk yapıda olmak kaydıyla bağımlı yeni bir bölge hâline gelmişti. Selim adına Vidin Valisi Pazvandoğlu Osman Paşa'nın emrinde her ay 1 milyon 500 bin sterlin ulûfeye mal olan ve aralarında birçok yeniçerinin ve sayısız Boşnak'ın bulunduğu 30 bin asker ve 12 bin atlıdan oluşan bir ordu vardı. Görünüşü ile herkesi korkutan ve muzdarip olduğu vereme yenilmeyen soluk benizli, bu zayıf tiran hiçbir din ayrımı yapmadan herkese karşı katı bir adalet sergiliyordu ve bir çoğu ona hayrandı ve seviyorlardı. Görkemli bir saray hayatı yaşamıyor, kendini etrafındaki maceraperestlerden ayıran sade kıyafetler giyiyordu ve Arnavutluk'ta hüküm süren Tepedelenli Ali Paşa'nın görkemli saraylara düşkünlüğünü paylaşmıyordu. Muhtemelen Fransız ve Polonyalı mühendisler119 yadımı ile Vidin'i birinci sınıf çağdaş bir kale hâline getirdi ve ihtiyatlı bir biçimde, yanında hatta yemeğini bizzat hazırlayan annesi, Mora Rum Ortodoks Piskoposu Gregorios120 ve Fransa tebaandan bir kişi121 ile birlikte yaşıyordu. Pazvandoğlu'na yarayan ve konumunu sağlamlaştıran olay, Bâbıâli'nin Fransa ile ilişkilerini kesmesine neden oldu. Bu sadece efsaneler yatağı Mısır'da kendisi için ihtişamlı bir efsane arayan Bonaparte'ın maceraperestliğinden değil, aksine yeni Fransız rejiminin faaliyetlerini genişleterek kendi üssünün zayıflığını kapatmak istemesinden ve Campoformio Barış Antlaşması sayesinde fethettiği yerlerden dolayı menfaatlerinin artmasından kaynaklanıyordu. Venedik'in varlığı 1797 yılında son bulmuştu. Görkemli eski Cumhuriyeti, nihai bir savaşa bile girmeden, artık Venedik ordusunun başında bulunan zıpçıktı Bonaparte'nin tek bir işareti üzerine hiçliğe batmıştı. Ama Bonaparte, Venedik'in Adriyatik Denizi'ndeki tüm mülklerini Avusturya'ya hediye etmeye hazırlanıyordu ve bu da İstanbul'da ancak hoşnutsuzluk yaratabilirdi122. Böylece yeni zaferlerinden sonra Lagün* Şehri'nin (Venedik) kendisi ve mirasla sahip olduğu İstirya, Dalmaçya ve Bocche di Cattaro kolonileri de olmasa, en azından Butrinto, Parga, Preveze, Voniça ve İyon Adaları'nı Fransa için ele geçirmiş ve Paris'teki Direktuvar idaresinin emrine vermişti. Olayların böyle değişebileceğini on yıl önce en cüretkâr siyasetçi bile hayal edemezdi. Başka bir amaçla olmakla beraber Rumlar, uzun zamandan beri Ruslar tarafından ayaklanmaya tahrik edilmiş ve hazırlanmıştı. Bunların Viyana'da oturanları, başta Yunan millî marşının yazarı Rhigas olmak üzere, isyana kalkışmak için herkesin bildiği Pazvandoğlu'nun adına ateşli beyannâmeler yolluyorlar123, yeni kumandanlar başlayan özgürlük çağından ve tüm tiranlara karşı savaştan büyük bir hevesle bahsediyorlardı. Sürekli huzursuzluk çıkartan ve son zamanlarda özellikle Lambros Katzianis'e karşı sürdürülen savaştan ötürü öfkeli olan Maynotlar ile gitgide daha sıkı ilişkiler kuruldu ve artık yakınlarında dalgalanan üç renkli Fransız bayrağı, onların gözüne kurtuluşlarının kutsal sembolü gibi görünüyordu124. Pazvandoğlu'nun ayaklanması, Şark'taki Fransız diplomasisi ve Fransa Cumhuriyeti'nin yöneticileri tarafından büyük bir ilgi ve memnunlukla izleniyordu. Osmanlı Devleti'nin kaderi belirlenmiş gibi görünüyordu zaten içten sürekli tehdit altında olup, kendi içinde tefessüh etmiş ve korunmasız olan bu güç, kısa bir süre önce Avrupa meselelerini istedikleri gibi yönelten güçlü monarşileri bile temellerinden sarsan böylesine güçlü bir akıma karşı nasıl dayanabilirdi ki. Rusların doğu eyaletlerine, Avusturyalıların da batı eyaletlerine yerleşmesi tehlikesi mevcuttu ve Pazvandoğlu'nun özerk paşalığı, Avusturya'nın Sırbistan ve komşu bölgelerini muhtemel bir ilhakından koruyormuş gibi görünüyordu. Nihayet sultanın Vidin'i ele geçirmesine yardım etmek üzere Avusturyalı subaylar bile getirtilmemiş miydi125. Pazvandoğlu ayrıca askerî yetenekleri ile hayranlık uyandırıyordu ve kullandığı araçlarla Fransızların sempatisini kazanıyordu. İstanbul'daki tirana kafa tutan bu cüretkâr paşanın gerçekte eski geleneklerin bir savunucusu olduğu ve Sultan Selim'in aslında Avrupa tarzına düşkün olması Fransız elçilerini ve konsoloslarını çok da incitmiyordu. Bu bilgili adam ya bir gün Osmanlı Devleti'ni yönetecek, ya da bir cinayete kurban gidecek126 , diyordu Aubert Dubayet 1797 yılında. İçişleri Bakanı Talleyrand ise Pazvandoğlu bir gün devrilecekse, bunun mümkün olduğunca geç olması127 dileğinde bulunuyordu. Arnavutluk sahillerini ve İyon Adaları'nı ele geçirmesi Maynotları koruması128 Korfu komutanı General Gentili'nin Ohri'yi de ele geçiren ve Bâbıâli'ye Arta dolaylarındaki Rumlara Fransız bayrağı dağıtıldığını haber vermesine rağmen, Bonaparte'nin çok saygıdeğer dostu129 olan Tepedelenli Ali Paşa ile kurduğu sıkı ilişkiler ve nihayet en iyi danışmanı Fransa'nın menfaatleri lehine çalışan130 Pazvandoğlu'nun doğrudan desteği ile Fransa, Osmanlı'nın Avrupa'daki topraklarının batı kısmında hakimiyetini, dolayısıyla böylesine hareketli dönemlerde her zaman mümkün görünen muhtemel bir bölünmede önemli bir payı güvence altına alıyordu. Bonaparte'nin Mısır'a saldırısı da kendi tutkusundan kaynaklanan bir macera olarak görülmemelidir. Osmanlı Devleti'nden neredeyse tamamen kopmuş bu eyaleti Fransa'nın sürekli gelişen ticareti için kazanma fikri, daha on yıl önce gündeme getirilmişti, ama daha o zamanlar ne yazık ki İngiltere'nin rekabeti kendini göstermişti. Her büyük gücün bakış açılarını genişlettiği bir dönemde, İngilizleri, Akdeniz'in Memlüklerin bir Avrupa ordusuna karşı savaşamayacağı kuzey sahillerinden uzak tutmak, en az İstanbul'u Ruslara karşı ve Balkan Yarımadası'nın batı sahillerini Avusturya'ya karşı korumak kadar önemli idi. Temelde ise bu, Venedik'in eskiden yürüttüğü Şark'ta üstünlük sağlama politikasının sadece daha büyük tarzda bir tekerrürü idi. Rum Konstantin Stamati, İngilizlerin planlarını şu çarpıcı kelimelerle açıklıyordu İngiltere'nin amacı, Baltık Denizi'nden Akdeniz'e kadar bir ticaret monopolü kurmaktır. Avrupa'daki devletleri ile Malabar sahillerindeki ticaret merkezleri arasında doğrudan bir bağlantı sağlayabilmek için Kandiye'yi, hatta belki de Mısır'ı bile istiyor131 . 1798 yılının yaz aylarında Osmanlı askerî gücünün ve donanmanın tamamı Kaptan-ı Derya Hüseyin Paşa'nın komutası altında Vidin'i başarısız bir şekilde ele geçirmeye çalışırken, İngiltere'ye karşı savaş hazırlığı yapıyormuş gibi görünen Bonaparte'nin Takımadalara doğru hareket etmek üzere 19 Mayıs'ta Toulon Limanı'ndan ayrıldığına dair şaşırtıcı bir haber geldi İstanbul'a. Emrindeki donanma 13 büyük savaş [saff-ı harbî/kalyon] gemisinden, 14 firkateynden ve 400 başka deniz aracından oluşuyordu ve en iyi generalleri 25 bin askerle birlikte emrinde idi. 21 Haziran'da Malta'yı işgal etti. Bu haber İstanbul'da sadece sevince neden olabilirdi132, zira Bâbıâli'ye bu seferin sadece Akdeniz'i rahatsızlık veren korsanlardan temizlemek için yapıldığı bildirilmişti133. Ancak Temmuz ayı başlarında İskenderiye hiç beklenmedik fatihlerin elinde idi ve Kahire'ye varabilmek için Memlüklerin atlılarını Rahmaniye ve Piramitler bölgesinde güçlü bir ateşle dağıtmak yetmişti. Ay daha bitmeden sadece birkaç bin askerini kaybetmiş olan Fransa ordusu Mısır'ın başkentine girdi. Beylerin iki lideri, Murad Bey Nübya'ya, İbrahim Bey de Suriye'ye olmak üzere, kaçtılar. Bâbıâli bu arada İngilizler ve Ruslar aracılığıyla Bonaparte'nin gerçek niyeti hakkında bilgilendirilmişti. Eflak Prensi, Mısır'a bir çıkartma yapma ihtimalinden ve Afrika'daki bu önemli koloniyi savunmak için kaptan-ı deryanın yakın zamanda çağrılacağından bahsediyordu134. Acilen toplanan Divân, karar vermekte tereddüt ediyordu. Selim'den hoşnut olmayan ve 22 yaşındaki yeğeni şehzâde Mustafa'yı*, meziyetlerini öne çıkartarak kendisine karşı kullanmak isteyen İstanbul'daki avam takımının ayaklanmasını engellemek için, bu kötü haber, tıpkı Pazvandoğlu'nun başarıları gibi gizli tutuluyordu135. Bonaparte, kurnazca bir şekilde sultanın İskenderiye Limanı'ndaki gemisine dokunmamıştı ve Bâbıâli tarafından cezalandırılmadan Fransızlara defalarca büyük zararlar veren işgalci Memlüklerden Bâbıâli'nin intikamını almaktan başka hiçbir niyeti olmadığını vurguluyordu. Eylül ayının sonlarına kadar kurnaz Talleyrand'ın yönetimindeki Fransız diplomasisi de Fransa'nın eski ve sadık dostuna bu yönde istediği açıklamalarda bulunuyordu136. Ancak uzun zamandan beri sınıra güçlü askerî birlikler yığmış olan Rusya, cüretkâr davranan Fransa'ya savaş ilan edilmediği takdirde, derhal Romen prensliklerini işgal etme tehdidinde bulunuyordu137. Diğer taraftan sabırsızlıkla beklenen yeni Fransız elçisi – Talleyrand bizzat gelme sözü vermişti138 - şüpheleri dağıtmak için bir türlü gelmiyordu139. Bu yüzden daha Ağustos ayı bitmeden gerek Dubayet'in ölümünden sonra Fransa'nın İstanbul'daki menfaatlerini temsil eden Ruffin, gerekse Bükreş ve Yaş'taki konsoloslar ve Osmanlı Devleti'nin her yerindeki meslektaşları, hatta Fransız tüccarlar bile tutuklandı140. Bâbıâli'nin bu tutuklamalar için gerekçesi, İskenderiye'deki tüm Osmanlı ve Rum gemilerine el konulmuş olması idi141. Gerçekte ise Türkiye'nin bu önemli adımı atma cesaretini bulması, 1 Ağustos'ta [1798] Amiral Bruey'in filosunun tamamını yok edip, böylece Bonaparte ordusunun merkez karargâhı ile bağlantısını kesen Amiral Nelson'un büyük zaferinden kaynaklanıyordu. Bâbıâli bunun üzerine 4 Eylül'de büyük sultanların mirası olan önemli bir eyaleti elinden almaya çalışan ikiyüzlülere ve hainlere savaş ilan etti. Rum prenszâdelerden Hipsilantes tarafından tercüman olarak kaleme alınan142 11 Eylül tarihli bir beyannâme, Mekke ve Medine'deki gelirleri azaltan, İslâm'ın bu kurnaz düşmanını defetme yükümlülüğünün kutsal bir görev olduğu dile getiriliyordu Fransızlar, tüm toplumsal ve devlet düzenini bozan şahıslar olarak bütün Avrupa'nın çıkarları açısından cezalandırılmayı hak ediyorlardı143. Rusya ile kurulacak bir koruma ve saldırı antlaşmasıyla oluşacak dürüst ve sonsuz bir silah arkadaşlığı, zaferin garantisini artıracaktı144. General Martinov komutasında, dost devletin başkentini muhtemel bir Fransız saldırısına karşı savunmak amacı ile beş Rus firkateyni, yedi kalyon ve altı korvet İstanbul Limanı'na geldi145. Bu filo tabii ki en kötü durumda idi. Mürettebatı genelde Rumlardan oluşuyordu ve Bâbıâli, şehirdeki istenmeyen disiplinsiz Rum ayaktakımını hizmet vermek üzere Rus gemilerine göndermek üzere önlemler aldı146. Osmanlı Kaptan-ı Deryası Abdülkadir Paşa'nın ve Rus amirali Uşakov'un bayrakları, kısa zamanda toplanan müttefik filo birliklerinin beklediği İyon Adaları'na geldi ve gerçekten de kâfir ve sadakatsiz Cumhuriyetçileri buradan sürmeyi başardılar. 1798 yılında birkaç bin askerden oluşan Fransız müdafaa kıtalarının sadece çok az direnebildiği müttefik birlikler Zenta, Kefalonya, Ayamavra ve Çuha'yı ele geçirdiler. Yine de Ruslar ve Türkler ancak 2 Mart 1799 tarihinde General Chabot tarafından savunulan Korfu Şehri'ne girmeyi başardılar. Fransa'nın Arnavutluk'taki topraklarını bu arada Arta Piskoposu ile anlaşma içindeki Tepedelenli Ali Paşa ele geçiriyordu -Şark'taki ruhban burada da kâfir Fransızlara karşı işbirliği yapıyordu. Tepedelenli Ali Paşa, gözlerini Ayamavra'ya çevirmiş ve Korfu'ya yapılan saldırıya katılmıştı, ama Parga'yı işgal etmek istediğinde Uşakov araya girdi147. Tıpkı Fatih Sultan Mehmed zamanında olduğu gibi, Abdülkadir Paşa'nın komutasındaki Osmanlılar Brindisi, Otranto, hatta belki de Rusların tahttan indirilen kralın davasını üstlendikleri Napoli önlerine geldiler148. İstanbul Patriği tüm dini bütünlere Fransa Cumhuriyetine karşı sürdürülen bu yok etme savaşına katılmaları için çağrıda bulundu149. Yeni rejimin yandaşları merhametsizce öldürülüp, soyuldu ve Korfu'da esir tutulan Fransızlar, İstanbul'a giden uzun yolu yürüyerek kat etmek zorunda kaldılar. Burada Ruffin, Flury ve o ana kadar önde gelen konumda olan diğer şahsiyetler onları bekliyorlardı. Bunlar daha sonra Sinop, Amasya ve diğer sürgün yerlerine gönderilene kadar İstanbul'da kaldılar. Yorgunluktan ötürü yola devam edemeyenlerin boyunları vuruldu, ama yenilen düşmanın başına konulan ödülü alabilmek için başları titizlikle muhafaza edildi150. Mihail Sutzo gibi Fransız yanlısı Rumlar, tıpkı eskiden Murusiler gibi sürgüne gönderildiler. Aralarından eski Bâbıâli tercümanı George Murusi 1797 yılında Kıbrıs Adası'nda Larnaka'da öldürülmüştü151. Ruslarla sıkı ilişkiler içinde bulunan Aleksandrzâde Konstantin İpsilantis152, 1799 yılında Boğdan Prensliği'ne getirilene kadar153 Bâbıâli'nin nüfûzlu bir tercümanı olarak faaliyet gösteriyordu. Aleksandru Murusi, Bükreş'te öldürülen Hançeri'nin mirasını devralabilmek için İstanbul'da artık büyük bir nüfûza sahip [Rus elçisi] Koçubey ile barışmanın yollarını arıyordu. Selefi [İzzet Mehmed Paşa], şeyhülislâm [Dürrizâde Arif Efendi] ile birlikte Rodos'a sürgüne gönderilen154 yeni sadrazam eski Erzurum* Valisi Yusuf Ziyaeddin Paşa, Rusların elinde sadece bir araç gibi görünüyordu155. Fransa kabinesi, Türkiye'nin bir Rus Eyaleti olduğu ve böyle kabul edilip, muamele görmesi gerektiğini söylerken haklı idi156. 23 Aralık 1798 tarihinde Bâbıâli ve Rusya arasında aslında karşılıklı yardımdan başka bir şey öngörmeyen157 bir ittifak antlaşması yapıldı ve Osmanlı'nın Berlin'deki158 yeni temsilcisi Mehmed Esad Efendi'ye Prusya'nın da bu ittifaka katılması için müzakerelerde bulunma görevi verildi159. 5 Ocak 1799 tarihinde ayrıca İngiltere ile Osmanlı Devleti arasında, Doğu Akdeniz'de Fransız ticaretini yok etmeyi amaçlayan bir antlaşma akdedildi. Aynı yıl içinde Napoli ile imzalanan antlaşmanın önemi haliyle diğerleri kadar öncelikli değildi. Ama Rus Çarı ile kurulan silah kardeşliği Osmanlılara hiçbir yarar getirmedi. Aralık ayı sonunda Bonaparte Suriye'ye saldırmayı başardı ve Memlük beylerinin on yıl önce burada gösterdikleri kahramanlıklarını tekrarladı. Ancak Gazze ve Yafa'yı işgal ettikten sonra, Akkâ'nın direncinden ötürü durmak zorunda kaldı. Cezzar Ahmed Paşa, Mart ayından Mayıs ayına kadar vebanın pençesindeki Fransız ordusunun tüm çabalarına başarı ile direndi ve Bonaparte'ın askerî dehası kendisine tamamen yabancı olan şartlar altında kendini gösteremedi. Suriyeli bir paşa, Alman Kayser'i yenen ve Avrupa'nın en büyük savaş kahramanı olarak görülen İtalya fatihinden daha başarılı çıkmıştı. Mısır'a geri döndüğünde, Memlük, atlıların yerinde çoğunlukla yeniçerilerden ve Anadolu derebeyleri Karaosmanoğullarının ve Çapanoğullarının daha önce serhad boylarında da savaşan sipahilerinden oluşan 20 bin Osmanlı askeri buldu160. Bonaparte onları Abukir Muharebesi'nde dağıtmayı başardı (Temmuz). Ağustos'ta ülkesine geri döndüğünde, Kleber'in komutasında burada 20 bin yetenekli asker bıraktı. Ancak yandaşlarının daimi bir yerleşim, bir kolonizasyona dair tüm umutlarına ve Memlük beylerinin yerine geçen161 subayların tüm şahsi menfaatlerine karşın, burada bırakılan Fransız ordusu daha baştan bu yabancı toprağın hastalıklarına veya İngilizler tarafından esir alınmaya mahkumdu. Bâbıâli, Kasım ayında İngiliz gemileri ile tekrar birkaç bin yeniçeriyi Mısır'a gönderdi, ama onlar da selefleri ile aynı akıbeti paylaştılar162. Nihayet sadrazam bizzat Suriye'ye geldi ve burada da Osmanlı hakimiyetini tekrar tesis etti. ElAriş'teki az sayıdaki Fransız müdafaa kıtası halk tarafından acımasızca parçalandı163. Fransa'nın, Doğu Akdeniz'deki İngiliz komutan Sidney Smith ile müzakereleri sonuçsuz kaldı ve 28 Ocak 1800 tarihinde sadrazam ile akdedilen ve ülkedeki Fransızların onurlu bir şekilde çekilmesini, hatta yol masraflarının da karşılanmasını öngören antlaşma, Fransa'da yönetimi eline geçiren Bonaparte tarafından onaylanmadı. İngilizler ise, gemilerinde özgür asker değil, sadece savaş esirleri taşımak istiyorlardı. Sadrazam bu durumda istemese de 20 Mart'ta [1800] tekrar Heliopolis'te (Matarea) şansını denemek zorunda kaldı. Kendisini yeni bir mağlubiyetin beklediğini biliyordu ve ordusunu dağıtan bu bahtsız muharebede hayatını kurtarabildiğine şükrediyordu. Ama Fransızlar, Memlüklerin tekrar ele geçirdikleri Kahire'yi kuşatarak geri almak zorunda kaldılar. Mısır başkenti, 10 milyon ödeyerek özgürlüğünü satın aldı. Kleber, İbrahim Bey'in şahsiyetinde Türklere karşı bir müttefik bulmuştu ve ona Süveyş'i emanet etti. Kleber, Haziran ayında Halepli fanatik bir ulemanın elinden ölümü buldu164. Halefi ve daimi yerleşim fikrinin son temsilcisi Menou, Müslümanlığı kabul ederek konumunu sağlamlaştırabileceğini düşünüyordu. Hükümetinden hiçbir yardım bekleyemezdi, zira Akdeniz artık Fransız filosunun her teşebbüsünü engelleyen İngilizlerin elinde idi. 1801 yılında Toulon'dan yola çıkarak İskenderiye'ye gelmeyi başaran az sayıda gemi, tekrar Fransa'ya dönmek zorunda kaldı. Gazze'de bekleyen sadrazamın birliklerine, Abercromby'nin İngiliz filosuna, kaptan-ı deryanın Osmanlı filosuna ve karaya çıkan 14 bin İngiliz'e165 karşı Menou 28 bin adamı ile hiçbir şey yapamazdı. Abercromby, İskenderiye Muharebesi'nde (21 Mart 1801) hayatını kaybetti, ama İngiliz ordusu muharebeden zaferle çıktı. Türk ve İngiliz birlikleri Kahire'ye doğru yola çıkmadan önce, Fransız komutan, selefinin reddettiği teslim olma teklifini kabul etti ve Ekim ayında Mısır'dan ayrıldı. Ancak Bâbıâli ile yapılan barış, bu sebepler nedeniyle değil, Bonaparte'ın, aleyhine oluşan koalisyona karşı savaşmak zorunda kalacağı Avrupa'daki genel gelişmelerden ötürü meydana gelecekti. III. Fransız esirler kimi yerlerde kötü muameleye maruz kalıyor, hatta insanlık dışı bir muamele görüyorlardı. Örneğin, geberip giden subay Rose'nin naaşını terk edilmiş bir arazide defnetmek için sadece hor görülen birkaç Ermeni hazır bulunuyordu1. Yine de Ruslara beslenen Rusların defalarca maruz kaldıkları ve zaman zaman dostluk ilişkileri kurulsa bile Türk amirallerinin müttefik gemilerin yanına demir atmalarını imkânsız hâle getiren ve İstanbul halkını Rus elçi Tamara'ya2 karşı ayaklanmasına neden olan o derin nefret, Batı'daki eski dostlara karşı hiçbir zaman bu kadar derinden alevlenmiyordu. Ruffin, nezaket çerçevesinde tutuklanmıştı Kendisine bir fincan kahve sunulduktan sonra 1 Rebiyülevvel tarihli savaş ilanı okundu ve 800 yeniçeri eşliğinde Yedikule zindanlarına götürüldü. Bu kâfire , Hristiyan köpeğe hakaret etmek isteyen bir kadın bundan men edildi3. Savaşın uzun sürmeyeceği baştan belli olmuştu. Diğer taraftan Osmanlıların morali birçok kez temas edilen meselelerden dolayı hâlâ düzelmemişti. Kendisine beslenen nefret sürekli büyüyen sultanın büyük fikirleri gerçekleştirilemiyordu. Bir ordu oluşturabilmek için Avrupa kıtasındaki eyaletlerden yaşlı, çocuk demeden her altı erkekten biri askere alınıyordu4. Kalan birliklerin sayısı oldukça düşmüştü Örneğin 1800 yılına doğru Mora'da ancak 6 bin kadar asker kalmıştı5. Anadolu askerleri arasında süregelen disiplinsizlik, Lazlardan oluşan bir birliğin, arkadaşları tutuklanıp, buraya getirildiği için Yedikule zindanlarına saldırması gibi skandal niteliğinde olaylarla kendini gösteriyordu6. Sadrazam'ın buna rağmen 80 bin kişi olarak tahmin edilen bir orduyu bir araya getirmesi, tamamen Bağdat, Halep ve Şam beylerbeylerinin başarısı idi Sadece Cezzar Paşa tek başına 20 bin kişi göndermişti7. Eşkiya çeteleri her yerde sınırsız bir güvenle kol geziyorlardı Olimpos Dağı eşkiyalarının ağaları neredeyse resmen tanınmış gibiydiler8. Buşatlı Mahmud Paşa, 1796 yılında hayata veda etti, ama ölümü sadece herşeyden çıkar sağlamayı çok iyi bilen ve bu sayede Arnavutluk sahillerinin tek hükümdarı hâline gelen komşusu [Tepedelenli] Ali Paşa'nın işine yaramıştı. Epir ve Tesalya'yı kendi topraklarına kattıktan sonra, planlarını Makedonya'yı kapsayacak şekilde genişletti ve oğlu Muhtar açgözlülükle birden fazla kez Gördüs (Korint) tepelerinden Mora'ya gözünü dikti9 . Tuna boylarında itaatsizlik ve doymak bilmez yağmalar daha da beterdi. Dur durak bilmeyen Pazvandoğlu'nun üzerine ezelî düşmanı Rusçuk ayanı Tirsinikoğlu gönderildi. Eflak'taki Olt bölgesinde kayser birlikleri topraklarının büyük bir bölümüne kadar ilerleyen eşkiyalara karşı savaşıyorlardı. Zafer kazanan eşkiyalar Krayova'yı tamamen yağmalayıp, ateşe verdiler. İbrail birlikleri, özellikle de Türk Kazaklar, sanki sadece yağmalara eşlik etmek için buradaydılar. Bu Kazaklar ve Aleksandru Murusi'in Arnavut asıllı muhafızları Osmanlı yoldaşları tarafından gizlice öldürüldüler10. Aynı zamanda Kara Fevzi, sadrazamın yokluğundan ve yeniçerilerin hoşnutsuzluğundan yararlanarak dağlı eşkiyalar ile birlikte Kırklareli ve Silivri'ye kadar ilerledi. Ganimet düşkünü çeteler bir sonraki yıl boyunca da İstanbul yakınlarında kadar geldiler11. Üzerlerine gönderilen birlikler düşman tarafına geçtiler12 veya Gürcü asıllı Battal Paşa ve bu yüzden boğdurulan İznik Paşası'nın Anadolu birlikleri gibi tamamen yenildiler13. Mora'da, Mora Valisi ile Navarin, Koron, Modon, Mezistre, Argos, Gördüs, Balyabadra (Patras), Gastuni, vs. sancakbeyleri ile vergi tahsildarları olan kocabaşılar14, sadece 15 bin Türk ve 4 bin Yahudi'nin yanında 400 bin Rum'dan oluşan nüfus15 üzerinde istedikleri gibi hüküm sürüyorlardı. Fransızlara karşı toplanan birlikler ise hiçbir işe yaramıyorlardı Anabolu'nun müdafaa kıtaları Tripoliçe'ye saldırdılar16. Asya'da Muhammed İbni Suud'un Abdülvehhab'ın kızı ile evlenen oğlu Abdülaziz'in emrindeki Vehhabîler, Bağdat Paşası'nı yendiler ve birkaç ay sonra kutsal Kerbela şehrini (İmam Hüseyin) ateşe verdiler. Arap asiler, Basra Körfezi'ne kadar tüm toprakları hakimiyetleri altına aldılar17. Camilerin ve sarayların olmadığı, hatta Peygamber'e bile saygı gösterilerinde bulunulmadığı, basitleştirilmiş bir Kur'an öğretisine dayalı yeni inanç, uydurma kabul edilen Sünniliğin tefessüh etmiş mutezil taraflarına karşı olarak her yere yayılmaya başladı18. Vehhabîlerin başkenti sayılan Deriye, çölün ortasında sefil bir köyden başka bir şey değildi, ama yıllarca buradan arındırılmış İslâm'ın zaferini uzaklara taşıyan haberciler çıktı19. Abdülaziz, 1803 yılının Kasım ayında hançerlenerek öldürüldükten sonra bile tehlike arzeden bu hareketin çöküşüne dair herhangi bir iz görülmüyordu Halefi Suud'u daha parlak bir gelecek bekliyordu. 1803 yılının Mayıs ayında İslâm reformcularının temsilcileri önce Mekke'yi, daha sonra 1804 yılında Medine'yi de işgal edip, temizleyeceklerdi20 . Vehhabîlerin teokratik patriyarkal (dinerkil ve ataerkil) devleti o dönemlerde Emirler tarafından yönetilen yedi eyaletten oluşuyordu21 ve diğer Müslümanlar için manevi bir örnek oluşturuyordu Basra Körfezi'ndeki Res el-Hayme Limanı sayesinde Vehhabîler, 1809 yılında İngilizler tarafından tahrip edilene kadar buradan Hindistan ile ticarî ilişkiler yürütüyordu22. Kızıldeniz'deki limanları ise Cidde ve Jambo idi. Daha önce de dediğimiz gibi, nihai sonucu ne Osmanlı'nın çabaları, ne de ordusundaki düzen belirleyecekti. Zaten Avrupa'da ufukta yeni bir barış görünüyordu. Bonaparte'nin İtalya'daki yeni ve parlak zaferinden önce Bâbıâli ve Rusya, Fransa'nın elinden birlikte aldıkları İyon Adaları'na, sultana vergi ödemeye tâbi olacak yeni ve özerk bir statü kazandırmak üzere anlaşmaya varmışlardı. Avrupa'nın her yerinde yeni Cumhuriyetlerin kurulduğu bu dönemde, otokrasi prensibinin en büyük savunucularından olan bu monarşiler, kurtardıkları Rumlara Cumhuriyet ilkelerine dayalı bir anayasa vermek zorunda olduklarına inanıyorlardı. Her ikisi de İtalyan isimler taşıyan temsilcileri ile görüşüldükten sonra – ki bunlardan biri daha sonraları Rus şansölyesi olacak olan Capodiostria'nın babası idi – 21 Mart 1800 tarihinde, Bâbıâli'nin kayırması sayesinde hâlâ varlığını sürdürmeye devam eden Ragusa örneğine göre sultana vergi verecek Heptanesos'un (Yedi Ada Cumhuriyeti) kurulduğu antlaşma imzalandı ve vergisi, nihai 75 bin akçe olarak belirlendi. Rus Çarı, Osmanlı Sultanı'nın yanı sıra bu Rum Cumhuriyetine tanınan imtiyazların garantörü olarak hareket ediyordu. Rus Çarı'na ayrıca Arnavutluk'ta Tepedelenli Ali Paşa'nın yönetimi altındaki yerlerde, Hristiyan-Ortodoks inancın haklarının gözetilmesini denetleme hakkı verildi – ne de olsa yeni Cumhuriyetin bayrağı, daha önce kullandığı San Marko aslanının yanında bir de İncil'in resmini taşıyordu23. Tıpkı Romen prensliklerinde olduğu gibi, burada da Müslüman ibadet yerleri kurulmayacak ve her barış antlaşmasında Romenlere tanındığı gibi, savaştan zarar gören bu bölgeler iki yıl boyunca Venedik zamanında uygulanan vergiyi ödemeyecekti24. Diğer güçlerden İngiltere daha 1801 yılında, aslında sadece Fransa'nın Adriyatik Denizi'ne dönüşünü engellemek için bile olsa, Yedi Adalar Cumhuriyetini tanıdı25. İngiliz gemileri ve İngiliz birlikleri, Venedik örneğine göre aristokratlar ve Fransız ruhunu taşıyan demokratlar arasındaki anlaşmazlıklardan dolayı tehdit altındaki huzurun tekrar sağlanmasında yardımcı oldular26. Osmanlı Sultanı, Fransa ile istenen barışın sağlanması için, Temmuz ayında kısa bir süre sonra Rusya ile ittifak yapacak Prusya Kralı'ndan bizzat arabuluculuk yapmasını talep etti Sadece Mısır'ın boşaltılmasını ve İyon Adaları'ndaki yeni siyasi oluşumun tanınmasını istiyordu. Selim, Avusturya'nın Bonaparte ile ateşkes imzalamasından sonra Avusturya hükümdarına başvurdu ve tabii ki Fransa, Bâbıâli'nin isteklerine boyun eğene kadar savaşa devam etmesini istedi. 9 Şubat 1801 tarihinde imzalanan Luneville Antlaşması sayesinde Avusturya Dalmaçya'ya sahip olmaya devam etti27. Birkaç gün sonra, 23 Mart'ta, Osmanlı Devleti'nin devam etmesini istediğini defalarca dile getirmiş olan ve bu sözlerinde dürüst olduğunun kabul edilmesi icap eden – ki Pazvandoğlu'nu Bâbıâli'yi huzursuz etmeye devam edecek olursa, askerî müdahalede bulunacağına dair tehdit etmişti28 romantik mizaçlı Çar Paul hayata veda etti. Bâbıâli, haklı olarak hediyeler ve nişanlarla minnetini gösterdiği muzaffer İngilizlerin, uzun süredir daimi bir ticaret temsilciliği açmak istedikleri Mısır'a yerleşmelerinden endişe duyuyordu. Gerçekten de altı büyük İngiliz gemisi Mısır sahillerini gözetim altında tutarken, sözde Türkiye adına tekrar geri alınan eyalette, Müslüman oldukları için Mısır halkını yeni bir idare lehinde kolayca etki altına alabilecek 5 bin kişilik Hint birlikleri duruyordu29. 9 Ekim'de [1801] Fransa'da ön barış antlaşması nihayet imzalandı. Bonaparte, Mısır'ı feda etmişti ve bu antlaşma ile sadece İngilizler ile eşitlik talep ediyordu. İyon Cumhuriyeti sadece tanınmakla kalmayıp, Fransa Rusya ile birlikte rahatsız edilmeden varlığını sürdürmesi için garantörlüğünü de üstleniyordu. Kasım ayının sonunda yeni Fransız elçisi General Sebastiani, İstanbul'a geldi. Pazvandoğlu'nun, Paris'e gönderdiği temsilcisi Sırp Nedelya Popoviç aracılığıyla Fransa'yı Osmanlı İmparatorluğu'nda yapmak istediği her türlü değişikliği destekleyebileceği30 yönündeki cüretkâr teklifleri dikkate alınmadı. Birinci konsolos [Napoleon Bonaparte], Osmanlı İmparatorluğu'nun o andaki haliyle muhafazasını istediğini belirtiyordu31. Sebastiani, her zamanki prosedürlerin aksine sultan tarafından bizzat karşılandı ve kendisine Bonaparte'nin onay belgesi teslim edildi. İngiltere'nin tüm karşı faaliyetlerine rağmen ön antlaşma yıl sonundan önce onaylandı. Böylece Sebastiani'nin misyonu başarılı bir şekilde sonuçlanmıştı. Fransa ve İngiltere arasında Amiens'de başlatılan müzakerelerde Paris'teki Osmanlı temsilcisi, Fransa'nın Mısır'da gözüne batan Memlük hükümdarlığının sona erdirileceğini – ki kaptan-ı derya ile sadrazam beylerin çoğunu ya öldürtmüş ya da yaralamışlardı32 - ve Fransa'ya her türlü ticaret imtiyazının tanınacağına dair vaatte bulundu. 27 Mart'ta [1802] nihayet imzalanan Amiens Barış Antlaşması, Osmanlı Devleti'nin toprak bütünlüğünün garanti edilmesini de kapsıyordu. Bonaparte, Bâbıâli'nin ön antlaşma uyarınca Fransa ile antlaşmayı imzalamasını istedi ve efendiler arasında olağanüstü kişiliği ile göze çarpan Galib Efendi, 25 Temmuz'da barış antlaşmasını imzalamak üzere Paris'e geldi. Bu antlaşmada şöyle deniyordu Bâbıâli, Fransa ile İngiltere arasında akdedilen Amiens Barış Antlaşması'nda kendi çıkarları doğrultusunda verilen kararları onaylamaktadır. Bu antlaşmanın Bâbıâli ile ilgili tüm maddeleri işbu antlaşma ile yenilenmektedir 33. İngilizler, Mısır'da hâlâ Suriyeli ve Arnavut birliklerin başında bulunan sadrazama Mısır'da Memlük hükümdarlığını tekrar kurmak istemediklerini garanti ediyordu. Ancak yanlarında bulunan beylerin Yukarı Mısır'a kaçmasına göz yumdular ve İstanbul'a gönderilen General Stuart aracılığıyla beylerin o güne kadar hüküm sürdükleri ülkede sıradan bir insan olarak yaşamalarına izin verilmesini talep ettiler. Mısır'ın boşaltılması gerek Divân, gerekse Ekim ayında Fransa Cumhuriyeti'nin Doğu Akdeniz olağanüstü elçisi sıfatıyla İskenderiye'ye gelen Sebastiani tarafından şiddetle reddedildi. Yeni Mısır Valisi Mehmed* Hüsrev Paşa'nın, işgal altındaki İskenderiye, Dimyat (Damiette) ve Reşid (Rosette) limanlarında hiçbir temsilcisi yoktu. İngiliz birliklerinin Mısır'dan ayrılmalarını engelleyen problemler, Bâbıâli'nin 9 Ocak 1803 tarihli antlaşma ile Mısır beylerinin yanlarında herhangi bir maiyet olmaksızın, Yukarı Mısır'da yaşamalarına izin verileceğini taahhüt etmesi ile ortadan kaldırıldı. Mart ayında nihayet son İngiliz birlikleri de Mısır'dan ayrıldılar34. Ancak Mısır'daki karışıklıklar bununla bitmiyordu. Beylerin hâlâ çok büyük sayıda taraftarları vardı ve bunlardan biri olan Osman Bardisi, Hüsrev Paşa'yı daha 1802 yılında yenmişti. Hüsrev Paşa, bunun üzerine kendisini bekleyen parlak istikbalden habersiz, bir zamanlar tütün ticareti yapmış, Makedon asıllı olup, Arnavut askerlerinin önderi Kavalalı Mehmed Ali'den intikam almaya çalışınca, sadece yeni bir düşman kazanmış oldu, hem de düşmanlarının arasında en büyüğünü. Arnavutların başında bulunan ve Hüsrev Paşa'ya karşı aynı dönemde ayaklanan Tahir Paşa, 1803 yılında yeni bir ayaklanma sırasında hayatını kaybetti. Mısır'ı ele geçirmeye çalışan Arap asıllı Ahmed Paşa, artık tüm Arnavutların başında bulunan serçeşme Kavalalı Mehmed Ali'nin eline düştü. Dimyat'a kaçmış olan Hüsrev Paşa da ona esir düştü. Hükümeti aslında Osman Bardisi yürütüyordu ve İngilizler ona hiç şüphesiz destek oluyordular. Mısır'daki şartları çok iyi bilen Çerkes asıllı Cezayirli Ali Paşa, buna rağmen kabalığı sebebiyle bu yüzden limanda bulunan gemilere çekilen konsoloslar ile bir anlaşmazlığa düştüğü İskenderiye'de kendine bir yer edinebildi. Bâbıâli ise Memlük beylerini ortadan kaldırmak istiyor gibi görünmüyordu, aksine kendilerine imtiyazlı ve onurlu makamlarını bırakmaya hazırdı. Cezayirli Ali Paşa, Kahire'ye doğru yola çıktı, ancak Osman Bardisi ve Kavalalı Mehmed Ali, 1804 yılının Ocak ayında onu teslim olmaya zorladılar ve Cezayirli Ali Paşa birkaç gün sonra öldürüldü. İngiltere'ye kaçan rakibi Mehmed Elfi'nin gelişi ile Mısır'ın sözde hükümdarının konumu tehlikeye girdi. Osman Bardisi ve Arnavut rakibi Kavalalı Mehmed Ali, Mehmed Elfi'nin üzerine yürüyüp, onu yendiler. Ancak Osman Bardisi, tam kendini güvencede hissettiği bir anda, Mehmed Ali emredercesine Arnavutlarının ücretlerini istedi. Bu bir savaş ilanı idi. Kahire halkı, yeni vergileri protesto edince, Kavalalı Mehmed Ali halkın tarafını tuttu. Osman Bardisi, hayatını kurtarabildiğine şükretti. Sultan adına meşru bir hükümet oluşturabilmek için, taraflar henüz tutuklu bulunan Hüsrev Paşa hakkında anlaşmazlığa düştüler. Bunun üzerine, Arnavut kökenli tarafın başına geçmek üzere İskenderiye Paşası Hurşid Paşa buraya çağrıldı. 1804 yılının Nisan ayında Bâbıâli tarafından resmen tanındı ve aynı belge ile asilere genel af garanti edildi. Memlük asıllı Osman Bardisi'nin Fransızlar tarafından desteklenmiş olmasına rağmen, Hurşid Paşa ve Kavalalı Mehmed Ali tarafından Minye Kalesi'nde teslim olmaya zorlandı. Böylece Hurşid Paşa 1805 yılına kadar ülkenin tamamını ele geçirmişti. Ancak buraya gelen Kürt asıllı delilerin yardımı ile ataklığından dolayı saygı duyan ve halk tarafından sevilen Mehmed Ali'yi uzaklaştırmaya çalıştığında, Mehmed Ali tarafından Kahire Kalesi'nde kuşatma altına alındı. Deliler, Hurşid Paşa'nın davasını terk etmişlerdi. Başkentin en üst dinî makamları olan şeyhler, ulema ve kadılar, bunun üzerine Bâbıâli'den Makedon asıllı Kavalalı Mehmed Ali'nin, kutsal şehirler için ödenen vergiyi bundan böyle de ödemesi şartı ile Mısır Valisi olarak tanınmasını talep ettiler. Hurşid Paşa'yı uzaklaştırmak üzere kaptan-ı derya bizzat buraya geldikten ve yeni vali Mehmed Ali, cüretkâr Delileri buradan kovup, hâlâ umut besleyen Memlük beylerini idam ettirdikten sonra, Kavalalı, 1 Nisan 1806 tarihinde büyük bir törenle resmen vali olarak kabul edildi. Bâbıâli, böylece uzaktaki Nil Nehri kenarında yeni ve güçlü bir devlet kurmuş oldu. Bu devletin ne kadar güçlü olduğunu önceleri anlamayacaktı. Selim Suriye ve Mısır'ın tekrar Osmanlı İmparatorluğu'na dahil olduğuna seviniyordu35. Suriye'deki tiranın ölümünden sonra baş gösteren karışıklıklar ve kethüdası İsmail ile Halep Beylerbeyi arasında kaptan-ı deryanın da karıştığı mücadeleler, Bâbıâli'nin Cezzar Paşa'nın halefini Akkâ Valisi olarak tayin ettikten sonra uzun sürmedi36. 1802 yılında, çok büyük hayalleri olan ve Şahin Giray'ın halefi olup, muhtemelen İstanbul'da iktidara getirmeyi ciddi olarak düşündüğü Cengiz Han'ı* yanında barındıran Pazvandoğlu'na karşı savaş başladı37. Yine Vidin Paşası'nın şahsi düşmanı olan Rusçuk ayanı Tirsinikoğlu, üzerine gönderildiği Pazvandoğlu'nunkinden daha iyi olmayan birliklerin başında bulunuyordu. Kladova ve Kraina ele geçirildi, ancak Eflak Prensi Mihail Sutzo'yu gösterdiği çabalardan dolayı cezalandırmak için Manav İbrahim Olti bölgesine gelerek, gönülleri Vidin Paşası'ndan yana olan ve üstelik de ücretlerini alamamış Osmanlı birliklerinin saflarına geçti ve Mayıs ayında Pazvandoğlu'nun birliklerini Tirgu-Jiiuliu'ye kadar dağlara doğru geri püskürttü. Tüm pazar yerleri ya yağmalandı, ya da korku dolu sakinleri tarafından terk edildi. Üzerine gönderilen İbrail Paşası'nın emrindeki Kazaklar, Eflak Prensi'nin Arnavutları ve Aydın'ın Anadolulu sipahileri, takip ettikleri asilerle gece saatlerine kadar içki sofralarında eğlendiler. Asiler nihayet geri çekilmeye zorlandıklarında, Eflak Prensi sözde Pazvandoğlu'nun birliklerinin tehdidi altında bulunan Bükreş'i terk ederek Kronstadt'a kaçmanın daha doğru olacağına karar verdi. Felaketine neden olacak bu tavsiye, gerek Osmanlı temsilcisinden gerekse Eflak'taki misyonu sadece hükümdarının lehine huzursuzluklar çıkartmak38 olan Nakşa asıllı Albay Barozzi'den gelmişti. Fenerlilerden hiçbiri böyle bir kriz döneminde Eflak yönetimini devralmaya yanaşmayınca, Boğdan Prensi Aleksandru Sutzo, birkaç aylığına Eflak yönetimine getirildi39. Niğbolu Paşası Hasan Ağa ve Tirsinikoğlu derhal birkaç gün boyunca ayaktakımının sürekli yağmalarına maruz kalan Bükreş'e geldiler. Eski Silistre Beylerbeyi, daha sonra da Edirne ve Filibe'ye saldıran asilerin başına geçmiş40 yeni serasker Gürcü Osman Paşa da Bükreş'e bizzat geldikten sonra, serhad boylarının tüm ayanlarının katıldığı harp şurası toplandı ve Pazvandoğlu yandaşları yaz aylarında Eflak Prensliği'ni tamamen boşaltmak zorunda kaldılar41. Selim kendilerini Rum meslektaşlarının ve Türk tüccarlarının muhtemel saldırılarından koruyacak bir hatt-ı şerif çıkartmadan geri dönmek istemiyorlardı. Rusya'nın Romen prensliklerindeki konsolosu Petersburg tarafından elçi General Tamara aracılığıyla Bâbıâli'ye antlaşmaya aykırı olarak Romenlerin aleyhine uygulanan haksızlıklar ve baskıları bildirmekle görevlendirildi42. Romen prenslerinin bundan böyle iktidarda kalma süreleri yedi yıl olarak belirlendi ve azilleri ancak Rusya elçisinin rızası ve Bâbıâli ile ortaklaşa belirlenen suçların meydana gelmesi hâlinde gerçekleştirilebilecekti. Romen prensleri ayrıca adı geçen Rus elçinin tavsiyelerine de uyacaklardı43. Bu antlaşma ile aslında İyon Adaları ve Bâbıâli'nin Arnavutluk'taki yeni topraklarına ilişkin antlaşma ile birlikte Osmanlı İmparatorluğu'ndaki tüm Ortodoks Hristiyanların konumlarının belirlenmesi amaçlanmıştı. Ama kaçaklar geri döndüklerinde, 1803 yılında Vidin eşkiyalarının yeni bir saldırısına maruz kaldılar. Eşkiyalar, yine 1802 yılında ülkeye akın eden Manav İbrahim komutasında Ocak ayında buz tutmuş Tuna Nehri'ni geçtiler. Aleksandru Sutzo'nun halefi Konstantin İpsilanti, Boğdan asıllı Kazaklardan, Arnavutlardan, Olt bölgesi ahalisinden ve tüccarlardan, silahlar ve toplarla donatılarak düşmanın karşısına çıkartılacak oluşan bir birlik kurdu. Pazvandoğlu, bunun üzerine eşkiyalarını Vidin'e geri çağırmak zorunda bırakıldı44. Bu, birkaç yıl sonra, henüz genç yaşta45, hayata veda edecek Pazvandoğlu'nun son barış ihlali idi. Dul eşinin ölümünden sonra evlendiği kişi, böyle bir mirası yürütecek kabiliyette değildi46. Manav İbrahim ise çok daha önceleri Rusçuk Paşası tarafından öldürülmüştü47. Gürcü Osman Paşa ile yoldaşı Ömer Paşa'ya gelince Her ikisi de taltif edilmiş olarak Anadolu'ya gönderildiler ve burada biri Kayseri'de, diğeri de Erzurum'da olmak üzere ünlü timar sahibi Çapanoğlu ve kısa zamanda yıldızı parlamış olan Canik/Trabzon Paşası Tayyar Paşa tarafından öldürüldüler. Tayyar Paşa daha sonra Çapanoğlu'nun üzerine yürüyerek Tokat, Amasya ve Ankara'yı işgal ettiğinde, Çapanoğlu 1805 yılında Rusya'ya kaçmak zorunda kaldı48. Böylece büyük asilerden bir tek Tepedelenli Ali Paşa kalmıştı, ama o da son zamanlarda asilerin liderlerine karşı önemli bir müttefik olarak faaliyet göstermişti. 1800 yılında, dağlarda cesur bir Rum nüfus tarafından savunulan Suli'ye herhangi bir sonuç elde edemeden saldırdıktan bir sonraki yıl aralarında topçu birliklerinin49 de bulunduğu kuvvetlerini komşuları ve rakipleri olan Berat ve Delvine komutanlarının üzerine gönderdikten sonra – ki Delvine'yi gerçekten işgal etmeyi başardı ve Suli 1803 yılı sonlarına doğru ahalisi tarafından terk edildi50 - Rumeli'deki meseleleri düzenlemekle görevlendirildi. Daha 1802 yılında Gürcü Osman Paşa'nın ordusunda bulunan Arnavutları kendi tarafına geçmeye çağırdı ve bunda başarılı oldu. Tüm bunları yaparken, sahip olduğu Rumeli Beylerbeyi sıfatıyla, Filibe'ye kadar ilerledi. Ancak 1803 yılında bir kez daha zan altında kalınca bu yüksek makam elinden alındı ve yerine eşkiya çeteleri ile mücadele etmekle görevlendirilen Selanik Paşası getirildi51. 1806 yılında ise o güne kadar eşkiyalar, isyancılar ve asi valiler ile yeterince uğraşmak zorunda kalan Bâbıâli, 1804 yılında imparator olarak taç giyen Napoleon Bonaparte'ın devletler bölüp, eyaletler paylaştırdığı bir dönemde, tıpkı Çariçe II. Katerina zamanında olduğu gibi yegâne amacı Osmanlı İmparatorluğu'nu yok etmek olan yeni bir Rus taarruzuna maruz kalacaktı. 1802 tarihli barıştan kısa bir süre sonra, Fransa İstanbul'daki eski nüfûzuna tekrar kavuşmuş gibi görünüyordu. Selim, daha 1798 yılında 400 topla Pazvandoğlu'nun üzerine gönderilen bostancılardan, 1799 yılında Suriye'ye gönderilen 3-4 bin askerden ve 1803 yılında, Rumeli'deki eşkiyaların kökünü kuruttuğunda 10 bin Nizâm-ı Cedid askerlerinden oluşan yeni ordusunun Fransızlara neler borçlu olduğunu çok iyi biliyordu52. Sütlüce Mühendislik Okulu, Lafitte tarafından kurulmuş olup*, yeni Boğdan Prensi Konstantin İpsilanti, Vauban'ın istihkâm sanatına ilişkin eserini mühendislik okulunun öğrencileri için Türkçe'ye çevirmişti53 Aubert Dubayet ise İstanbul'a birçok öğretmen getirmişti. Ayrıca yeni Osmanlı Donanması da Fransızların eseri idi. Kaptan-ı Derya Küçük Hüseyin Paşa tarafından kurulan denizcilik okulunda** tamamen Fransız ruhu esiyordu54. Üsküdar'da aynı Avrupalı kültür taşıyıcıları tarafından bir kartoğrafya enstitüsü ve bir matbaa kuruldu55. Selim, Batı'nın yeni İmparatorunun şahsiyetine büyük saygı besliyordu ve Mısır'a saldırısını çoktan affetmişti. Memlük beylerinin ülkeyi boşalttıktan sonra her zaman teşvik, koruma ve belki de parasal yardım gördükleri İngilizlerin Mısır ile ilgili niyetlerine dair kızgınlıklar İstanbul'da bulunan İngiliz subayların ve diplomatların meydan okuyucu tavırları ve hakaret derecelerindeki kibirleri – Atina'daki sanat eserlerini vicdansızca çalması ile kötü bir şöhret salan Lord Elgin gece vakti İstanbul'dan ayrılırken 17 defa topları ateşlemişti56 - tıpkı dost olarak görülseler bile Ruslara karşı ezelden beri beslenen nefret gibi, Bâbıâli'nin Fransızlar ile tamamen barışmasına katkıda bulunuyordu. Napoleon'un hiç de uysal ve düşünceli olmayan yeni elçisi General Brune, Fransa ile Bonaparte'nin kimi zaman hor gördüğü Osmanlı Sultanı57 arasındaki dostane ilişkileri kuvvetlendirmek için hiç de çaba göstermiyordu. Türkiye'nin 18 Mayıs 1803 tarihinde Fransa ile İngiltere arasında başlayan savaşta tarafsız kalacağı zaten bekleniyordu ve bu kararı çok da önemli sayılmıyordu. Ancak İngilizler, Fransa'nın Osmanlı Devleti'nin toprak bütünlüğüne karşı muhtemel bir saldırısından bahsetmeye başlayıp, İstanbul'da başında daha önce Napoli'de bulunmuş Kont İtalinski'nin bulunduğu Rus elçiliği de bu söylentileri desteklediğinde, Bâbıâli duyduğu endişeden dolayı, çarın 15 bin asker ve bir filo ile konuşlandığı İyon Adaları'nı boşaltmasını isteyeceğine, Rus Çarı ile 150 bin Rus ve [40 gemilik] güçlü bir donanmanın Fransızların Mora'ya girişini engellemesini öngören gizli bir antlaşma yaptı58. Yine de Nisan ayında Fransızlar ile dostluk fermânı 59 ilan edildi ve bu fermân ile ilgili her türlü eleştiri yasaklandı60. Valide Sultan'ın herkesin korktuğu kethüdası Yusuf Ağa, benden çok hoşlandığını ve benimle dost olmak istediğini bildirdi. Reis Efendi ise bana çok nazik davranıyor ve dostluk gösterilerinde bulunuyor , diye yazıyordu General Brune Nisan ayında61. Bâbıâli'nin Bonaparte'ı İmparator olarak tanımayı reddetmesi, ona karşı düşmanca bir tutumdan değil, Doğu imparatorluklarının mirasçısı olan Osmanlıların yeni kurulan her imparatorluğu ezelden beri kabul etmemelerinden kaynaklanıyordu ki aksine bir hareket kendi sultanlarının dünya üzerindeki konumunu zedelemiş olurdu. Napoleon Bonaparte'nin isteği üzerine, Kayser I. Franz için o güne kadar Kutsal Roma Cermen İmparatorluğu geleneğinin devamı olup, yeni kurulan Avusturya İmparatorluğu konusunda daha sonra Sultan II. Mahmud da aynı tutumu takınacaktı62. Ancak Rusya'nın – ve daha sonra İngiltere'nin – bu yumuşak, ama ısrarlı geçici ret tutumunda parmağı olduğu şüphe götürmezdi. Aynı yılın sonlarına doğru Rus elçi İtalinski, resmi bir barış ihlali tehdidini bile dile getirdi63. Brune ise uzun süreden beri ilan ettiği gibi 18 Aralık tarihinde Türklerin başkentinden ayrılarak, memleketine dönmek üzere uzun karayolunu seçti64. III. Selim, gerçekten de Rusya ve İngiltere ile yaptığı antlaşmalardan dolayı Fransa'daki yeni şartları kabul edemeyeceğine inanıyordu. Yine de Paris sarayına bu antlaşmaların süresi dolduğunda yeni imparatorluğu resmen tanıyacağına dair haber gönderdi. Napoleon'un buna cevabı, bu şartlar altında Osmanlı Devleti'nin Fransa'daki elçisi olan Hâlet Efendi'nin artık kabul edilemeyeceği oldu65. Selim'e bizzat yazdığı mektup ise sonuçsuz kaldı Divân, bu mektubu getiren tercüman Joubert'i sultanın huzuruna çıkartmayı bile reddetti. Joubert, Avrupa'nın birinci imparatorunun bu mektubunu Divân temsilcileri ile yaptığı bir görüşme sırasında sarayın bir üst düzey yetkilisine teslim etti66. Dostumuz, haşmetli ve saygıdeğer dostumuz Bonaparte'a 67 verilen cevap ancak uzun müzakerelerden sonra gönderildi68. Böylesine genel ifadelerle yazılan bu mektubun yanında değerli bir sorguç ve bir de kılıç gönderilmişti69. Rusya ve İngiltere, Avusturya ile işbirliği içerisinde Fransa'ya karşı yaptıkları yeni savaşta, Bonaparte 1805 yılında o kadar önemli zaferlere imza attı ki, Bâbıâli bundan cesaret alarak bir süreliğine 1798 ve 1799 tarihli antlaşmaları yenileme taleplerini reddetti. Çok büyük bir nüfûza sahip olup, musahibi [Valide Kethüdası] Yusuf Ağa sayesinde Rus taraftarı olarak kazanılan Valide Sultan, aynı yıl hayata veda etti70. Rus yandaşlarının diğer liderleri, yani 1803 yılının sadrazamı, Yusuf Ağa, vekili Rüstem Ağa ve sultanın kahvecibaşısı71 ya artık makamlarında değildiler, ya da gözden düşmüşlerdi. Buna karşın en büyük destekçileri I. Abdülhamid'in kızı Esma Sultan'ın eşi olup, 7 Aralık 1803 tarihinde hayata veda eden72 Kaptan-ı Derya Küçük Hüseyin Paşa şahsında esas dayanaklarını kaybetmiş olmakla beraber, İsmet Bey, İbrahim Efendi ve kızlarağası, sultanın teveccühüne nail olabilmişlerdi. Pressburg (Bratislava) Barışı, Avusturya'nın yine küçük düşmesine neden olmuştu ve Fransızlar artık İstirya ve Türkiye'nin komşu ülkelerinden Dalmaçya'ya kadar ilerlemişlerdi. Bunun üzerine Prusya ile yapılan ve Prusya'nın uzun zamandır istediği Hannover'i elde etmesini sağlayan antlaşma sayesinde Napoleon, en azından geçici olarak, İstanbul'da imtiyazlı ve güvenilir bir konuma sahip olan bir gücün dostluğunu kazanmıştı. Selim yine de Rusya ile savaş istemiyordu. Bu yüzden Rusya ile akdedilen antlaşma, atak İtalinski'nin baskıları altında 30 Aralık 1805 tarihinde yenilendi ve yeni Reisülküttap Ahmed Vâsıf Efendi**, Fransa'dan Austerlitz zaferinin İstanbul'a çok geç ulaşmış olmasını mazeret göstererek özür diledi76. Buna karşı Napoleon sadece imparator olarak değil, İtalya Kralı olarak da tanındı. Bâbıâli, gerek eski, gerekse yeni dostlarının üstünlüğü karşısında sürekli olarak boyun eğme sistemine uygun olarak ne Ragusa'nın Fransızlar tarafından ilhakına ne Rusların Napoleon tarafından 1806 yılında Dalmaçya ile birleştirilen Bocche di Cattaro'ya yerleşmelerine ne Karadağ'ın çar tarafından devralınmasına, ne de Arnavutların Yedi Adalar Cumhuriyeti'ndeki Rus ordusu için asker olarak yazılmalarına itiraz etmiyordu77. Ancak 1806 yılında Bâbıâli, Napoleon'un zorlu bir savaş yürüttüğü Rusya'ya karşı koruyucu siyasetinden vazgeçmesine dair ısrarlı talepleri üzerine bu rüzgâra göre yelken doldurma politikasından vazgeçmek zorunda kaldı. General Sebastiani, Doğu'ya vâkıf anlayışlı bir diplomat olarak 10 Ağustos 1806 tarihinde İstanbul'a geldi. Gönderilmesinin sebebi Bâbıâli'yi Rus Çarı tarafından belirlenen şartlar dahilinde nihaî bir adım atmaya ikna etmekti. Bunun için Romen prenslerinin uzaklaştırılmasından daha iyi bir yol bulunamazdı. Eflak Prensi İpsilanti, şahsi menfaatlerden dolayı İstanbul'daki Prusya elçisi tarafından desteklenen Rusya'nın kesin emri üzerine atanmıştı ve Boğdan Prensi Hospodar Aleksandru Murusi, İpsilanti'nin elinde sadece bir kukla idi. Aleksandru'nun kardeşlerinden biri olan Dimitraki, devlet işlerini elinde tutan Valide Sultan Kethüdası Yusuf Ağa'yı asıl yöneten kişi olarak biliniyordu. Yusuf Ağa, taleplere boyun eğmek zorunda kaldı. Her iki Romen Prensi, sözde feragat dilekçelerini verdikleri gerekçesi ile – ki bu sadece son hatt-ı şerifte belirtilen azil yasağını aşmak için bir yalandı makamlarından alındılar. Kayınbiraderler Aleksandru Sutzo ve Skarlat Kallimachi onların yerine Romen prensliklerine atandılar ve Hançeri [Aleksandru] Efendi, Bâbıâli tercümanlığına yükseldi78. Yusuf Ağa ise kısa bir süre sonra hac yolculuğuna çıktı. Vicdanı daha rahat olan Murusi, İstanbul'a gitmek üzere yola çıkarken, İpsilanti kaçıp Ruslara sığınmakta tereddüt etmedi. Yeni prensler İstanbul'dan oldukça geç ayrıldılar Kallimachi ancak 25 Ekim'de Yaş'taki saraya yerleşti. Kallimachi Yaş'a gelmeden önce çarın gizli ajanı olup, Rusya'nın Doğu'daki diplomasisinde gittikçe daha önemli bir rol oynayan Rumlardan biri olan Rodofinikin, geri dönmüş ve böylece Romen prenslerinin antlaşmalara aykırı olarak makamlarından alınmasını protesto etmişti. Yeni hükümdarın yanında sadece Rusya'nın henüz kendi tarafına çekmeye başaramadığı veya korkutamadığı birkaç boyar vardı. Ancak Rusya ve İngiltere kısa bir süre sonra küçük düşürülmenin intikamını aldılar. İtalinski, Bâbıâli'yi memleketine dönmekle tehdit etti ve İstanbul Limanı'nda demir atmış bir gemiye taşındı İngiliz meslektaşı Arbuthnot, Divân'ı açık bir oturumda sekreteri aracılığıyla hakarete maruz bıraktı ve İngiltere donanmasının kısa bir süre sonra İstanbul'a geleceğini bildirdi. Bâbıâli, 17 Ekim'de yine geri adım attı ve aralarından birinin şüpheli bir biçimde yurtdışına kaçmış olan eski prensleri tekrar makamlarına getirdi79. Yine de tüm bunlara rağmen 29 Kasım'da Rus Generali Michelson'un öncü birlikleri Yaş'a geldiler80. Yeni Çar Aleksander, bu hareketi ile sultana defalarca bildirdiği üzere, Osmanlı İmparatorluğu'nun toprak bütünlüğünden başka bir şey istemediğine dair vaatlerinin birer yalan olduğunu ve kalbinin derinliklerinde aslında Çariçe II. Katerina'nın çaresiz Türkiye'ye dair planlarını gerçekleştirme niyetini küstah bir barış ihlali ile açık bir biçimde ortaya koymuştu. Çar Aleksander, İstanbul'dan gelen son barışçıl haberleri çok geç aldığını gelen özürlerle tatmin olmadığını ve Romen prensliklerinin işgalinin ilhak anlamına gelmeyip, aksine sadece bir ön tedbir olup, Fransa'nın tutumundan dolayı belirsiz bir hâle gelen geleceklerini garanti etmek için işgal edildiklerini ileri sürerek, göz diktiği ganimetin bir kısmını böylece ele geçirmişti bile. Niyeti aslında Tuna Nehri'ni geçerek, Osmanlı topraklarında daha da ilerlemekti. Sırplar ve Rumlarla kurduğu ilişkiler ki, Rus diplomasisinin koruması altında olan Konstantin İpsilanti'nin oldukça büyük yardımları dokunmuştu, Ortodoks Rusya'yı Osmanlı'ya karşı ayaklanan Doğu Hristiyanlarının tekrar başına getirmesini sağlayacaktı. İyon Adaları'nda sadece Rus konsolosların ve subaylarının emirleri geçiyordu. Takımadalar'da Rus ajanları kol geziyordu81. Sayısız Rum gemisi, hiçbir engelle karşılaşmadan, Rus bayrağını taşıyordu ve soydaşlarının ticaretine hizmet ederek, gelecekte askerî bir rol üstlenmek için hazır bekliyorlardı. Rusya'nın gizli teşkilatları dağlarda kendi ganimetleri ve aynı zamanda halkının özgürlüğü için mücadele veren ve silahlı köylülerden oluşan Armatollar Türklerin zorbalığına karşı eşkiya olarak mücadele eden Rum asıllı Kleftler, Maynotlar, Lambros Katzianis'in eski yoldaşları ve Mora, Epir ve Makedonya'da Ortodoks inancın zaferini hayal eden ruhban sınıfı ile oldukça sıkı ilişkiler içinde idi82. İpsilanti ise Rusların yardımı ile kendisi ve halefleri için birleştirilecek Romen prensliklerinde bir hanedan kurmak istediğine dair zan altına girmişti83. Diğer taraftan Sırplar da Pazvandoğlu lehine ve aleyhine verilen mücadeleler sırasında ayaklanarak savaşın ilk işaretlerini vermişlerdi. Vidin Paşası'nın zaferinden dolayı, en büyük destekçileri olan yeniçeriler de zafer kazanmışlardı. Hatırası Sırplar tarafından saygı ile anılan iyi kalpli Belgrad Paşası Hacı Mustafa Paşa, yeniçerilerin darbeleri altında hayatını kaybetmişti ve hiç kimse yerine geçmeye cesaret edemiyordu. Yeniçeriler, Sırbistan'a iyice yerleşmeye ve köylerin efendileri olarak sipahilerin yerine geçmeye çalışıyorlardı. Berberileri örnek alarak en üst rütbeli üç lideri Dayı ünvanını alarak, ülkenin tamamını aralarında bölüştüler84. Hasan Ağa, kovulan sipahilerin intikamını almaya çalışsa da hiçbir sonuç alamadı. Bu yeni zorbalara karşı şimdi de Hristiyan nüfusun başları sayılan Knezler ayaklanıyordu. İstanbul'a dayanılmaz hâle gelen şartlara dair şikâyetler gönderiyorlardı, ancak bu şikâyetler cüretkâr işgalciler tarafından tehdit olarak kabul edildiğinden, her yeri kan gölüne çevirdiler. Sırbistan'ın vicdansız yeni efendilerinin acımasız öfkesine birçok knez, bölükbaşı ve manastır başrahibi kurban gitti. Ama kısa bir süre sonra dağlar katillere karşı milli bir intikam için hazırlıklar yapan Hayduklar ile doldu. Yanko Katiç, Vaso Çarapiç, özellikle de Kara Yorgi diye anılan Georg Petroviç şahsında kararlı ve yetenekli birer lider buldular. İntikam ateşi önce 1804 yılında Şubnitsa Köyü'nde görüldü. Kısa bir süre sonra eyaletin tamamı isyan bayrağını çekti. Önce son Avusturya-Osmanlı savaşında görülen kalelere saldırılar ve Müslümanların topluca kovulması gibi sahneler yeniden canlandı. Dayıların yardımına gelen Kırcalı Boşnaklar, kısa bir süre sonra geri çekilmek zorunda kaldılar. Böğürdelen (Sabac) Kalesi Jakob Nenadoviç'in yeğenine teslim oldu. Ardından Pasarofça ve Semendire da teslim bayrağını çektiler. Artık sıra Belgrad'ın kuşatılmasına gelmişti. Bu ayaklanma, aslında İstanbul'daki sultana karşı bir isyan sayılmazdı. Selim, tam Nizâm-ı Cedid askerlerini düzene sokmaya çalıştığı ve yeniçeri tehlikesinden kurtulmak için Anadolu Beylerbeyi Abdurrahman Paşa'yı yanına çağırttığı bir dönemde bu cesur Hristiyanların ve sadık tebaanın dayılara karşı ayaklanmalarından hiç de hoşnut değildi. Bosna Beylerbeyi Bekir Paşa'ya 1804 yılında yeniçeri ayaktakımını Sırbistan Eyaleti'nden kovma emri verildi. Bekir Paşa, Sırbistan'da tabii ki tiranları nihayet hak ettikleri cezaya çarptıran meşru hükümdarın temsilcisi olarak karşılandı. Belgrad teslim oldu ve dört dayı, Bekir Paşa'nın emri ile bir evde kuşatılıp kurşuna dizildikleri Yeni Orsova'ya kaçtılar. Artık sıra paşanın emrindeki eşkiya başı Goşancalı Halil'in Bosnalı Kırcalilerini ve köylere yerleşmiş subaşılarını uzaklaştırmaya gelmişti. Gerek Bekir Paşa, gerekse Belgrad'da göreve getirilen Süleyman Paşa bunlara karşı çaresizdiler. Sırp milletinin isteklerini kaleme almak üzere Ostruşnitsa'da bir toplantı tertip edildi85. Sırplar daha 1804 yılının Ağustos ayında Sırp ayanlarının atanması hakkında görüşüyorlardı – en azından Prusya elçisi onların isteklerini bu şekilde yansıtmaktadır. Kasım ayında ise 12 maddeden oluşan bir anayasa projesi ile ortaya çıktılar. Bâbıâli, Rusya'nın bu durumda daha güçlü hâle geleceği gerekçesi ile bu projeyi reddetti. Yusuf Ağa, Eflak Prensi İpsilanti'den Sırbistan'daki durumlar hakkında bir rapor ve asilere tamamen teslim olmaları yönünde tavsiyede bulunmasını istedi. Ama İpsilanti'nin ajanları Sırbistan'da kol geziyorlardı bile. Kimileri, diğer elçilerin etkisi altında, himayesi çerçevesinde Sırp milletinin defalarca özgürlüğü için mücadele verdiği Avusturya'ya dayanmayı düşünürken, Rum asıllı kurnaz İpsilanti, baskı altındaki çaresiz, nihai kurtuluşlarından şüphe duymaya başlayan Sırp milletinin tamamının temsilcisi olarak Prota Nenodviç'in, Johann Protiç'in ve Peter Çardakliya'nın Eflak aracılığıyla gerçek Hristiyan olup, dindaşları için her zaman yardımsever görünen büyük Rus Çarı'nın huzuruna çıkmalarını sağladı86. Çar Aleksander o dönemlerde henüz Bâbıâli ile savaşı düşünmüyordu. Huzuruna gelen Sırp temsilcilere, yardım taleplerine cevap olarak İstanbul'a, orada bulunan Rus temsilcilerinin her türlü yardımı sağlayacakları bir heyet göndermelerini söyledi. Sırp temsilciler gerçekten de 1805 yılının Haziran ayında İstanbul'a gelip, İstanbul Patriği'nin evinde kaldılar. Fransız elçi, Sırpların taleplerini sultanın mevkii ve menfaatleri ile bağdaşmaz olarak değerlendiriyordu, zira Sırplar kısaca kendi milletleri için Tuna boylarında üçüncü bir prensliğin kurulmasını talep ediyorlardı87. O dönemlerde Rusçuk ayanı Tirsinikoğlu'nun komşu ayanlara karşı özgür bir bey gibi hareket etmesine, Tayyar Paşa'nın faaliyetleriyle oldukça büyük bir zan altında kalmasına ve cüretkâr eşkiya liderlerinin Tekirdağ (Rodosto) ve Gelibolu önlerinde belirmesine rağmen, Sırpların talepleri reddedildi. Sırp çetelerinin ülkenin güneyindeki Karanovaz ve 20 Temmuz'da88 işgal edilen Öziçe (Uşiçe/Ujiça) kalelerini ellerine geçirmiş olmaları bile Divân üyelerinin fikrini değiştiremedi. Verilen cevap, Sırp reayaların silahlarını bırakmaları ve önceki Belgrad Beylerbeyi Hacı Mustafa Paşa zamanındaki gibi iyi muamele görecekleri idi. Aksi takdirde Niş Valisi Hafız Paşa onlara karşı asi olarak harekete geçecekti. Sırplar, askerî zaferlerinden dolayı alabileceklerini umdukları haklarını barışçıl yollarla elde etme umudunu tamamen kaybetmişlerdi. Hafız Paşanın ülkeye akınını hiçbir şekilde kabul edemezlerdi. Bu yüzden özgürlük savaşçılarının küçük ordusu yüz yıl önce Kayser I. Leopold'un emrindeki Avusturyalıların Osmanlılara karşı başarılı bir şekilde savaştığı Köprüce ve Paraçin yerleşim bölgeleri ile aynı savaşın tarihinde adı geçen Yagodina'yı işgal ettiler. Hafız Paşa, Kara Yorgi'nin ve yoldaşlarının taarruzları karşısında tutunamadı ve Niş'e geri çekilmek zorunda kaldı. Paraçin ve Yagodina'nın top atışına tutulması ile Sırbistan'ın tekrar doğuşu kutlanmış oldu (Ağustos)89. Şahsi bir mesele, Semendire'nin ve tekrar bir araya gelen asiler tarafından daha sonra Alacahisar'ın (Kruşevaç) ele geçirilmesine neden oldu. Diğer taraftan Belgrad Kırcalileri komşu köylere saldırıyorlardı. Türklerin o güne kadar rahatsız edilmeden yaşadıkları Böğürdelen ve Öziçe'de Hristiyanlara karşı kanlı sahneler meydana gelmeye başladı. Bosna Beylerbeyi Bekir Paşa ve İşkodra Beylerbeyi İbrahim Paşa'nın emrindeki büyük Osmanlı ordusu 1806 yılının ilkbaharında huzuru tekrar geri getirmek için Sırbistan üzerine yürüyecekti. İsyan bölgesinin tamamında korumasız köylere saldırılar ile savaş başladı ve bazı asiler liderlerini terk ettiler. Sırpların çoğu Türklerin üstünlüğü karşısında tâbi olmaya meyilliydi. Kara Yorgi'nin meziyetlerinden biri bu zor şartlar altında cesaretini kaybetmemesiydi. Ağustos ayında Böğürdelen'de Bosnalıları ve Herseklileri bekledi ve onları hedefi iyi ayarlanmış ateş ve cesur bir taarruzla yendi. Sırp asıllı bir Müslüman olan seraskerleri Kapetan Kulin, güçlü ordusunun sadece bir kısmını zorlukla kurtarabildi. Peter Dobrinyaz ise bu arada güneyde kurduğu Deligrad'da Arnavutları oyalıyordu90. Böylece asilere karşı yapılan sefer, asilerin nihai zaferi ile sonuçlandı. Ancak Belgrad'da komuta hâlâ Goşancalı'daydı Böğürdelen, Bosnalıların elinde idi ve Eskice (Uşiçe/Ujiça) de kendini yiğitçe savunuyordu. Bâbıâli ile müzakereler tekrar başlatıldı. Batı'daki durumları gezileri sırasında gören ve bunun dışında birçok Türk elçilik heyetlerinde de görev almış olan Bulgar asıllı Peter İçko, İstanbul'a gönderilen ve basit birer savaşçıdan oluşup, diplomasi konularına fazla vâkıf olmayan iki kneze eşlik etti91. Gerçekten de Türklerin sadece Belgrad'da 150 asker ile birlikte bir muhassıl bulundurma haklarını saklı tuttukları bir antlaşma meydana geldi. Sırpların, Osmanlı Sultanı'na ve geri dönmeleri ebediyen yasaklanan sipahilere karşı tüm yükümlülüklerinden kurtulmalarının bedeli 1.800 kese idi92. Savaş sona ermişti ve Rusya ciddi bir biçimde artık meşgalesiz kalan Sırpları, Dalmaçya'da OsmanlıFransız savaşının çıkması hâlinde Fransızlara karşı kullanmayı düşünüyordu93. Divân, Ekim ayında bu antlaşmayı onaylamayı reddetti. Benzer şartları kabul ettirmek için Mora'da çıkabilecek muhtemel bir ayaklanmayı işaret eden Fransa'nın itirazları – zira Rusya 1805 yılında ittifak antlaşmasının yenilenmesi sırasında tüm Rumların çarın himayesinde olan patriğin otoritesi altında toplanmasını kesin bir dille talep etmişti94 - onayın reddedilmesinde muhakkak ki büyük bir rol oynamıştı95. Kara Yorgi, bu ret kararına yeni düşmanlıklarla cevap verdi. Eşkiya başı Konda96, bir savaş hilesi ile Aralık ayında Belgrad Şehri'ni ele geçirdi kısa bir süre sonra Belgrad Kalesi'nde kuşatma altına alınan Goşancalı Halil de teslim olarak, Kladova'ya gitti97. 1807 yılının Mart ayında Sırplar, Rus Çarı ile Osmanlı Sultanı arasında başlayan düşmanlıkları topraklarında bulunan Müslümanlar arasında kanlı bir katliam yaparak kutladılar. Bu katliamların kurbanlarından biri, barışçıl mizaçlı Süleyman Paşa oldu98. Ancak, Serez Beyi İsmail Bey ve Goşancalı Halil'in99, Kara Feyzi'nin ve Deli Kadri'nin100 eşkiya birlikleriyle Sırpların Ruslar ile birleşmesini engellemek üzere101 asilerin üzerine gönderilen Bosna Beylerbeyi İdris Paşa, daha fazla ilerlemelerini engelledi. Rusya, Bâbıâli'nin içinde bulunduğu durum ve daha güçlü komşularını tahrik etmemeye özen göstermesinden dolayı, Romen prensliklerini işgal etmesi hâlinde herhangi bir savaşın çıkmayacağını düşünüyordu. İtalinski'ye mazeretler bildirmek yerine , İngiltere ile ittifak antlaşmasının derhal yenilenmesine ve savaş gemilerine Boğaz'a giriş izni verilmesine çalışacaktı102. İtalinski, muhtemelen çarın bu yöndeki mektuplarını almamıştı zira her halükarda prensliklerin işgali hakkında belirli bir açıklama yapmaktan kaçınıyordu ve 26 Ağustos'tan beri sarayından hiçbir talimat almadığını söylüyordu. Bu arada Turla sınırında uzun zamandır bekleyen Rus birliklerinin komutanı Michelson, Tuna ayanlarının zayıf birliklerini dağıttıktan sonra sadece Bükreş'e kadar ilerlemekle kalmayıp, kısa bir süre sonra, Besarabya'da zamanında ele geçirmek için çok kan akıtılan İsmail Kalesi olmasa da, herhangi bir saldırı beklemeyen Hotin (26 Kasım), Bender, yeni kurulan Akkirman ve Kili (6 Aralık) kalelerini işgal etti103. İbrail nâzırı, onurlu bir ret cevabı verdi. Fransa'nın Tuna Nehri'nin ötesindeki Türk eyaletlerinin Genel Komiseri sıfatıyla yeni atadığı [konsolosu] Reinhard – aynı şekilde Arnavutluk'ta İşkodra için de bir komiser atanmıştı – Yaş'ta tutuklandı. Rusya, resmi bir bildirge ile halktan kendilerinden bir parça (.) olarak kabul etmeleri istedikleri askerlerinin sadece haklarını korumak için geldiklerini bildirdi104. Çar, bu şekilde Adam Çartoriski tarafından kendisine getirilen ve Türklerin sindirilerek sağlıklı bir politikaya geri dönmelerini ve hareket özgürlüklerini tekrar geri kazanmalarını öngören planı uyguluyordu105. Bu yönde yapılan 23 Ekim tarihli açıklama ile Romen prensliklerinin işgaline ilişkin tedbirler, Avrupa saraylarına da bildirilmişti106. Konstantin İpsilanti henüz geri dönmemişti, ama kısa bir süre sonra gelip, gelecekte Daçya Kralı olarak Rus Çarı'nın teveccühü sayesinde Romen prensliklerinin başına geçecekti. İngiltere'nin savaşı önleme çabalarının hiçbiri sonuç getirmedi. Sultan'ın danışmanları ve kurduğu Nâzırlar Kurulu ile Olağanüstü Meclis [Atabekan-ı saltanat] üyeleri107 arasında sadece yaşlı Çelebi[Mustafa Reşid] Efendi İngiltere'nin menfaatlerini108 koruyordu. Rus ve Rum destekçileri109 olan Rus yandaşları, Çelebi Efendi'yi destekleme cesaretini gösteremediler. 20 Aralık'ta savaşın artık kaçınılmaz hâle geldiği belli olmuştu ki bu haber ulema sınıfı ile İstanbul avamı tarafından sevinçle karşılandı. Rus elçi, aldığı talimat üzerine daha 26 Aralık'ta İstanbul'dan ayrıldı. III. Selim, bir gün sonra, yeni oluşturulan devlet düzeni sebebiyle tüm nüfûzunu kaybetmiş, neredeyse hükümdarın bir sekreteri rütbesine indirilmiş ve Divân başkanı olmaktan başka bir şey olmayan sadrazama bizzat yazdığı bir mektupta Rus Çarı'na savaş ilan ederek, tüm dindar Müslümanları kutsal savaşa davet etti. Batılı güçlere gönderilen ve belki de Fransızların da parmağı bulunan beyannâme, Osmanlı nâzırlarının Rusların mevcut devlet düzenine müdahalelerinden ve antlaşmaların ihlalinden haberdar olduklarını kanıtlamaktadır110. Selim ile Romen prensliklerinin ve Sırbistan'ın garantörlüğünü üstlenmeye111 artık hazır olan Napoleon, Mayıs ayında hâlâ Rusya'nın Romen prensliklerini işgal etmeye cüret ettiği takdirde, Avrupa'nın tamamının Rusya'ya karşı ayaklanacağına inanıyordu112. Ama hiç kimse bu zorbalığa karşı çıkma cesaretini gösteremedi. Hatta Avusturya, Rusların Romen prensliklerine yerleşmesinden dolayı uğradığı derin hakareti örtbas etmeye bile çalışıyordu113. İngiliz diplomatlar ise tam aksine açıkça müttefikleri olan Rusların tarafını tuttular ve bunu Divân'ı nezaketsiz bir şekilde rahatsız ederek, bazı tehditlerde bulunarak ve Akdeniz'den gerçekten de İstanbul Limanı'na demir atan yedi savaş gemisini çağırarak ilan ettiler114. Ancak Napoleon o dönemde Varşova'da bulunması ve buradan dostu Selim'e mektup göndermesi115 bu sindirme politikasının bu sefer başarılı olmamasına neden oldu116. İngiliz elçi Arbuthnot, 1807 yılının sonlarına doğru, ittifak antlaşmasının yenilenmemesi hâlinde Bâbıâli'yi savaşla tehdit etti. Hatta Fransız elçisinin eline derhal pasaportunun verilmesi, Çanakkale Boğazı'nın ve cephane yüklü 15 Osmanlı gemisinin İngilizlere teslim edilmesi ve Rus askerlerinin Romen prensliklerinde ülkenin efendileri olarak kalmaları gibi cüretkâr taleplerde bulunabileceğine inanıyordu117. İngiliz gemilerinden birine bindi ve aslında önemsiz olan hakaretler hakkında şikâyette bulunduktan sonra, Bozcaada'ya doğru yelen açtı118. Burada İngiliz Konteramiral Thomas Louis dört kalyon ve üç firkateyn ile bekliyordu119. Arbuthnot, bu büyük savaş gücünün asıl komutanı olarak 29 Ocak'ta Bâbıâli'den taleplerine kısa ve öz bir cevap istedi Evet ya da Hayır 120. Aksi takdirde Majesteleri İngiltere Kralı ve müttefiki Rus Çarı'na yapılan hakaretlerin öcünü almak için gerekli tedbirleri alacaktı 121. Buna rağmen, başkenti İngilizlerin muhtemel bir saldırısına karşı güvence altına almak için kısa bir süre öncesine kadar İngilizlerin hizmetinde bulunmuş bir mülteci olan yeni Osmanlı istihkâm müfettişinin planlarına uygun olarak İstanbul Boğazı'nda çalışmalar yapılırken, müzakereler artık İngiliz elçisinin makamından ayrılması ve Türklere göre bu hareketi ile elçilik sıfatını kaybetmiş olmasından dolayı aleni olarak olmasa da devam ediyordu. Amiral Duckworth'un acilen buraya çağrılan filosu Bozcaada sularına geldiğinde, derhal çok yavaş giden istihkâm
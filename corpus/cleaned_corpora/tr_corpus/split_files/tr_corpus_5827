Tūjué) boyundandır." Suyab, Tong Yabgu Kağan'nın (geleneksel 統葉護可汗, "Tǒngyèhù Kěhán") hüküm sürdüğü, batı Türk Kağanlığının en önemli merkeziydi. 738 yılında, Suyāb Kara Türgeş Kağanlığına başkentlik yapmış, fakat on yıl sonra Çinli General Wang Chze ("Wáng Chzè") tarafından yok edilmiştir. 760 yılında Karluklar ve 787 yılında Çin Ordusu burayı tekrar ele geçirdikten sonra bölgede dört tane Garnison kurulur, böylece şehir tarihi karanlıklaşır. İngiliz Tarihçi David Nicolle fikrine göre, o zamanlar Suyab'da Karluk Ordusu 80.000 askerlerden oluştuğunu başlarında bir "Kahraman Han" bulunduğu yazar.. 982 yılında tamamlanan Arapça "Hudud ul-'alam min al-mashriq ila al-maghrib" ismindeki kitapta, şehir'de 20.000 yaşayan insanın olduğundan bahseder. Suyab, 9. ve 10. yüzyılları arasında tekrar yerel Türk Hanedanlığının (Karahanlılar) eline geçmiştir. 6. – 11. yüzyıllar arasında Suyab, İpek Yolu'nun ana merkezi olmuştur. Bölgede, önce 1939 - 1940 yılları arasında Aleksander Natanovich Bernshtam yönetiminde ve L. R. Kyzlasov rehberleğinde; 1955 - 1958 yılları arasında L.P. Zyablin kumandası altında, ve en son 1996 - 1998 yılları arasında da State Hermitage Müzesi ve Kırgızistan Bilim Akademisi ile ortak bir araştırma heyeti tarafından arkeolojik kazılar yörütülmüştür. Dört arkeolojik kazı dizisi sonrasında Suyab'ta, iki Budist kutsal tapınağı, bir Zerdüşt mezarlığı ve iki Nasturi kilisesi açığa çıkarılmıştır. 2008 Yaz Olimpiyatları madalya sıralaması 2008 Yaz Olimpiyatları'nın madalya tablosu, 2008 Yaz Olimpiyatları'na katılan ulusal olimpiyat komitelerine bağlı sporcular tarafından kazanılan madalyaların ülke bazında sıralamasını göstermektedir. Çin'in başkenti Pekin'de 8 Ağustos ile 24 Ağustos 2008 tarihleri arasında düzenlenen 2008 Yaz Olimpiyatları'nda 28 spor dalında düzenlenen 302 yarışmada 11.028 atlet mücadele etmştir. Marshall Adaları, Karadağ ve Tuvalu ilk kez Olimpiyat Oyunları'na katılan ülkeler olurken; Tacikistan ve Togo ise tarihlerinde ilk kez olimpiyat madalyası kazanmıştır. Olimpiyatların tarihinde bu olimpiyatlara kadar sadece gümüş ve bronz madalyalar alan ülkeler sıralamasında birinci olan Moğolistan ise ilk altın madalyasını kazanmıştır. Aşağıdaki sıralama Uluslararası Olimpiyat Komitesi (IOC) tarafından verilen bilgilerden yararlanılarak düzenlenmektedir. Sıralamalar, bir devletin kazandığı altın madalya sayısına göredir. Daha sonra gümüş madalya ve son olarak da bronz madalya sayıları göz önünde bulundurulmaktadır. Belirtilen madalya sırasına göre dizildikleri halde, tüm alınan madalya sayıları eşit olan ülkelerin sıralanmaları ise Uluslararası Olimpiyat Komitesi'nde belirtilen ülke kodlarına göre alfabetik olarak yapılmaktadır. Ev sahibi ülke Çin, mavi renkle vurgulanmıştır. Remora Remora, 30 ila 90 santimetre arasında bir boya sahip olabilen, Echeneidae takımından balıklara verilen ad. Bu tür balıklar, suda geriye doğru kayabilir ayrıca kıvrımlı şekilde yüzerler. Bu şekilde, en iyi yüzen balıklar arasındandırlar. Remoralar, her şeyden önce, tropik bölgelerdeki açık denizlerin sakinleridir. Kimi zaman ılıman veya geçiş iklimlerindeki denizlerde görülebilirler. Bu balıkların genel olarak bulunduğu yerler, Orta Atlantik ve Akdeniz'dir. Bu balıklar, Haziran ve Temmuz döneminde Orta Atlantik'ten Akdeniz'e geçerler. Ancak Ağustos ve Eylül dönemlerinde sıcak bölgelere tekrar göçerler. Remoralar kimi zamanlarda, küçük botlara, köpek balıklarına, manta vatozlarına, balinalara, kaplumbağalara ve deniz ineklerine bağlanmış olarak da görülebilirler. Hatta dalgıçların ayaklarına bile dolanabilirler. Bununla beraber, kimi kültürlerde, kaplumbağa yakalamak için remora kuyruğu kullanılmaktadır. TJK TV TJK TV "(Türkiye Jokey Kulübü TV)", her gün at yarışlarını canlı yayın ile ekranlara getirmektedir. Haftaya bakış, idman pisti, yarış zamanı, yurt dışı yarış özel gibi programları yayınlamaktadır. Aynı zamanda günün koşu özetleri de tekrar izlenebilmektedir. Amerika Gulfstream Park, Aqueduct, Kempton Park, Wolwerhampton, Club Hipico Santiago gibi önemli hipodromlarından yurt dışı yayınları yapılıp, müşterek bahis oynanabiliyor. TJK TV 2016 itibarıyla kanal logosunda değişikliğe gitmiştir. TJK TV, Digiturk platformundan veya Eutelsat W3A uydusundan şifresiz olarak izlenebilmektedir. Kanal 11 Haziran 2020’de Eutelsat W3A uydusundan HD yayına da başlamıştır. Kanalın Türksat ve tivibu yayını sona ermiştir. http://www.tjk.org/TR/YarisSever/Query/Page/YayinAkisi http://www.tjk.org/TR/YarisSever/Static/Page/Canli Oberhavel Oberhavel Brandenburg eyaletinin kuzeyinde kalan bir ilçesi. Komşu ilçeleri kuzeyinde kalan Mecklenburg-Vorpommern eyâletindeki Mecklenburg-Strelitz, doğusundaki komşu ilçeler ise Uckermark ve Barnim güneyindeki komşusu başkent Berlin ve ilçe Havelland ve batısındaki komşusu Ostprignitz-Ruppin. Oberhavel ilçesi 6 Aralık 1993 Gransee ve Oranienburg ile birleşmesi sonucunda bir ilçe oldu. İlçenin idaresi Oranienburg şehrindedir. Oberhavel İlçesi Berlin'in kuzeyinde kalan bir yöre ve Almanların adlandırdığı Ruppiner Land vadisinde kalmaktadır. İlçenin yüzde 50'sinden fazlası korunacak tabiat sahasıdır. Bu tabelâda Oberhavel'in nüfusundaki 3 Ekim 1990'dan 2005 senesine kadar olan artış gösterilmektedir. İlçe'ye en büyük katkılardan biri endüstriyelleşmiş tarım sağlamaktadır. Ayrıca turizm ilçede doğanın güzelliğinden dolayı önem kazanmaktadır. İlaç fabrikası veya araba fabrikası gibi fabrikalar ilçede mevcuttur. Oberhavel'de Bundesautobahn 10 (otoyol) ve A 111 (otoyol) Berlin yönüne doğru gidiyor ve A 24'te (otoyol) Hamburg yönüne. MakamÄ± olmayan belediyler MakamÄ± olan belediyeler Azerbaycan Millî İlimler Akademisi Azerbaycan Millî İlimler Akademisi veya Azerbaycan Ulusal Bilimler Akademisi (Azerice: "Azərbaycan Milli Elmlər Akademiyası"), Azerbaycan'ın ana bilimsel kurumudur. 1945'te Bakü'de kurulmuştur. 1920'lerden önce Azerbaycan'daki bilimsel araştırmalar başlıca Azerbaycan Devlet Üniversitesi'nde merkezleşmişti. 1920 ile 1922 yılları arası, burada insan bilimleri, tıp ve doğa bölümlerinden ibaret bilimsel dernek oluşmuş ve etkinlik göstermiştir. 1925 yılında Dernek Azerbaycan hükûmetinin tasarrufuna aktarıldı. 1923-1929 yılları arasında Azerbaycan'ı Tetkik ve Araştırma Derneği faaliyet göstermişti. Derneğin kalbi her zaman Abdürrahim bey Hakverdiyev, üyelerinden biri de Mehemmedhasan bey Velili-Baharlı olmuştu.1929'da bu dernek yeniden teşkil edilerek Azerbaycan Devlet İlmî-Tetkikat Enstitüsü olarak adlandırılmıştı. Enstitünün doğa, biyoloji, tarih ve etnografya, dilbilim, edebiyat ve güzel sanatlar, felsefe, devlet ve hukuk bölümleri vardı. 1932'de Azerbaycan DETİ temelde SSC Bilimler Akademisi Zakafkasya Şubesinin Azerbaycan kolu kuruldu. Şubeye R. Ahundov rehberlik ediyordu. Şubede 11 bölüm ve birtakım komisyonlar etkinlik gösteriyordu. Bir ara ünlü bilim adamları – F.Y.Levinson-Lessing, İ.M.Gubkin, A.A.Grossheym, N.Y.Marr, İ.İ.Meşşanov, A.N,Derjavin, İ.Q,Yesman, ilk Azerbaycan bilginlerinden B.Çobanzade, V.Huluflu, M. Efendiyev, A.Tağızade, S.Mümtaz, A.S.Məmmədov ve diğerleri burada bilimsel araştırmalar yapmışlardır. Ekim 1935'te şube SSC BA Azerbaycan Şubesine çevrildi. Şubedeki mevcut bölümler başta Kimya, Bitkibilim, Hayvanbilim ve Tarih, Etnografya ve Arkeoloji, Dil ve Edebiyat Bilimsel Araştırma enstitüleri, ayrıca Enerji bilimi, Fizik, Jeoloji, Agroloji branşları oluşturuldu. Şubenin ilk heyet başkanı akd. İ.M.Gubkin, daha sonraysa akd. S.S.Namyotkin oldu. SSCB Halk Komiteleri Birliğinin 23 Ocak 1945 tarihli kararıyla şube Azerbaycan BA'ne çevrildi. Bu dönemde akademinin 4 bölümü, 16 bilimsel araştırma enstitüsü, bilimsel araştırma şubesi, 3 müzesi, merkezî bilim kütüphanesi, Nahçıvan, Gence, Hankendi ve Kuba'da bilimsel üsleri vardı. Her yıl Azerbaycan BA'ne 15 asil üye seçilmekte. İlk heyette Ü.Hacıbeyov, S.Vurgun, M.İbrahimov, Y.Məmmədəliyev, M.Kaşkay, A.A.Grossheym, S.Dadaşov, İ.Q.Yesman, M.Mirkasımov, Ş.Azizbeyov, Ə. Alizade, M.Topçubaşov, M.Hüseynov, H.Hüseynov ve İ.İ.Şirogorov dâhil edilmişti. 31 Mart 1945'te akademinin asil üyelerinin ilk genel toplantısında Mir Esedullah Mirkasımov başkan seçildi. Sonraki yıllarda Yusif Memmedeliyev (1947-1950, 1958-1961), Musa Aliyev (1950-1958), Zahid Halilov (1961-1967), Rüstem İsmayılov (1967-1970), Hasan Abdullayev (1970-1983), Eldar Salayev (1983-1997), Feramez Maksudov (1997-2000), Mahmud Kerimov (2001-2013) Akademi'nin diğer başkanları olmuşlardır. 2013'ten itibaren AMBA'nin başkanı akademisyen Akif Alizade'dir. Azerbaycan Bakanlar Kurulunun 21 Mayıs 2002 tarihli 81 sayılı kararına dayanarak AMBA'nde yapısal değişikliğe gidilmiştir. Bilişim Telekomünikasyon (Uziletişim) Bilimsel Merkezi bazında Bilişim Teknolojileri Enstitüsü, Radyasyon Araştırmaları Bölümünün temelinde Radiasyon Problemleri Enstitüsü oluşturulmuştur. İTİ'nun temel faaliyet alanları yeni bilişim teknolojileri esasında muhtelif sahaların bilgisayar sistemine aktarılması, entelektüel bilgisayar şebekeleri ve sistemlerinin yaratılması, bilişim tehlikesizliğinin temin edilmesidir. Radiasyon Problemleri Enstitüsünün asıl faaliyet alanları radyasyon teknolojisi, radyasyon tehlikesizliği, alışılmadık enerji dönüştürme sorunları, ekoloji, radioekolojidir. "Fizik-Matematik ve Teknik Bilimler Bölümü" "Kimya Bilimleri Bölümü" "Toprak Bilimleri Bölümü" "Bioloji Bilimleri Bölümü" "İnsani ve Toplumsal Bilimler Bölümü" Kafkasya Üniversiteler Birliği'nin üyesidir. Tourette sendromu Tourette sendromu (veya Turet sendromu), aynı şekilde kısa aralıklarla meydana gelen istemsiz, hızlı, ani bedensel tikler ve ses tiklerinin oluşturduğu nörolojik veya “nörokimyasal” kalıtsal bir rahatsızlıktır. Nörogelişimsel bozukluklar kategorisinde ele alınır. İsmini Fransız doktor Gilles de La Tourette'den alır. Beynin bazal ganglion denilen bölümündeki anormallikten kaynaklandığı düşünülmektedir (dopamin). Tikler birden ortaya çıkan, hızlı, yineleyici, ritmik olmayan, basmakalıp bir motor hareket ya da ses çıkarmadır. Karşı konulamaz bir deneyim olarak yaşanır. Ciddi formlarda iletişim ve yaşam kalitesi bozulabilir. Sık görülen tikler arasında kafa sallama, kaş-göz oynatma, göz kırpma, hayvan sesleri çıkarma, boyun çevirme, göz devirme, diş gıcırdatma, omuz oynatma, yüz buruşturma ve buna benzer yüz hareketleridir. Yaygın inanışın aksine tourette sendromu küfür etme hastalığı değildir. Koprolali denilen istem dışı küfür etme durumu Tourette sendromlu bireylerin çok küçük bir kısmını oluşturmaktadır. Bunların yanında kişide şu semptomlar da bulunabilir ekolali: karşısındakinin sözlerini sesli veya kendi kendine sessizce tekrar etme. Hastalığın belirtileri genellikle 5-6 yaşlarında ortaya çıkar. Ergenlikle beraber tikler artış gösterir. Çoğu vakada ergenlik döneminin sonuna doğru tiklerin sayısı ve şiddeti azalmakla beraber genellikle ömür boyu süren kronik bir hastalıktır. Bir kişinin Tourette sendromlu sayılabilmesi için en az iki motor (bedensel tik) bir vokal (ses tiki) tikinin olması ve bu tiklerin 18 yaşından önce başlamış olması gerekmektedir. Tikler yere ve duruma göre şekillenebilir. Örneğin çoğu kişide stres, yorgunluk, kaygı, heyecan, sinir ve panik olma durumlarında tiklerin sayısı ve şiddetinde yükselme olur veya bazı motivasyon gerektiren uğraşlarda tikler geçici süreliğine yok olabilir; örneğin spor yapmak, enstrüman çalmak, şarkı söylemek. Kanner'a göre bu kişilerin genel kişilikleri şu şekildedir: Fazla duyarlı, kolay heyecanlanan, huzursuz, sıkılan, alıngan, zeki ve bilinçli. ABD verilerine göre tourette sendromuna sahip bireylerin %75'ine yakını herhangi bir spor veya sanat dalıyla ilgilenmektedir. ABD'de her sene 15 Mayıs - 15 Haziran tarihleri arasında ulusal çapta 20'ye yakın kentte ""Tourette Sendromu Farkındalık Ayı"" etkinlikleri (konser, yürüyüş, spor müsabakaları, gezi, yarışma vb) düzenlenerek tourette sendromuna dikkat çekilmektedir. Tourette sendromu, günümüzde nadir bir sendrom olarak düşünülmemekle beraber çoğu durumda hafif tabir edilebilecek tikler görüldüğünden bazı durumlarda doğru tanı yapılamamaktadır. Tourette sendromu obsesif kompulsif bozukluk, dikkat eksikliği ve hiperaktivite gibi rahatsızlıklarla akrabalık göstermektedir ve birçok Tourette sendromlu kişi aynı zamanda bu rahatsızlıklara da sahiptir. Ayrıca Down sendromlu ve otizmli bireylerin tourette sendromuna yakalanma riski normal bireylere göre daha fazladır. Tourette sendromunun görülme sıklığı 10.000'de 4-5'tir ve erkeklerde kızlara oranla daha sık görülmektedir. Bilinen kesin bir tedavisi yoktur fakat tedaviye yardımcı ilaçlar, bazı terapi ve cerrahi müdahaleler mevcuttur. Şu an için Türkiye'de 2009 yılında Prof. Dr. Hakan Oruçkaptan kontrolünde Osman D. ve 2016'da Prof. Dr. Ahmet Hilmi Kaya kontrolünde Seyithan S. olmak üzere sadece iki hastaya cerrahi müdahale gerçekleşmiştir. Hastalara DBS (Derin Beyin Stimülasyonu - Beyin Pili) müdahalesi yapılmış ve büyük oranda tikler ortadan kaldırılmıştır. İsveçli şarkıcı Basshunter Amerikalı şarkıcı James Durbin, Amerikalı piyanist Michael Wolff ingiliz piyanist Nick van Bloss, Amerikalı aktör Dash Mihok, Premier League'nde Everton forması giyen Amerikalı futbolcu Tim Howard, NBA basketbol oyuncusu Mahmoud Abdul-Rauf, Amerikalı motivasyonel konuşmacı Brad Cohen, İngiliz yazar Samuel Johnson'da da tourette sendromu hastalığı vardır. Ayrıca dünyaca ünlü bestekâr Mozart'ın da bu rahatsızlığa sahip olduğuna dair bulgular mevcuttur. Hasidizm Hasidizm (İbranice : תנועת החסידות) (Yidiş : חסידות) Dindar anlamına gelen "hasid" sözcüğünden gelir. Ortodoks Yahudiliktir. 18. yüzyıl sonlarında Doğu Avrupa'da (Polonya) İsrael Ba'al Şem Tov tarafından kurulan dini bir harekettir. Üyelerine "Hasidim" (Hasidler) adı verilir. Gevorg Davtyan Gevorg Davtyan (d. 4 Ocak 1983, Gümrü), Ermeni halterci. Davtyan, 2006 Avrupa Halter Şampiyonası 77 kg erkekler kategorisinde koparmada 165, silkmede 195 ve toplamda 360 kg yaparak altın madalya kazandı. 2007 Avrupa Halter Şampiyonası 'nda da koparmada 166, silkmede 197 ve toplamda 363 kg ile tekrar altın madalya kazandı. 2007 Dünya Halter Şampiyonası 'nda ise toplamda 362 kg yaparak gümüş madalya kazandı. Çin'de düzenlenen 2008 Yaz Olimpiyatları 'nda koparmada 165, silkmede 195 ve toplamda 360 kg kaldırarak bronz madalyanın sahibi oldu. Li Hongli Li Hongli "(Çince: 李宏利)" (d. 26 Aralık 1980, Guangdong), Çinli halterci. Hongli, 2005 Dünya Halter Şampiyonası 77 kg erkekler kategorisi koparmada 165, silkmede 196 ve toplamda 361 kg ile altın madalya kazandı. 2006 Dünya Halter Şampiyonası 'nda toplamda 359 kg ile Türk halterci Taner Sağır 'ın ardından ikinci olarak gümüş madalyanın sahibi oldu. 2007 Dünya Halter Şampiyonası 'nda ise koparmada 166, silkmede 195 ve toplamda 361 kg yaparak bronz madalya kazabdı. Çin'de düzenlenen 2008 Yaz Olimpiyatları 'nda koparmada 168, silkmede 198 ve toplamda 366 kg kaldırarak kendisiyle aynı puanı alan Güney Kore 'li halterci Sa Jae-Hyouk 'un gerisinde kalarak gümüş madalyanın sahibi oldu. Abdal zeybeği Abdal Zeybeği veya Aydın Zeybeği Havası , Ege ve Akdeniz bölgesinde oynanan bir çeşit zeybektir.Kıbrıs dada oynanmaktadır. HASDER tarafından derlenmiştir. Erkek ve kızlar karışık olarak oynar. Hareketli ve neşeli bir zeybek çeşididir. Aynı oyun Midilli adasındada oynanmaktadır. Aptalikos Zeibeikikos (Yunanca: Απτάλικος Ζεϊμπέκικo) olarak bilinir. Müzik 9/8 3+2+2+2 dir. İzmir'de oynanan Kordon zeybeği Abdal zeybeğinin farklı bir versiyonudur. Zeybek (oyun) Harare Harare (1982 yılına kadar resmî olarak Salisbury), Afrika kıtasında bulunan Zimbabve'nin başkenti ve aynı zamanda en büyük şehri konumundadır. Şehirde 2012 resmî nüfus sayım verilerine göre 1,485,231 kişi yaşamaktadır. Ülkenin aynı isimli ilinin de merkez şehri konumunda bulunan şehirde, 2002 resmî nüfus sayım sonuçlarına göre 1,435,784 kişi yaşamaktaydı. İl statüsüne sahip olan Harare'nin tüm il sınırları genelinde ise 2012 resmî sayım sonuçlarına göre 2.123.132 nüfus yaşamaktadır. Şehir, ülkenin kuzeydoğu bölgesinde yer almaktadır. Deniz seviyesinde 1.490 m yükseklikte bulunan şehir, kuru savan iklimi etkisi altındadır. Şehir, Cecil Rhodes'in başlattığı batılı sömürge istilaları sonunda, 1890'da bir sığınak ve kale olarak kullanılmaya başlanmıştır. Şehir bir süre sonra "Salisbury" adını almıştır. Şehir 1897'de belediye olarak ilan edilmiştir. Daha sonra, bölge tam bir sanayi ve ticaret merkezi olmaya başlamıştır. Şehir, 1900'lü yıllar boyunca devamlı sömürülmüştür. Gerek altın, gerek demir madenleri nedeniyle önemli bir sömürge kenti olan Salisbury, 11 Kasım 1965'te İngiltere'ye karşı "Rodezya Devleti" adıyla bağımsızlık ilan etmiş olsa da, ülke hiçbir başka ülke tarafından tanınmamıştır. Ancak 18 Nisan, 1980'de tam bağımsızlık ilan eden Zimbabve, 1982'de Salisbury'yi başkent ilan etmiş ve ismini Harare olarak değiştirmiştir. Şehir, ekonomik hayatın oldukça canlı olduğu bir şehirdir. Bu ülkeden tüm dünyaya, tütün, mısır, pamuk ve turunçgil satılmaktadır. Ülkede tekstil sanayisi gelişmiştir. Ayrıca ülkede yoğun olarak demir-çelik ve kimyasal madde fabrikaları bulunur. Ülkenin en önemli madeni kaynaklarının başında altın bulunmaktadır. Bölgede üretilen tüm ürünler, demiryolu ve havayolu aracılığıyla satılmaktadır. Harare'nin iklimi oldukça ılık ve düzenli bir iklimdir. Şehir ve çevresinde, Kasım ve Nisan arasında ılık ve nemli bir hava hakimken; Mayıs ve Ağustos arasında serin ve kuru bir hava hakimdir. Ayrıca Eylül-Ekim arasında şehir ve çevresinde sıcak ve kuru bir hava hakimdir. Bölgenin bitki örtüsü ise oldukça yeşildir. Çöl veya karasal iklim görülmez. Åžeffaf Şeffaf aşağıdaki anlamlara gelebilir : Ara HaÃ§atryan Ara Haçatryan (; d. 13 Eylül 1982), Ermeni halterci. Khachatryan, Strasbourg 'da düzenlenen 2007 Avrupa Halter Şampiyonası 77 kg erkekler kategorisinde koparmada 165, silkmede 196 ve toplamda 361 kaldırarak vatandaşı Gevorg Davtyan'ın arkasında 2. olarak gümüş madalya kazandı. 2008 Avrupa Halter Şampiyonası'nda da bir önceki ağırlıkları aynen kaldırarak tekrar gümüş madalya kazandı. 2006 Dünya Halter Şampiyonası'nda ise toplamda 357 kg ile Taner Sağır ve Li Hongli'nin arkasında kalarak bronz madalyanın sahibi oldu. Çin'de düzenlenen 2008 Yaz Olimpiyatları 'nda koparmada 162, silkmede 191 ve toplamda 353 kg kaldırarak kategorisinde 7. oldu. Leandro Guilheiro Leandro Guilheiro (d. 7 Ağustos 1983, Suzano), Brezilyalı judocu. Guilheiro, 2004 Yaz Olimpiyatları erkekler 73 kg da bronz madalya kazandı. Çin'de düzenlenen 2008 Yaz Olimpiyatları'nda ise Tacik judocu Rasul Boqiev ile birlikte 3. olarak bir önceki olimpiyattaki başarısını tekrarladı. Brezilyalı judocu ayrıca 2005 Dünya Judo Şampiyonası'nda kategorisinde 7, 2007 Dünya Judo Şampiyonası'nda ise 17. oldu. Ertuğrul, Sarayönü Ertuğrul, Konya ilinin Sarayönü ilçesine bağlı bir mahalledir. Ladik Kasabası yakınlarında şimdiki Afyon yolu üzerinde bulunan bu mevki 19.yy sonlarına kadar bir yerleşim biri değildi. Halen kısmi olarak varlığını devam ettiren bir su kayağı bu alanda bataklığa benzer bir alan oluşturmuştu. Çevre halkı tarafından bu mevkiye halende Çürüksu denmektedir.Rusların Kafkaslara yerleşme planı gereği buradaki halk (bazı kaynaklara 1 milyon 500 bine yakın insan) göçe zorlanmıştır. Yörede yaşayan insanlar bu göç dalgasının sonucunda 1891 yılında Anadolu'ya gelmişler, ilk etapta Ladik Kasabasında 2 yıl kadar kaldıktan sonra devlet tarafından Çürüksu mevkine yaptırılan evlere yerleştirilmiştir. Bu köyün adı daha sonraları Ertuğrul olarak değiştirilmiştir. Köye 1974 elektrik , 1977 telefon gelmiş. Köyün okulu 1960 açılmıştır. Köy Konya - Afyon Karayolu 44.km de bulunmaktadır. Köy kara yolundan, Kurşunlu kasabasına 4 km, Ladik Kasabasına 4 km uzaklıktadır. Sarayönü İlçesine uzaklığı ise 11 km.dir. Bu mesafeye kuş uçuşu çok daha azdır. Çerkes olarak adlandırılan köy insanı oldukça sıcak kanlı ve misafirperverdir. Çerkeslere özgü adet ve gelenekleri halen sürdürmeye çalışmaktadır. Köy insanı temel geçim kaynağı tarım ve hayvancılıktır. Köy içinde bulunan 2 adet benzinlik ve Angora tavşan çiftliği bulunmaktadır. Ladik Kasabasın yakın olması nedeni ile günlük temel ihtiyaçlar Ekmek , Sebze bu kasabadan sağlanmaktadır. Konya iline giden Ladik , Sarayönü , Kadınhanı v.s minibüsleri köy içinden geçtiğinden ulaşım acısından problem olmamaktadır. Ülke ekonomik şartları özellikle genç nüfusu yeni iş alanları aramaya yönlendirmiş 1980 yıllarında başlayan göç dalgası köyün nüfusun hızla azalmasına neden olmuştur. Şu an Ertuğrul köyü insanı büyük çoğu Konya il merkezinde ve ülkemizin çeşitli yerlerinde dağılmış durumdadır. Köy insanı Öğretmen ve Eğitime çok değer vermekte Ülkemizin çeşitli yerlerinde Kamu Sektörünün çeşitli kadrolarında memur olarak çalışan yüzlerce köy insanına rastlamak mümkündür. 1980 hızlanarak artan göçler nedeni ile köyde bulunan İlkokul 1990 yılında kapanmıştır. Halen köyde bulunan 15 kadar öğrenci Sarayönü ilçesine taşınarak eğitim almaktadır. 2007 Nüfus sayımı sonucuna göre Ertuğrul Köyünde 152 kişi yaşamaktadır. Sinéad O'Connor Shuhada' Davitt (doğum adı Sinéad Marie Bernadette O'Connor, d. 8 Aralık 1966, Dublin), İrlandalı şarkıcı, söz yazarı ve besteci. Adını, İngiltere'ye karşı girdiği bağımsızlık savaşımıyla tanınan İrlanda Cumhurbaşkanı'nın eşinden alan O'Connor, anne ve babasının boşanmasından sonra, annesinin kendisine şiddet uygulaması nedeniyle 1979 yılından sonra babasıyla birlikte yaşamaya başladı. Eğitimini tamamlayamayan sanatçı, en son öğrenim gördüğü okulda sanata eğilim gösterdi. Barbra Streisand'ın "Evergreen" adlı şarkısını söyleyerek dikkatleri üzerine çekince Tua Nua adlı bir topluluğa katıldı. 1983 yılında babasının desteğiyle girdiği "Newtown" adlı okulda müziğe iyice yoğunlaşarak bir deneme albümü çıkardı. Ertesi yıl, bir müzik dergisi aracığıyla tanıştığı Columb Farrey'in yönlendirmesiyle "Ton Ton Macoute" adını verdiği kendi müzik topluluğunu oluşturdu. Küçük bar ve gece kulüplerinde sahneye çıkan Ton Ton Macoute, tam adını duyurmaya başladığı 1985 yılı sürecinde annesini bir trafik kazasında yitirdi. Etkilenerek Londra'ya gitti ve orada John Reynolds ile evlendi. Bob Dylan'dan Bono'ya kadar, Fachtna O'Ceallaigh ve Marco Pironi gibi sanatçılarla birlikte çalışmalar yaptı. 1990 yılında söz yazarının Prince olduğu ve zirveye çıkmasına yol açan şarkı olan "Nothing Compares 2 U" adlı şarkıyı yaptı. Layık görüldüğü Grammy Ödülü'nü reddeden O'Connor, politik kimliğini sanatıyla birlikte önplana çıkararak, ABD ve savaş karşıtı bir çizgi izledi. 1992 yılında Papa II. Jean Paul'ün katolik kilisesindeki cinsel tacize sessiz kalmasını protesto için Papa'nın bir fotoğrafını televizyon kameralarının önünde yırtmasıyla dindar kamuoyunun tepkisini çekti. İsveç'li eşiyle olan ikinci evliliğini 2003 yılında bitiren sanatçı, yaptığı albümlerle beğeni toplayarak listelerde üst sıralarda yer aldı. 2002'de çıkardığı İrlanda halk şarkılarını içeren "Sean-Nós Nua" albümünde beklediği başarıyı bulamayınca müziği bıraktığını açıklamasına karşın, 2005 yılında geri döndü. 19 Ekim 2018'de kendi Twitter hesabında İslamiyet'e geçtiğini ve ismini değiştirdiğini açıkladı. Yeni ismi Shuhada' Davitt. 2006 Dünya Halter Şampiyonası 2006 Dünya Halter Şampiyonası Dominik Cumhuriyeti 'nin başkenti Santo Domingo 'da 30 Eylül ve 7 Ekim 2006 tarihleri arasında düzenlendi. Şampiyonada en fazla madalyayı 11 madalya ile Çin aldı. Türkiye'deki denizcilik kazaları ve olayları listesi Ketleyn Quadros Ketleyn Quadros (d. 1 Ekim 1987, Brasília), Brezilyalı judocu. Quadros, Çin'de düzenlenen 2008 Yaz Olimpiyatları bayanlar judo 57 kg kategorisinde Çinli judocu Xu Yan'la birlikte 3. olarak bronz madalyanın sahibi oldu. Soraya Haddad Soraya Haddad (d. 30 EylÃ¼l 1984, Becaye), Cezayirli judocu. Haddad, 2004 Yaz Olimpiyatları'nda bayanlar judo 48 kg çeyrek finalinde Ryoko Tani'ye yenilerek elendi. Çin'de düzenlenen 2008 Yaz Olimpiyatları'nda ise 52 kg kategorisinde Japon judocu Misato Nakamura ile birlikte üçüncü olarak bronz madalyanın sahibi oldu. Cezayirli judocu, ayrıca Kahire'deki 2005 Dünya Judo Şampiyonası'nda da bronz madalya kazanırken, 2007 Dünya Judo Şampiyonası 52 kg'da 7. oldu. Veliko Tırnovo (anlam ayrımı) Madonna albüm diskografisi Amerikalı şarkıcı Madonna, bugüne kadar on üç stüdyo albümü, altı derleme albüm, üç film müziği albümü, dört konser albümü, on bir extended play, üç remiks albümü ve 21 box set yayımladı. 1982'de şarkıcı, Warner Bros. Records'un alt şirketlerinden Sire Records ile albüm anlaşması imzaladı. Çıkış albümü "Madonna" (1983), bu şirket tarafından piyasaya sürüldü ve "Billboard" 200 listesinde sekiz numaraya kadar yükselerek Amerika Kayıt Endüstrisi Birliği (RIAA) tarafından beş kez platin sertifikayla ödüllendirildi. Ardından gelen ikinci albüm "Like a Virgin" (1984), çeşitli ülkelerde liste başı olmasının yanı sıra RIAA'den elmas sertifika aldı. 1986'da çıkan üçüncü stüdyo albümü "True Blue", Madonna'nın ABD'de bir numara olan ikinci albümü oldu ve dünya çapında 25 milyondan fazla sattı. 1987'de şarkıcı, ABD'de platin seviyesine ulaşan film müziği albümü "Who's That Girl"ü ve ilk remiks derlemesi "You Can Dance"i satışa sundu. Dördüncü stüdyo albümü "Like a Prayer" (1989), ABD'den dört kez platin sertifia aldı ve Madonna'nın "Billboard" 200'da bir numaraya yükselen üçüncü albümü olarak kaydedildi. Madonna, 1990'lara "Dick Tracy" (1990) filminin müzik albümü"I'm Breathless"i onyılın başında yayımlayarak girdi. Aynı yıl ilk greatest hits derlemesi "The Immaculate Collection"ı da çıkardı. Albüm, dünya çapında 30 milyondan fazla satarak bir solo sanatçıya ait en çok satan derleme albüm unvanını yakaladı. Ayrıca Birleşik Krallık'ta bir kadın sanatçıya ait en çok satan ikinci albüm hâline geldi ve şarkıcının ABD'de elmas sertifika alan ikinci çalışması oldu. 1991'de Madonna, Warner Bros. ve Time Warner ile $60 milyon tutarındaki bir albüm sözleşmesi ve iş anlaşması imzaladı. Bunun bir sonucu olarak Sire ve Warner Bros. tarafından ürünlerinin dağıtımcılığı üstlenilen kendi şirketi Maverick Records'u kurdu. Sonraki stüdyo albümleri "Erotica" (1992) ve "Bedtime Stories" (1994) ile balat derlemesi "Something to Remember" (1995), bu şirket tarafından piyasaya sürüldü. Bu çalışmaların hepsi ABD'de birçok kez sertifika aldı ve ticari başarı yakaladı. "Evita" filmine eşlik eden kendisinin üçüncü film müziği albümü 1996'da yayımlandı ve çift disklik çalışma RIAA tarafından ABD genelinde tespit edilen 2.5 milyonluk gönderi rakamı üzerine beş kez platin sertifikayla ödüllendirildi. Madonna'nın yedinci stüdyo albümü "Ray of Light", 1998'de çıktı ve dünya çapında 16 milyondan fazla sattı. 2000'de çıkan "Music", Madonna'nın "Like a Prayer"dan bu yana 11 yıl aradan sonra "Billboard" 200'da bir numaraya yükselen ilk albümü olurken toplamda şarkıcının dördüncü bir numaralı albümü oldu. Ayrıca çeşitli Avrupa ülkelerinin listelerinde de bir numaraya ulaştı. Ardından gelen "American Life" (2003) ise şarkıcının "Billboard" 200'daki beşinci bir numaralı albümü oldu. Madonna'nın geri dönüşü olarak lanse edilen "Confessions on a Dance Floor" (2005), ABD'de ve tüm büyük müzik marketlerde ilk haftasından bir numaraya oturdu. 2007'de şarkıcı, Live Nation ile $120 milyon tutarında 10 yıllık bir iş ve albüm anlaşması imzaladı. Warner Bros. ile devam eden sözleşmesi ise kendisinin "Billboard" 200'daki yedinci bir numaralı albümü "Hard Candy" (2008) ve üçüncü greatest hits'i "Celebration" (2009) yayımlandıktan sonra sona erdi. 2011'de Madonna, aynı zamanda Live Nation ile birlikte kendinin kayıtlarını dağıtacak olan Interscope Records ile üç albümlük bir anlaşma imzaladığı duyurdu. Bu anlaşma sonucu yayımlanan on ikinci stüdyo albümü "MDNA" (2012), ABD'de bir numara olan sekizinci Madonna albümü oldu. 2015'te yayımlanan on üçüncü stüdyo albümü "Rebel Heart", ABD'de ve Birleşik Krallık'ta listelere iki numaradan giriş yaptı. Madonna, dünya çapında 335 milyonun üzerinde kayıt satması sayesinde Guinness Dünya Rekorları tarafından tüm zamanların en çok satan kadın sanatçısı olarak tanımlanır. Ayrıca RIAA tarafından 20. yüzyılın en çok satan kadın rock müzik sanatçısı olarak kabul edilir. Kendisinin "The Immaculate Collection", "Like a Virgin" ve "True Blue", RIAA tarafından en fazla sertifikalı 100 albüme dahil edilmiştir. Birleşik Krallık'ta ise Madonna, 12 adet bir numaralı albümle birlikte tüm zamanların en başarılı solo sanatçısı olarak kabul edilir. British Phonographic Industry (BPI) tarafından verilen 45 ödülle birlikte şarkıcı, Birleşik Krallık'ta en çok sertifika kazanan sanatçıdır. Madonna single diskografisi Bu madde Amerikalı pop müzik sanatçısı Madonna'nın şarkıları hakkındadır. Sinead O'Connor diskografisi Bu sayfa İrlandalı şarkıcı "Sinead O'Connor"un diskografisi hakkındadır. Maximum Ride: Sonsuza Dek Okul Kapandı Maximum Ride: Sonsuza Dek Okul Kapandı Maximum Ride bilimkurgu serisinin ikinci kitabıdır. Sadece İngilizce basımı mevcuttur. Seri yakın tarihte geçmektedir. Takım, Angel'i kurtarır. Ardından Silicilerin saldırısına uğrar. Bu sırada Fang ağır yaralanır. Hastaneye götürülür. Orasıda kendilerini ajan olarak gösteren bir grup insan ile karşılaşırlar ve sorgulamaya alınırlar. Hepsi birbirinden değişik ifadeler verir. Oradaki ajanlardan biri olan Anne Walker, onları kendi evine getirir. Burada uzunca bir süre güvende olurlar. Bu süre içinde ailelerini aramakla meşgul olurlar. Max, Anne'i pek sevmez. Takım en sonunda şans eseri de olsa Iggy'nin ailesini bulur ama ailesi onu bir reklam aracı olarak kullanmak istediği için evden kaçar ve takıma geri döner. Bu arada okula başlarlar. Burada Iggy ile Gazzy ilginç belgeler bulurlar ve aslında okulun beş yıl öncesine kadar tımarhane olarak kullanıldığını öğrenirler. Siliciler takımın yerini tespit eder ve onlara saldırırlar. Bu arada okuldaki bazı öğretmenler de onlara yardım eder. Buradan okulun Silicilerle koordineli çalıştığını anlarlar. Anne'in evine döndüklerinde onun da aslında "Okul"'un sahibi olduğunu öğrenirler. Bunun ardından "Okul"'a geri dönerler... 1947 Fransa Bisiklet Turu 1947 Fransa Bisiklet Turu 1947 yılı 25 Haziran-20 Temmuz tarihlerinde yapılan 34. Fransa Bisiklet Turu'dur. Toplam 4.640 km yarış mesafesili, 21 etaplı turda bisikletçilerin hız ortalaması 31,412 km/saatti. 1939 Fransa Bisiklet Turu'undan sonra II. Dünya Savaşı nedeniyle ertelenen yarışların ilkiydi. Gerçekte II. Dünya Savaşı süresinde Fransa'da bu turlara benzer turlar yapılmıştır. 1947 Fransa Bisiklet Turu ülke takımlarına sahne olmuştu:Belçika, Alman/Fransız sayabancılar, İtalya, İsviçre/Lüksemburg, Frand, Ile de Fransa, France-Batı, France-Kuzey-Doğu, Fransa-Merkez-Güney-Batı ve Fransa-Güney-Doğu. 58 Fransız bisikletçi, 13 İtalyan, 11 Belçikalı, 6 Alman, 6 İsviçre'li, 4 Lüksemburg'lu, 1 Polonya'lı ve 1 Cezayir'li bisikletçi vardı. 100 bisikletçinin 53'ü yarışı bitirebildi. Önceki yarışların ertelenmesinden dolayı, yarışı kimin kazanacağına dair bir favori yoktu. 1939 yılı ikincisi René Vietto ikinci etaptaki zaferinden sonra sarı mayoyu elde etti. Çok kişi onun son güne kadar birincilikte kalacağını düşünüyordu. Bir tırmanıcı olan Vietto daha az iyimserdi ve 19. etaptaki zaman yarışından sonra İtalyan Pierre Brambilla'da birincilik konumunu kaybetti. Sadece iki etap gitmekle, çok kişi Brambilla'nın yarışı kazanacağına inanıyordu. Son etapta beklenmedik bir atak vardı, az tanınan Fransız bisikletçi Jean Robic liderliği ele geçirdi. Robic, yarış sürecinde sarı mayoyu hiç giymemesine karşın Fransa Bisiklet Turu'nu kazandı. Bu ilk defa oluyordu. (Robic, 1953 Fransa Bisiklet Turu'unda bir gün için daha lider olacaktı.) Kyungpook Ulusal Ãœniversitesi Kyungpook Ulusal Üniversitesi, Güney Kore`nin Daegu şehrinde bulunan evrenkent. 1951 yılında kurulmuş olup, devlet üniversitesidir. Evrenkentin asıl Korece ismi "경북대학교 (kyongbuk dehakyo)" şeklindedir. Evrenkentin sloganı "Gerçek, İftihâr, Servis"`tir. 2008 yılı itibarıyla üniversitede 10 yüksek lisans fakültesi, 13 lisans fakültesi ve toplam 83 tane bölüm bulunmaktadır. Sticky & Sweet Tour Sticky & Sweet Tour, Amerikalı şarkıcı Madonna'nın on birinci stüdyo albümü "Hard Candy"yi tanıtmak için çıktığı sekizinci konser turnesi. Ağustos 2008'de başladı ve Madonna'nın Live Nation ile yaptığı yeni kayıt ve iş sözleşmesinden sonra çıktığı ilk turne oldu. Şubat 2008'de duyurulan turnenin ilk olarak Avrupa ve Kuzey Amerika konserlerinin tarihleri açıklandı. Başlangıçta turnenin Avustralya'ya uğrayacağı söylendi; ancak finansal sorunlar ve finansal durgunluk buna engel oldu. Kostüm tasarımcısı Arianne Phillips, birkaç ünlü modacı ve markanın desteğiyle kostümleri tasarladı. Gösterilerdeki sahne, sanatçının 2006 yılındaki Confessions Tour adlı turnesindekine benzer olarak planlandı. Sticky & Sweet Tour 2008 yılında tamamlandıktan sonra Madonna, daha önce veya uzun süredir konser vermediği şehirlere gitmek için 2009 yılında ikinci bir Avrupa ayağı planladığını duyurdu. Turne "rock odaklı 'dancetastic' bir yolculuk" olarak tanımlandı. Gösteri dört bölüme ayrıldı: ana temanın S&M olduğu "Pimp", Madonna'nın klasikleşmiş şarkılarının sanatçı Keith Haring'in çalışmalarından görüntüler eşliğinde seslendirildiği "Old School", Roman halk müziği ve dansının bir birleşimi olan "Gypsy" ve yüksek tempolu şarkıların seslendirildiği "Rave". Son bölümde Madonna istek şarkı aldı ve seyirciler kendisine eşlik etti. Turnenin 2009 yılındaki ikinci Avrupa ayağında şarkı listesinde, aralarında hayatını kaybeden şarkıcı Michael Jackson anısına yapılan bir dansın da bulunduğu bazı değişiklikler yapıldı. Turne eleştirmenlerden olumlu tepkiler aldı. Sticky & Sweet Tour bilet satışı, ticari hasılat ve seyirci sayısı yönünden pek çok rekor kırdı. Birinci ayaktan sonra turne, $282 milyon ( enflasyon oranlarıyla $ milyon) kazanarak Madonna'nın Confessions Tour ile kendisine ait olan rekoru kırdı ve solo bir sanatçının en çok hasılat yapan turnesi oldu. Madonna toplamda 32 ülkede 3,5 milyondan fazla kişiye konser verdi ve $408 milyon ( enflasyon oranlarıyla $ milyon) hasılatla The Rolling Stones'un A Bigger Bang adlı turnesinin ardından o zaman için tüm zamanların en çok hasılat yapan ikinci turnesini gerçekleştirdi. Sticky & Sweet Tour hâlâ bir kadın sanatçının verdiği en yüksek hasılatlı turne ve tüm zamanların en çok hasılat yapan altıncı turnesi konumundadır. 2009 Billboard Turne Ödülleri'nde Sticky & Sweet Tour, en çok hasılat yapan turneye verilen Top Tour ve en yüksek katılımlı turneye verilen Top Draw ödüllerini kazandı. Madonna'nın menajeri Guy Oseary ise Top Manager ödülünü kazandı. Turne sırasında Madonna'nın 2008 ABD başkanlık seçimlerindeki Cumhuriyetçi başkan adayı John McCain ve başkan yardımcısı adayı Sarah Palin ile ilgili yaptığı birtakım açıklamalar, Cumhuriyetçi Parti'nin eleştirilerine neden oldu. 2009'da Romanya'daki konser sırasında Madonna'nın Doğu Avrupa ülkelerinde Çingenelere uygulanan ayrımcılıkla ilgili sözleri de olumsuz karşılandı. İkinci ayak sırasında Marsilya'daki Vélodrome Stadyumu'nda verilecek konserin sahnesini inşa eden iki işçi, sahnenin çatısı çökünce öldü. Sticky & Sweet Tour birçok özel kanalda gösterildi ve Mart 2010'da turnenin CD-DVD ve Blu-ray versiyonları yayımlandı. Dünya turnesi 8 Mayıs 2008'de Madonna'nın menajeri Guy Oseary ve Live Nation'ın Global Touring CEO'su ve Global Music Başkanı Arthur Fogel tarafından resmen doğrulandı. "Billboard" turnenin 23 Ağustos 2008'de Cardiff, Galler'den başlayacağını ve yıl boyunca devam edeceğini duyurdu. Turnenin adı Sticky & Sweet Tour olarak belirlendi ve üç kıtada 50-60 konser verilmesi planlandı. Madonna'nın on birinci stüdyo albümü "Hard Candy"yi (2008) tanıtmayı amaçlayan turnenin dünya çapında yapımcılığını Live Nation üstlendi. "Billboard" ayrıca Eylül sonuna kadar Avrupa'da verilecek konserleri, Ekim ve Kasım'da Kuzey Amerika'daki on altı ülkede verilecek konserlerin arena ve stadyumlarını ve Kasım sonu ile Eylül başı arasında Meksika ve Güney Amerika'da konserlerin verileceği stadyumları açıkladı. Turne "rock odaklı 'dancetastic' bir yolculuk" olarak tanımlandı. Gösteride dört bölüm yer aldı: 1920'lerin deco tarzına ve günümüzün genç pezevenklerine bir saygı olan "Pimp", 1980'lerin başındaki New York danslarını ölmüş sanatçı Keith Haring'in çalışmalarıyla betimleyen ve rap müziğin doğuşu dâhil dönemin dans kültürünü anlatan "Old School", Roman halk müziği ve dansından oluşan "Gypsy" ve son olarak Doğu etkileri taşıyan "Rave". 30 Ocak 2009'da Madonna'nın Avrupa'da yaklaşık yirmi beş konserle 2009 yazında turneye devam etme kararı aldığı duyuruldu. Turnenin ikinci ayağı 4 Temmuz'da Londra'daki The O Arena'da başlayacak ve iki ay sonra Tel Aviv, İsrail'de sona erecekti. Fogel'a göre turnenin diğer konserleri arasında, Madonna'nın Avrupa'da daha önce veya uzun süredir konser vermediği şehirler de yer aldı. "Önceden katıldığım dört turnede kesinlikle böyle bir şey olmadı. [...] Her bir turne sırasında yeni ayak eklenmesi konuşuldu ancak bu gerçekleşmedi. Fakat bu sefer Madonna gösteriyi sevdi, harika zaman geçirdi ve yeni ülkelerde konser vermek için sabırsızlanıyor. [...] Madonna'nın hiç veya on beş yıldan fazla süredir konser vermediği pek çok yere gittik. Turnedeki bu genişletme yeni ve farklı ülkelerde konser vermenin bir devamı oldu." dedi. Başlangıçta Live Nation, turnenin Amerika ve Avrupa'ya uğrayacağını bildirdi. Müzik organizatörü ve menajer Michael Chugg, bir Avustralya ayağının olacağını ve yerel organizatörlerin bunun verimli olması için çok çalıştıklarını belirtti. Madonna 2006'daki Confessions Tour sırasında Avustralya'da konser veremediği için Avustralyalı hayranlarından özür diledi. Şarkıcının Avustralya'daki en son konseri 1993'te The Girlie Show World Tour kapsamında gerçekleşti. Ekim 2008'de Avustralya'daki televizyon programı "Sunrise", Madonna'nın Ocak 2009'da Avustralya'da konser vereceğini bildirdi. Şarkıcı Sidney ve Melbourne'de konser vermek için anlaştı ama bunlar daha sonra iptal edildi. Yerel organizatör Michael Coppel şunları söyledi: "Madonna Avustralya'ya geliyordu, tarihler belliydi, daha sonra ülke ekonomisi yolumuza çıktı. [...] Şu anda ne olacağı belli değil. Dolar çökmeden önce pek çok turne satışa çıktı. Ekonominin turne sektörüne etkilerini henüz görmeye başlıyoruz. [...] Herkes temkinli davranıyor, risk seviyesi oldukça yükseldi." Turnenin 2009 genişletmesi duyurulduktan sonra "Herald Sun", Madonna'nın biri Melbourne'deki Telstra Dome'da olmak üzere Eylül 2009'da Avustralya'da konser vereceğini bildirdi. Daha sonra bahsi geçen tarihin yanlış olduğu belirtildi. Folge "Haberler gerçeği yansıtmıyor." dedi. Kostüm tasarımcısı Arianne Phillips turnenin başlıca kostümlerini tasarladı. Phillips'e göre Givenchy tasarımcısı Riccardo Tisci iki kostüme katkı sağladı, Tom Ford orkestra için ısmarlama takım elbise yaptı, Miu Miu ayakkabıları hazırladı, Stella McCartney dar ve yüksek çizmeleri temin etti ve Moschino güneş gözlüklerini yaptı. Kıyafetlerin hazırlanmasına katkı sağlayan diğer tasarımcılar arasında Yves Saint Laurent, Roberto Cavalli ve Jeremy Scott yer aldı. Givenchy'nin tasarımları turnenin birinci ve üçüncü bölümlerinde kullanılırken Scott'ın tasarımlarından ikinci bölümde yararlanıldı. Philips turnedeki bölümlerle ilgili olarak şunları söyledi: "[İlk bölüm] Madonna'nın kariyerini özetleyen bir tema var. [...] Madonna sert olmaktan korkmuyor. [İkinci bölüm] Keith Harring ve Madonna dosttular. Eğer hayatta olsaydı bu aynı zamanda onun 50. doğum günü olacaktı. Dolayısıyla 'Bunu yeniden gözden geçirsek nasıl olur?' diye düşündüm. [Üçüncü bölüm] Riccardo genç ve yeni bir yetenek. Madonna'nın moda geçmişine bakarsanız Riccardo'nun doğru seçim olduğunu görürsünüz. Madonna her zaman sınırları zorlamak istiyor." "NME" turnede 250 gezici işçi bulunacağını ve 69 gitar, 12 trambolin ve 100 çift dizlik kullanılacağını bildirdi. Sahnenin yerleşimi Confessions Tour'daki sahne ile benzerlikler taşıyordu. Sahnede içten aydınlatılmış M şeklindeki iki büyük yapıyı destekleyen ve proskenyon kemerini oluşturan iki büyük kumaş panel vardı. Aydınlatma kirişleri ve yapıları tavana kuruldu. Sahnenin arkasında dört farklı hoparlör kümesi bulunmaktaydı. Ana sahneye Confessions Tour'dakine kıyasla daha kısa bir podyum eşlik etti ve podyumun sonunda küçük yuvarlak bir sahne daha mevcuttu. Ana sahnede gösterinin başında küp şeklinde olan ve daha sonra şekil ve düzenleri değişen ekranlar vardı. Ayrıca podyumun sonundaki küçük yuvarlak bölümün üstünde yarı saydam ve silindir şeklinde iki ekran duruyordu. Diğer yapılar arasında küçük platformlar, rampalar ve konveyör bantlar yer aldı. Bunlar genellikle ana sahnenin altında tutuldu ve bazı performanslar sırasında dışarı çıkarıldı. Başlangıçta rampa şeklinde olan podyumlar daha sonra düz bir podyuma dönüştürüldü. DiGiCo SD7 dijital miksaj konsolları, ses üretiminin temelinde ilk kez bu turnede kullanıldı. Daha önce 2006'da Confessions Tour'un ses danışmanlığını üstlenen Tim Colvard, yaptığı araştırmadan sonra SD7 teknolojisini kullanmaya karar verdi. Madonna ve geri vokalistleri Sennheiser ME 5005 çok yönlü süper kardiyoit başlıklı SKM 5200 kablosuz mikrofon ve Sennheiser kulak içi monitör kullandılar. Monitör mühendisi Matt Napier, "Evolution sistemlerini yükselticileri nedeniyle ve radyo frekansları çok sağlam, vericileri küçük ve güvenilir ve fiyatları uygun olduğundan seçtim. [...] Ve Madonna'ya başka bir monitör sistemi vereceğimi hayal edemezdim. IEM G2 ile çok rahattı ve onlara çok alışmıştı." yorumunu yaptı. Gösteri dört bölüme ayrıldı: "Pimp", "Old School", "Gypsy" ve "Rave". İlk başta şeker yapımını ve şekerin tilt olarak kullanılmasını gösteren "The Sweet Machine" adlı üç boyutlu bir animasyon videoya yer verildi. Video sona erdiğinde "Candy Shop" çalmaya başladı ve elinde bir asa olan Madonna, Givenchy tasarımı elbisesiyle M şeklinde bir taht üzerinde bacakları ayrık otururken belirdi. Şarkıcıya kölelik temalı köstümler giyen dansçıları eşlik etti. "Beat Goes On" performansında Pharrell Williams ve Kanye West'in görüntüleri arka planda yer aldı ve bir ara Madonna ve dansçıları sahnede 1935 model bir Auburn Speedster'a bindiler. Madonna'nın elektro gitar çaldığı "Human Nature" performansında, arka planda Britney Spears'ın bir asansörde sıkışıp kaldığı ve şarkının bazı bölümlerine eşlik ettiği video gösterildi. "4 Minutes"in hook bölümüne yer veren "Vogue"'un yenilenmiş bir versiyonu, gösterinin ilk bölümünün son şarkısı oldu. Turneye verilen arada, "Die Another Day"in çalındığı bir video ekranlara yansıdı; videoda Madonna bir boksör olarak gösterildi ve şarkıcının dansçıları göstermelik bir boks maçı yaptılar. New York'un 1980'lerin başındaki tarz ve kültüründen esinlenen turnenin ikinci bölümü, Madonna'nın "Into the Groove" performansı için sahnede ip atlamasıyla başladı. Performansta bir Cassius şarkısı olan "Toop Toop"tan ögeler kullanıldı ve şarkıcının dostu Keith Haring'in çalışmasına yer verildi. Madonna performansın ortasında çift ip atladı ve sonra "Heartbeat"e geçildi. Bu şarkıda Madonna'nın dans hareketleri, kuklacı gibi davranan dansçıları tarafından kontrol edildi. Madonna "Borderline"ın rock versiyonunu elektro gitar çalarak söyledi. Ardından Madonna'nın "Open Your Heart", "Material Girl", "Vogue" ve "Like a Virgin" kliplerindeki görüntüsü ve tarzıyla dalga geçtiği "She's Not Me" performansına geçildi. Turnenin ikinci bölümünün son şarkısı "Put Your Hands Up 4 Detroit"ten ögeler ve "Last Night a D.J. Saved My Life"tan alıntılar içeren "Music" oldu. Sahne arkasındaki ekranlarda üzerinde grafiti olan bir metro treninin kısa videosu gösterildi. Trenin kapıları Madonna ve dansçılarını aldıktan sonra kapandı. Verilen arada "Rain"in çalındığı bir video ekranlara geldi; videoda bir yağmur fırtınasında bulduğu taç yaprağın altına sığınan animasyon bir peri gösterildi. Şarkının bu versiyonunda Eurythmics'in "Here Comes the Rain Again" şarkısından alıntılara yer verildi. Turnenin üçüncü bölümünde Madonna, siyah bir örtüye sarınarak bir piyanonun üzerinde "Devil Wouldn't Recognize You" şarkısını söyledi. Performans sırasında şarkıcının etrafını saran yuvarlak ekranlarda sıçrayan dalgalar ve yağmur görüntüleri gösterildi. Daha sonra Madonna, Vadim Kolpakov'un flamenko esintili solo dansına da yer veren "Spanish Lesson" performansına geçti. "Miles Away" için bir kez daha gitar çaldı. "La Isla Bonita" performansında Ukraynalı Çingene müzik grubu Kolpakov Trio'ya ve Çingene düğün şarkısı "Lela Pala Tute"ye yer verildi. Şarkının sonunda Madonna, bir grup müzisyen ile sahnenin önüne doğru yürüdü ve dansçılarıyla birlikte bir kenara oturup Kolpakov Trio'nun söylediği geleneksel şarkı "Doli Doli"yi dinledi. Ardından "Evita" filminin Akademi Ödülü kazanan şarkısı "You Must Love Me"yi seslendirmek için sahneye döndü. Turnenin üçüncü bölümü, John McCain ile Hitler'i ve Barack Obama ile Gandi'yi yan yana getirirken küresel ısınma, kıtlık ve diğer küresel sorunlara dikkat çeken "Get Stupid" adlı video ile son buldu. Turnenin dördüncü ve son bölümünde Madonna, "4 Minutes"i seslendirmek için sahneye çıktı, şarkıda kendisine eşlik eden Justin Timberlake ve Timbaland'ın görüntüleri arkadaki ekranlarda gösterildi. Bu performansı "Feels Like Home"dan ögeler içeren ve video ekranlarında İncil, Kur'an, Tevrat ve Talmud'dan mesajların verildiği "Like a Prayer"ın bir remiksi izledi. "Ray of Light" performansı için Madonna elektro gitar çaldı. Daha sonra seyircilere istek parçalarını sordu ve kendisine eşlik etmelerini istedi. "Hung Up"ın bir rock versiyonuna geçmeden önce istek şarkının ilk bölümünü ve nakaratını seslendirdi. Klasikleşmiş arcade oyunlarının modern versiyonlarına yer veren kısa bir video gösterildikten sonra, Madonna final performansı olan "Give It 2 Me" için sahneye döndü, nakaratı seyircilerle birlikte söyleyerek şarkıyı bitirdi. Gösterinin sonunda video ekranlarında "Game Over" sözcükleri belirdi. Turnenin 2009 genişletmesi duyurulduktan sonra şarkı listesinde bazı değişiklikler yapıldı. "Candy Shop", sanatçı Marilyn Minter tarafından hazırlanan ve dev bir dilin neon renkli buzları yalayıp tükürmesine yer veren yeni bir arka plan videosuna kavuştu. Madonna ayrıca Riccardo Tisci'nin tasarladığı yeni bir açılış kostümü giydi. "Heartbeat" şarkı listesinden çıkarıldı ve yerine şarkıcının o zamanki son single'ı "Celebration" ile ilk single'ı "Everybody"den ögeler içeren "Holiday" eklendi. Michael Jackson'ın ölümünden sonra, sanatçıya saygı göstermek amacıyla performansın ortasına sanatçının üç şarkısının birleşiminden elde edilen bir parça eklendi. Madonna'nın dansçısı Kento, performans sırasında Jackson gibi giyindi ve dans etti. Madonna'nın 1985 single'ı "Dress You Up", "Borderline"ın rock versiyonunun yerini aldı. Performansta The Knack'in "My Sharona" ve Sex Pistols'ın "God Save the Queen" şarkılarından ögeler bulundu. "Hung Up", "Frozen"ın "Open Your Heart"tan ögeler içeren neşeli bir versiyonuyla değiştirildi ve şarkı "Like a Prayer" ile "Ray of Light"ın arasında söylendi. "Frozen" performansında kullanılan arka plan videosunda şarkının Chris Cunningham tarafından yönetilen klibinden görüntülere yer verildi. "Ray of Light" da bazı konserlerde Jackson'ın "Man in the Mirror" şarkısındaki "If you wanna make the world a better place... Take a look at yourself, and then make a change" sözlerinin şarkı başlamadan önce ekranlarda belirmesiyle küçük bir değişikliğe uğradı. Gösteri eleştirmenlerden olumlu tepkiler aldı. "The New York Times"tan Jon Pareles, aerobik ile kıyasladığı konserin erotik olmaktan çok bir antrenman gibi olduğunu söyledi. "The Daily Telegraph"tan Isabel Albiston, turneyi 2006'daki Confessions Tour ile karşılaştırdı ve "İki yıl sonra Madonna'nın pazıları daha küçük değil ve sanatçı için eBay'den 100 çift fileli külotlu çorap alındığı haberinin de gösterdiği gibi kostümleri daha az şehvetli değil. [...] Madonna'nın kanıtlamak istediği bir şeyler var gibi." dedi. Aynı gazeteden Helen Brown, "Sticky Sweet'in öne çıkanları arasında yeni ve Çingene esintili bir 'La Isla Bonita' (kemanlar, flamenko ve Çingene halk müziği ile tamamlanmış) ile enerjik bir 'Like a Prayer' yer alıyor." yorumunu yaptı. Canadian Broadcasting Corporation'dan Sarah Liss, "Madonna'nın 20.000 kişi karşısında ter dökerken daha da belirginleşen yüzündeki 50 yıllık kırışıklıklara tanıklık etmek eskimiş şok edici taktiklerine kıyasla daha nefes kesici." dedi. New York "Daily News"dan Jim Farber, "Madonna yarım yüzyılı geride bırakmış olsa da bu onu Sticky and Sweet turnesinin açılış konserinde iki saat boyunca seksi kıyafetler giyerek sert ve hızlı dans etmekten alıkoymadı. [...] Seksiliğinde veya enerjisinde bir eksiklik yoktu." diye yazdı. "Houston Chronicle"dan Joey Guerra, "Madonna'nın kusursuz koreografili, çoğunlukla olağanüstü gösterisinde en şaşırtıcı olan hayranlarına farklı şeyler gösterme isteğiydi. 50 yaşındaki birine göre hâlâ çok etkileyici ve şaşılacak derecede formdaydı fakat "Hard Candy"nin disko melodileri Madonna'nın performansını düşürdü." yorumunu yaptı. "Chicago Tribune"den Greg Kot, "Madonna kolay kolay gülümsemiyor. Bunun yerine sırıtmalar, somurtmalar, kötü bakışlar ve sessiz kalmalar, canını sıkmaya kalkışanları küçük görmelere rastlıyoruz. Madonna çok baskın bir kadın ve pazar günü United Center'daki konsere gelen hayranların neredeyse hepsinden daha gelişmiş pazılara sahip." dedi. "Daily Mail"dan Adrian Thrills, "Kimse Madonna gibi büyük stadyum gösterisi yapmıyor. Kendisi popun en büyük kadın ikonu olabilir fakat sırtını ününe dayamıyor, 16 dansçı ve 12 kişilik bir orkestraya yer veren ve gişe rekorları kıran bu iki saatlik gösteriyi yapıyor." yorumunu yaptı. "USA Today"den Nekesa Mumbi Moody, "Madonna'dan şüphe duyan eleştirmenler bile pazar akşamı Izod Center'daki iki saatlik muhteşem gösteriyi tamamen hayran kalmadan terk edemezlerdi. Bunun nedeni sadece konserin gösterişi değil, ayrıca sahnedeki 25. yılında müzikle olan ilişkisini ve müzikteki üstünlüğünü yeniden ilan eden Madonna'nın kendisiydi. [...] Madonna dünyanın en yetenekli şarkıcısı, dansçısı veya müzisyeni değil, fakat en iyi performans sanatçısı olabilir." diye yazdı. "Rolling Stone"dan Caryn Ganz, "Madonna "Hard Candy"de üstünlük ve boyun eğme ile oyalanmış olabilir fakat Sticky & Sweet Tour'un dün akşam gerçekleşen ilk New York konserinde (ekibin ABD'deki ikinci durağı) asayı kimin taşıdığı konusunda şüphe yoktu. 'Candy Shop'ın müziğiyle bir taht üstünde sahneye çıkan 50 yaşındaki şarkıcı, fiziksel ve müzikal gücü ile esnekliğini vurgulamak için tasarlanan, yoğun koreografili iki saatlik gösteriyi başlattı." ifadesini kullandı. "Slant Magazine"den Sal Cinquemani, "Madonna, bir seks eğitmeni gibi seyircisini yönetiyor ve onlara ne zaman orgazm olabileceklerini söylüyor (bir ara birinin başının üstünde mastürbasyon yapıyormuş gibi yapıyor). Ve gösterinin sonunda ekranlarda 'Game Over' sözcükleri belirdiğinde birlikte oynamaktan mutlu oluyorsunuz." diye yazdı. Sticky & Sweet Tour bilet satışı, ticari hasılat ve seyirci sayısı yönünden pek çok rekor kırdı. 11 Eylül 2008'de Madonna, 74.000 kişiye verdiği ve tüm biletleri tükenerek $12 milyon hasılat elde eden konseriyle eski ve yeni Wembley Stadyumu'nun önceki hasılatlarını geride bıraktı. O günden sonra U2, 360° Tour kapsamındaki konserine 88.000 kişinin katılmasıyla Wembley Stadyumu'nun seyirci rekorunu kırdı. Bu performanstan önce Zürih'te 72.000 kişinin katıldığı ve İsviçre tarihinin en kalabalık konseri olan performans gerçekleşti. 20 Eylül 2008'de Stade de France'ta gerçekleşen konserin 80.000 bileti on günden kısa sürede tükenince Live Nation aynı yerde ikinci bir gösteri daha organize etti. Madonna'nın BC Place Stadyumu'ndaki Vancouver konserinin 50.000 bileti 29 dakikada satıldı. 18 Ekim'deki Toronto ve 22 Ekim'deki Montreal konserlerinin biletleri hemen tükenince iki şehirde de sırasıyla 19 Ekim ve 23 Ekim'de ikinci konserlerin yapılması kararlaştırıldı. Meksiko'daki iki konserin biletleri üç saatten kısa sürede tükendi. Madonna'nın Karadağ'daki gösterisi yaklaşık 70.000 kişinin katılımıyla ülke tarihinin en kalabalık etkinliği oldu. Madonna'nın New York'ta bulunan Madison Square Garden'daki biletleri önceden tükenen dört gösterisi, sanatçının 2001'den beri bu mekândaki biletleri tükenen 23 gösterisine eklendi ve bu onyılda solo sanatçılar tarafından verilen konserler arasında bu sayıya ulaşarak rekor kırdı. Madonna'nın Stade de France, Wembley Stadyumu, Madison Square Garden ve Askerî Havaalanı'ndaki performansları "Billboard"un hazırladığı 2008'in En Yüksek 25 Hasılatı listesinde sırasıyla 3, 13, 15 ve 20. oldu. Kasım 2008'in ortasında turne, "Billboard"un "En İyi 25 Turne" listesinde $162 milyon ( enflasyon oranları ile $ milyon) hasılat ile üçüncü sırada yer aldı. Pollstar elde ettiği $105,3 milyon ( enflasyon oranları ile $ milyon) hasılatın ardından turneyi Kuzey Amerika'nın 2008'deki hasılat birincisi ilan etti. Aralık 2008'de Live Nation, turnenin ABD ayağında 550.000 bilet satıldığını ve $91,5 milyon ( enflasyon oranları ile $ milyon) hasılat elde edildiğini duyurdu. Avrupa ve Meksika konserleriyle birlikte toplamda $282 milyon ( enflasyon oranları ile $ milyon) hasılat elde eden turne, 2008'in en yüksek hasılatını gerçekleştiren turne oldu. Ayrıca solo bir sanatçının en çok hasılat yapan turnesi oldu ve Madonna'nın 2006'daki Confessions Tour ile kendisine ait olan rekoru kırdı. Turnenin 2009 genişletmesi duyurulduktan sonra biletler hemen tükendi. 5 Temmuz'da Londra'da ve 8 Temmuz'da Manchester'da ikinci gösteriler organize edildi ve bunlar Madonna'nın 2009'da Birleşik Krallık'taki son konserleri oldu. Oslo (30 Temmuz), Tallinn (4 Ağustos), Helsinki (6 Ağustos) ve Göteborg (9 Ağustos) konserlerinin biletleri satışa çıktığı gün tükendi. 6 Ağustos'taki Helsinki konseri, Finlandiya'da bir sanatçı tarafından gerçekleştirilen en büyük gösteri oldu. Oslo'daki 30 Temmuz tarihli konserin 40.000 bileti 34 dakikada tükenince, Live Nation 29 Temmuz'da bir konser daha organize etti. Song Festival Grounds'taki Tallinn konserinin 70.300 bileti 24 saati aşan bir sürede tükendi ve Estonya rekoru kırıldı. Bu rekor daha önce aynı mekândaki konserinin biletleri üç günde satılan Metallica'ya aitti. Tel Aviv konserinin 50.000 bileti birkaç günde satılınca Live Nation turneyi tamamlamak için ikinci ve son bir gösteri daha organize etti. Beklendiği gibi son konserin ardından Sticky & Sweet Tour, 52 ülkede 3,5 milyon kişinin katıldığı 85 gösteriden $408 milyon ( enflasyon oranları ile $ milyon) kazanarak solo bir sanatçının en çok hasılat yapan turnesi oldu. The Rolling Stones'un $558 milyon ( enflasyon oranları ile $ milyon) kazanan ve 2005'ten 2007'ye kadar süren A Bigger Bang turnesinin ardından o zaman için tüm zamanların en çok hasılat yapan ikinci turnesi oldu. 2009 Billboard Turne Ödülleri'nde Sticky & Sweet Tour, en çok hasılat yapan turneye verilen Top Tour ve en yüksek katılımlı turneye verilen Top Draw ödüllerini kazandı. Madonna'nın menajeri Guy Oseary ise Top Manager ödülünü kazandı. Ayrıca 2009'da "Billboard" dergisi, $222 milyon ( enflasyon oranları ile $ milyon) hasılat elde eden Madonna'yı "2009'un En İyi 25 Turnesi" listesinde U2'nun ardından ikinci sıraya koydu. Turne sırasında Madonna'nın yaptığı birtakım açıklamalar siyasi ve toplumsal liderlerin eleştirilerine hedef oldu. Turneye verilen arada gösterilen "Get Stupid" adlı videoda Adolf Hitler ve Robert Mugabe'nin görüntüleriyle birlikte dünyada yaşanan felaketlerden görüntüler yer aldı. ABD'nin Cumhuriyetçi başkan adayı John McCain de bu bölümde Hitler ve Mugabe ile birlikte gösterildi. John Lennon, Gandi ve Al Gore'un görüntüleri, videonun sonuna doğru ABD'nin Demokrat başkan adayı Barack Obama'nın görüntüsü ile birlikte gösterildi. Video, başta McCain cephesinde olmak üzere siyaset dünyasında yankı buldu. McCain'in sözcüsü Tucker Bounds şunları söyledi: "Kıyaslamalar utanç verici, kabul edilemez ve bölücü. [...] Bu olay iş Barack Obama'yı desteklemeye gelince dünyaca ünlü kişilerin iftira ve saldırıda sınır tanımadıklarını açıkça gösteriyor." Başkanlık seçimleri tamamlandıktan sonra McCain'in görüntüsü videodan kaldırıldı. San Diego konseri sırasında Madonna, ABD başkanı seçilen Barack Obama'yı tarihî başarısından dolayı tebrik etti ve "Bu tarihî bir gece. Bu çok önemli bir gece ve biz bunu paylaştığımız için şanslıyız. [...] Bu yepyeni bir dünyanın başlangıcı. Hazır mısınız?!" dedi. Video ekranlarında "Kazandık" mesajı ile birlikte Obama'nın görüntüleri yer aldı. Madonna ayrıca Cumhuriyetçi başkan yardımcısı adayı Sarah Palin karşıtlığını açıkça dile getirdi. Turnede performans sergilerken "Sarah Palin benim partime gelemez. Sarah Palin benim gösterime gelemez. Bu kişisel bir şey değil. [...] Bu da Sarah Palin'in kocasının kar arabasının çalışmadığı zaman çıkardığı ses. (ardından yüksek bir cırtlama sesi duyuldu)" diye bağırdı. İstek şarkı bölümünde "I Love New York"u seslendirirken şarkıdaki "Get off of my street" bölümünü çıkarıp yerine bağırarak "Yolumdan kimin çekilebileceğini biliyor musunuz? Sarah Palin! Yolumdan çekilmezse onu mahvedeceğim!" dedi. Daha sonra Palin'in aksanıyla dalga geçti ve seyircilere Palin'i sevdiğini söyledi. Roma'daki konserinde Madonna, "Like a Virgin" şarkısını Papa XVI. Benedictus'a adadı. "Bu şarkıyı Papa'ya adayacağım çünkü onun beni sevdiğini biliyorum. Ben Tanrı'nın bir evladıyım! Ne var biliyor musunuz?...['Like a Virgin'in ilk bölümünü söylemeye başladı]." dedi. İtalyan gazetesi "Corriere della Sera", bu hareketi beklenmeyen bir kışkırtma olarak değerlendirdi. Turnenin 2009 ayağındaki Bükreş konserinde Madonna, Doğu Avrupa ülkelerinde Çingenelere uygulanan ayrımcılıkla ilgili konuşmaya başladı ve "Doğu Avrupa'da Çingenelere karşı çok fazla ayrımcılık yapıldığını öğrendim. [...] Bu çok üzülmeme neden oldu." dedi. Anında 60.000 kişilik kalabalıktan yuhalama sesleri yükseldi. Daha sonra Madonna sözlerine "Ayrımcılığa inanmıyoruz. [...] Herkes için özgürlüğe ve eşit haklara inanıyoruz." diyerek devam etti. Bu sözler bazı kişilerce alkışlanmasına rağmen Madonna eşcinsellerin uğradığı ayrımcılıktan bahsedince pek çok kişi yuhalamaya devam etti. Madonna'nın sözcüsü Liz Rosenberg, yayımladığı açıklamada "Madonna harika bir grup Çingene müzisyen ile birlikte turnede ve bu kişiler Madonna'yı pek çok ülkede karşılaştıkları ayrımcılık konusunda bilgilendirdiler. Bu yüzden Madonna kısa bir açıklama yapma gereği duydu. [...] Bundan başka bir açıklama yapmayacaktır." dedi. Kendisini Çingenelerin Kralı ilan eden Florin Cioabă, Ocak 2009'da Çingenelerin uğradığı ayrımcılığı eleştirdiği için Madonna'ya teşekkür olarak altın plaket vermek istediğini duyurdu. 16 Temmuz 2009'da işçiler, Madonna'nın 19 Temmuz'da Marsilya'daki Vélodrome Stadyumu'nda vereceği konserin sahnesini kurarlarken sahne çöktü ve iki işçi öldü, sekiz işçi de yaralandı. Kaza nedeniyle şehrin yetkilileri konseri iptal ettiler. 53 yaşındaki Fransız işçi Charles Criscenzo, GMT zaman dilimine göre 17.15'te gerçekleşen kazada olay yerinde hayatını kaybetti, Leeds'de yaşayan 23 yaşındaki Charles Prow ise kaldırıldığı hastanede yaşamını yitirdi. İtfaiyeciler, kazanın sahne çatısını kaldıran dört vinçten birinin devrilmesi sonucu meydana geldiğini söylediler. Marsilya belediye meclis üyesi Maurice de Nocera, sahnenin sallanmaya başladığını ve kademeli olarak çöktüğünü söyledi. Böylece diğer işçiler zamanında dışarı çıkabildiler. Olayın ardından Madonna, kazada yaralanan işçilerin bazılarını ziyaret etti ve hayatını kaybeden işçilerin ailelerine başsağlığı diledi. Ayrıca şu açıklamayı yayımladı: "Bu trajik haberleri almak beni yıktı. Yaralanan işçiler ve onların aileleri için dua ediyorum ve bu üzücü olaydan etkilenen herkese en içten dileklerimi gönderiyorum." İtalya'daki konserinde "Bir dakika ayırıp bugün ölen iki insanı anmak istiyorum. [...] Bu benim için büyük bir trajedi. Bir şekilde başkalarının acılarıyla ilişkilendirilmekten büyük üzüntü duyuyorum. [...] Haydi hepimiz zaman ayırıp Charles Criscenzo ve Charlie Prow için dua edelim. Kalplerimiz onların aileleri ve sevenleriyle birlikte." diyerek ölen teknisyenleri andı. Arjantin gazetesi "La Nación"a göre turne DVD'si River Plate Stadyumu'ndaki performanslar sırasında kaydedildi. Yapım yönetmeni Chris Lamb, Madonna'nın Arjantinli hayranlarıyla arasındaki güçlü duygusal bağdan dolayı burayı seçtiğini belirtti. Fakat Lamb bu açıklamayı yaptığı sıralarda, Madonna'nın resmî web sitesinde Arjantin konserinden görüntüler içeren bir klip yayımlanmasına rağmen DVD'nin yayım tarihi belli değildi. 15 Haziran 2009'da Birleşik Krallık gazetesi "The Sun", Sky 1'ın Sticky & Sweet Tour'un yayın haklarını aldığını bildirdi. "The Sweet Machine" adlı video kısaltıldı ve Arjantin'de istek şarkı olarak söylenen "Like a Virgin" gösterilmedi. Latin Amerika kanalı Cityvibe, 19 Eylül 2009'da Arjantin, Meksika, Peru ve Venezuela'da gösteriyi yayımladı. Sky 1'ın aksine "Madonna: Sticky & Sweet"i reklam arası vermeden ve "The Sweet Machine" ile istek şarkıyı kesmeden ekrana taşıdı. 30 Ekim 2009'da gösteri, Epix televizyon kanalı, video on demand ve web sitesi üzerinden üyelere sunuldu. 12 Ocak 2010'da Madonna'nın resmî web sitesi, turnenin video albüm olarak yayımlanacağını duyurdu. "Sticky & Sweet Tour" adı verilen konser albümü, 30 Mart 2010'da Live Nation tarafından yayımlandı ve Warner Bros. tarafından dağıtıldı. DVD, Blu-ray ve CD formatlarında yayımlanan albüme Madonna'nın menajeri Guy Oseary tarafından hazırlanan "Madonna: Sticky & Sweet" adlı resimli kitap eşlik etti. Madonna, yönetmenliğini üstlendiği "W.E." filmi ile ilgilendiği için DVD'nin yapımına odaklanamadığını belirtti. Piyasaya çıktıktan sonra "Sticky & Sweet Tour", müzik eleştirmenlerinden farklı tepkiler aldı. Bazı eleştirmenler albümü cansız bulurken, diğerleri performanslardan ötürü albümü övdü; "Into the Groove" performansı turnenin öne çıkanları arasında değerlendirildi. "Sticky & Sweet Tour", Madonna'nın "Billboard" 200 listesindeki on dokuzuncu ilk ona giren albümü olurken Yunanistan, Macaristan, Meksika ve Portekiz listelerinde birinci oldu. Avustralya, Belçika, Kanada, Japonya, Fransa, İsveç ve İsviçre listelerinde de ilk ona girmesine karşın Almanya ve Birleşik Krallık listelerinde aynı başarıyı gösteremedi. Kaynak: Kaynak: 1965 Fransa Bisiklet Turu 1965 Fransa Bisiklet Turu birçok nedenden dolayı anmaya değerdi. Kendisinin ilk profesyonellik yıllarında Felice Gimondi, Salvari takımında yedek olduğunda geçen dönem yarışı ikinci konumda bitiren Raymond Poulidor'un önünde genel birincilik unvanı elde etti. 52ncisi olan saat yönünde Pireneler'den başlayan bu tur, toplam 4.177 km (~2.596 mil) mesafe üzerinden 22 etaplı bir turdu. Bu turda bisikletçilerin hız ortalaması 35,886 km/saatti (22,3 mil/saat). Gimondi, büyük turların bütün üçünü kazanarak beş defa yarış kazanmış olan Jacques Anquetil, Eddy Merckx ve Bernard Hinault'dan biri olacaktı. Diğer taraftan Gimondi'nin ilk tur ve zaferi diğer sebebin ilkiydi:1965 Fransa Bisiklet Turu, ilk defa Almanya'nın Köln şehrinden start alıyordu. Ve sadece üç defa Fransa'nın dışında start almıştı. Ve ilk defa bireysel zaman yarışında start rampası kullanılıyordu. 1961-1964 Fransa Turları'nı kazanmış olan Jacques Anquetil, bu tura katılmadı. Jan Janssen, mayosunu koruma mücadelesindeydi ve arka arkaya iki defa puan sınıflamasını kazandı. 1967 Fransa Bisiklet Turu'nda puan unvanını ve 1968 Fransa Bisiklet Turu'nda da genel birincilik unvanını kazanmaya devam edecekti. İki etap kazanan Julio Jiminez, kendisinin ilk arka arkaya üç defa Dağları Kralı unvanını kazandı. Jiminez ayrıca 1965 İspanya Bisiklet Turu'nda KoM (King of the Mountains:Dağların Kralı) unvanını kazandı. Böylece Jiminez (şimdi) aynı yılda iki turda birden Dağların Kralı unvanını kazanan dört bisikletçiden biri oluyordu. Bahram Muzaffer Bahram Muzaffer (d. 4 Ağustos 1986, Fergana), aslen Ahıska Türkü olan Türk boksördür. 1.88 m boyunda, 91 kg.dır. 1989'da Özbekistan'da başlayan Ahıska Türkleri sürgünü sırasında ailesiyle beraber ilk önce Rusya'ya, oradan Azerbaycan'a gitmek zorunda kalmıştır. Rusya'da 3 yıl kalmış. Sonra Azerbaycan'a geçerek 4 yıl da orada ikamet etmiş. Daha sonra da Türkiye’ye gelerek Bursa’ya yerleşmişler. Boksa başladıktan iki yıl sonra millî takıma girmeyi başardı. İlk yıl katıldığında Türkiye şampiyonasında birinci oldu. Daha sonra yarıştığı şampiyonaların hiçbirinden boş dönmedi. 2005 Avrupa Boks Şampiyonası'nda gümüş madalya kazandı. 2006 yılında Üniversiteler Dünya Boks Şampiyonası'nda dereceye girdi. Aynı yıl Avrupa Kupası'nda şampiyon oldu. Ukraynalı boksör İsmail Sillah'ta doping çıkması sonucunda Olimpiyatlara katılmaya hak kazanan sporcu, 2008 Pekin Oyunları kapsamında 9 Ağustos günü erkekler 81 kg 1. tur elemelerinde Kenyalı rakibi Aziz Ali'yi 8-3 mağlup etmiştir. 14 Ağustos günü 2. tur elemelerinde İrlandalı rakibi Kenny Egan'a 10-2 yenilmiştir. 2008 Üniversiteler Dünya Boks Şampiyonasında 3. , 2009 Üniversiteler Avrupa Boks Şampiyonasında şampiyon , 2010 Türkiye Başbakanlık Boks Kupası şampiyon , 2011 Avrupa Boks Şampiyonasıında 3. oldu. Son olarak da 2012 Yaz Olimpiyatlarında Türkiye'yi temsil etme başarısını gösterdi. 14 Kasım 2012 tarihinde Bursaspor Kulübü ile resmi anlaşma imzaladı. 2013 yılında Bursa'nın Nilüfer İlçesinde Number One Fitness Boxing Center adında bir spor salonu kurarak geleceğin boksörlerini yetiştirmeyi amaçlamaktadır. 2015 yılında 22-26 Kasım Seyfi Tatar Adına Düzenlenen Türkiye Ferdi Boks Şampiyonasında Gümüş Madalya Kazanmıştır. İşveren İşveren, 506 sayılı Kanunun 4. maddesinin 1. fıkrasındaki tarife göre; “Kanunun uygulanmasında 2. maddede belirtilen sigortalıları çalıştıran gerçek veya tüzel kişilerdir.” Türk iş hukukuna göre işveren, hizmet akdine dayanarak başkalarını çalıştıran gerçek veya tüzel kişidir. Sylvain Lieberman Sylvain Lieberman Fransiyum elementinin atomik yapısının araştırılması için 1970 ve 1980 yılları arasında kurulan bir araştırma grubunda yer almıştır. 10 yıllık bu araştırmanın sonunda bu elementin enerji seviyeleri ve izotopları hakkında bilgiler bulunmuştur. Peritonit Peritonit ya da peritonitis, karın zarının iltihaplanması neticesinde oluşan bir hastalıktır. Karın içi organları örten doku ile sindirim kanalındaki bir delinme veya karın içi bir enfeksiyondan ileri gelmektedir. Hastalığın belirtileri arasında ateş, karın ağrısı, karında hassasiyet ve öksürme vardır. Yaygın veya yerel olur; tedavisi her zaman ilaçla, çoğu zaman da ameliyatla sağlanır. Alexander Siddig Siddig El Tahir El Fadil El Siddig El Abderahman El Mohammed Ahmed El Abdel Karim El Mahdi (Arapça: صدّيق الطاهر الفاضل الصدّيق عبدالرحمن محمد أحمد عبدالكريم المهدي) (d. 21 Kasım 1965, Sudan), İngiliz aktör. Siddig, Sudan'da doğdu ama hayatını İngiltere'de geçirdi. Siddig, bir İngiliz annenin çocuğu olarak dünyaya geldi. Tiyatro danışmanı Sudanlı bir babanın oğludur. Dayısı, İngiliz aktör Malcolm McDowell'dir ve ayrıca amcası eski Sudan Başbakanı Sadık el-Mehdi'dir. Siddig, bilimkurgu TV dizisi Primeval'da "Phillip Burton" rolünde oynamıştır. Humberto Suazo Humberto Andrés Suazo Pontivo, (d. 10 Mayıs 1981, San Antonio) Meksika'daki CF Monterrey takımında forvet oynayan Şilili futbolcudur. 2010 yılında İspanya La Liga takımlarından Real Zaragoza takımına kiralık olarak transfer olmuştur. 2000 yılında Católica Üniversitesi'nden mezun olduktan sonra Şili Primera B liginin takımlarından Ñublense takımında forma giymeye başladı, Ñublense takımından Magallanes takımına transfer olan Humberto Souza, takımında forma giyeli iki yıl olmadan dünya gençler şampiyonluğu yaşadı. San Antonio Unido ve San Luis Quillota takımında bulundu fakat hiç forma giymedi. Audax Italiano takımında forma giyip 17 gol atınca Colo-Colo takımına transfer oldu. Humberto Colo-Colo takımında 2006 Libertadores kupasında mücadele etti. Sudamericana 2006 turnuvasında 12 maç oynayıp 10 gol attı. 2006 apertura turnuvası`da 14 maç oynayıp 33 gol attı 2006 clasura turnuvası finallerinde Suazo Colo-Colo forması altında Audax takımına karşı forma giydi.İlk maçta 3 gole, ikinci maçta ise 2 gole imza koydu. Humberto, Şili takımı olan Colo-Colo`dan Meksika takımı olan Monterrey`e 8 milyon dolara transfer oldu. 6 Nisan 2008 tarihinde Monterrey forması altında Veracruz karşılaşmasını 7-2 kazanırken Humberto ise kariyerinde ilk defa 4 golü bir maçta attı. Suazo Şili takımında forma giyerken Copa America 2007'de mücadele etti. Bu turnuvada üç gole imza atan Suazo, iki gölü ilk maçta Ekvador'a, diğer golü ise final maçında Brezilya'ya atmıştır. 2001 The Day That Never Comes Metallica'nın 12 Eylül 2008'de piyasaya sürdüğü Death Magnetic albümünün 4. şarkısı ve çıkan ilk teklidir. İlk defa 21 Ağustos 2008 tarihinde BBC'deki bir radyo programında yayınlanan şarkı, 22 Ağustos günü ise ilk defa canlı çalınmıştır. Hayranlar tarafından beğenilen şarkı Metallica'nın eskiye dönüş işareti olarak algılanmıştır. Şarkı, yapısı bakımından Ride the Lightning albümünün 4. şarkısı Fade to Black'e benzemektedir. "The Day That Never Comes" klip çekimleri 31 Temmuz 2008 tarihinde Los Angeles'ta yapıldı. Danimarkalı Thomas Vinterberg'ün yönetmenliğini yapıtığı klibin ilk gösterimi ise 1 Eylül geceyarısında grubun resmi sitesinde yapıldı. Video klip iki Amerikan askerinin kurak bir arazide humvee ile giderken patlama ile karşılaşmasıyla başlıyor. Siperlerini alıp düşmana bakarken diğer arkadaşının yaralı olduğunu fark eden asker yardım çağırır fakat arkadaşını kurtaramaz. Başka bir göreve giden asker, yolun ortasında durmuş bir Yugo'nun başında duran bir sivil görür. Bir tuzak olabileceğini düşünen asker, görev arkadaşları ile birlikte arabanın çevresini sarıp arabanın önünde duran adama nişan alır. Arabada ise sadece çarşaflı bir kadın oturmaktadır. Asker kadına dışarı çıkıp arabadan uzaklaşmasını söyler fakat kadın askere doğru yürümeye başlar. Bunun bir intihar saldırısı olabileceğini düşünüp birbiribe bakarlar fakat karar değiştirerek adama yardım etmeye karar verirler. Askerlerin arabayı çalıştırması ile klip son bulur. Alan J. Pakula Alan Jay. Pakula, (d. 7 Nisan 1928, The Bronx, New York - ö. 19 Kasım 1998, Melville, Long Island), Polonya asıllı, Amerikalı film yönetmeni, yazar, yapımcı. 1948 yılında Yale Üniversitesi'nde drama eğitimi alan Pakula, Warner Brothers'a girerek Hollywood'a adımını attı. Bir süre bu şirkette çizgi film asistanlığı yaparen, beraberinde tiyatroda yönetmenlik işini sürdürdü. 1950 yılında Los Angeles Circle Tiyatrosu'nda sahnelediği Antigone adlı oyununu izleyen yapımcı - yönetmen Don Hartman, Pakula'yı Paramount filmcilik şirketine aldı. 1956 yılında Paramount'ta tanıştığı Dore Schary ile birlikte bir prodüksiyon şirketi kurdu. 1963 - 1971 yılları arasında oyuncu Hope Lange ile evli kaldı. 1973'te evlendiği Hannah Cohn Boorstin ile ölünceye kadar evli kaldı. Birkaç başarısız filmden sonra 1976 yılında çevirdiği "Başkanın Adamları" filmi ile büyük çıkışını yaparak iki Akademi Ödülü kazandı. Film senaryoları da yazan sanatçı, seçtiği kışkırtıcı konularla tanınmaktaydı. Art arda kazandığı başarılar ve ödüllerle geçen mesleğini sürdürürken bir trafik kazası sonucu yaşamını yitirdi. Vinoba Bhave Vinoba Bhave, (Marathi:विनोबा भावे) asıl adı Vinayak Narahari Bhave (d. 11 Eylül 1895, Gogode, Gucerat - ö. 15 Kasım 1982, Vardha, Maharashtra, Hindistan), Mahatma Gandhi'nin büyük saygı gören öğrencisi, Hindistan'ın en ünlü toplumsal reformcularındandır. Aşağı kasttan Hindulara toprak dağıtılmasını amaçlayan Bhudan Yacna akımının kurucusudur. Yüksek kasttan bir Brahman ailesinin oğluydu. Gandhi'nin aşrama'sına (ev) girmek için ortaöğrenimini ayrıda bıraktı. Onun öğretilerini benimsedi ve Hindistan köy yaşamının iyileştirilmesi üzerinde yoğunlaşarak oldukça güç bir yaşam biçimine yöneldi. 1920'ler ve 1930'larda birkaç kez gözaltına alındı, 1940'larda İngiliz yönetimine karşı giişilen pasif direnişe önderlik ettiği için beş yıl hapis yattı. Bu arada Bhave'ye "açharya" (öğretmen) payesi verildi. Bhave'nin topraksız köylülere toprak bağışlama düşüncesi, 1951'de Andra Pradesh köylerinde dolaşırken, bir grup topraksız Harican (paryalara "Tanrı'nn Çocukları" anlamında Gandhi tarafından verilen ad) adına yardım isteğinde bulunmasına karşılık bir arazi sahibinin kendisine arazi teklif etmesi üzerine oluştu. Bunun üzerine köy köy dolaşarak, toprağı olmayanlara dağıtılmak üzere toprak bağışlanmasını istedi ve bağış uygulamasını Gandhi'nin "ahimsa" (zarar vermeme) öğretisi ile bağdaştırdı. Bhave'ye göre toprak reformu devletin zorlamasıyla değil, herkesin bunu gönülden istemesiyle gerçekleştirilmeliydi. Onu eleştirenleri Bhudan Yacna'nın toprak parçalanmasını özendirdiğini, bunun da büyük ölçekli tarım konusunda akılcı yaklaşımlara engel olacağını ileri sürdüler. Ama Bhave, toprakların parçalanmasını yüreklerin parçalanmasına yeğ tuttuğunu söyledi. Bununla birlikte sonraları, köylü topraklarının birleştirilerek bir kooperatif sistemi altında yeniden örgütlenmesini öngören Gramdan sistemini savundu. Yandaşlarının siyasal eyleme çekilmek istenmesi üzerine 1975'te yıl boyu sessiz kalma yemini etti.1979'da yaptığı bir açlık grevi sonunda, Hindu dininde kutsal sayılan ineklerin öldürülmesini tüm Hindistan'da yasaklayan yasanın uygulanması için hükümetten söz aldı. Bhaven'in özgün tasarıları ve yaşam felsefesi, Bhooda Yacna (1953) adı altında yayımlanan makale dizisinde özetlenmiştir. Büyük İskender (anlam ayrımı) Beyaz GÃ¶lge Beyaz Gölge (İngilizce: "The White Shadow"), ABD yapımı televizyon dizisi. CBS kanalında 27 Kasım 1978 – 16 Mart 1981 tarihleri arasında gösterilmiştir. Dizide başrolde Ken Howard, Ken Reeves isminde beyaz bir profesyonel basketbol oyuncusunu canlandırır. NBA’de oynayan Reeves dizindeki sakatlıktan dolayı basketbolu bırakmak zorunda kalır. Üniversitedeki sınıf arkadaşı ve aynı zamanda Los Angeles şehrindeki Carver Lisesi Müdürü olan Jim Willis tarafından çoğunlukla Siyah ve İspanyol gençlerin okuduğu liseye basketbol koçu olarak davet edilince daveti kabul eder. Okuldaki bayan müdür yardımcısı Sybil Buchanan’ı aktris Joan Pringle canlandırmıştır. Buchanan ilk başta Reeves’in işe alınmasına karşı çıkmıştır. Öğrencilerin derslerine daha fazla zaman ayırmaları için birçok kez koçla tartışırlar. Senaryoya göre Reeves ile Willis Boston Üniversitesindeki öğrencilik yıllarında oda arkadaşlarıdır. Reeves basketbol oynamış ve daha sonra seçilerek NBA’de Chicago Bulls’da oynamıştır. Dizi MTM şirketi için Bruce Paltrow tarafından yapılmıştır. 2005 Kasımında 1. sezon, 2006 yılında da 2. sezon DVD olarak piyasaya sürülmüştür. Beyaz Gölge, oyuncularının çoğunluğu Afrika-Amerikalı olan ilk televizyon dizisidir. Toplam 54 adet bölümle Amerika'da yayınlanan ve ağırlıklı olarak Afrikalı-Amerikalı oyuncuların bulunduğu yayında kalan en uzun dizidir. Dizinin adı ise ilk bölümün sonunda Reeves’in oyuncularının her zaman ve her yerde arkalarında olacağını söylemesinin ardından Thorpe’un verdiği cevaptan gelir; …beyaz bir gölge gibi. Elindeki oyunculardan bir takım yaratmaya çalışır, aynı zamanda onları liseden sonraki hayata hazırlamaya çaba gösterir. Basketbol bursuyla Boston Üniversitesinde okumuştur, oradaki oda arkadaşı Jim Willis’dir. NBA’de Chicago Bulls takımında basketbol oynar. Reeves’in Boston Üniversitesindeki oda arkadaşı. Reeves’in son profesyonel maçından sonra Carver Lisesinde iş teklif eder. Zor zamanlarında Reeves’in en yakın dostu. Carver şehir şampiyonu olduktan sonra Oakland Eğitim Müdürülüğüne atanır. Eğitim ve disiplin konusunda Reeves’in sürekli hasmı. İlerleyen bölümlerde okul müdürü olur. İlk başlarda aralarında nefret-sevgiye dayalı bir ilişki olsa da saygı sınırları çerçevesindedir. Kocasından boşanmıştır, ikili tekrar bir araya gelseler de işler yürümez. Hamile kalır ve ikiz çocuklarını yalnız başına büyütmeye karar verir. Reeves’in gerçekten basketbolcu olma şansı olan az oyuncularından birisi. Çok uzun boylu olması sebebiyle koçla aralarında bir bağ vardır. En iyi oyunlarından birinden sonra neredeyse bir baketbol menajeriyle anlaşarak okulu bırakma aşamasına gelir. Diana ile çıkar ve cinsel yolla bulaşan hastalığa yakalanır. Harlem Globetrotters takımı ile deneme maçlarına çıkar, ona önce okulunu bitirmesi söylenir. Oyun kurucudur. Çok iyi bir hatiptir, beyaz bir kız olan ve okulda hiç de iyi bir ünü olmayan Karen LeGrand ile çıkar. Başarılı bir ressamdır. Babası yarı-profesyonel basketbol oynamıştır. Takım
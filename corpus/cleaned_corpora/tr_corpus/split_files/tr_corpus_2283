kişiyi önermemi rica etmişti. Ben de Nermin Hanım'ı güvenle tanıştırmıştım. O yıllarda Ankara'da İngilizce yazabilen ve daktilo makinesinde on parmakla yazabilen, sorumluluk alabilecek sekreter hanım bulmak kolay değildi. 1961'de Koordinasyon Bakanlığı binasında çalıştığım sırada tanıdığım Kadriye Can Hanım'ı da, sekreter aradığı sırada bana danışan, Merkez Bankası Genel Müdür Yardımcısı Fikri Diker'e önermiştim. Keza Kadriye Hanım da TC Merkez Bankası'nda yıllarca Genel Müdürlük Makamı'nda sekreter olarak görev yaptı. Ankara'da Modern Çarşı'daki İktisadi Devlet Teşekkülleri'nin reorganizasyonu için araştırma yapmakta olan bürodaki hanımlardan birisi personel konusunda uzman idi, bir diğeri muhasebe, bir başkası genel yönetim konusunda deneyimli ve Amerikan Kız Koleji'nden sonra üniversite eğitimi alıp dallarında uzman olmuşlardı. Amerikalı uzmanlarla birlikte çalışmakta, gerektiğinde onların Türk yetkililerle görüşmelerinde tercümanlık yapmakta idiler. İlk bakışta o uzmanların çalıştığı mekânda anlam veremediğim bazı genç erkekler dikkatimi çekti. Mütevazı giyimli o kişiler masalarında oturuyorlar fakat belli bir iş yapar halleri yoktu. Hepsinin masasına tek tek gittim, saygılı bir şekilde ayağa kalktılar, ellerini sıktığımda isimlerini ve soyadlarını söylediler, fakat işin hangi tarafından sorumlu oldukları hakkında bir şey söylemediler. Ben de sormadım. Genç hanımlar kendiliklerinden büyük bir istekle hangi uzmanla, ne konusunda çalıştıklarını anlatmışlardı. Ben sormadan onlar çalışmalar hakkında kendilerinin ilgili oldukları bölümlerinde neler yapıldığını vs. içtenlikle özetlemişlerdi. Genç erkekler ise sadece kendilerini takdim etmekle yetinmişlerdi. Oradan çıkıp çok yakında olan Maliye Bakanlığı binasına yürüdüm ve bu işin üst sorumlusu olan Hazine Genel Müdür Yardımcısı Erhan Işıl'ı 165 gördüm. Amerikalı Müşavir firma ile temasımı kısaca anlattıktan sonra ve oradaki genç adamların kim olduklarını ve ne yaptıklarını sordum. Onlar Talat Aydemir'in ilk ayaklanmasına bir şekilde karışmış ve dolayısı ile ordu ile ilişkisi kesilmiş ast subaylar ya da teğmen seviyesindeki subaylar imiş. Ayaklanma dolayısı ile Talat Aydemir gibi affedilmekle beraber silahlı kuvvetlerle ilişkileri kesilmiş, ailelerinin ve kendilerinin sahipsiz bırakılmamaları, geçinebilmeleri için Erhan onlara bu işi sağlamış. O yıllarda devletin zalim olduğu söylemleri ne kadar doğrudur. Ayaklananları affettikten ve askerlikten attıktan sonra geçimlerini düşünen devlet zalim midir yoksa affedici midir. O çalışmalar sırasında görüldü ki İktisadi Devlet Teşekkülleri'nin reorganizasyonu birkaç yıl devam edecek ve çeşitli kararname ve gerekirse yasaların taslaklarının hazırlanmasını gerektirecek bir iştir. Bu bakımdan devletin üst kademelerinin de kararlarda sorumlu olacağı bir yapıda İktisadi Devlet Teşekkülleri reorganizasyon komitesi kurulması fikrini geliştirmiştim. Ben öyle bir komitenin kurulması için gerekli kararnamenin taslağını hazırladım ve önce Maliye Bakanlığı Müsteşarı'na sundum. O zamanki müsteşar Memduh Aytür sağlam bir bürokrat olmakla beraber kendi fikirlerinin tartışılmasına fırsat vermezdi. Ben iktisadi devlet teşekkülleri nasıl verimli hale getirilebilirler konusunda çok kitap, yayın okumuş ve kafa yormuş idim. Çalışmalarım sırasında bir Alman uzmanın da Alman Hükümeti'nin dış yardımı çerçevesinde geldiğini ve benim o kişi ile de ilgilenmem istendi. Birinci Beş Yıllık Kalkınma Planı için yaptığımız çalışmalarda bir Devlet Yatırım Bankası kurulmasının yararlarını görmüştük ve plan dokümanında böyle bir bankanın kurulması yazılı idi. Bu konuda önerilerde bulunmak, özellikle devlet yatırım bankasının ana sözleşmesi taslağını hazırlamakta yardımcı olmak üzere Herr Joachim von Spindler166 adında bir Almanuzman Ankara'ya gelmiş ve kendisine, çalışmalarına yapması için, Amortisman ve Kredi Sandığı'nda bir oda verilmişti. O Sandık Maliye Bakanlığına bağlı ve iktisadi devlet teşekküllerine kredi sağlayan bir kurumdu ve Genel Müdürü Sadık Baklacıoğlu 167 idi. Yeri de Gençlik Parkı ile Atatürk Bulvarı arasında Vakıflar Bankası binasının arkasında idi. Oraya gittim, önce Sadık Bey'i gördüm sonra o Alman Zat ile tanıştım. Batı Almanya İktisat Bakanlığı'nda genel müdürlük, baş danışmanlık görevlerinde bulunmuş ve Malezya Hükümeti'ne danışman olarak birkaç yıl o ülkenin başkenti Kuala Lumpur'da çalışmıştı. İktisadi kalkınma konusunda Almanca bir kitap yazmıştı. Dostluğumuz ilerleyince o kitabından bir tane imzalayarak bana hediye etti idi. Benim ile o zat aynı görüşte idik. Kurulacak bankanın bağımsız olması ve iktisadi devlet teşekküllerinin sunacakları projelerine yapılabilirlik incelemelerine göre kredi vermek veya vermemekte tam yetkili olması idi. Memduh Bey ise Maliye Bakanlığı'nın kurumlar üzerindeki etkisini hatta hegamonyasını devam ettirmekten yana idi. Memduh Bey ile makamında iki saat kadar konuyu üçlü olarak tartıştığımız sırada Alman Uzman şöyle dedi Bir kurumun banka olabilmesini istiyorsanız hayır diyebilmesi gerekir. Siyasi ya da idari etkilere hayır diyemeyecek kurum banka olmaz, fonları kanalize eden bir şey olur. Ancak Memduh Bey fikrinden dönmedi ve Devlet Yatırım Bankası daha sonra yetkileri eksik bir kurum olarak doğdu ve zaman içinde gereksiz hale geldi ve Türkiye İhracat ve İthalat Bankası'na (Türkeximbank) dönüştürüldü. Devlet Yatırım Bankası özenle bir genel müdürlük binası inşaa ettirmişti o bina da Türk Eksport-İmport Bankası'nın genel müdürlüğü oldu. 117. CHP'de yıllarca çeşitli görevlerde, siyaset yapmış Süleyman Demirel Bey'in de saygı ile andığı saygın siyaset adamı. 118. Demokrat Parti çoğunluğu Sebati Bey'in milletvekilliğini onaylamadı. Daha sonraki seçimde Sebati Bey, Demokrat Parti listesinden milletvekili seçildi ve çeşitli Menderes hükümetlerinde bakanlık görevinde de bulundu. 119. Bir toplantıda bazı bilgiler gerekmişti ve o bilgiler Şefik İnan'da olmalı anlamında konuşmalar olmuştu. Fatin Bey'in Şefik daktilo makinesi gibidir, sen hangi tuşa basarsan o onu yazar dediğini hatırlıyorum. 120. Genelkurmay Başkanlığı'nda kurmay albay olarak hizmet ettiği sırada 27 Mayıs askeri darbesi olunca Ankara Komutanı General Madanoğlu'nun yardımcılığına getirilmişti. 121. Biz gerek gıyabında gerekse yüzüne karşı Şinasi Bey derdik. Albay sözünü kimse kullanmazdı. Askeri nizam değil tamamen demokratik sivil yönetim DPT'de söz konusu idi. 122. Staff sözcüğü Kurmay Heyeti anlamına kullanılıyordu. ABD'de Genelkurmay karşılığı General Staff tır. Genelkurmay Başkanı için Chief of General Staff denilir. Meeting sözcüğü toplantı karşılığıdır. 123. Input-output. 124. Feasibility. 125. Den Hague. 126. Maliye Bakanlığı'nda müfettiş olarak çalıştıktan sonra Dünya Bankası'na ilk giden Türk uzman olan Hurşit Bey'e bankada çok saygı duyulurdu. Washington'a gelen Türklere de daima yardımcı olmuştur. 127. Kenen Bulutoğlu, İstanbul Üniversitesi İktisat Fakültesi'nde asistan iken Ankara'ya gelerek DPT'nin ilk ekibine katıldı. Kapasite Kavramı adı altında yazdığı 6-7 sayfalık not teşkilat içinde referans dokümanı oldu. Herhangi bir uluslararası bilimsel bir dergide yayınlanacak düzeyde kapsamlı bir çalışma idi. Daha sonra profesör ve öğretim üyesi olarak hizmet verdiği gibi, Dünya Bankası'na danışman ve Ecevit Hükümeti'nde işletmeler bakanı olarak da görev yaptı. 128. Memorandum, Amerikan çalışma hayatında var olan bir yazışma şekli olarak Şinasi Orel Bey'in öncülüğünde DPT'de başladı. O zamana kadar TC devlet yönetiminde alışılmış bir yazışma şekli değildi. Başına Kime, kimden, tarih, konu belirtilerek yazılır ve sonunda Emirlerine arz ederiz ya da Dikkatinize sunarız gibi sözler bulunmazdı. Giderek bu tip yazışma ülkemizde de devlette ve özel sektörde de yaygınlaştı. 129. Bu ve buna benzer sözcükler ve deyimler bugün ülkemizde günlük konuşmalarda bile kullanılıyor. Bu kavramların ve bu deyimlerin tümü İlk olarak DPT'de kullanılarak dilimize girmişlerdir. 130. O zamanki deyim ile suiistimal. 131. Birçok gazetecinin yetişmesinde emeği olan ülkemizin yetiştirdiği bu saygın düşünür ve gazeteci İstanbul'da öldürüldü. O akşam ben ve eşim Abdi'nin de çok yakın aile dostu olan İbrahim Öngüt ve Elçin Öngüt'ün Maçka'daki evlerinde yemekte idik. 132. ABD'de çeşitli üniversitelerde öğretim üyeliği yaptıktan sonra Prof. Nihat Erim Hükümeti'nde Kültür bakanı oldu. Bu konuyu başka bir yerde anlatırım. Türkiye Cumhuriyeti'nin ilk Kültür bakanı olarak görev yaptıktan sonra gene ABD'de ve Bilkent Üniversitesi'nde öğretim üyeliği yaptı. Şair ve yazar olarak da birçok yapıtı vardır. 133. Deniz Kuvvetleri mensubu asker ya da sivillere verilen ad, denizci. 134. Günlük gazetelere dış politika ile ilgili yazılar da yazardı. 135. Gazeteci ve siyaset adamı olarak dengeli kişiliği ile öne çıkan Altan Öymen ile ortaokuldan beri arkadaşlığımız vardır. Ankara Atatürk Lisesi orta kısmında benden bir sonraki sınıfta olan Altan aynı liseden benden bir yıl sonra mezun oldu. 136. Ben Şinasi Bey'i evinde hiç ziyaret etmemiştim, fakat kalorifersiz bir daire olduğu ve çok mütevazı hayat yaşadığı bilinirdi. 137. Ergun Türkcan, Türkiye'de Planlamanın Yükselişi ve Çöküşü 1960-1980, Attila Sönmez'e Armağan, İstanbul Bilgi Üniversitesi Yayınları, 2010. 138. Türkiye Odalar ve Borsalar Birliği. 139. Uluslararası İşbirliği Kurumu. 140. Uluslararası İşbirliği İdaresi. 141. Kalkınma yardımı. 142. Wirtschafts Minister. 143. Bu raporun bir kopyasını yıllar önce, tarih araştırmaları ile ilgisi dolayısı ile İlhan Tekeli'ye verdim. 144. O otelin binası bugün Türkiye Kalkınma Bankası olarak kullanılmaktadır. 145. Yeni Türkiye Partisi adı altında kurulan bu parti 1961 seçiminde sadece yüzde 13 kadar oy alabilmişti. 146. Eşi büyükelçi olarak görev yaptığı Mexico City'de sefire olarak bulundu. çantasını kaptırmadığını anlatmıştı. Planlama da çalışan hanımları çok özel kişiler olarak hatırlarım. 147. Profesör olarak İstanbul Üniversitesi İktisat Fakültesi'nde öğretim üyesi olarak çalıştı. 148. Çeşitli günlük gazetelerde yazıları ile de tanınır. 149. Mr. Ergas, Birinci Beş Yıllık Kalkınma Planı (1963-1967) hazırlanırken Ankara'ya geldi ve birkaç hafta özellikle Demir Demirgil ile çalışarak Tarım Sektörü bölümüne son şeklin verilmesinde faydalı katkılarda bulundu. 150. Yapılabilir ve haklı. 151. Askerlik görevini Devlet Planlama Teşkilatı'nda yapan Demirgil plan çalışmalarında çok önemli katkı sağlamanın ötesinde Birinci Beş Yıllık Kalkınma Planı'nın Tarım Sektörü ile ilgili bölümünün hazırlanmasında tüm yükü üstlenmiştir. Yüksek Planlama Kurulu toplantılarında özellikle İsmet Paşa'ya konuları anlatımı ile takdir toplamış idi. Boğaziçi Üniversitesi'nde profesör olarak öğretim üyeliği yaptı. 152. Kova Raif. 153. Yüksek Makine Mühendisi Ahter Tiryakioğlu ile üniversiteden sonra askerlik hizmetimizi aynı devrede Genelkurmay Başkanlığı'nda yaptık. Paşa isimleri karıştırırdı. Paşanın posta neferi gelip Paşa Tiryakioğlu'nu çağırıyor dediği zaman beni çağırmak istediğini anlar ve ben giderdim. Çilingiroğlu'nu çağırıyor denildiği zaman da Ahter giderdi. O hafta ben, eşim ve çocuklarım da Uludağ'da başka bir otelde idik. O akşam buluşup birlikte vakit geçirmeye karar vermiştik. Azrail izin vermedi. 154. 155. Yüksek Mühendis Hakkı Oranç PTT'de 155. Yüksek Mühendis Hakkı Oranç PTT'de uzun yıllar çalıştıktan sonra Orta Doğu Teknik Üniversitesi'nde ve Dokuz Eylül Üniversitesi'nde profesör olarak elektronik bölümlerinde öğretim üyesi olarak görev yaptı. 156. Prof. Dr. Yüksek Mühendis Güney Gönenç Orta Doğu Üniversitesi'nde ders vermekle kalmamış Elektrik Mühendisleri Odası'nın yayınlarını yönetmiş ve birçok meslektaşına örnek olmuştur. Yayınladığı kitap çok dikkate değer. 157. Galatasaray'dan mezun olduktan sonra Fransa'da Ecole Normale ve Ecole Superieur'un giriş sınavlarını kazanmış ve Ecole Ponts et Chausée'den yüksek mühendis diploması aldı. Vedat Dalokay'ın projesini yaptığı İslamabad'daki caminin statik hesabını da yapmıştır. 1584. Askerliğim sırasında tanıştığım elektrik mühendisi. 159. Özdemir o zaman Sevgi ile evli idi. Sonra Sevgi, Mümtaz Soysal ile evlendi ve yazar olarak tanındı ve aktivist eylemlerinden dolayı hapis dahi yattı. Sevgi'yi daha önce Mithat Yenen'in kızlarından birisi olarak Türk-Alman Dostluk Derneği'nin faaliyetleri sırasında tanımıştım. Mithat Bey o derneğin başkanı ve eşi Aliye Hanım da çok aktif üyesi idi. 160. Şimdiki soyadı ile Benkü Aksoy. 161. O sırada Ankara Cumhuriyet başsavcı yardımcısı idi, sonra İstanbul'da Zeytinburnu Cumhuriyet savcısı, Ankara Cumhuriyet başsavcısı, Adalet Bakanlığı müfettişi, Yargıtay başkan yardımcısı, Yargıtay başsavcısı ve Adalet bakanı olarak görev yaptı. 162. Gencay Dışişleri Bakanlığı'nın ilk hanım diplomatları arasındadır. Dünya Bankası'ndan görevle Paris'e gittiğimde bu arkadaşlarım evliliklerini sonlandırma kararı almış ve ayrı evlerde oturuyorlardı. Ergun bana Paris'i gezdirdi. Gencay da oradaki Türk ressamlarının tablolarını satın almamı sağladı. Gencay için tiyatro hep en önemli ilgi alanı oldu. İstanbul Belediyesi Tiyatrosu genel sanat yönetmeliği görevinin ardından Tansu Çiller başkanlığındaki Doğru Yol Partisi'nden milletvekili oldu ve sonra Tiyatro İstanbul'u kurdu. Birçok tiyatro eserini dilimize başarı ile çevirdi ve sahnelenmesini sağladı. 163. Mülakat. 164. Bugün ismi Türk İşbirliği ve Koordinasyon Ajansı olarak değiştirilmiş kurum o yıllarda Dışişleri Bakanlığı'na bağlı idi. 165. Sanayi ve Ticaret Bakanlığı müsteşarı ve sonra Enerji bakanı olarak görev aldı. 166. O sırada yayınlanmış olan Wirtschaftliche Wachstum der Entwicklungslander adlı kitabı önemlidir, Stuttgart-Kohlhammer,1963. 167. Daha önce çeşitli tarihlerde Portekiz'de çalışmıştım ve çok kıymetli çalışma arkadaşlarım beni bekliyorlardı. Ancak Dünya Bankası'ndan yapılan sürekli iş teklifini kabul ettiğim için Lizbon ziyaretimi bir ayla sınırlamak zorunda kaldım. Eşim ilk defa yurtdışına çıkıyordu. Yol üzerinde birkaç gün Paris'te Hotel d'Inea'da kaldık. Klasik stilde dekore edilmiş bir süiti, herhalde yeni evli olduğumuz için, bize verdiler. Paris'te sevgili arkadaşım Üstün Üstündağ ve eşi Gülgün Üstündağ hemen hafta sonu için piknik hazırlamışlar ve Gencay Gürün o zaman ki eşi Ergun Sav ve bir başka Türk hanımın da katıldığı o piknikte unutulmaz saatler geçirdik. Şehri gezdi hatta o zaman Hayat Mecmuası nın Paris muhabiri olarak modayı izleyen Gülgün onu bir defileye götürdü. Aynı def ileyi izlemeye tanınmış sinema artistlerinin de gelmiş olduğunu anlattılar.. Eşimi yeni tanıyordum meğer sinemaya gitmeyi, film izlemeyi çok severmiş. Bir akşam şehri gezip Paris'in akşamlarını da görmek yerine Rex Harrisson ve Audry Hepburn'un oynadıkları My Fair Lady filmini seyrettik. Hayat ve Ses Mecmuaları Türk toplumuna resimli ve iyi kağıda basılmış dergi kültürünü getirmekte çok etkili olmuşlardır. Yapı Kredi Bankası'nın kültür yayınları tarafından çıkartılırdı. Yayını yöneten Şevket Rado, Gülgün'ün büyük ablası Türkan'ın eşi idi. 1974 yılında Paris'te çalıştığım sırada oraya gelen Türkan (Basman) Rado Hanım ile de tanıştığımda İstanbul Hukuk Fakültesi'nde profesör olarak görevine devam ediyordu. etmişti. Murat'ın Yüksel ile evliliği ya da Yüksel'in Murat ile evliliği gene üniversiteden sınıf arkadaşım Makine Y. Müh. Haçik Eram'ın bana söylediğine göre hem İstanbul'daki ermeni topluluğunu hem de Yüksel'in Diyarbakır ve Diyarbakır dışındaki yakınlarını memnun etmemiş. Murat sürekli bu kadar ermeni kızı dururken neden bir Müslüman'la evlendin diyerek eleştirmişler. Yüksel'in ailesi ve yakınları da onun bir Ermeni/Hıristiyan ile evlenmesini kabullenememişler. Onlar da Paris yaşamayı tercih etmişler. Bence Haçik'in söylediği gerçeğe tam uymuyordu. Yüksel el sanatları ile uğraşıyor, özel tasarımlar yapıyordu. Fransızların artisant dedikleri birliklerin üyesi idi ve Paris'teki sanat çevresi onu orada tutmuştu. Bir ara Champs-Elysées üzerindeki bir pasajda eserlerini sergileyebileceği ve satabileceği bir mağaza açmıştı. Murat, Paris'te doktorasını yaptıktan sonra Paris'te elektronik gereçler üreten firmada iş bulmuştu ve Montparnasse'da yaşamayı tercih etmişlerdi. Yoksa ikisi de mahalle baskısından kaçacak kişiler değillerdir. Lizbon'daki dostlarım beni genç bir hanımla gördüklerine çok şaşırdılar. Ayhan bir çocuk getirmiş, eşim diye tanıştırdı diye aralarında konuşup gırgır geçtiklerini sonra defalarca anlattılar ve gülüştük. Lizbon büyüleyici bir şehirdir. Özellikle nefis deniz mahsulleri, şarapları ve Fado ile ziyaret edenlerin hafızalarından silinmez. Orada Portekizli dostlarım çalışma tempomu hafifletmek sureti ile bana düğün hediyesi yapıyorlardı, fakat ben işimi gereği gibi yapmakta inatla ısrar ediyordum. Gene de Portekizli iş arkadaşlarımın, yardımcılarımın, dostlarımın ısrarı ile Sines'e gidip iki gece kaldık. Çok da iyi yapmışız zira cennetten bir köşe olan bu yer, sonra petrokimya kompleksi kurularak berbat edildi. Çok nadide bir doğal güzellik petrol şirketlerinin çevre duyarsızlığı sonucu yok edildi. Doğanın barbarca katledildiği bu yer seçimine itiraz etmeyerek dolaylı katkıda bulunan zamanın bürokratları ve siyasileri benim dostlarım idi. Üzücü olan da bu. Marmara dünyada eşi olmayan bir denizdir. Tuzluluk oranı düşük bir deniz olmanın ötesinde çok değerli tarım arazisinin ortasındadır. Kumsal plajları yanında sahillerinde zeytinden, kiraza kadar her türlü bitki çok özel lezzetlerle dolu olarak yetiştir. Yarımca'nın kirazı çok namlı idi. Petrol aramalarını ve ona dayalı faaliyetleri teşvik etmek için özel kanun çıkartılmıştı. O kanunun ilk tasarısının metni İngilizce olarak ve tamamen uluslararası petrol şirketlerinin önerdiği yabancı uzmanlar tarafından hazırlanmıştı. O kanuna göre Petrol Dairesi kuruldu ve ilk başkanlığına Elektrik Mühendisi Emin İplikçi getirildi. Yabancı petrol şirketlerine o kadar ümit bağlanmıştı ki, her arama izni verildiğinde tören yapılır, fotoğraflar çekilir ve Emin İplikçi'nin izin belgesini verdiği anın fotoğrafları gazetelerin ilk sayfalarında yer alırdı. Bu Marmara Denizi'ne saplanan büyük hançer oldu. 1965 yılında ben kısa bir süre Petrol Dairesi Başkanı olarak görev yaptım. Bu olayı başka bir yerde anlatayım. Daha önce de Gemlik Suni İpek Fabrikası ya da İzmit'te Selüloz ve Kâğıt fabrikaları (SEKA) gibi kimyasal tesisler Marmara Denizi kıyısına kurulmuştu, fakat hiçbirisi rafinerinin yapacağı kadar zarar veremezdi. Yapılması gereken tabii varlıkları, Marmara Denizi'ni korumaya birinci öncelik verilmesi idi. Fakat sadece sanayi üretimini artırma arzusu hatta tutkusu dolayısı ile irili ufaklı birçok tesis İstanbul'da özellikle Anadolu yakasında sahilde ve sahile yakın yerlerde kuruldu. Çayırova'da Sovyetler Birliği teknolojisi ile kurulan cam tesisleri ya da Gebze yönünde yabancı sermayenin kurduğu kamyon/otomobil lastik fabrikaları vb. hep Marmara Denizi'nin özelliğinin kaybolmasına yol açmıştır. kredi almak isteyen firmaların kurmayı düşündükleri tesisin gerek yer seçimi gerekse teknoloji ve işletme planlaması bakımından en uygun olduğunu belirten bir raporla müracaat etmeleri istenmektedir. Bu bankanın söz konusu yatırım projesini inceleyen uzmanları, özellikle 1950'li yıllarda ve 1960'lı yılların ilk yarısında, dosyada verilen bilgilere ek bilgiler ister ve birkaç ay süren çalışmalar yaparlardı. TSKB'nin kuruluşundan sonraki yirmi yılda sanayi tesislerinin kuruluş yeri olarak Haliç kıyılarını belirlemesi o zaman yapılan çalışmalarda sadece tesisin o günkü koşullarda kârlı olmasını ön plana çıkartılması verilen önemin sonucudur. Örneğin Arçelik'in ilk önemli fabrikası Haliç kıyısında kurulmuştur. Optimizasyon yaparken neyin optimum olması iyi kestirilememişse tüm hesaplar zararlı sonuçlar doğurabilir. sonucudur. Yatırımları ülke sathına yaymak ve Haliç gibi bulunmaz tabii varlığı korumak gibi endişeler ön planda tutulmamıştır. Devlet Planlama Teşkilatı'nda çalıştığım sırada bir köylü Ankara'ya kadar gelerek ne olur Yarımca'da ve o civarda yapılmakta olan petrol rafinerilerini ve petrokimya tesislerini durdurun, tarım arazileri berbat olacak demişti. Yol parasını kendi karşılayarak Ankara'ya gelip yetkilileri uyarmak isteyen o köylü vatandaşın ikazına ben de dahil kulak asan olmamıştı. Portekiz'de Sines'i hatırladıkça 40-50 yıl önce petrol şirketlerinin sadece kendi işlerine en uygun gelen yerlerde tesis kurarak tarım ve turizm alanında ne kadar değerli yerlere yıllarca devam edecek zarar verdiklerine insanların mani olamadıklarına üzülüyorum. İnsanlığın ortak malı olan doğal güzellikler kısa vadeli kâr amacı ile yok edildikçe insanlık gerçekten ilerliyor mu diye düşünmemiz gerekiyor. Doğrudan yatırım yapmamış ya da yatırım kararlarını onaylamamış olmakla beraber kendimi de bu konuda sorumlulardan birisi olarak hissediyorum. Amerika Birleşik Devletleri'ne giderek Dünya Bankası'ndaki görevime başlamam için Lizbon'daki ikametimizi kısa kestim ve bir ay sonra yola çıkmaya karar verdim. Ankara'da iken Dünya Bankası bana bir zarf içerisinde gerek Washington'a varmadan önce gerekse Washington'a varınca neler yapacağımı ince ayrıntılarına kadar belirten dokümanlar ve mektup yollamıştı. Birinci mevki uçak biletimi uçak şirketlerinden alabilmem için gerekli işlemleri yapmıştı. O yıllarda Türkiye'de işverenlerin, personeline bu tip yaklaşımlarda bulunmalarına alışık değildik. Bana Dünya Bankası sanki küçük bir çocuğu elinden tutup yola çıkartıyormuş gibi gelmişti ve çok duygulanmış ve memnun olmuştum. O yıllarda şehirlerin merkezlerinde, en görkemli yerlerinde hava yolları şirketlerinin dikkat çekici büroları vardı. Ankara'da da PanAmerican şirketinin bürosu Atatürk Bulvarı'nda Orduevi'nin karşısında idi. İyi eğitimli, iyi yabancı dil bilen genç bayanlar havayolu şirketlerinde çalışmayı isterlerdi. Ben uçak biletimi tanıdığım genç hanımların adeta gıpta eden bakışları arasında aldım. O zaman evli değildim. Dünya Bankası'na evleneceğim ve müstakbel eşimin adının Mediha olduğunu belirten bir telgraf yolladım. Birkaç gün sonra bana gelen bir telgrafla müstakbel eşimin adına da birinci mevki bir biletin hava şirketinden alınabileceğini Dünya Bankası bildirdi. Benden hiçbir evrak istememişlerdi. Bu da bizim Türkiye'de alışmamış olduğumuz bir davranıştı. Bugün bile bir yere gidip kendimi takdim edip bir talepte bulunduğumda nüfus kâğıdı168 veya benzer bir belge istenmektedir. Maalesef zamanla terörist saldırılarından sonra özellikle New York'ta İkiz Kuleler'in yıkılmasından sonra tüm dünyada özellikle havaalanlarında insanların potansiyel terörist gibi karşılandığını üzülerek yaşıyorum. Bu arada İkiz Kuleler'in en üstündeki terasa ben ve eşim birkaç kere çıkmıştık. En son çıkışımız yıkılmalarında birkaç hafta önce idi. Yıkılmaz gibi görünen bu şirketler zamanla iflas ettiler ve başka ülkelere ait şirketler onların yerini aldı. O yıllarda uçaklarda birinci mevki ve turist mevkii tabir edilen ayırım vardı. Sonra sınıflandırma değişti. Gene o yıllarda Dünya Bankası uzmanları birinci mevki seyahat ederlerdi. Daha sonra Amerikan Senatosu'nda tenkitler olunca başka bir uygulama getirildi. Lizbon-New York arasındaki o yolculuğumuz bulunmaz lüks bir yolculuk olarak başladı. Pervane gibi yolcuların etrafında dönüp hizmet etmek için çırpınan güzel Amerikalı hostesler havyar, cins cins en nadide şaraplar ve diğer içkiler sunuyorlardı. Uçaklarda henüz film gösterilmiyordu fakat insanın kendisini şımartılmış hissetmesi için her şey yapılıyordu. Üç saat kadar yol almıştık ki kaptan pilot Sayın yolcular diyerek söze başladı ve şöyle devam etti Siz şimdiye kadar güneşi uçağın sağ tarafında görüyordunuz, şimdi sol tarafında görüyorsunuz. Bunun sebebi güneşin yerini değiştirmesi değildir. Bizim dört motorumuz var. Birisi bozuldu ve durdu. Üç motorla da New York'a gidebiliriz fakat Lizbon daha yakın olduğu için ben geri dönmeye karar verdim. Lizbon'a geri dönüyoruz. Yolculuğunuzun rahat geçmesini diliyorum. Bugün böyle bir anons tüm yolcuların paniklemesine sebep olur ancak o zaman kimse sorgulamadı bile ve içkilerimizi yudumlamaya devam ettik. Lizbon'a döndüğümüzde tüm yolcuları Estoril'in namlı oteli Estoril do Sol'da gecelemek üzere oraya götürdüler. Eşim yanından ayrılmamı istemediği için hemen oda kapma gayretine girenlerin arasına katılamadım ve denizi görmeyen bir odada kaldık. TWA'den Dünya Bankası'na bir gün gecikeceğimi bildirmelerini istedim. Ertesi gün uçağın tamirinin gecikeceği ve bu sebeple başka hava yolları ile yolculuğumuza devam etmemiz konusunda anlaşma yapıldığını bildirdiler ve biz gene acele etmediğimizden Air France ve daha gözde hava yollarının uçakları dolduğunda işlemlere başlayabildik. Bu sebeple Alitalia ile yola devam etmek durumunda kaldık. New York'ta aktarma yaparak Washington'a 4 Mayıs 1965'te vardık. Dupont Cirle adlı meydandaki Dupont Plaza otelinde bize yer ayırtıldığı daha Türkiye'de iken bize bildirildiğinden oraya gidip yerleştik. Yeni bir hayat başlamıştı. Eskiden kendi başıma karar verirken, şimdi kararlarımı eşimle vermek, bazen onun isteklerini öne geçirmek dönemi başlamıştı. Gecenin geç bir saatinde eşim Acıktım dediğinde benim yiyecek aramam gerekti. Room Service169 denilen hizmetlerin geç saatlerde de kullanılabileceğini bilmiyordum ve otelde yatak katları hariç her taraf kapalı olduğu için bilmediğim o şehirde gecenin çok geç saatinde yiyecek satın alınabilecek bir yer aramaya çıktım. Etraf zenciler ve kafayı bulmuşlarla dolu idi. Sonradan anladık ki o yıllarda Dupont Circle ve civarı pek makbul değilmiş, Dünya Bankası sadece kendi merkezine yakın olduğu için o otelde yer ayırtırmış. Epey bir uğraşıp birkaç restorana uğradıktan sonra bir sandviç bularak otele döndüm eşim iki lokma aldıktan sonra hiç beğenmedi ve bula bula bunu mu buldun dedi. Böylece evlilik derslerini pratik olarak almaya başlamış olduğumu fark ettim. Dünya Bankası kuruluş yıllarında Avrupa'nın İkinci Dünya Savaşı'nda yenen taraftaki yıkılan ülkelerine kredi vererek yeniden imar edilmelerine katkıda bulunuyordu. Alt yapı projelerine, enerji tesislerine öncelikle kredi veriyordu. 1965'e geldiğinde sanayi tesislerine de kredi verilmesi için gerekli düzenlemeler Dünya Bankası içinde yapılmış ve Ekonomi Dairesi içinde Sanayi Ekonomisi Şubesi kurulmuştu. Özellikle ekonomi bilgisi olan mühendislerin orada görevlendirilmesi istenmiş ve benim de o sebepten o şubede sanayi iktisatçısı (industrial economist) unvanı ile işe başlamam söz konusu olmuştu. Dünya Bankası'nın merkezi, otelimizden yürüme mesafesinde idi, şehir planına bakarak nasıl gideceğimi kestirmiştim. Fakat 5 Mayıs 1965 sabahı erkence otelden çıkıp yola koyulduğumda yürümenin çok yanlış bir seçim olduğunu hemen anladım daha doğrusu hissettim. İlk defa işbaşı yapılacak bir yere giderken heyecanlı ve hatta tedirgin olmak normaldir fakat oraya o havada yürümek aşırı derecede terletiyordu, daha doğrusu bunaltıyordu. Washington'un havası çok gariptir. Bu gerçeği öğrenmem için gerekli ilk dersi o sabah almış oldum. Mayıs başında Ankara'nın ılıman bahar havasına alışmış bir Türk olarak üzerimde yünlü elbise vardı ve kravatlı kalem efendisi gibi o bunaltıcı rutubetli sabah bilmediğim yollardan geçerek nihayet 1818 H Street'teki170 Dünya Bankası binasına vardım ve ana kapıdan içeri girdim. Dur sen kimsin, nereye gidiyorsun. diye yolumu kesecek kimsecikler yoktu. Ne kapıcı vardı ne de bekçi. Sadece köşede ufak bir bankoda üniformalı bir beyaz adam oturuyordu. Ona yöneldim ve Ekonomi Bölümü Müdürü Mr. Kamarck'ın bürosu nerede diye sordum. Neden gidiyorsun, bekle ona ya da sekterine telefon edeyim gibi bugün alışık olduğumuz cinsten bir şey söylemeden Altıncı katta 612 numara dedi. Asansöre yöneldim ve yukarı çıktım. O yıllarda dünya daha teklifsiz ve merasimsiz idi. İnsanlara potansiyel terörist muamelesi yapılmıyordu. Andrew Kamarck topluca, sempatik bir Amerikalı idi. Benim çalışacağım şubenin başındaki İsveçliyi de çağırdı. Bertil Walstedt adlı o İsveçliyi iki ay kadar önce Ankara'da görmüş ve bir saat kadar konuşmuştuk. 1965 yılının baharının ilk ayında Ankara'ya Dünya Bankası'ndan oldukça kalabalık uzmanlar heyeti gelmişti. O heyetin gelmesi İsmet İnönü başkanlığındaki hükümetin bütçe görüşmelerinde güvenoyu alamaması üzerine kurulan Suat Hayri Ürgüplü hükümetinin işbaşında olduğu zamana denk gelir. Biraz hafızamızı yoklarsak Adalet Partisi'nin başına Süleyman Demirel geçince Yeni Türkiye Partisi ve Cumhuriyetçi Köylü Millet Partisi'ni kendileri de hükümette olmalarına rağmen bütçeye güvenoyu vermemeye ikna etmiş ve İsmet İnönü Washington'da görüşmede iken hükümeti düşürülmüştü. Bu biraz da Adalet Partisi'nin diğer partilere karşı üstünmüş gibi görünmek izlenimi vermekten kaçınması olarak da algılanmıştı. Türkiye'de çok yeni bir dönem başlıyordu. Washington'da Dünya Bankası'nda bana Malezya'daki iş teklif edildiğinde Alman dostumu hatırladım. Daha önceki Frankfurt yolculuğumda onu Frankfurt'a uzak olmayan evinde ziyaret edip öğle yemeği yemiştik. Yalnız yaşıyordu, sadece ev işlerine yardım eden bir kadın yemekte bize servis yapmıştı. Onunla temasa geçtim ve bana teklif edilen Malezya'daki görevden bahsettim ve kendisinin bana söyleyecekleri olabileceğini düşündüğüm için kendisini aradığımı bildirdim. Hiç tereddüt etmeden Hemen kabul ediniz, sizi çok rahat ettireceklerdir, eminim sizin Türkiye'deki deneyimleriniz de onlar için çok faydalı olacaktır demişti. Ona yaşama koşullarını sorup, rutubet ve sıcaklıktan hazzetmediğimi söylediğimde Klimalı bir eviniz ve hizmet eden, saygılı kişiler olacaktır, rutubet ve sıcaklıktan sizin durumunuzdaki kişilerin şikâyetçi olmamaları için her türlü teknik imkân orada sağlanmıştır dedi. Böylece benim Malezya'daki işi kabul etmemem için bir engel kalmamıştı. Ancak eşim Malezya lafını bile duymak istemiyordu. 1966 yılı Mayıs başında Dünya Bankası'nda işe çalışanların sayısı sekreterler ve müstahdem dahil 800 kişi kadardı. Meslek memurlarının büyük çoğunluğu Anglosakson orijinli idi ayrıca inanç olarak Yahudiler ağırlıkta idi. Türkiye'den Hurşit Çalıka, Münir Benjenk, Oktay Yenal, Bension Varon ve genç meslek memuru yetiştirme programına yeni başlamış olan Bilsel Alisbah olmak üzere beş kişi vardı. Ben altıncı oluyordum. Oktay ile Devlet Planlama Teşkilatı'nda birlikte çalışmıştık ve dostluğumuz vardı. Bilsel Alisbah 171 o günlerde Lorenda Alisbah ile evlenmişti ve balayını Lizbon'da geçirmeyi düşünüyordu. Benimle tanışıp Lizbon ve Portekiz hakkında bilgi aldı. Diğerlerini Washington'daki ilk haftada tanımak olanağım oldu. Washington'da özellikle Türkiye Cumhuriyeti Büyükelçiliği'ndeki diplomatlar arasında tanıdıklarım vardı. Özellikle Büyükelçilik Mali Müşavere Heyeti'nin başında olan Kemal Siber ile Ankara'dan çok yakın tanışıklığımız vardı. Hazine Müşaviri görevi sebebi işle 27 Mayıs 1960 askeri müdahalesi olmadan önce İnvestisman Program Komitesi'ne zaman zaman Hazine Genel Müdürlüğü adına o katılırdı. Sonra mesleki olarak yakın dostluğumuz oldu hatta DPT'den ayrıldığımda Hazine'ye gel diye ısrarla iş teklifinde de bulunmuştu. Kemal Bey Washington'da çok geniş muhit edinmiş ve Türkiye'ye yardım veren kurumların yetkililerinin saygı duyduğu bir kişi olarak çok etkin çalışıyordu. Washington'a vardığımızın ertesi günü öğle vakti beni yakalayıp Georgetown semtindeki Georgetown Inn'e götürmüşü. Birlikte bloody mary içerek bana Washington hakkında ilk bilgileri o vermiştir. Daha sonraki aylarda da gerek kendisinin gerekse eşi Mübeccel Hanım'ın ev döşenmesi, mobilya satın alınması dahil pek çok konuda samimi yardımlarını gördük. Malezya'ya gitmemin istenmiş olması sebebi ile ilk haftayı daha çok nasıl hareket etmeliyiz konusunda düşünmekle geçirdim. Türkler dışında danıştığım tanıdıklarım Malezya'ya gitmemin daha akıllı davranış olacağını söylüyorlardı, Türklerden bir dostum ise Bırak Malezya'ya gitmeyi, biz Albert Schweitzer değiliz diyerek Washington'da kalmam konusunda etkili konuşmalar yapıyordu. Sonraki yıllarda kendisine benzer bir iş teklif edildiğinde hemen kabul etti adeta o işin üzerine balıklama atladı ve gelişmekte olan bir ülkede yıllarca kaldı ve çok iyi hatıralarla döndü. Dünya Bankası'nın kurallarına göre işe alınan memurların otel ve yiyecek masrafları bir ay boyunca Dünya Bankası tarafından karşılanırdı ve o zaman zarfında Banka'nın ilgili birimlerinden hanımlar ev aranması konusunda ve keza alış-veriş yerlerinin tanıtılmasında yardımcı olurlardı. Bizimle aynı zamanda dört çift daha Banka'da işe başlayacaktı ve aynı otelde kalıyorduk. Zaman zaman Banka'ya birlikte yürürdük. Hanımlar daha yakın ahbap olmuşlardı, zira onların otelde ve otel dışında birlikte geçirecekleri daha çok vakitleri vardı. Bir İngiliz, tarım uzmanı olarak işe alınmıştı. Bu zat uzun yıllar Rodezya'da (Zimbabve'de) yaşamış ve o ülke bağımsızlığını kazanınca sınır dışı edilmek üzere iken Dünya Bankası işe almış. O yıllarda Banka eski müstemlekelerdeki iş ve olanaklarını kaybeden birçok İngiliz'i, İskoç'u, Galler Ülkesi'nden kişileri, kısaca Büyük Britanya pasaportlu kişileri işe almıştı. Bir türlü müstemlekedeki davranışlarını terk edemeyen bazılarının kalkınmakta olan ülkelere gönderildiklerinde başarısız olduğuna şahit olmuşumdur. O hanım Peggy Nelson daha yaşlı olmasına rağmen eşimin çok iyi dostu oldu. Diğer çift Amerikalı bir finansman uzmanı ile Amerikalı eşi idi, çok sempatik olan o insanlarla akşam yemeği yedik, onlar hemen satın alabilecekleri ev aramakta idiler. O yıllarda Washington'da ev satın almak çok kolay idi, eğer Banka'da göreviniz ve belli bir aylığınız varsa şehirdeki bankalar veya kredi ve tasarruf ajansları (sandıkları) size kredi açar ve ev satın alabilirdiniz. Türkiye'de bizim öyle alışkanlıklarımız yoktu zira o yıllarda Türkiye'deki bankalar özel kişilere ihtiyaç kredisi dahi vermezlerdi. Emlak satın alınması için de sadece Emlak ve Eytam Bankası yetkili idi. O da sadece bir program çerçevesinde bir buçuk yıl on bin lira yapı tasarruf hesabında tutan kişilere 40.000 TL ipotek karşılığı kredi verirdi. Üçüncü çift Hindistanlı emtia uzmanı Liyakat Ali ile eşi Saba idi. Saba çok alımlı, iyi eğitim görmüş bir hanımdı. Onlarla ömür boyu dostluğumuz sürdü. Onlar Hindistan'da kalan, Pakistan'a göç etmeyen Müslümanlardanlar. Dördüncü çift Fransa'dan gelen bir ekonomist ile karısı idi. Ekonomist Polonya'dan göç ederek Fransız olmuştu. Böyle çeşitli ülkelerden insanlarla dostluk ederek her akşam şehrin en iyi lokantalarında Dünya Bankası hesabına yemek yemek ve Washington'un görkemli dükkânlarını gezerek Türkiye'de o yıllarda hayal dahi edemediğimiz çok alımlı ve kaliteli çeşit çeşit giysileri, mobilyaları görmek eşimi çok etkilemişti ve Washington'dan ayrılmama fikrinden hiç geri adım atmıyordu. Bir öğle eşimle yemekte buluşmak için otele geldiğimde eşim Bu otelde çalışan bir Türk varmış dedi. Ona oradaki başgarson söylemiş. O yıllarda yurtdışında Türkler çok değildi, bir yerde Türk olduğunu öğrenince hemen görüp tanışmak istemek adetti. Biz de söz konusu Türk ile tanışmak istediğimizi başgarsona söyledik ve acaba lokantaya kadar gelip yemekte bize katılabilir mi diye sorduk. Biraz sonra 35 yaşları civarında genç tıknazca bir zat geldi daha önce yemek yediği için birlikte yemek teklifimize sadece teşekkür etti ve sohbete koyulduk. Otelin muhasebe bölümünde ikinci adam durumunda imiş ve bize gerek otel ve gerekse Washington hakkında bilmemizde yarar gördüğü bilgiler verdi. Bizi tanımaktan çok mutlu olduğu yüzünden ve hareketlerinden belli idi. Kendisini takdim ettiğinde sadece ismini söylemişti ve bir Amerikan isminin kısaltması idi. Bazı yabancılar Amerika'da çalıştıkları yerlerdeki kişilere kolaylık olsun diye isimlerine yakın bir Amerikan isminin kısaltmasını kullanırlar. Bazen sadece baş harfleri benzeyen isimleri tercih ettikleri olur. Örneğin ismi Nurettin olan bir Türk'ün kendisini Nik (Nick, Nico) diye tanıttığı olur. Bir yerde tanıştığım adı İsmail olan birisi kendisine Smiley denilmesini istiyordu. Bu zat da masamıza gelip elini sıktığında bir Amerikan adının kısaltmasını kullanıyor zannetmiştim. Başgarson ve diğerleri ondan Türk olarak bahsediyorlardı. Masamızdan ayrılırken kartını verdi ve o zaman ismini ve soyadını okuduğumuzda ermeni asıllı olduğunu anladık. Kendisini otelde Türk olarak tanıtmış olmalı ki herkes ondan Türk diye bahsediyordu. Üniversite'de çok sevdiğim ermeni arkadaşlarım olmuştu ve dostluğumuz hep devam etmiştir. O arkadaşlarım içerisinde Türkçe hikâyeler yazan veya her türlü Türkçe metni aksansız okuyanlar çoğunlukta idi. Washington'da otelde karşılaştığımız bu genç adam da İstanbul Türkçesini kusursuz konuşuyordu, çok candan ve sevecen davranışla bizi görmekten gerçekten memnun olduğunu hissettiriyordu. Ertesi gün o zat eşime Annem ve babam buradalar, sizin Washington'a geldiğinizden ve otelde sizinle tanıştığımdan bahsettim. Annem birkaç aydır İstanbul'dan uzakta buraları sevemedi. Acaba hafta sonu öğle yemeğine bize gelebilir misiniz. demiş. Tabii bu daveti kabul ettik. Pazar günü öğleden önce arabası ile bizi otelden alıp evine götürdü. Annesi bizim boynumuza sarıldı ve mutluluğundan gözleri yaşardı. Babası da benden birçok memleket haberi sordu. Masa Türk yemekleri ile donatılmıştı Zeytinyağlı yaprak sarması, sigara böreği, cacık ve aklınıza gelebilecek birçok yemek vardı. Bütün bunları annem sizin için özel olarak hazırladı dedi. Daha hiç tanımadığı iki Türkü böylece cömert bir şekilde ağırlayan Ermeni hanım eşime adeta kendi öz gibi ikram ederek yemek yedirmek istiyordu. Çok lezzetli o yemekleri yıllar geçmesine rağmen bugüne kadar hiç unutmadık. Washington'daki ilk haftamız çok iyi insanların ortasında çok keyifli geçince eşimin ismini dahi daha önce duymadığı Malezya'ya gitmeme konusundaki direnci daha da arttı. Mesleki olarak çok cazip olmasına ve maddi olarak da özel avantajlarının bulunmasına rağmen eşimi, onun isteğinin dışında, Kualalumpur'a götürmeye zorlayamazdım. Bana verilen bir haftalık sürenin bitmesini bile beklemeden Mr. Kamarck'a gidip Ben Malezya'ya gitmektense Washington'da kalmayı tercih ediyorum dedim. Bu kararıma çok sevinen bir kişi Sanayi Ekonomisi Şubesi'nin İsveçli Şefi oldu. En doğru kararı vereceğinden emindim dedi. O benim mesleki kariyerimden çok kendi şubesinin adam kaybetmemesini düşünüyordu. Daha ben Washington'a varmadan sonbaharda Brezilya'ya gidecek Dünya Bankası uzmanlar heyetine benim de katılmam konusunda görüşmeler olmuş. Daha önceki yıllarda sürekli de olmasa Portekiz Hükümeti'ne danışmanlık yapmam sırasında Portekizce öğrenmeye gayret etmiştim ve haftada birkaç kere akşam kurslarına katılmıştım. Portekizce ile bu yakınlığım sebebi ile olsa gerek Brezilya'ya gidecek heyete benim de katılmam söz konusu olmuş herhalde. Kasım 1965'te Rio de Janeiro'ya uçtuk. Dünya Bankası'nın personelinin sigortalı olduğu şirket tüm uzmanların aynı uçakla gitmesine karşı olduğu için yirmi kişilik uzmanlar heyeti üç parçaya ayrılarak ayrı uçaklarla yola çıktık. Uzun bir yolculuk oldu ve orada ilginç sürprizlerle karşılaştım. Ankara'da uzun yıllar Amerikan Yardım Kurulu Direktörlüğü yapan Mr. Stuart van Dyke Rio de Janeiro'daki Amerikan Yardım Heyeti'nin başında görev yapıyordu. Ankara'da Federal Almanya Büyükelçiliği Ticaret Müşaviri Herr Heinrich Rio de Janeiro'daki elçiliklerinin ticaret müşaviri idi. Her ikisi de Ankara'dan dostum olduğu için beni yemeğe davet edip Brezilya hakkındaki bilgi ve deneyimlerini bana seve seve aktarmışlardı. Bir başka hoş olay Rio'dan Sao Paolo'ya gidince oldu. O yıllarda Rio hâlâ başkent idi ve Brezilia henüz inşa aşamasında bulunuyordu. Sao Paulo kalabalık nüfusu ve yüksek binaları ile çok etkileyici idi. Daha ilk tanıştığım kişiler Siz Sao Paolo'da yalnızlık çekmezsiniz, Mart 23 Caddesi'nde çok Türk vardır demişlerdi. O caddeye gittiğimde Osmanlı İmparatorluğu'ndan göç eden özellikle Lübnan veya Suriye yörelerinden insanların ağırlıklı olarak tekstil ticareti ile uğraştıklarını gördüm. Rio'da sahilde Cuba Cabana apartmanları adlı bir otelde kalıyorduk. O zaman Ri'nun en gözde ve en küks oteli idi. Cuba Cabana çok etkileyici upuzun bir kıyı boyu plajların ve her renk ve orijinden insanın serbestçe güneşlenip, denizde yüzdüğü ve eğlendiği bir yerdi. Akşam o kıyıda gezmek adeta olanaksızdı. Zira hayat kadınlarının hücumundan ancak otele sığınarak kurtulmak mümkündü. Kıbrıs ile ilgili konuların Birleşmiş Milletler tarafından o haftalarda ele alınmakta olduğunu Rio de Jainero'da TC Büyükelçiliği'ni ziyaretim sırasında öğrenmek durumunda kalmıştım. Büyükelçiliğimize telefon ederek Sayın Büyükelçi'ye bir nezaket ziyareti yapmak istediğimi bildirmiştim. O da Yarın öğle yemeğinden biraz önce gelirseniz hem konuşur hem de birlikte yemek yeriz demek sureti ile yakınlık göstermişti. Çok sıcak günlerdi. Büyükelçinin makamına girip hal hatır sorduktan biraz sonra Büyükelçi'nin telefonu çaldı. Belli ki Ankara'nın bir talimatı kendisine iletiliyordu. Telefonu kapattıktan sonra bana döndü ve Brezilya Dışişleri Bakanlığı'na giderek Birleşmiş Milletler'de Kıbrıs konusunda bizim tezimize destek vermelerini sağlamaya yönelik girişimde bulunmam172 için Ankara'dan talimat geldi eve yemeğe daha sonra gideceğiz, tüh hanım da bekliyor. Burada kalıp beni burada mı beklemek istersiniz, yoksa benimle Dışişleri Bakanlığı'na kadar gelerek orada arabada mı beklersiniz. dedi. O arada sekreterler göreceği kişiyi belirlemek için telefon konuşmaları yapıp büyükelçiye bildirdiler. Ben İzin verirseniz sizinle Dışişleri Bakanlığı'na giderek orada, arabada sizi beklemeyi tercih ederim dedim ve birlikte yola çıktık. Büyükelçi çok terliyordu. O yıllarda arabalarda klima çok nadir bulunurdu ve büyükelçinin arabasında da klima yoktu. Ceketlerimizi çıkartmıştık, fakat büyükelçinin gömleğinin su gibi olduğuna gözüm takılmış olmalı ki büyükelçi Bugün de her günden daha çok terliyorum dedi. Şoför arabayı ustalıkla Brezilya Dışişleri Bakanlığı'nın giriş kapısına yanaştırdı ve durdu. Tam o sırada büyükelçi bana döndü ve Ben kimi görecektim, kimden randevu 173 almışlardı. dedi. Belli ki kimi göreceğini unutmuştu. Şoförüne Git içerden büyükelçiliğe telefon et, kimi göreceğim, öğren dedi. O yıllarda cep telefonu olmadığı için şoför önce arabayı park yerine çekti sonra bakanlık binasına girerek telefon etti. Büyükelçi'nin göreceği kişinin ismini küçük bir kâğıda yazmıştı, o kâğıdı büyükelçiye verdi. O sıcak havada arabanın yanında ayakta beklerken Lizbon'da çalıştığım sırada öğrenmeye gayret ettiğim kırık dökük Portekizcemle şoförle konuşmaya koyuldum. Şoför çok konuşkan bir kişi idi. Hele benim az da olsa Portekiz dilini konuşan birini görünce durmadan anlatıyordu. Daha önceleri büyükelçi Carım vardı, avcı idi, emniyet müdürünün çok yakın arkadaşı idi, birlikte ava giderlerdi. Her hafta Büyükelçi Carım gazeteye makale yazardı şeklinde elçilik haberlerine girince sıra dedikodulara gelebilir endişesi ile ben hemen Brezilya ekonomisine ve Cruzeiro'nun 174 durumuna ilişkin sorular sormaya başladım. 35 ya da 40 dakika kadar bekledikten sonra büyükelçi bakanlığın giriş kapısında göründü araba ile oraya gittik büyükelçi daha da terlemiş adeta kan ter içinde idi. Birlikte büyükelçilik konutuna giderek hanımefendi ile leziz yemekler yedik. Irak'a ilk ziyaretimi tarihe 7 Günlük Savaş adı ile geçen İsrail-Arap Savaşı'nın hemen ardından yapmıştım. İkinci Dünya Savaşı sonrasında Büyük Britanya yöneticileri Akdeniz'in doğusundaki bir toprak parçasını Yahudi devleti kurmak isteyenlere söz verince birçok ülkedeki Yahudiler o topraklara göç ettiler ve İsrail adlı bir devlet kuruldu. Daha önce o topraklarda yerleşmiş bulunan Araplarla yeni gelen Yahudilerin birlikte yaşama sorunu daha ilk günden başladı. 1946'da ben ve benim gibi pek çok insan bu işin neye varacağını tahmin etmiyorduk. Zaten o yıllarda ben ve pek çok Türk genci Türkiye dışında neler olup bittiği ile pek ilgilenmiyorduk. Kendimiz hayatta ne yapacağız diye didiniyor veya gençliğimizi olanca keyifle yaşamaya gayret ediyorduk. Daha sonra İsrail Devleti'nin dünyada tanınması gibi konular yanında Filistinlilerle çekişmeleri giderek dünya gündeminde yer almaya başlayınca az da olsa hatta bazen uzlaşma olanağı olmayan çekişmelere örnek verme anlamında günlük konuşmalarımıza girdi. O arada Şeria Nehri'nin, doğusu ve batısı kimin egemenliğinde olacak tartışması vardı ve o nehir Ürdün ile İsrail arasında sınır idi. Hatırlarım Etibank'ta bir elektrik üretim tesisinde çalışan başmühendisler arasında yetki tartışması olmuş ve bir başmühendis arkadaş belli sınırı göstererek Burası Şeria Nehri, öbür başmühendisin adamları burayı geçemez diye emrindekilere talimat verdiğini adeta övünerek anlatmıştı Arap devletleri Mısır'ın öncülüğünde güç birliği yaparak İsrail'e her yönden saldırmayı planlamakta ve bu alanda gerekli silah ve mühimmatla ordularını donatmakta idi. Mısır, Suriye, Ürdün tek bayrak altında toplanarak ortak yönetim planları yapıyorlardı. Yeni bir bayrak oluşturmuşlardı, bu bayrakta üç kırmızı yıldız bu devletleri temsil ediyordu. Diğer Arap devletlerin henüz kendi başlarına karar verecek halleri yoktu. Suudi Arabistan ve körfezdeki şeyhlikler daha tam anlamı ile petrol zenginliğine erişmemişti. Irak petrolleri İngilizlerin kontrolünde idi ve Yemen İmam Yahya'nın ortaçağı çağrıştıran yönetimi altında idi. Filistin Kurtuluş Harekâtı Yaser Arafat öncülüğünde uluslararası uçak kaçırma gibi eylemler yaparak mazlum rolü ile dikkat çekmek faaliyetleri içinde idi. Arapların birlik olup saldırmaları ve uluslararası alanda yüksek perdeden tehditler savurmaları İsrail yöneticilerini tahrik etmeye yetti ve İsrail uçakları alçaktan uçarak radar perdelerine yakalanmadan ve uçaksavar toplarının atış yapmaya bile vakit bulmalarına imkân vermeden Mısır'ın ve Suriye'nin havaalanlarını tahrip edip o ülkelerin tüm uçaklarını daha alanda iken kullanılamaz hale getirdiler. İsrail tankları bir yandan Sına yarım adasında Süveyş Kanalına kadar ilerlerken, öte yandan Suriye'nin Golan tepelerini ve İsrail'e tehdit oluşturan bölgelerini işgal etti. İsrail' in en önemli kazancı Şeria Nehri'nin doğusuna geçip Kudüs ve civarını işgal etmesi idi. Bütün bunlar bir haftadan kısa bir sürede gerçekleşmişti. Moşe Dayan adlı tek gözü olmayan komutanın ismini artık hepimiz öğrenmiştik. İsrail için, Museviler için Kudüs çok ayrı kutsal bir mekândır ve hep oradaki tapınağa ulaşmak ve onu onarmak dinsel amaçları olagelmiştir. Kudüs her üç semavi din için de kutsal olan bir yerdir. Hıristiyanlar İsa'nın yaşadığı ve çarmıha gerildiği o şehri o kadar kutsal sayarlar ki tarihte ta İngiltere'den, Avrupa'nın batısından ve ortasından binlerce asker at sırtında yollara düşüp savaşarak o şehri ele geçirmeye çalışmıştır. 12 kere Haçlı Seferleri yapılmış binlerce insan özellikle Katolik papazların ve onların oyuncağı olan kralların telkinleri ve emirleri ile hayatlarını kaybetme pahasına maceraya katılmışlardır. Bugün de binlerce inanmış Hıristiyan özellikle Noel zamanı Kudüs'e akın eder. Müslümanlar Hazreti Peygamber'in orada göğe yüksekliğine inanır ve Camii Aksa'yı çok kutsal sayar. Kudüs ve civarını işgal etmesi, İsrail'in topraklarını genişletmesi Ortadoğu'da dengeleri alt üst ettiği gibi acaba Batı Bloku ile Doğu Bloku arasında ateşli karşılaşmaya yol açar mı endişesi yayılmakta idi. Ben Ortadoğu'daki önemli yolculuğumu o savaş ortamında 1968 yılında yapmıştım. 7 günlük savaş olarak tarihe geçen bu İsrail-Arap çatışmasının sonrasında Dünya Bankası bir uzmanlar heyetini Mısır'a yollanmıştı. Ben, o heyette sanayi ekonomisti olarak görev yapmak üzere seçilmiştim. Gerçekte bu heyetin gönderilmesinin ilginç bir tarafı da vardır. Resmen bize söylenmemiş olmakla beraber dolaşan haber şöyle idi Tanınmış banker Baron Rothschild yedi günlük savaştan hemen sonra Dünya Bankası'nın üst yönetimi ile temasa geçer ve Mısır ve Suriye'ye çabuk uluslararası mali yardım yapılmasını tavsiye eder. Aksi halde o ülkelerin Sovyetler Birliğinin kucağına düşmelerinin önlenemeyeceğinden endişe etmektedir. Yahudi asıllı olan bu ünlü zengin Arap-Yahudi savaşına rağmen bu iki Arap ülkesine batı yardımının aksamaması ve böylece Sovyetler Birliği nüfuzunun etrafa daha fazla yayılmaması fikrini Dünya Bankası yetkililerine getiriyor ve onları ikna ediyor. Bunun üzerine Dünya Bankası, Mısır ve Suriye'ye uzmanlar heyeti yollayarak hem Mısır'da hem de Suriye'de tarım sektöründe 20 milyon dolar kadar kredi verilebilecek proje belirlemesini gündemine alıyor. O yıllarda 20 milyon dolar önemli sayılacak miktarda para idi. Mısıra gidecek heyet oluşturulurken komik denilebilecek bir durum daha oluyor ve heyete sanayi ekonomisti olarak Jack Baranson'un katılması kararlaştırılıyor. Son dakikada banka üst yönetimindeki dikkatli bir kişi böyle bir görevlendirmenin yardım verilmek istenen ülkenin yönetimince kabul edilmeyeceğini fark ediyor ve Jack'ın o görevden alınması gündeme geliyor. Bu durumda bana Mısır'a gidecek heyete katılma talimatı verildi. O yıllarda Dünya Bankası'nda Avrupa ve Ortadoğu Dairesi Başkan Yardımcısı Münir Benjenk idi. Münir uluslararası alanda çok deneyimli, başarılı bir Türk yöneticidir. Mısır'a gidecek heyeti bürosunda topladı ve Beyler 20 milyon dolarlık bir proje belirlememiz gerekiyor tabii bu tarım sektöründe olmak zorunda diyerek durumu özetledi. Münir, TC vatandaşıdır fakat Yahudi asıllıdır. Ortadoğu'da İsrail ile Araplar savaşırken, uluslararası sorunlarla ilgili bir kısım Yahudi, Rothschild ve Benjenk, İsrail'in savaştığı bu iki Arap devletine maddi kaynak sağlamak için uğraşmakta idiler. Soğuk savaş yıllarında Batılı yetkililerin en büyük endişesi Sovyetler Birliği'nin etki alanlarının genişlemesine yol açacak ortamların oluşması idi. Böyle bir yayılmayı önlemek için sürekli çaba gösteriliyordu. Attila Karaosmanoğlu Mısır'a bakan ekonomist idi ve giden heyete genel ekonomisti olarak onun yer alması gerekiyordu. Böylece ben ve Attila ile ilk ve son defa olarak aynı Dünya Bankası Uzmanlar Heyeti'nde yer alıyorduk. Dışardan bakıldığında Neden iki Türk Mısır'a gönderiliyor. diye yorum yapanlar bile olmuştur. Uluslararası kurumlar unutulmamalı ki dedikodunun bol olduğu ve çeşitli kişisel ve ülkesel çekişmelerin eksik olmadığı ortamlardır. Bol bol kuvvet gösterileri ve önemli mevkileri ele geçirme manevraları da olur. İngiliz asıllı Hugh Collier heyetin başkanı idi. O yılın aralık ayında Pakistan'a gönderilen Dünya Bankası uzmanlar heyetinde sanayi ekonomisti olarak görev yapmıştım ve Washington'da daha raporumu yazmakta iken Mısır'a gitmem ve arkasından hiç Washington'a dönmeden Suriye'ye gidecek heyete de katılmam istendi. Bu benim ve ailem için büyük fedakârlık olmasına rağmen kabul ettim ve yola çıktım. Bize öğretilen görev anlayışı bunu gerektiriyordu. Uluslararası görev yapınca başka uluslardan çok farklı geçmişi olan insanlarla iş icabı karşılaşmak, birlikte çalışmak söz konusu olur. Bu arada çok yakın dostluklar da kurulması ve bu dostluğun bazen insanın kendi ulusundan olan dostluklarından da ileri olduğuna deneyimlerimle söyleyebilirim. Yugoslavya'da da böyle bir grup vardı ve orada işleri Mrs. Vera Milojkovic yürütüyordu. Mrs. VeraMilajkovic, Mr. Milosavliyevic, Mr. Pavic, Mr. Cokic Yugoslav delegasyonundan insanlardı. Vera ile çok yakın dost olduk. Gerçekten çok sevgi dolu ve her işi iyi yapmak isteyen yaradılışta idi. O da bana çok güvenir ve sevgi ve iyi sözlerle Yugoslavya'daki işleri çözerdi. Bu da Vera sayesinde olurdu. O yılarda Yugoslavya çalışanların işletmeleri yönetmesi yolunu deniyordu. Öz Yönetim olarak dilimize tercüme edilen yönetim şeklinin propagandasını Yugoslavya Devleti çok yapıyordu. Bir yandan Yugoslavya'yı oluşturan çeşitli etnik ve din kökenli insanları Yugoslavya'da işletmelerin bu anlayışla hem demokratik hem de kaynak yaratan biçimde işletildiğine inandırmak öte yandan dış yardım alabilmek için bu propagandaya ağırlık vermişti. Bu propagandaya Yugoslavya'daki aklı eren kişileri kanmıyorlardı fakat başka ülkelerde bu propagandanın etki ettiği politikacılara rastlanıyordu. Birinci Prof. Nihat Erim Hükümeti'nde birlikte bakanlık yaptığım İhsan Topaloğlu bir akşam eşi ile beni ve eşimi ziyarete geldi. CHP listesinden Cumhuriyet Senatosu üyesi olmuş ve o partinin çeşitli bilim kurullarında görev yapıyordu. Şimdi öz yönetim adında bir model üzerinde çalışıyoruz bu konuda bana vereceğin inceleme, kitap, broşür vs. var mı. diye sormuştu. Ona Yugoslavya'da bana verilen bazı dokümanların Fransızca ve İngilizcelerinden verdim ve sonra İhsan Bey size yakında olan bir olayı anlatayım dedim. Anlattığım olay şu idi 1974'te Portekiz'de askerler hükümet darbesi yapıp iktidarı ele geçirince yaygın bir devletleştirme hareketine girdiler ve büyük sermayeye ait birçok büyük işletmeyi devletleştirdiler. Salazar döneminde Portekiz ekonomisi ve ticareti birkaç ailenin kontrolü altında idi. Askerler işletmeleri devletleştirdiler fakat nasıl yönetecekleri konusunda hazırlıkları yoktu. Bu devletleştirmenin yapılması sırasındaki Portekiz Sanayi Bakanı Joao Cravinho ben Lizbon'da çalıştığım zaman yardımcılarımdan birisi idi ve hep temasımızı devam ettirdik. Askeri darbeden sekiz dokuz ay sonra başka bir danışmanlık görevi ile Lizbon'a gittiğim sırada bana Sizin yakında Yugoslavya'ya gideceğinizi biliyoruz Yugoslav yetkililere bizim adımıza sorar mısınız. Acaba öz yönetim konusunda bilgi sahibi olmak ve o modeli öğrenmek için birkaç Portekiz uzmanını Belgrad'a gönderebilir miyiz. Ben bu görüşmeden bir ay kadar sonra yaptığım Yugoslavya gezisinde Yugoslavya'yı oluşturan Sırbistan, Hırvatistan, Bosna Hersek, Slovenya ve diğer cumhuriyet ve özerk bölgelerin temsilcilerinin de bulunduğu 14-15 kişilik bir grup önünde Portekiz Hükümeti'nin ricasını dile getirdim ve Ben elçiyim, olumlu karşılarsanız Portekiz Sanayi Bakanı çok memnun olacağını bana söyledi dedim. Ani bir sessizlik oldu ve bir süre kimse tek kelime etmedi. Sanki birisi ölmüştü. Sessizliği Mrs. Vera Milojkovic bozdu ve Fransızca olarak Bay Çilingiroğlu, biliyorsunuz bizim sistemimizde yavaşluk var dedi. Yavaşluk kelimesini Fransızca değil Yugoslavya'da kullanıldığı gibi Türkçeden alındığına vurgu yaparak söyledi. Bu bir bakımdan Portekiz Hükümeti'nin işi mi yok, Öz Yönetim Modeli'ni bir şey mi, sanıyor anlamına gelecek anlamına gelecek sözlerden sonra bir kişi bir fıkra anlattı ve topluca gülüştük ve konu kapandı. Fıkra şu idi Yugoslavya'nın Dalmaçya kıyısındaki bir kasabadan, üç ayrı milletten ikişer erkek ve bir kadından oluşan bir grup turist birlikte yata binerek belli bir süre sonunda muhakkak bitecek deniz gezisine çıkmaya karar vermişler. Yanlarına gene iki Yugoslav erkek ve bir Yugoslav kadın da almışlar. Gezi bittiğinde dört ayrı devletten olan kişilere gezinin nasıl geçtiği sorulmuş. Birinci gruptaki hanım Çok enfes bir gezi oldu, bir erkekle evlendim, ötekisinin metresi oldum hepimiz çok mutluyuz demiş. İkinci milletteki kadın Çok iyi bir gezi oldu. İki erkek aşırı yakınlaştılar ben de sakince kitabımı okudum, çok iyi vakit geçirdim demiş. Üçüncü milletten olan kadın Erkekler bol bol ticaret yaptılar, bir birlerine bir şeyler alıp sattılar, ben de sere serpe güneşlendim, çok iyi vakit geçirdik demiş. Peki siz nasıl vakit geçirdiniz diye Yugoslavlara sormuşlar Onların cevabı şöyle imiş. Yat hareket eder etmez bir workers' committee175 kurduk, komitenin çalışma esaslarını belirledik, en iyi nasıl eğlenebiliriz diye tartışmaya başladık tam karar verecektik ki gezinin bitiş saati gelmiş ve yat iskeleye yanaşmıştı. Vera'nın 27 yaşında bir oğlu vardı. Vera'nın eşi ölmüş mü idi yoksa ayrılmış mı idi hiç sormamıştım, o da söylememişti. Şehrin merkezinde Sırbistan Oteli'ne yakın bir apartmanın giriş katında oğlu ile yaşıyordu. Beni evine davet etti. İnanılmaz düzenli ve temiz, mütevazi fakat zevkli döşenmiş 40-50 metre kare ufacık bir dairede yaşadığını gördüm. Oğlunun geceleri yatak olarak kullandığı bir kanepe ile bir koltuk ve iki iskemlenin bulunduğu salonu ve iki kişilik yatağının olduğu yatak odası ve sadece beyaz eşyaya ve ayakta duracak bir kişiye yer olan bir mutfağı vardı. Oğlu kız arkadaşı ile evlenmek istiyordu fakat yıllardır devlet daire tahsis edemediğinden şikâyet ediyordu. Gelini bu eve getiremem, buraya sığmayız diyordu. Komünist rejim insanların bollukta yaşamasını, rahat yaşamasını adeta istemiyordu. Bütün buna rağmen Vera ciddiyetle işini yapıyor ve Fransızca bilmesine ve Paris'te kaldığı otelin sahibinin Buraya gel, benimle çalış demesine rağmen o giriş katında yaşamaya ve işine toplu taşıma araçları ile giderek vatanında kalmayı seçmişti. Yugoslavya parçalanıp çeşitli etnik grupların veya ayrı mezheplerde insanların vahşice çatışmalarını yazılı basından ya da televizyonlardan izledikçe hep Vera gibilerin oralarda gerçekte çoğunlukta olduklarını düşündüm. Kavga edenler hırslı bir azınlıktır, çoğunluk dostluktan ve barıştan yanadır. Tıpkı Vera gibi. 27 Mayıs 1960'ta birdenbire pek çok şey değişti. Dışişleri Bakanlığı, yurtdışı ekonomik faaliyetlerle ilgilenmek görevinden affedildi ve o görev Maliye Bakanlığı'na verildi. Bu hususa daha sonra temas etmek üzere şimdi Murre toplantısı ile ilgili anılarımı tamamlayayım. Ancak ben ve heyete katılması söz konusu arkadaşlar, artık Pakistan seyahati yapılmaz diyorduk. Oysa toplantı gününden birkaç gün önce Cemal Paşa o toplantıya Türkiye'den de uzmanların muhakkak katılmasını gerekli demiş ve bizim hemen seyahat hazırlığı yapmamız istendi ve yıldırım hızı ile pasaportlarımız ve döviz işlemlerimiz halledildi. Bir bakıma o toplantıya katılmamız devlet adına verilen sözün teyit edilmesi anlamı taşıyormuş. Devlette devamlılık esastır. Bu kuralın özellikle dış politikada çok önemli olduğunu zaman zaman ambargolara karşılaşınca Türk yöneticileri daha iyi anlamışlardır. Yazın ortasında Pakistan'a gitmenin ne demek olduğunu doğrusu bilmiyordum heyetteki diğer arkadaşlar benden farklı değillerdi. Karaşi Havaalanı'na uçak inip de kapısı açılınca kendimizi fırına giriyor gibi hissettik. Sabahın çok erken saati olmasına rağmen rutubetli ve sıcak hava dayanılır gibi değildi. Kendimi elbise ile hamama girmiş gibi hissediyordum. Kıyafetimiz o iklime hiç uygun değildi. Takım elbiseli ve kravatlı idik. Mısır'a kredi verilebilecek bir tarım projesi belirlemek için giden heyette neden bir de sanayi ekonomistinin katılması istenmişti hâlâ anlamış değilim. Belki Mısır Hükümetine tam kadrolu uzmanlar heyeti gönderiyoruz izlenimi verilmek istenmişti. Uzmanlar Heyeti Mısır Sanayi Bakanı Aziz Sıtkı'yı ziyaret ettiğinde heyet başkanı Her ne kadar Bay Çilingiroğlu sanayi ekonomisti olarak burada ise de biz tarım sektöründe finansman yapabileceğimiz proje tespitine çalışacağız dedi. Bu durum Mısırlı bakanın Siz Mısır'ın sanayiini tanımıyorsunuz neden tarım diye ısrar ediyorsunuz. şeklinde sert tepki vermesine yol açtı. Ben de bu sözü fırsat bilerek Bize yeteri kadar bilgi vermediğiniz için bizim de sanayi faaliyetlerinizi bilmemiz normal değil mi. dedim. Bakan Size en yakın yardımcımı vereceğim, istediğiniz kurumu, tesisi ziyaret ediniz. İlgililere emir vereceğim size yardımcı olacaklar ve ne isterseniz sorabilirsiniz diye cevap verdi. Böylece benim orada kolayca bilgi toplamamın ve verimli çalışmamın önü açılmış oluyordu. Mısır sanayi hakkında ayrıntılı bir rapor hazırlamam kolaylaşmıştı. Çünkü bir ülke hakkında rapor hazırlanması söz konusu olduğunda en çok sıkıntı çekilen güvenilir ve yeterli kapsamda bilgi toplayabilmektir. Gelişmekte olan ülkelerde istatistikler güvenilir olmadıkları gibi yeterli kapsamda da değildir. Veriler kolay elde edilemez. Sayısal bilgiler olmadan gerekli analizleri yapmak ve ileriye doğru tahminlerde bulunmak imkânsız hale gelir. Bu sebepten ülkelerle ilgili rapor hazırlamak için bilgi toplamak bazen iğne ile kuyu kazmaya benzerdi. Mısır'da çalışmam Sanayi Bakanı ile yapılan konuşma ile kolaylaşmış oluyordu. Nil Nehri'nin kıyısındaki Kahire'nin o zaman en lüks oteli olan Nil Hilton adlı otelde kalıyorduk. Nil Nehri'ne bakan çok geniş bir odam vardı. Otele döndüğümüzde heyet başkanına Biz sadece tarım projesi finanse edeceğiz diyerek beni adeta sadece bilgi toplamaya gelmiş ajan durumuna düşürdüğünün farkında mısın. dedim. Çok olgun bir insandı bu reaksiyonumu, içtenlikle haklı buldu ve hatasını kabul etti. Oysa onun sadece tarım proje finanse etmeyi düşünüyoruz demesi ve bakanın buna tepki göstermesi bana Mısır sanayini tanımak için tüm kapıların açılmasına ve ayrıntılı bilgilerin verilmesine yaramıştı. Bakan özel kaleminde çalışan Surur adında iyi İngilizce konuşan olumlu bir kişiyi bana mihmandar tayin etti. Onunla Kahire, İskenderiye ve o şehirlerin civarındaki önemli sanayi üretim tesislerini tek tek ziyaret ederek ilgililerle etraflı görüşmeler yaptım. Bu tesisler ağırlıkla tekstil, kimya, demir-çelik işletmeleri ve hepsi kamu teşebbüsleri idi. Hafta sonunda fırsat bulup Firavunlar Vadisi tabir edilen bölgeye gittik orada Luksor, Karnak gibi önemli tarihi, şimdiki deyimi ile turistik mekânları tanımak imkânımız oldu. Bakanın bana tahsis ettiği Surur adındaki kişi gerçekten içtenlikle Mısır sanayiini yakından tanıyabilmem için elinden geleni yapıyordu. O yıllarda Mısırda doğalgaz yeni bulunmuştu henüz onu nasıl kullanacakları hakkında geliştirilmiş projeleri yoktu. Doğalgaz kullanılarak amonyaklı suni gübre üretimi iyi bir sanayi projesi idi. Doğalgazın bulunması ve yeterli miktarda olduğunun tespiti ile bu imkân doğmuştu Mısır Hükümeti bunu daha düşünmemişti bile. Ancak ben düşünmelerini önerebilirdim. O günkü Mısır ekonomisi bakımından çok verimli bir yatırım olurdu. Amaç Mısır'da tarımın geliştirilmesi ise zaten ekilebilir toprağı ve suyu Nil Nehri'ne bağlı olan dolayısı ile sınırlı olan bir ülkede tarım projesi geliştirmek çok pahalı idi. Yeni tarım alanları açmak çölün ekilebilir hale getirilmesi demekti. Bu da çok masraflı oluyordu. Su derseniz yegâne kaynak Nil nehri. O nehri de insanlar binlerce yıldır o kadar çok kullanmışlardı ki sulama projeleri de belirlenemiyordu. Tarımsal üretim iyi bir gübreleme ile artırılabilirdi. Ben tarım projesi kapsamında toprak kazanılması, yeni ekim sahaları yaratmak, toprak ıslah etmek veya sulama tesislerini onarmak veya genişletmek yerine suni gübre fabrikasının kurulmasını sağlamanın daha rasyonel olacağını Heyet Başkanı'na söyledim. Gel gör ki amonyak türevleri üreten böyle tesislerden yararlanarak patlayıcı yani bomba da yapmak mümkündü. Bir kere hâlâ savaş atmosferinde olan Mısır'a Dünya Bankası kaynakları ile bomba yapacak imkân sağlanması uygun görülemezdi. Kaldı ki Dünya Bankası o yıllarda devlet işletmelerini finanse etmemekte kararlı idi. Dünya Bankası özel sektör projelerini finanse etmek politikasını benimsediği için Türkiye'de de finanse ettiği ilk önemli proje olan Seyhan Barajı ve Hidroelektrik Santrali özel şirket görünümünde bir kuruluş aracılığı ile yapılmıştır. O sırada Etibank, Sarıyar Barajı gibi büyük su santrallerini ve bölgesel termik santralleri kuran ve işleten kuruluş iken Dünya Bankası ona, kamu iktisadi teşebbüsü olduğu gerekçesi ile, kredi vermemişti. Seyhan Nehri üzerinde bir yandan taşkın önleyecek, öte yandan sulama olanağı sağlayacak ve elektrik üretimi yapabilecek çok maksatlı ve çok yaralı olabilecek bu projeye Etibank'ın önemli ortak kurdurulmuştur. Ancak bu yolla parasal kaynak, Dünya Bankası kredisi sağlamıştır. Zaman içerisinde Dünya Bankası'nda bu politikadan sapmalar olmuştur. Nitekim Yugoslavya'da Dünya Bankası bazı projelere kaynak sağlamıştı. Mısır Sanayi Bakanı da kendisi ile görüşmemiz sırasında Yugoslavya örneğini hatırlatarak neden Mısır'daki sistemi kabul etmiyorsunuz şeklinde farklı muamele yapıldığını belirtmek istemişti. O günkü Mısır koşullarında bizim Uzmanlar Heyetimizin Başkanı, Dünya Bankası yönetimine Tarımsal projeden vazgeçin bir kamu iktisadi teşebbüsü aracılığı ile suni gübre fabrikası kuruluşunu finanse etmek bu ülkede tarımın kalkınması bakımından daha mantıklı görünüyor demenin yerinde olmayacağını düşünmüştü. Banka'nın kurallarını ve yönetimin direktiflerini çok iyi bilen bir kişi idi. Bununla beraber bir teknisyen olarak benim raporumu düşündüğüm gibi yazmamın bir sakıncası olmadığını söyleyecek kadar da içten bir kişi idi. Üç hafta Mısır'da çalıştıktan sonra Washington'a dönmeden Şam'a uçtum ve oraya varan Dünya Bankası Uzmanlar Heyeti'ne katıldım. Dolayısı ile Mısır ile ilgili raporumu üç hafta Suriye'de kaldıktan sonra hazırlayabildim. Suriye dönüşü iki ülke hakkında ayrı ayrı rapor yazmam gerektiği için çok yoğun çalışmak zorunda kaldım. Ayrıca başlayıp da bitiremediğim Pakistan Sanayi Raporu'nu da bekliyordu. Mısır'daki incelemelerimi bir rapor haline getirerek ilk taslak olarak Heyet Başkanı Mr. Hugh Collier'e verdim, doğalgazın bulunmuş olmasının Mısır'a açtığı yeni imkânları ve suni gübre tesisi finanse etmenin ekonomik olarak yerinde bir hareket olacağını belirttim. Uzmanlar Heyeti Başkanı o raporu Banka Üst Yönetimi'ne resmen iletmedi fakat Mısır'ın IFC'deki temsilcisine vererek benim çalışmamdan veya Dünya Bankası uzmanlarının tarafsızlığından Mısır Hükümeti'nin haberdar olmasını sağlamak yolunu seçti. Suriye'ye gönderilen Dünya Bankası Uzmanlar Heyeti de adeta özel seçilmişti. Bu bakımdan heyetteki her kişi özellikle Suriye makamlarının vatandaşlık bağı dolayısı ile itiraz etmeyeceği ülkelerdendi. Heyet Başkanı İtalyan uyruklu bir kişi idi. Genel ekonomist Hollandalı, maliye uzmanı İsviçreli, tarım uzmanı Hintli idi. Suriye'de o zaman pek konforlu olmamasına rağmen Şam şehrinin en iyi sayılan oteline (Omayat Otel'e) yerleştik. Otelde bizim heyetimizden başka müşteri yoktu. Mısır'da iken ne Kahire'de ne de İskenderiye'de o ülkenin savaş koşullarında olduğunu hissettirecek olaylara şahit olmamıştık. Fakat Suriye'de durum tamamen farklı idi. Oraya vardığımız ilk dakikadan itibaren hemen her yerde ağır savaş havası vardı. Her gece devamlı askeri araçların gürültülerini duyuyorduk. 15-16 yaşlarında gençlerin, çocuk sayılacak yaştaki kişilerin bu araçlarla sevk edildiğine şahit oluyorduk. Otel personeli devamlı transistorlu radyoları kulaklarına dayamış şekilde haberleri dinliyorlardı. Yüzleri asık, bakışları donuk ve yeni bir saldırı olacakmış gibi endişeli insanlar vardı etrafta. Onlar için savaş bitmemişti. Ülke savaş halini ve tedirginliklerini tam olarak yaşıyordu. Otel personelinin ilgisini müşteriler çekmiyordu, hizmet etmek kaygıları yoktu, onların tüm ilgileri radyodan gelecek haberlere yoğunlaşmıştı. Maliye Bakanlığı'nda çalışan bir kişiyi bizim irtibat memurumuz olarak tayin etmişlerdi. O tayinde de bir isabetsizlik olduğunu anlamakta gecikmedik. Dünya Bankası'nın üye ülkelerin ilgili personelini kısa dönemli örneğin sekiz haftalık eğitimlerle proje değerlendirilmesi konusunda yetiştirmek gayesi ile açtığı kurslar vardır. Bize mihmandar olarak atanan kişi böyle bir kursa katılmak üzere kendi ülkesi tarafından aday gösterilmişmiş, fakat Banka onun deneyimini söz konusu kursa takip etmeye yeterli bulmamıştı. Dolayısı ile o kişinin müracaatı reddedilmişti. Kısaca o kişinin Banka ile kişisel bir hesabı vardı. Uluslararası bir iş yapılırken insanların kendi duygularını ülkelerinin zararına da olsa nasıl öne çıkardıklarına o seyahatte bir kere daha şahit oldum. Yıllar önce Portekiz Hükümeti genç ekonomist Alexandre Vaz Pinto'yu Dünya Bankası'nın bir kursuna aday göstermiş ve özgeçmişini yollamıştı. Vaz Pinto'nun deneyimini ve bilgi birikimini Dünya Bankası yeterli görmemiş ve Portekiz Hükümeti'nin talebini reddetmişti. O yıl ben Lizbon'da idim ve dostum Vaz Pinto'nun Dünya Bankası'na karşı hiçbir kırgınlık duymadığına tanık oldum. Hatta Yeterli değilmişim, kendimi daha da geliştirmem gerek diyerek Dünya Bankası'nın değerlendirmesini gönülden kabul ettiğini gösteriyordu. Her ne kadar Dünya Bankası onu 1964'te kursuna katılacak seviyede yetişmiş bulmamış olsa da Vaz Pinto 1966'da Ticaret Bakanı Yardımcısı ve daha sonra Yabancı Yatırımları Teşvik Kurulu Başkanı olarak çok dikkat çekici görevleri başarı ile yürüttü. Suriye'deki örnek Portekiz'dekine hiç benzemiyordu. Uzmanlar Heyeti olarak ilk önce Suriye Planlama Bakanlığı'nı ziyaret ettik ve Bakan ile bizzat bir saatten fazla görüştük. Bakan bizi çok candan karşıladı ve yakınlık gösterdi. Suriye'nin çok acil dış kaynak ihtiyacı olduğu ortada idi. Biz de zaten 20 milyon dolarlık bir proje finansmanı için bilgi toplamak üzere orada idik. Tabii cebimizde bir çekle geldiğimizi söylememiz söz konusu değildi. Bankanın usulleri gereği önce o ülkenin kredibilitesini tespite imkân verecek bilgileri toplamamız sonra projenin belirlenmesi vs. gibi yapılması gerekli işlemler vardı. Her ne kadar finansman yapılması için Banka üst yönetiminin talimatı varsa da bazı raporların yazılması ve konunun ayrıntıları ile Bankanın kurallarına göre ilgili müdürlüklerince ve daha üst kurullarınca ele alınması ve nihai karara bağlanması söz konusu idi. Bunun için de biz ne kadar bol ve doğru bilgi toplayabilirsek paranın Suriye ye gelmesi o kadar hızlı olabilirdi. Bir sonraki gün ben Planlama Bakanlığı'nı ziyaret ettim ve sanayi sektöründen sorumlu genç bir uzman ile görüşmeye başladım. Yapılmakta olan yatırımlar ve keza yapılması planlanan tesisler hakkında genel bilgiler almak istiyordum. Uzman bir başka uzman ile Bakanlığın birinci katında ufak bir odada çalışıyordu. Diğer uzmanın masasının önündeki iki iskemlede iki yabancı oturuyordu ve onlarla o uzman Almanca konuşuyordu. Herhalde o iki yabancı Doğu Almanya vatandaşı olmalı idiler. O sıralarda Suriye Doğu Almanya, Çekoslovakya gibi Doğu Bloku ülkeleri ile yakın ekonomik ve teknik işbirliği içinde idi. Ben onların ne konuştuklarına hiç kulak vermedim. Fakat kısa bir zaman sonra benim muhatabım olmayan diğer masada oturan ve Almanlarla konuşmakta olan Suriyeli uzmanın bizim konuşmalarımızı takip ettiği ortaya çıktı. Çünkü bana izahat vermekte olan sanayi sektörü uzmanı yapılmakta olan büyük projeleri anlatırken Sovyetler Birliği'nin desteği ile Fırat üzerinde Tapka Barajı inşaatının hangi seviyede olduğunu ve ne kadar daha yatırım yapılacağını vs. söylemekte idi. Tam o sırada öteki masada oturan ve Doğu Alman uzmanlarla görüşmekte olan kişi Arapça birkaç cümle söyledi ve benimle konuşmakta olan kişi birden ayağa kalkarak Size daha fazla bir şey söylemeden önce Bakan ile görüşmeliyim dedi ve odayı terk etti. Ben Arapça bilmiyorum, fakat biraz önce iki Suriyelinin aralarındaki konuşmada geçen bazı kelimeler tanıdık geldi. Rus, seddiala, istihbarat, banki-davli kelimelerini fark etmiştim. Seddi ala büyük baraj demek, istihbarat bizde de gizli bilgiler söz konusu olduğu zaman kullanılmaktadır. Banki davli sözünün Arapça Dünya Bankası anlamına geldiğini Suriye'ye gelmeden önce Mısır'da öğrenmiştim. Bence öteki masada oturup bizim konuşmamızı davetsiz bir şekilde takip eden kişi benimle konuşmakta olan kişiye herhalde Sen Rusların finanse ettiği büyük Tapka Barajı hakkındaki gizli bilgileri nasıl Dünya Bankası ilgililerine veriyorsun veya buna benzer bir şey söylemiş olmalı ki benimle konuşmakta olan genç uzman telaşlanıp Bakanla görüşmem lazım diyerek odayı terk etmişti. Gerçekte verilen bilgiler sadece yatırım tutarı, ne kadar harcandığı ve kadar üretim beklendiği gibi hususlardı. Bunların gizli olduğunu veya bir istihbarat değeri olduğunu zannetmemek gerekir zira Sovyetler Birliği eminim bu ve buna benzer bilgileri kendi propaganda kitapçıkları ile dünyaya duyurmaya çalışıyordu. Beş on dakika sonra bakanı görmeye gitmiş olan uzman geri döndü ve benim not tutmakta olduğum klasörümü kaparak Bakan neler yazdığınızı görmek istiyor diyerek tekrar odadan çıkıp gitti. Bu durum her bakımdan nezaket ve zarafet kurallarından uzak bir davranıştı. Bir kere biz bakanla bir gün evvel tüm uzmanlar heyeti olarak bir saat kadar görüşmüştük ve o bize gelişimizden çok memnun olduğunu ve istediğimiz her türlü bilgiyi alabileceğimizi çok açıkça ve çok dostane bir şekilde ifade etmişti. İkinci olarak bana ait bir şeyi görmek isteyen kişinin önce benimle konuşması ve defterimi görmek istediğini önce bana bizzat söylemesi gerekirdi. Benimle konuşan uzman bana Tapka Büyük Barajı hakkında bilgiler veriyordu fakat o bilgiler benim incelemem ile doğrudan ilgili olmadığı için ben onları yazmıyordum bile. Ayrıca benim o defterde tutuğum notlar bazen İngilizce bazen de Türkçe olurdu. Hatta bazen bir cümleyi Türkçe yazarken öteki cümleyi İngilizce yazdığım bile olurdu. O klasör sadece hatırlamam için gerekli başlıkları ve önemli birkaç rakamı acele ile yazdığım yapraklardan oluşmakta idi. Dolayısı ile bakan ve uzmanın benim klasörümün yapraklarını çevirirken epey meraka düştüklerini tahmin edebiliyordum. Yarım saat kadar bakanla benim notlarımı değerlendirmeye çalışmış olmalılar. O süre sonrasında uzman geri geldi ve Bakan Bey sorularınızı yazılı vermenizi rica ediyor dedi. Doğrusu çok garip ve Dünya Bankası için benzer görevleri yaptığım hiçbir ülkede karşılaşmadığım bir durum idi. İşi ciddiye alıp diplomatik bir tatsızlık yapmak yerine işi alaya almak duruma daha uygundu. Görülüyordu ki Suriyeli memurlar birbirlerinden çekiniyordu. Birbirlerini adeta kontrol etme yetkileri varmış gibi davranabiliyorlardı. Zira benimle konuşan uzman, diğer masadaki kişi laf atıp Sen Rusların finanse ettiği Tapka Büyük Barajı... falan dediğinde paniklemiş ve hemen Bakana danışayım diyerek gitmişti. Oysa Ben ne yaptığımı biliyorum, sen ne karışıyorsun, sen kendi işine bak diyebilirdi. Bizimle bir gün önce konuşan Bakan bir gün önce söylediklerini hatırlar ve Dünya Bankası uzmanına istediği bilgileri ver diyebilirdi. Durum her memurun kendi gölgesinden korktuğu bir durum olmalı ki böyle alışılmamış bir öneri ile karşılaştım. Benim ilk reaksiyonum Eğer yazı ile soru sormak istese idim size bir soru formu gönderirdim, buralara kadar gelmezdim, sizinle sohbet ederek sadece bize vermeyi uygun göreceğiniz bilgileri derlemek istiyorum, bu sebeple yazılı bir soru formumuz yok dedim. Suriyeli yetkililer paraya acil ihtiyacı olan bir devletin yetkilileri gibi davranmıyorlar daha ziyade kendi içlerindeki şüpheciliğin akıllarına hükmetmesine izin veriyorlardı. Bu durumu hissetmek güç değildi. Bir yanda çok ciddi dış kaynak ihtiyacı olan bir ülke var ve karşına bu kaynağı sağlamak üzere gelen kişiler çıkmış. Şükredip hemen yararlanma yollarını hatta söz konusu kaynağı artırma olanaklarını aramak gerekirken doğru iletişim kurulamıyor. Zira Suriyelilerin bir birlerine güvenleri yok. Benimle konuşmakta olan uzmana, Sorularımı yazılı olarak vermemi istiyorsunuz, bu durumda bana kopya kâğıdı verirseniz size soru listemi hazırlarım, zira size ne sorduğumu ben de Washington'daki amirlerime bildirebilirim dedim. Uzman önce endişelendi adeta kuşkulandı. Acaba bunda ne gibi bir gaye var, bana bir oyun mu oynanıyor gibi düşünceleri herhalde kafasından geçirdi. Bir süre donakaldı, cevap vermedi. Ben onu rahatlatmak için, Takdir edersiniz, benim de Washington'da amirlerim var dedim. Kopya kâğıdını alınca, Yaradan'a sığınıp tam beş sayfalık ve ayrıntılı soru listesi düzenledim. Bu defa gerçekten gizli sayılacak soruları da sormakta hiç mahzur görmedim. Uzmana, Lütfen bu soru kâğıtlarının üzerine elden aldığınızı yazınız ve tarih atıp imzalayınız dedim. Bu defa adeta bastıran ben olmuştum. Uzman gene ne yapacağını kestiremiyordu. Fakat
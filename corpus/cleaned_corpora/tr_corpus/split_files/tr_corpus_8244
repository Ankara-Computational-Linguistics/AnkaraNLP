içine almayı ve lojistik destekten mahrum halde yok etmeyi amaçlamıştı. İkinci dünya savaşında Rommel'in çölde gerçekleştirdiği tank muharebeleri de 3. nesil savaşa bir örnektir. Dördüncü nesil savaşlarda artık ateş veya manevra esas savaş unsuru olmaktan çıkmıştır. Silahlı çatışmalar düşmanı yok etmeyi doğrudan hedeflemeyip onun maneviyatını ve kazanma azmini kırmak suretiyle etkili olmayı amaçlamaktadır. Terörist saldırılarla toplumu yıldırmak ve asimetrik savaş unsruları ile hasım tarafın hareket ve tepki kabiliyetlerini kısıtlamak, teknolojik iletişim araçları, sivil toplum örgütleri, ve benzeri aktörler vasıtasıyla hasmın düşman karşısında çaresiz olduğu psikolojisine düşmesine ve kararlılığını yitirmesini sağlamak temel taktiklerdendir. Düşman genellikle belirli bir ülke olmadığı durumları iyi manipüle etmek ve hasım ülkenin içinde etnik çatışmalar çıkarmak veya din ve mezhep düşmanlıkları vücuda getirerek onları körüklemek belli başlı taktikler arasındadır. Kimlik Paylaşımı Sistemi KPS, Kimlik Paylaşımı Sistemi, kişilerin nüfus bilgilerinin internet ortamında Web sayfaları ve XML Web servisleri aracılığıyla sorgulanmasına olanak sağlayan, e-devlet projelerinin merkezi olarak kabul edilen projenin adıdır. 8 Aralık 2006 tarihinde Resmi Gazete'de Kimlik Paylaşımı Sistemi Yönetmeliği adı ile yayınlanarak yürürlüğe girmiştir. Bu yönetmelik ile Türkiye vatandaşlarına ait Mernis ve UAVT veritabanında tutulan bilgiler Nüfus ve Vatandaşlık İşleri (NVİ) tarafından sınırlı alıcı kurumlar ve tüzel kişilikler ile 7 gün 24 saat süreyle elektronik ortamda paylaşılır. Proje, 23 Şubat 2005 tarihinde bir Devlet Töreni ile hizmete açılmıştır. Bu tarihten itibaren alt yapısı uygun olan kurumlara teknik destek verilerek projenin uygulanmasına başlanmıştır. Meteksan Sistem entegratörlüğünde gerçekleştirilmiştir. Projenin çıkış noktası genelgenin 2. maddesinde “"Kırtasiyeciliğin ortadan kaldırılması Hükümetimizin öncelikli hedeflerindendir. Bu bağlamda, kamu kurum ve kuruluşlarınca yürütülen iş ve işlemlerde, nüfus müdürlüklerinden veya vatandaşlarımızdan yerleşim yeri ve diğer adres belgesi (ikametgâh ilmühaberi) ile nüfus kayıt örneği istenmeyecek, bu belgeler, ilgili kuruluş tarafından doğrudan KPS'den elde edilecektir."” ile belirtilmiştir. Aynı Genelgenin 1. maddesinde ise “"...Henüz KPS’ye bağlanmayan kamu kurum ve kuruluşları ise hazırlıklarını en kısa sürede tamamlayarak KPS'ye bağlanacaklardır."” hükmüne yer verilmiştir. Nüfus cüzdanı seri ve no’su ile verildiği yer ve tarihi. Evlenme, boşanma, soybağının düzeltilmesi veya reddi, ölüm, vatandaşlığın kazanılması veya kaybedilmesi, yerleşim yeri ve diğer adres gibi kişilere ait nüfus olay bilgilerinin tarihi ve açıklamaları. Kişinin yerleşim yeri adresi ve diğer adresleri. Kişilere air doğum, ölüm, evlenme, boşanma gibi durumlara ait istatistiki bilgiler. KPS sisteminden veri alabilecek kurumlar ve tüzel kişilikler sınırlandırılmıştır. Alıcı kurum ve kuruluşlar için KPS’den aldıkları bilgilerin gizliliğini ve güvenliğini koruma yükümlülüğü getirilmiştir. Fakat bu gizliliğin ne derece korunduğu tartışılagelmiştir. Alıcı kurumlar sistemden alınan bilgileri tanımlanmış hizmetlerinin yerine getirilmesi dışında hiçbir şekilde başka amaçlarla kullanamayacaklarını ve ilgilisi dışında kimseye veremeyeceklerini taahhüt ederler. Kimlik Paylaşım Sistemi'nden valilik ve kaymakamlıklar, il özel idareleri, belediyeler ve diğer kişiler faydalanabilmektedir. 2014 itibarıyla KPS'den veri almaya yetkili toplam 1840 kurum bulunmaktadır. KPS merkezi yapıda, web tabanlı ve çok katmanlı mimariye uygun şekilde tasarlanmış olup, en güncel yazılım teknolojileri ile dünya standardı olan W3 organizasyonunca standartları belirlenen Web Servisleri (XML, WSDL, SOAP) altyapısı kullanılarak geliştirilmiştir. Darboğaz, Ulukışla Darboğaz, Niğde ilinin Ulukışla ilçesine bağlı bir köydür. 1928 yılından beri aynı adla anılan köy, 1968'de belediye statüsü alarak beldeye dönüşen kasabanın belediye statüsü, nüfusunun 2000 kişinin altına düşmesi üzerine 2013 yılında sona erdi. Köy; Niğde il merkezine 70 km, Ulukışla ilçe merkezine ise 17 km uzaklıktadır. Köyün doğusunda Gümüş ve Maden köyleri, Batısında Emirler köyü ve güneyinde Bolkar Dağları bulunmaktadır. Horace Engdahl Horace Oscar Axel Engdahl (d. 30 Aralık 1948) İsveçli edebiyat tarihçisi ve eleştirmeni. 1999'dan beri İsveç Akademisi'nin daimi sekreteridir. Engdahl, 16 Ekim 1997 tarihinde İsveç Akademisi üyesi olmuştur. 1 Haziran 1999 tarihinde ise Sture Allén'in yerine Akademi'nin daimi sekreteri seçilmiştir. 20 Aralık 2008'de, Engdahl'ın 10 yıl görev süresi sonunda Akademi'nin daimi sekreterliği görevini 1 Haziran 2009 tarihinde bırakacağı ilan edilmiştir. Engdahl, Södertörn University College'da edebiyat profesörü olan Ebba Witt-Brattström ile evlidir. Çiftin 3 oğlu vardır. Thiatira Thiatira (, ), günümüzde Manisa'nın Akhisar ilçesi sınırları içerisinde kalan Antik Yunan kenti. Kent, Aziz Pavlus tarafından Batı Anadolu'da kurulan Hristiyanlığın ilk yedi kilisesinden biridir. Thiatira kentine ait kalıntıların bir bölümü bugün Akhisar kent merkezinde bulunan "Tepe Mezarı" mevkinde görülebilmektedir. Şehir, "Pelopia" (Eski Yunanca: Πελοπία) olarak adlandırılan eski Antik Yunan şehridir. Helenistik döneme kadar da bu isimle anılmıştır. MÖ 290 yılında I. Seleukos Nikator tarafından Thiatira (Θυάτειρα) olarak adlandırılmıştır. Kent, Lidya devletinin ve Pergamon Krallığı'nın en önemli yerleşim birimlerinden biriydi. Roma İmparatorluğu boyunca, Bizans dönemine kadar kent bu isimle anılmıştır. Thiatira Roma İmparatorluğu döneminde bir savaşa da sahne olmuştur. MS 366'da Roma tahtı için ayaklanan ve emrine giren lejyonlarla saldırıya geçen Kilikya'lı komutan Procopius ile Roma tahtı varisi I. Valentinianus'un kardeşi Valens'e bağlı birlikler Thiatira kentinde karşılaşmışlardır. Thyatira Savaşı olarak tarihe geçen savaşın sonunda Valens kuvvetleri üstün gelmiş, yakalanan Procopius idam edilmiştir. Şehir, Erken Hristiyanlık döneminde Hristiyan topluluğunun önemli bir yerleşim yeriydi. Çoğunluğu Yunan ortodoks olan şehirde bir de piskoposluk bulunmaktaydı. 1922 yılına kadar varlığını sürdüren piskoposluk, Türk Kurtuluş Savaşı sonrası buradaki varlığına son verip İngiltere'ye geçmiştir. Günümüzdeki, Thiatira Başpiskoposu 1988 yılında atanmış Gregorios Theocharous'dur ve Londra'da piskoposluk merkezinden Birleşik Krallık'taki Yunan Ortodoks Kilisesi adına Thiatira ve Büyük Britanya Yunan Ortodoks Başpiskoposluğu adıyla çalışmasını sürdürmektedir. Digenis Akritas Digenis Akritis (başka yazılışları ile Digenis Acritas, Digenis Acritis, Digenes Acrites, Digenis Akritas veya Digenis Akrites; Yunanca: Διγενῆς Ἀκρίτης; IPA: [ði.ʝe.'nis a.'kri.tis]), Yunan folklorunda Διγενῆς Ἀκρίτας (IPA: [a.'kri.tas]), Türk Folklorunda ise Battal Gazi olarak bilinir, Akritik şarkıların en ünlüsüdür. Destan, Digenes adlı kahramanın hayatını anlatır. Digenes (Yunanca "iki soylu" demek), Romalı bir anne ve Suriyeli bir babanın oğlu bir kahramandır. Destanın ilk bölümü anne ve babasının hayatlarını, nasıl tanıştıklarını ve Emir olan babasının, Digenes'in annesini kaçırıp sonra nasıl Hristiyanlığa geçtiğini ve evlendiklerini anlatır. Destanın kalan kısmı, çoğu zaman yazarın ağzıyla, Digenes'in Bizans sınırındaki kahramanlıklarını anlatır. Söz konusu kahramanlıklar 7. yüzyıl ile 11. yüzyıl başları arasında sürmüş Arap-Bizans savaşları sırasında geçer. Destan halk Yunancası (Demotik Yunanca) ile yazılmıştır. Destan yaklaşık 10. yüzyıl yazılmış ama bazı araştırmacılar kahramanın 8. yüzyıl bir savaşta ölmüş gerçek bir kişi olduğuna karar kılmışlardır. Digenis Akritis'te aynı dönemde yaşamış olan destan kahramanı Battal Gazi'den de bahsedilir. Hello Heartbreak "Hello Heartbreak", Amerikalı şarkıcı, Destiny's Child grubu eski üyesi Michelle Williams tarafından üçüncü stüdyo albümü "Unexpected" için kaydedilen bir şarkıdır. Yazarlığını Williams ve Rico Love'ın; yapımcılığını Alex da Kid ve Jay Wes'in üstlendiği şarkı, albümün üçüncü teklisi olarak yayımlanmıştır. Şarkı, radyo kanallarında 25 Ağustos 2008 tarihinde yayımlanmaya başlamıştır. "The Greatest" parçasıyla birlikte, dijital formatta 9 Eylül 2008 tarihinde yayımlanmıştır. Sebaste Sebaste (Yunanca Σεβαστή) klasik antik dönemde sıkça görülen bir yer ismiydi. Latince "Augustus" isminin dişi hali olan "Augusta"nın Yunanca karşılığı Sebaste idi (Sebastus isminin dişi halidir). Bu ismi taşıyan eski şehirler Augustus veya daha sonra gelen Roma imparatorlarını onurlandırmayı amaçlardı. İsveç Akademisi İsveç Akademisi (İsveççe:"Svenska Akademien") İsveç Kraliyet Akademileri'nden biri olup, 1786 yılında İsveç Kralı III. Gustav tarafından kurulmuştur. 18 üyesi vardır. Akademinin mevcut daimi sekreteri Sara Danius 'dır. Danius bu görevi Peter Englund 'dan devralmıştır. İsveç Akademisi, Nobel Edebiyat Ödülü'nün verilmeye başlandığı zamandan bu yana bu ödülün sahiplerine karar verir. İsveç Akademisinin günümüzdeki üyelerinin koltuk numaralarına göre listesi; Güney Florida Üniversitesi Herd of Thunder Herd of Thunder, Güney Florida Üniversitesi'nin bandosudur. 1999 yılında futbol takımının kuruluşundan 2 yıl sonra kurulmuştur. Kısaltılmış adı H.O.T'dır. 2008 itibarıyla başında geçici müdür olan Mr. John Schnettler bulunur. Bandonun kıyafetleri siyah pantolon, yeşil üst ve üniversite logosu şeklindedir. Rocky the Bull Rocky the Bull (Boğa Rocky) Güney Florida Üniversitesi'nin spor takımlarının maskotudur. Giydiği kıyafet genellikle bulunduğu oyuna göre basketbol veya futbol formasıdır. Bazen üniversitenin resmi tişörtünü de giyer. 2004 yılında okulun maskotluğunu yapmaya başlamıştır. Guy Pearce Guy Edward Pearce (d. 5 Ekim 1967; Ely, Cambridgeshire), İngiliz asıllı Avustralyalı sinema oyuncusu. 3 yaşındayken ailesiyle İngiltere'den Geelong, Avustralya'ya taşındı. 5 yıl sonra test pilotu olan babası bir kazada hayatını kaybetti. 11 yaşında tiyatro çalışmalarına başladı. Gençliğinde vücut geliştirme ve eskrimle ilgilendi. Guy Pearce 2000 yılı yapımı Memento filmindeki oyunculuğuyla Saturn Ödülüne aday gösterilmişti. Ayrıca yine bu filmde En iyi Aktör dalında "Sierra Ödülü" ve "SDFCS Ödülü" kazanmıştı. Pearce, çocukluk aşkı psikolog Kate Mestitz ile Mart 1997'de evlendi. Ekim 2015'te Pearce, kendisi ve Mestitz'in 18 yıl sonra evliliklerini sona erdirdiklerini doğruladı. Avustralya Futbol Ligi'nde Geelong Futbol Kulübü'nü destekleyen bir Avustralyalı futbol taraftarı olan Pearce, belgesel anlatımı da dahil olmak üzere kulüple medya çalışması yaptı. Hayvan hakları, hayvan refahı ve Dünya ekolojisinin korunması gibi birçok nedenden dolayı bir dizi hayır kurumunu desteklemektedir. Pearce ve sevgilisi Carice van Houten'in Ağustos 2016'da ilk çocukları dünyaya gelmiştir. Pearce bir vejetaryendir. Nobel Vakfı Nobel Vakfı (İsveççe: "Nobelstiftelsen") Nobel Ödüllerinin idaresi ve finansal yönetimi için 29 Haziran 1900 tarihinde kurulan, özel kuruluş. Vakıf, dinamitin mucidi Alfred Nobel'in vasiyeti üzerine kurulmuştur. İş akışı İş akışı, tasarımınız içerisinde bulunan öğelerin bir iş içerisinde bulunabileceği durumları gösterir. İş Akışı bir öğenin aktörler arasındaki dolaşımı esnasında izleyebileceği adımların bir araya gelmesidir. Genelde bu işlemler iş dünyasında geçerli olan ve tamamlanma kıstasına sahip adımlardan oluşur. Kısaca adımlar, kurallar ve kararlar bütünüdür. İş akışı, doküman, tanımlanmış kurallar çerçevesinde belirli bir hedefe ulaşmak için bilgi ve işlerin katılımcılar arasında dolaşımını sağlayan süreç otomasyonu ile ilgilidir. Bu kapsamda iş akışı, bir iş sürecinin tam veya parçalı olarak otomasyonu olarak tanımlanmaktadır. İş akışları, işlemlerin mantığını teknolojik altyapısından bağımsız hale getirebildiği ve dinamik yapısı sebebiyle değişikliklere açık olduğundan süreçlerin yeniden yapılandırma çalışmalarında önemli bir araç olarak kullanılmaktadır. İş akışları yapıları ve işbirlikçi özelliklerine bağlı olarak sınıflandırılmaktadır. İş akışı yönetimi (İng. Workflow Management), iş akışının yönlendirmeden kontrole dolayısıyla gözetime kadar tanımlaması ve planlaması kavramları bütünüdür. İş akışı yönetimi, kurumların ne şekilde iş yaptıklarını tanımlayarak şirketlerde yer alan iş süreçlerinin elektronik ortamda yaratılması, izlenmesi ve sonuçlandırılmasını sağlar. Süreçlerin modellenmesi sayesinde doğru bilginin ve işin, doğru zamanda doğru kişiye ulaştırılmasına yardımcı olur. Daha iyi yönetilen süreçler sonucunda kayda değer kurumsal kazançlar elde edilir. Zamanda Yolculuk (film, 2002) Zamanda yolculuk ("Time Machine") İnsanoğlunun en büyük fantezilerinden birisi olan zamanda yolculuk düşü bir kez daha sinemada. “Zaman Tüneli” (Time Machine)’nin yönetmenliğini Simon Wells gerçekleştirmiş. Korku-bilimkurgu türündeki filmde; Guy Pearce, Samantha Mumba, Omero Mumba ve Jeremy Irons önemli rollerde.Simon Wells bu filmi büyükbabası ünlü yazar H.G.Wells'in Zaman Makinesi romanından uyarlamıştır.(Fakat aslında bu film romanın yeni bir uyarlaması olmaktan ziyade, 1960 tarihli George Pal'ın çektiği uyarlamanın bir yeniden çevrimidir.) 1899 yılında New York'ta,Bilim adamı ve mucit Alexander Hartdegen (Guy Pearce) zamanın da bir boyut olarak diğer üç boyuttan farksız olduğunu ve bu boyutta da aynı diğer boyutlarda olduğu gibi yolculuk yapılabileceğine inanmaktadır. Bu arada sevgilisi Emma (Sienna Guillory) bir kazada ölür. Hartdegen adeta yıkılır. Bu olay üzerine zaman yolculuğunu yapma isteği içinde daha da artar. Zamanda yolculuk yapıp geçmişi değiştirmeyi kafasına koymuştur. Eğer geçmişte birkaç dakika öncesine dönerse ölen sevgilisini kurtarabilecektir. Nitekim öyle olur. Hartdegen yaptığı zaman makinasıyla birkaç dakika öncesine dönebilmiş ve gerçekleşecek olan kazadan sevgilisini kurtarmıştır fakat hemen ardından birkaç dakika sonra sevgilisi benzeri bir kazada gözleri önünde tekrar ölür. Bunun üzerine Hartdegen, sevgilisinin defalarca başka çeşit kazalarda ölmesine mani olamadığını anlar ve geçmişi neden değiştiremediğini öğrenebilmek için geleceğe gitmeye karar verir. Hartdegen bu trajik olaydan sonra İnsanoğlunun gelişimini görmek istemektedir fakat bir kaza sonucu zamanda 800 bin yıl ileri giderek kendini 16 Temmuz 802701 yılında bulur. Fakat bu gelecekde hiçbir şey beklediği gibi değildir. Geçen binyıllar boyunca insanoğlu iki ayrı canlıya evrimleşmiştir. Hartdegen insan nesline yardım edebilmek için elinden geleni ardına koymayacaktır. Placeopedia Placeopedia, Google Maps resimleri (uydu fotoğrafları dahil) ve Wikipedia maddelerini birleştiren, içeriği kullanıcılar tarafından belirlenen bir coğrafya sözlüğüdür. Placeopedia, Birleşik Krallık merkezli mySociety tarafından Eylül 2005'te kurulmuştur. Kullanıcılar belirli bir bölgeyi o bölgenin İngilizce Vikipedi sürümündeki maddeyi kullanarak işaretleyebilmektedirler. Bu, eşlemin Vikipedi maddelerine olan bağlantılarıyla birlikte görüntülenmesini sağlar. İşareti koyan kullanıcılar görülebilmekte ve düzeltme istekleri Placeopedia yöneticileri tarafından değerlendirilmektedir. Sistemdeki bilgilere Google Earth üzerinden de ulaşılabilir. Yer bilgileri bir KML dosyasında saklanır. Site, Creative Commons lisansını kullanan bir RSS veri kaynağı da sunmaktadır. Sitenin veritabanı birkaç dosya biçiminde indirilebilmektedir. Site, ilk açıldığında kullanıcıların e-posta adreslerini kullanarak üye olmalarını zorunlu kılıyor ve veritabanının indirilmesine izin vermiyordu. Bu kısıtlamalar artık söz konusu değildir. Google Earth resimlerini Wikipedia maddeleriyle bağlantılandıran birçok proje başlatılmıştır ancak coğrafi koordinatları doğrudan Google Earth'ten alan bu uygulamalar kullanıcı girdilerine gerek duymamaktadır. Güney Florida Üniversitesi Botanik Bahçesi Güney Florida Üniversitesi Botanik Bahçesi Güney Florida Üniversitesi Tampa kampüsünde bulunan 6,1 hektar büyüklüğünde bir botanik bahçesidir. Girişi ücretsiz olup, hafta içi her gün iş saatleri ile, haftasonu bazı saatler arasında açıktır. 1969 yılında kurulmuş olsa da birçok kez geliştirilmiştir. Bünyesinde 3000'in üzerinde bitki çeşidi barındırır. GFÃœ Futbol Stadyumu GFÜ Futbol Stadyumu 1978 yılında inşa edilmiştir. Güney Florida Üniversitesi'nin futbol takımının maçlarına ev sahipliği yapmaktadır. Kapasitesi 4000 kişiliktir. 1998 yılında restorasyon çalışmaları ile yenilenmiştir. ABD'nin Florida eyaletinin Tampa kentinde GFÜ kampüsünde bulunur. GFÃœ Sun Dome GFÜ Sun Dome ya da Yuengling Center, ABD, Florida eyaletinin Tampa kentinde bulunan Güney Florida Üniversitesi kampüsünde yer alan bir spor kompleksidir. Yapımına 1977 yılında başlanmış ve 1980 yılında tamamlanmıştır. Kapasitesi 10,411'dir. Okuldaki spor ve kültürel olaylara ev sahipliği yapmaktadır. DMX, Whitney Houston, Elton John ve Frank Sinatra gibi ünli sanatçılar burada konser vermiştir. Elektron taşıma sistemi Elektron taşıma sistemi veya elektron taşıma zinciri (İngilizce: Electron Transport System), NADH ve FADH gibi elektron taşıyıcılarının verdikleri elektronları ETS elemanlarında redoks tepkimelerine sokarak ATP üretimini sağlayan sistemin adıdır.Kristada bulunur.Kıvrımlı olan zar yüzeyinin genişlemesini saglar.Böylece enzimlerin etkinliklerinin artmasina olanak sağlar.Elektronlar, son elektron alıcısı oksijene varana kadar ETS elemanları boyunca taşınırlar ve enerji kaybederler. Elektronların verdiği enerji ETS elemanları tarafından protonların aktif taşınmasında kullanılır ve ETS elemanlarının üzerinde bulunduğu çift katlı fosfolipid zarının iki tarafında potansiyel fark oluşturulur. Bu potansiyel fark daha sonra ATP sentezi için kullanılır. ETS elemanları, ökaryotik hücrelerde mitokondri ve kloroplast organellerinde bulunur. Ökaryotik hücrelerde enerji temel olarak organik bileşiklerin oksidatif fosforilasyonu ile elde edilir. Oksidatif fosforilasyonun gerçekleşmesi için mitokondrinin iç zarının iki tarafında bir potansiyel fark oluşturulması gerekir. ETS, bu potansiyel farkı NADH ve FADH'nin verdiği yüksek enerjili elektronlardan aldığı enerjiyle protonları (H) mitokondri matriksinden zarlararası bölgeye taşıyarak sağlar. ETS elemanları 4 tanedir ve Komplex I, Komplex II, Komplex III ve Komplex IV adlarını alırlar. Kompleks I (NADH dehidrojenaz veya NADH:übikinon oksidoredüktaz, EC 1.6.5.3.), 42 farklı polipeptid zincirinden oluşan bir yapıdır. Yapısında FMN içeren flavo proteinler ve Fe-S merkezler bulunur. L harfi şeklindedir. Bu L harfinin bir kolu matrise sarkmakta, diğer kolu mitokondri iç zarının içine doğru yatay şekilde uzanmaktadır. İki birbirine bağlı ve aynı anda gerçekleşen reaksiyonu katalize eder. Bu reaksiyonlardan birincisi NADH'tan alınan iki elektronun übikinon molekülüne (Q) aktarılarak übikinol (QH) elde etmedir. İkinci reaksiyon ise birinci reaksiyondan elde edilen enerjiyle 4 protonun matristen zarlar arası bölgeye pompalanmasıdır. Matriks, zarlararası bölgeye göre daha negatif olduğundan, N tarafı, zarararası bölge de görece daha pozitif olduğundan P bölgesi adını alır. Bu iki reaksiyon, sırasıyla, şöyle gösterilebilir: NADH + H + Q â†’ NAD + QH ve 4H â†’ 4H Buna göre Kompleks I'de gerçekleşen toplam reaksiyon; NADH + 5H + Q â†’ NAD + 4H + QH WUSF (FM) WUSF (FM) ABD'nin Florida eyaletinin Tampa şehrinde bulunan bir radyo kuruluşudur. Radyonun sahibi Güney Florida Üniversitesi'dir. 89.7 kanalından yayın yapar. Şirket 1963 yılında, üniversitenin kuruluşundan 7 yıl sonra kurulmuştur. 2008 itibarıyla halen yayın hayatına devam etmektedir. Mitokondriyal DNA Mitokondriyal DNA(mtDNA). Kromozomal DNA bir çift bulunabilirken, mitokondriyal DNA daha fazla sayıda olabilir. Mitokondriyal DNA maternaldir. Yani sadece anneden gelir. Bunun nedeni sperm hücresinde mitokondrilerin, döllenmede yumurta ile birleşmeyen boyun kısmında bulunmalarıdır. Mitokondriyal DNA, 1963´te Margit M. K. ve Sylvan Nass tarafından Elektronmikroskopisi metotları yoluyla ve 1964´te Ellen Haslbrunner, Hans Tuppy ve Gottfried Schatz tarafından da biyokimyasal ölçüm metotlarıyla keşfedilmiştir. İnsanlardaki mtDNA çift sarmallı halkasal yapıya sahip olup, 16 569 baz çiftinden (bp) ve 37 genden oluşmaktadır(bunlardan 13´ü solunumda görev alan protein komplexlerinin protein altbirimlerini kodlayan mRNA, 22´si tRNA ve 2 tanesi de rRNA (12S ve 16S)). mtDNA hücre başına 100-10.000 kopyaya sahiptir. Mitokondri kendi DNA´sına ve bu DNA´ya özgü bir DNA-Polymeraza(cekirdek tarafından kodlanan Pol γ) sahip olmasına rağmen ana hücreden bağımsız olarak bölünemez ve çoğalamaz. Fakat yine de mitokondrinin bölünme frekansı hücreye direkt olarak bağımlı değildir. Mitokondirinin yapısını oluşturan proteinlerin %90´nı hücre çekirdeğinde bulunur ve sitoplazmada sentezlenir. Sentezlenen proteinler bir translokasyon mekanizması (TOM/TIM) yardımıyla mitokondrinin dış ve iç zarından mitokondri içerisine taşınırlar. Son olarak, mtDNA mitokondri matriksi içerisinde "Nükleotit" adı verilen özel yapılar seklinde organize olmuştur. Bu yapı hücre çekirdeğine eşdeğer niteliktedir ve prokaryotlarda da bu yapı bulunmaktadır. Nükleotitler nükleikasitlerin yanı sıra proteinleri de yapısında bulundurmaktadır. mtDNA birkaç istisna dışında sadece anneden alındığından dolayı (Yakın zamanda mtDNA´nin babadan (paternal) kalıtımı birkaç hayvan türünde bulunmuştur. Fakat bu kalıtımın ortaya çıkma olasılığı çok düşüktür. Ör: farede 10 000 de 1 ´dir.) daha çok soy ve ırk araştırmalarında, özellikle cağlar boyunca ırkların ne zaman ayrıldıklarını tahmin etmekte kullanılmaktadır. Washington Nationals Washington Nationals, ABD'nin Washington, şehrinde bulunan ve Major League Baseball liginin National League Doğu Grubu'nda mücadele eden beyzbol takımıdır. Takım maçlarını 2008 yılından beri Nationals Park stadyumunda yapmaktadır. Güney Florida Üniversitesi Lakeland Güney Florida Üniversitesi Lakeland Güney Florida Üniversitesi'nin bir uydu kampüsüdür. ABD'nin Florida eyaletinin Lakeland kentinde bulunur. 1988 yılında kurulmuştur. Başkanlığını Marshall Goodman yapmaktadır. Akarboz Akarboz, tip 2 diyabet tedavisinde kullanılan anti-diyabetik bir ilaçtır. Avrupa ülkelerinde ve Türkiye'de Glukobay® (Bayer AG), Kuzey Amerika ülkelerinde Precose® (Bayer Pharmaceuticals) ve Kanada'da Prandase® (Bayer AG) ticari isimleri ile satılmaktadır. Akarboz bir alfa-glukozidaz inhibitörüdür. Alfa-Glukozidaz büyük karbohidrat moleküllerini parçalayarak glukozu açığa çıkaran bir enzimdir. Akarboz, karbonhidratların sindirilmesi için gerekli olan glikozit hidrolaz enzimlerini inhibe eder. Özellikle ince bağırsakların iç yüzeyinde bulunan fırça kenar enzimleri ve pankreastan salgılanan alfa amilaz enzimlerini inhibe eder. Pankreastan salgılanan alfa amilaz enzimi ince bağırsak lümeninde karmaşık (kompleks) nişastaları oligosakkaritlere parçlar. Alfa-glukozidaz enzimi ise yine ince bağırsaklarda bu oligosakkaritleri, trisakkarit, disakkarit ve sonuçta glukoz ve öteki monosakkaritlere parçalar. Bu enzimlerin inhibe edilmeleri karmaşık karbohidratların sindirimlerini büyük ölçüde azaltır. Bu sayede dolaşıma giden glukoz miktarı azalır çünkü besinle alınan karbohidratlar glukoz moleküllerine yıkılamazlar. Diyabetik hastalarda bu ilaçların kullanılması, kısa zaman dilimleri için kan glukoz seviyesinin düşmesine (özellikle tokluk kan şekeri değerlerinin), uzun zaman zarfında ise hemoglobin A seviyesinin hafifçe azalmasına neden olur. Akarboz diyabetik hastalarda kullanılan oral hipoglisemik ilaçların (sülfonilüreler, insülin ya da metformin gibi) etkinlikleri arttırmak amacıyla genellikle bu ilaçlarla kombine halde kullanılır. Akarboz karmaşık karbohidratların sindirimi engellediği için, ilaç ya ana öğünlerden hemen önce bir miktar su ile alınmalı ya da ilk lokmalar ile birlikte çiğnenmelidir. Buna ek olarak, diyetle alınan karbohidrat miktarının, ilacın ortaya çıkaracağı tokluk kan şekeri seviyesini etkileyeceği unutulmamalıdır. Diyetle ne kadar çok karbohidrat alınırsa ilacın etkinliği de o ölçüde az olacaktır. Genellikle günlük maksimum dozu 300 mg olarak önerilmektedir ancak nadir vakalarda bu doz arttırılabilir. Akarboz karmaşık karbohidratların glukoza yıkımını engellediği için bu karbohidratlar sindirilmeden bağırsakta kalırlar. Kalın bağırsakta bulunan bakteriler bu karbohidratları sindirebilir ve sonuçta hastaların yaklaşık %78’inde çeşitli gaz sorunları ve şişkinlik hissi ile %14’ünde ise diyare görülür. Bu yan etkiler doza bağımlı olarak ortaya çıktığı için, hastalara genellikle ilacı kullanmaya düşük dozda başlamaları ve dozu yavaş yavaş arttırarak istenilen doza çıkmaları tavsiye edilmektedir. Eğer akarboz kullanan bir hasta hipoglisemi nöbeti geçirirse, hasta mutlaka glukoz tableti gibi monosakkarit içeren bir şeyler tüketmelidir. Akarboz kompleks karbohidratların sindirimini engellediği için nişastalı gıdalar etkin olarak glukoza dönüştürülemeyeceği için hipoglisemi nöbetinde etkisiz kalacaklardır. Güney Florida Üniversitesi Sarasota-Manatee Güney Florida Üniversitesi Sarasota-Manatee Amerika Birleşik Devletleri'nin Florida eyaletinde bulunan Güney Florida Üniversitesi'nin bir uydu kampüsüdür. 1975 yılında kurulmuştur. 40'ın üzerinde lisans bölümü ve birçok yüksek lisans bölümü bulunmaktadır. İşletme, mühendislik, fen-edebiyat, hemşirelik gibi fakülteleri vardır. Güney Florida Üniversitesi St. Petersburg Güney Florida Üniversitesi St. Petersburg ABD'nin Florida eyaletinde bulunan Güney Florida Üniversitesi'ne bağlı olan bir üniversitedir. USF-St.Pete olarak da bilinir. 1965 yılında kurulmuştur ve St.Petersburg şehrinin tam merkezinde yer alır. 3,422 lisans öğrencisi ve yaklaşık 500 yüksek lisans öğrencisi bulunur. Arizona Diamondbacks Arizona Diamondbacks, ABD'nin Phoenix, Arizona şehrinde bulunan ve Major League Baseball liginin National League Batı Grubu'nda mücadele eden beyzbol takımıdır. Takım maçlarını 1998 yılından beri Chase Field stadyumunda yapmaktadır. Colorado Rockies Colorado Rockies, ABD'nin Denver, Kolorado şehrinde bulunan ve Major League Baseball liginin National League Batı Grubu'nda mücadele eden beyzbol takımıdır. Takım maçlarını 1995 yılından beri Coors Field stadyumunda yapmaktadır. Natrun Vadisi Vadi Natrun (Arapça: وادي النطرون, "Wadi El Natrun") Mısır'da bir bölgedir. Kahire'nin 90–100 km kadar kuzeybatısında, El-Buheyre vilayetinde bulunmaktadır. Adını Eski Mısır'da mumyalama işlemi sırasında da kullanılan natron tuzundan almıştır. Bölgede natron tuzu içeren sekiz adet alkali göl bulunmaktadır. Bölge deniz seviyesinin yaklaşık olarak 23 m. altında bulunmaktadır. Vadi Natrun, Hristiyanlık tarihinde en önemli yerleşimlerden biridir. 4. ve 7. yüzyıllar arasında bölgedeki Kıpti manastırları çok sayıda Hristiyanı Vadi Natrun'a çekmiştir. Mısır'da İslam'ın yayılmasından sonra bölge önemini yavaş yavaş kaybetmiştir. Bölgede günümüze kadar gelebilen Kıpti manastırlarından başlıcaları şunlardır: Gough Gough aşağıdaki anlamlara gelebilir: WUSF-TV WUSF-TV Amerika Birleşik Devletleri'nin Florida eyaletinin Tampa kentinde yayın yapan bir televizyon kanalıdır. Kablo TV'de 16. kanalda, dijital yayında 34. kanalda yayın yapar. Kanalın sahibi Güney Florida Üniversitesi'dir. 12 Eylül 1966 tarihinde kurulmuştur ve 2008 itibarıyla halen yayın yapmaktadır. Kanal Tampa'nın dışında bu kente yakın olan diğer şehirlerde de yayın yapar. The Crow's Nest (GFÃœ St. Petersburg) The Crow's Nest ABD'nin Florida eyaletinde bulunan Güney Florida Üniversitesi'nin Sankt-Peterburg kampüsündeki öğrencilerin yayımladığı bir gazetedir. The Historian The Historian Amerika'daki bir öğrenci topluluğu olan Phi Alpha Theta'nın çıkardığı, yılda 4 kez yayınlanan bir dergidir. 1938 yılında basılmaya başlamıştır. Tarihsel olayları içerir. Editörlerinden biri Güney Florida Üniversitesi'nde öğrenci olan David R. Carr'dır. Güney Florida Boğaları Amerikan Futbolu Takımı Güney Florida Boğaları Amerikan Futbolu Takımı 1997 yılında kurulmuştur. Takım, Güney Florida Üniversitesi'nin takımıdır. Büyük Doğu Konferansında mücadele eder. Evindeki maçlarını zemini çim olan Raymond James Stadyumu'nda oynar. Baş antrenörü Jim Leavitt'dir. Renkleri okulun renkleri olan yeşil ve altın sarısıdrı ve maskotu da Rocky D. Bull'dur. Gough Adası Gough Adası, Tristan da Cunha adalarından biridir. Ada Birleşik Krallık yönetimi altındadır. Adada hiçbir insan yaşamaz. Ada ve çevresindeki denizler koruma alanıdır. Adada çok zengin bir doğal yaşam vardır. Birçok deniz kuşu için önemli bir yumurtlama alanıdır. Dünyadaki Tristan albatrosu ("Diomedea dabbenena") ve Atlas fırtınakuşu ("Pterodroma incerta") türünden kuşların neredeyse tamamı bu adada yaşar. Ayrıca Gough saztavuğu ve Gough ispinozunun tek yaşama alanıdır. Ancak adaya sonradan getirilen fareler bu kuşların yumurta ve yavrularını yemektedir. Volkanik bir yapıya sahip olan ada, birçok bilimsel araştırma için çok önemli bir alandır. O bölge Güney Afrika'nın gelecek hava durmunun tahmini için önemli bir konumdadır. Broadway, Worcestershire Broadway; Worcestershire, İngiltere'de küçük bir köy. 2011 verilerine göre nüfusu 2.540'tır. Worcestershire'ın güneydoğusunda yer almaktadır. Ali Sait Akbaytogan Ali Sait Akbaytogan (1872, Manyas - 1950, İstanbul), Çerkes asıllı Türk asker ve siyasetçi. 1896 yılında Harp Okulu'nu bitirdi. 1896 yılında Teğmen, 1897 yılında Üsteğmen, 1898 yılında Yüzbaşı, 1901 yılında Kıdemli Yüzbaşı, 1907 yılında Binbaşı 1911 yılında Kaymakam, 1913 yılında Miralay rütbesine terfi etti. Trablusgarp, Balkan ve I. Dünya savaşlarına katıldı. 1915 yılında Mirliva rütbesine terfi etti ve Paşa oldu. 1918 yılında Yemen'de İngilizlere esir düştü. 1919 yılında serbest bırakılınca İstanbul'a döndü. 12. Kolordu Komutanlığı'na atandıysa da İstanbul'a geri döndü ve 25. Kolordu Komutanlığı'na atandı. 16 Mart 1920 tarihinde İngilizler tarafından tutuklanarak Malta'ya sürüldü. 3 Kasım 1921 tarihinde Malta'dan dönerek Türk Kurtuluş Savaşı'na katıldı. 20 Aralık 1921 tarihinde Elviye-i Selase Soruşturma Kurulu Başkanlığı, 10 Ağustos 1922 tarihinde Askerî Yargıtay Başkanlığı, 2 Eylül 1922 tarihinde Doğu Cephesi Komutan vekilliğine atandı. Savaştan sonra Kırmızı şeritli İstiklâl Madalyası ile taltif edildi. 1923 yılında Ferik rütbesine terfi etti. 4 Ekim 1924 tarihinde 4. Kolordu Komutanı, 13 Kasım 1924 tarihinde 1. Ordu Komutanı oldu. 1927'de Orgeneral rütbesine terfi etti. 22 Kasım 1933 tarihinde 3. Ordu Müfettişi, 24 Ağustos 1935 tarihinde Yüksek Askerî Şûra üyesi oldu. 30 Temmuz 1937 tarihinde emekli oldu. V. (ara seçim) ve VI. dönem TBMM Kocaeli Milletvekili seçildi. 1950 yılında İstanbul'da öldü. Türkiye'de iletişim tasarımı eğitimi Türkiye'de ilk iletişim tasarımı bölümü 1997'de Bilgi Üniversitesi'nde kuruldu. Türkiye için çok yeni olan bu bölüm, vakıf üniversitelerinin çoğunda olmakla beraber devlet üniversitelerinin birkaçında mevcuttur. Bunlardan bazıları Yıldız Teknik Üniversitesi, Anadolu Üniversitesi, Kocaeli Üniversitesi, Gazi Üniversitesi ve Sakarya Üniversitesi'dir. Bazı üniversitelerde iletişim fakültesi bünyesinde bazılarında ise güzel sanatlar veya sanat tasarım fakülteleri bünyesinde yer almaktadır. Bölümün temel amacı dijital tasarımcılar yetiştirmek. Genel anlamda dijital tasarım problemleri ile ilgilidir. Etkileşimli tasarım anlamında teknolojik aygıtların insanlarla olan etkileşimiyle ilgilenir. Bu en basit ifadeyle bir cep telefonu arayüzü olabilir. Programcılar etkileşimli tasarım alanında bilgiye sahip olmadığından böyle bir bölüme ihtiyaç duyulmuştur. Teknolojinin insan hayatında artık çok büyük bir yer kaplamakta ve bu insanların teknoloji aygıtlarıyla olan iletişimde kolaylaştırıcı tasarımların yapılmasına ihtiyaç duyulmasına neden olmaktadır. Yanlış bir tasarım probleminin aslında, insanların zamanın çoğunu bu teknoloji aygıtlarıyla geçirdiğini düşünürsek bu büyük bir zaman kaybına neden olduğunu hemen anlarız. Bu anlamda etkileşimli (interaktif) tasarımların günümüzde ne kadar önemli olduğunu hemen anlamamamıza neden olur. Fakat Türkiye'de bölümün amacı iyi kavrananaması nedeniyle bölüm her üniversite bünyesinde farklı karakterler göstermektedir. Örneğin: Yıldız Teknik Üniversitesinde teknolojik tasarıma ağırlık gösteren bölüm. Beykent Üniversitesinde iletişim ağırlıklı olabilmektedir. Bu farklılıklar bu bölümün, daha çok yeni olması ve oturmuş bir yapıya daha sahip olmamasındandır. Bab-Ä± Esrar Bab-Ä± Esrar ile ilgili maddeler: Hipoklorit Hipoklorit, ClO formülüyle gösterilen bir iyon köküdür. Bu kök, bileşiklerinde daima bir elektron alır. Hipoklorit, kullanım olarak daha çok hipokloröz asit (HClO) eldesinde kullanılır. Ayrıca deodorant, dezenfektasyon ve beyazlatıcı formüllerinde bu moleküle rastlanır. Hipoklorit, lityum hipoklorit, sodyum hipoklorit ve kalsiyum hipoklorit gibi yeni kimyasal bileşiklerin oluşturlmasında ana kök olarak kullanılır. Hipokloritler, manganı oksitler ve permanganatı oluşturur. Hipoklorit, organik bileşiklerle temasında ekzotermik tepkimeye girer ve biyolojik olarak yanıklar oluşturur. Bu nedenle temizlik ürünlerinde seyreltik olarak hipoklorit kullanılır. Kalsiyum hipoklorit Kalsiyum hipoklorit, Ca(ClO) formülüyle gösterilen bir hipoklorit çeşididir. Günlük hayatta su arıtım ve havuz temizleme sistemleri ve sıvı çamaşır suyunda kullanılmaktadır. Kalsiyum hipoklorit, klorin bombalarının yapımında kullanıldığı gibi hidroklorik asit ile tepkimeye girip kalsiyum klorit oluşturur. Aynı şekilde karbondioksit ile birleştiğinde ortaya kalsiyum karbonat, klor ve oksijen gazı çıkarır. Kalsiyum hipokloritin yoğunluğu 2.35 g/cm³ kadardır. Kalsiyum hipoklorit, sodyum veya kalsiyum yöntemiyle üretilir. Kalsiyum hipoklorit herhangi bir organik madde ve metallerden uzakta , kuru ve serin ortamlarda saklanır. Hidratlı formu kullanım için daha güvenlidir. Kalsiyum karbonat Kalsiyum karbonat, halk arasında kireç taşı olarak bilinen bir tür kimyasal bileşiktir. Bileşik formülü CaCO şeklindedir. Bu bileşik doğada en fazla eski kayaçlarda ve deniz kabuklarında bulunur. Kalsiyum karbonat, antiasitlerin bir üyesi olsa da, fazlası biyolojik olarak zararlıdır. Kalsiyum karbonatın doğada bulunduğu kayaçlar içinde en yoğun bilinenleri, aragonit, kalsit, vaterit, tebeşir, kireç taşı, mermer ve travertendir. Bir kayaç üzerinde kalsiyum karbonatın varlığının tespit edilmesi için hidroklorik asit veya sülfürik asit kullanılır. Kalsiyum karbonat, sanayide, mermer, tebeşir ve kireç taşı gibi farklı malzemelerin üretiminde yoğun olarak kullanılır. Aynı şekilde boya malzemelerinin üretilmesinde yoğun olarak bu bileşikten yararlanılır. PVC üretiminde de kullanılan kalsiyum karbonat, seramik yapımında yararlanılan bir moleküldür. Tıp alanında,genellikle Böbrek fonksiyonunu kaybetmiş, kandaki fosforu idrar yolu ile atamayan kronik böbrek yetersizliği durumlarında besinlerdeki fosforu bağlamasında, fosfatlı bileşiklerin dengelenmesinde kullanılır. (phos-ex) Gıda alanında ise E170 adıyla katkı maddesi şeklinde ve soya sütünde kullanılır. Son yıllarda çevresel dengenin sağlanmasında kalsiyum karbonatın önemli bir yere sahip olduğu görülmüştür. Ernest Shackleton Sir Ernest Henry Shackleton (d. 15 Şubat 1874, Kilkea, İrlanda – ö. 5 Ocak 1922, Güney Georgia) 20. yüzyılın başlarında yaptığı Antarktika keşifleriyle tanınan İrlandalı-İngiliz kâşif. Sekizi kız ikisi erkek on çocuklu bir ailenin ikinci çocuğu olarak dünyaya geldi. 17 yaşında ticaret filosunda çalışmaya başladı. Üç direkli bir yelkenliyle pek çok sefere çıktı. 24 yaşında teğmen brövesi aldı. 1901'de kâşif Robert Falcon Scott ve doktor Edward Wilson ile ilk keşif seferine çıktı. Kasım 1902'de o güne dek ulaşılan en güneydeki nokta rekorunu 82°16' enlemiyle kırdılar. İskorbüte yakalanınca Scott onu Londra'ya geri gönderdi. Bu seferde ün kazanan Shackleton, bir sonraki keşfine 7 Ağustos 1907'de çıktı, 1908'de Antarktika'ya ikinci kez ayak bastı. Pek çok denemeden sonra kâşifler 88°23' enlemine vararak bir güneye inme rekoru daha kırdılar, ama Güney Kutbu'na 180 km kala geri dönmek zorunda kaldılar. Shackleton Antarktika'da 3.000 km kadar yürüdükten sonra bir kez daha İngiltere'ye döndü. Bu kez bir kahraman olarak karşılandı ve Kral tarafından asalet payesi verildi. 14 Aralık 1911'de Roald Amundsen Güney Kutbu'na ilk ulaşan kişi oldu. Hayal kırıklığı içindeki Shackleton, kendisine bir sonraki hedef olarak Antarktika kıtasını kutup üzerinden boydan boya geçmeyi seçti. Bu 3.300 km'lik bir yürüyüş anlamına geliyordu. 8 Ağustos 1914'te 27 adamla birlikte Endurance gemisiyle İngiltere'den yola çıktı. Ekibindeki önemli kâşifler arasında Frank Hurley, Frank Worsley ve Frank Wild da bulunuyordu. Bu, Antarktika tarihinin en zorlu seferlerinden biri olacaktı. Buzlar arasında sıkışan Endurance, Antarktika'ya ulaşamadan terk edildi. Antarktika'yı geçme hedefini bir yana bırakan Shackleton, tüm gücünü adamlarını kurtarmak üzerine yoğunlaştırdı. Önce buz üzerinde kamp kuran mürettebat, daha sonra sallarla Fil Adası'na ulaştı. Bu uzak ve buzlarla kaplı ıssız adada, cankurtaran sandallarından biri Endurance'ın marangozu tarafından takviye edildi. Shackleton adamlarından beşiyle James Caird adını verdikleri bu sandala bindi ve Güney Georgia adalarına doğru yola çıktı. Bu arada, diğer 22 adamın Shackleton'un kendilerini kurtarmasını beklemek dışında yapacakları bir şey kalmamıştı. Güney Okyanusu'nun fırtınalı sularında alabora tehlikesiyle dolu on beş günlük bir yolculuktan sonra, Güney Georgia göründü. Ancak hava o kadar fırtınalıydı ki, sandalı kıyıya yanaştırmayı göze alamadan fırtınayı denizde göğüslediler (daha sonra öğreneceklerdi ki, aynı fırtına Buenos Aires'ten Güney Georgia'ya gitmekte olan 500 tonluk bir istimbotu batırmıştı). Ertesi gün ıssız güney kıyısına ayak basmayı başardılar. Biraz dinlenip kendilerine geldikten sonra, Shackleton tekrar denize açılmayı göze almaktansa, kuzey kıyısındaki balina istasyonuna karadan yürümeye karar verdi. Daha önce Norveçli balinacıların kayakla adayı geçmiş olmasına karşın, Shackleton'un geçmeye karar verdiği rotayı daha önce kat eden bulunmadığı sanılmaktadır. Shackleton, adamlarından üçünü kıyıda bırakıp ikisiyle birlikte Stromness'teki balina istasyonuna doğru yola çıktı. Ellerinde teknik malzeme olarak sadece on beş metrelik esnek olmayan bir ip ve buz baltası yerine de marangoz keseri bulunuyordu. Dağlık arazide 36 saat süren bir yolculuktan sonra adamlar balina istasyonuna vardılar. Bu başarıyı güney kıyısındaki üç kişinin ve Fil Adası'ndaki 22 kişinin kurtarılması izledi. Shackleton, hiçbir adamını kaybetmemeyi başarmıştı. Buna karşılık, onu Güney Kutbu'nun diğer kıyısında beklemek üzere yola çıkan Aurora seferi o kadar şanslı değildi, komutanları dahil üç kişiyi kaybetmişlerdi. İngiltere'ye döndüğünde I. Dünya Savaşı devam etmekteydi. Orduya yazılmak istediyse de yaşı artık ilerlemişti. Hükûmet adına bazı diplomatik ve askeri görevler aldı. Savaştan sonra son bir keşif seferi daha yapmak için hazırlıklara başladı. Endurance seferinde hak ettikleri ücretlerini tam alamamış olan adamlarından çoğu "Patron" dedikleri Shackleton'a katılmak için gönüllü oldular. 24 Eylül 1921'de İngiltere'den ayrıldı. 5 Ocak 1922'de Güney Georgia'da geçirdiği kalp krizi sonucu vefat etti. Eşinin isteği üzerinde Güney Georgia'da Grytviken'de defnedildi. Londra'da Kralın da katıldığı bir anma töreni yapıldı. Buna karşın, Shackleton'un ünü uzun süre ünlü güney kutbu kâşifi Scott'un gölgesinde kaldı. Yine de 20. yy boyunca kamuoyu Shackleton'u giderek daha fazla tanıma şansı buldu. Aynı süre içinde, Scott hakkında yazılan hayat hikâyeleri giderek daha eleştirel olmaya başlamıştı. 2002'de BBC tarafından yapılan "en büyük 100 Britanyalı" anketinde Shackleton 11., Scott ise 54. oldu. Stefano Delle Chiaie Stefano Delle Chiaie (13 Eylül 1936 – 10 Eylül 2019) İtalyan neo-faşist Avanguardia Nazionale adlı örgütün kurucusudur. İtalya'daki kontrgerilla örgütünün bir parçasıdır ve Latin Amerika'daki Condor Operasyonuna dahil olmuştur. Propaganda Due (P2) Mason locasının başı olan Licio Gelli'nin yakın dostudur. Salazar Portekiz'inde 1965 yılında anti-komünist Fransız paralı asker ve rahip Yves Guérin-Sérac tarafından kurulan ve bir kirli savaş örgütü olan Aginter Press içinde yer alır. 1970 yılında Prens Borghese'nin İtalya'da darbe planının içinde yer alır, darbenin başarısız olması sonucunda Franko İspanya’sına kaçar. Kaçarken beraberinde, gelecekteki İspanyol kontrgerilla gücü GAL örgütünün lideri olacak olan Vincenzo Vinciguerra olacaktır. 20 Haziran 1973 günü Arjantin'e 18 yıllık sürgünden sonra dönen Juan Peron'u karşılamaya gelen kalabalığa ateş açılması olayı olan Ezeiza Katliamında yer alır. 1975 yılında yapmayı planladığı Şili Hıristiyan Demokrat Bernardo Leighton suikastı başarısız olur. 1976 yılında İspanya Bask bölgesinde solculara karşı saldırılara katılır. 1980 yılında darbeyle Bolivya'da iktidara gelecek olan kötü şöhretli Luis García Meza Tejada’nın askeri darbesinde eski Nazi Klaus Barbie ile birlikte yer alır. Chiaie, Pinochet'e bağlı DINA, Arjantin Anti-komünist Birlik ve Bolivya'daki Hugo Banzer diktatörlüğü için çalışmıştır. 1989 yılında Venezuela'nın başkenti Caracas'ta yakalanır. Lakabı olan "caccola" (kısa), boyu çok kısa olduğu için takılmıştır. Neo-faşist parti olan MSI üyesi olan Chiaie, partinin seçimlere katılmasını reddettiği ve sokak kavgalarını tercih ettiği için partiden ayrılacak ve Ulusal Muhafız anlamına gelen "Avanguardia Nazionale" örgütünü kuracaktır. Bu dönemde gizli P2 Mason locasının üyesi olacaktır. II. Dünya Savaşı sırasında Mussolini rejiminde görev alan ve İtalyan partizanlarının elinden ABD gizli servis kurucularından James Angleton tarafından kurtarılan "Kara Prens" Junio Valerio Borghese'nin yakınlığını kazanacak ve 1970 yılındaki Borghese Darbesinde yer alacaktır. Başarısız darbe sonrasına Franco İspanyasına kaçacaktır. Burada faaliyetlerini sürdürürken 2. Dünya Savaşında Sovyetler Birliği'ne karşı Waffen SS içinde savaşan ve savaştan sonra vatan hainliği suçuyla ülkesinde aranan Belçikalı faşist Léon Degrelle ile tanışacaktır. Chiaie, CIA tarafından Latin Amerika'daki en tehlikeli sağcı terörist olarak tanımlanacaktır. Venezuela'da 1989 yılında yakalandıktan sonra İtalya’ya iade edilecek ve hakkında açılan kamu davalarında yargılanacaktır. Bunlardan 12 Aralık 1969 günü Milano şehrindeki bombalarla ilgili yargılanır. Onunla beraber yargılanan Massimiliano Fachini ile beraber beraat eder. 1980 Bologna patlamasıyla ilgili yargılansa da yine beraat edecektir. Le Monde Diplomatique gazetesine göre Miami'de Türk neo-faşist liderleri ve NATO'ya bağlı Gladio örgütünün Türkiye sorumlularından Abdullah Çatlı ile görüştüğü yazılmıştır. Çatlı 1980 yılında Türkiye'de askeri darbeye giden süreçte gerilimin tırmandırılmasında kanlı eylemleriyle katkısı olmuştur. İspanya’dan ayrılarak Şili’ye yerleştikten sonra seçilerek başa gelen Şili Cumhurbaşkanı Salvador Allende'yi ABD desteğiyle deviren Pinochet ile yakın ilişki kuracaktır. Arjantin ve El Salvador'daki Kirli Savaş ve Condor Cinayet Operasyonunda yer alır. Bolivya’da 1980 yılında askeri darbeyle başa geçen Luis García Meza Tejada için eski Nazi Klaus Barbie ile birlikte çalışır. Kötü şöhretli yönetimin başa gelmesi sırasında Arjantin'de bulunan SIDE adlı neo-faşist grup da darbeye katılacaktır. 1983 yılında İspanyol bir gazeteciye o dönemi anlatacaktır: İtalyan senatör Giovanni Pellegrino başkanlığındaki senato komisyonuna 1997 yılında yaptığı açıklamada Stefano Delle Chiaie “kara faşist enternasyona”den ve faşist uluslararası devrime olan inancından bahsetmiştir. Dünya Anti-komünist Liginin Paraguay’daki bir toplantısına katıldıktan sonra bu örgütten ayrılır. 1975 yılında Franko'nun Madrid'deki cenaze töreninde Pinochet ile görüşür ve Şili’deki kontrgerilla operasyonlarına bundan sonra dahil olur. CIA belgelerine göre Chiaie Madrid’de bulunduğu süre zarfında DINA örgütünden Michael Townley ve Miami'deki Castro karşıtı Kübalı mafya liderlerinden Virgilio Paz Romero ile görüşmüş ve Franko’ya bağlı gizli servisin de yardımıyla Şilili Hıristiyan Demokrat Bernardo Leighton’a suikast planı yapıldığı belirtilmiştir. Bu görüşmeden sonra 6 Ekim 1975 günü Leighton ve eşi Roma'da bombalı bir saldırı sonucu öldürülecektir. Chiaie, Şili’de Allende döneminde başkan yardımcılığı yapan general Carlos Prats'ın Buenos Aires'te 30 Eylül 1974 günü öldürülmesinden de sorumlu tutulmaktadır. Bu cinayetten DINA adına çalışan ABD vatandaşı Townley’nin de bilgisi olduğunu 1995 yılında Roma’daki sorgusunda ifade etmiştir. Albert Uderzo Albert Uderzo (25 Nisan 1927 - 24 Mart 2020) Fransız çizgi roman sanatçısı ve senarist. En bilinen eseri Asterix serisidir, aynı zamanda Rene Goscinny ile beraber Oumpah-pah adlı çizgi romanın yaratıcısıdır. Fransa’daki Marne bölgesindeki Fismes’de doğar. Babası Silvio ile annesi Iria İtalya’dan Fransa’ya göçmüşlerdir. Soyadı, ailesinin göçtüğü İtalya'daki Oderzo köyünden gelmektedir. Sanattaki üstün yeteneğine rağmen küçük yaşından beri uçak mühendisi olmak istemiştir. 1934 yılında Fransa vatandaşlığına kabul edilen Uderzo, II. Dünya Savaşı sırasında Paris’ten ayrılıp Brötanya bölgesine gidecek ve bir köyde bulunan babasının mobilyacı dükkânında çalışacaktır. Yıllar sonra Asterix maceraları için bir yer ararlarken Goscinny kararı Uderzo’ya bırakacak, o da Brittany’yi seçecektir. Savaştan sonra 1945 yılında Uderzo Paris’de sanatçı olarak parlak bir meslek hayatına başlar. İlk kahramanları Flamberge ve Clopinard’dır. 1947-48 yıllarında Belloy ve Arys Buck yaratılacaktır. Çeşitli işler ve geziler nedeniyle farklı yerlerde bulunduğu sırada 1951’de Rene Goscinny ile tanışır. İkili kısa zamanda iyi arkadaş olacak ve Paris’de yeni açılan Belçika şirketi World Press’de beraber çalışmaya karar verirler. Birlikte yarattıkları ilk karakterler Oumpah-pah, Jehan Pistolet ve Luc Junior olur. 1958 yılında Le journal de Tintin dergisinde Oumpah-pah çizgi roman dizisi olarak basılmaya başlanır ve 1962 yılına kadar yayınlanır. 1959 yılında ikili daha gençlere yönelik dergi olan Pilote’de yer alırlar. Dergide Asterix’in ilk macerası yer alacaktır. Bu dönemde Uderzo, Tanguy’un Maceraları projesinde Jean-Michel Charlier ile beraber çalışır. Pilote dergisinde seri haline gelen Asterix, 1961 yılında ilk kez ayrı bir albüm olarak Galyalı Asterix adlı ilk macerasıyla piyasaya çıkartılır. 1967 yılında Asterix o kadar popüler olur ki Goscinny ve Uderzo tüm zamanlarını bu karaktere harcamaya başlarlar. Goscinny’nin 1977 yılındaki ölümünden sonra Uderzo kitapları sadece resimlendirmekle kalmaz, senaryosunu da yazar. Ancak Goscinny ile beraberken yılda iki macera üretilirken, onsuz bir albüm ancak 3-5 yıl sürmektedir. Macera kapaklarında hala "Goscinny ve Uderzo" imzası yer almaktadır.Uderzo Asterix'in yaratılışının 50.yıldönümü için yaptığı açıklamada Asterix'in direniş, cesaret, basitlik ve gülmenin temsilcisi olduğunu belirtir. Uderzo’nun eşi Ada, tek kızı ise Sylvie’dir. Uderzo, Asterix’in bir macerasını kardeşi Bruno Uderzo (1920-2004)'ya ithaf etmiştir. Uderzo UNESCO’nun yaptığı araştırmaya göre Fransızcadan en çok tercüme edilen 10. Yazardır. Goscinny ve Herge’den sonra en çok eseri çevrilen 3. mizahçıdır. Kungälv Kungälv, İsveç'in güneybatısında bulunan bir kenttir. Kent, Baltık Denizi'nin Danimarka ve İsveç'in arasında geçtiği bölgede, boğaz açıklarında kuruludur. Kungälv, 1612 yılında kurulan bir kenttir. Kentin asıl kurulduğu yer olan "Kungahälla", Bohus Kalesi'nin bulunduğu yere taşındı. Kungälv tarihinde önemli bir yere sahip olan Bohus Kalesi, günümüzde de kent için büyük bir turizm kaynağıdır. Norveç ve İsveç hanedanlarının kraliyet izine rastlanmayan kentte günümüzde 22.000'e yakın insan yaşamaktadır. Ünlü İsveçli buz hokeyi sporcusu P. J. Axelsson, bu kentte doğmuştur. Black and Tans Black and Tans (İrlandaca: "Dúchrónaigh") veya Kraliyet İrlanda Yedek Kuvvetleri (Fórsa Chúltaca Constáblachta Ríoga na hÉireann) İrlanda’daki devrimci durumu bastırmak amacıyla 1920-21 yılları arasında bölgeye gönderilen birlik. İrlanda Cumhuriyetçi Ordusuna (IRA) karşı kurulmuş olsa da İrlandalı sivil halka karşı giriştiği katliamlarla kötü şöhret sahibi olmuştur. 19. yüzyılın sonu ve 20. yüzyılın başında İrlanda siyaseti İngiltere’den bağımsızlık talepleriyle gündeme gelir. Ada için özerk yönetim (Home Rule) 1912 yılında İngiltere Parlamentosu tarafından yasalaşsa da I. Dünya Savaşının çıkmasından ötürü rafa kaldırılacaktır. İrlandalı cumhuriyetçiler için ise sadece özerk yönetim kabul edilemezdir, cumhuriyet ilan edilmelidir. 1916 yılında silahlı İrlandalı yurtseverler tarafından girişilen başarısız Paskalya Ayaklanmasından sonra isyanın liderlerinin asılarak idam edilmesi sonucu bağımsızlıkçı hareket radikalleşecektir. I. Dünya Savaşı sırasında İngiltere bu yüzden İrlanda’da zorunlu askere alma yapamayacak, devrimci Sinn Fein hareketi güçlenecektir. İrlanda’da 1918 yılında yapılan seçimlerde 105 vekilliğin 73 tanesini kazanacak ve 1919 Ocak ayında İrlanda Cumhuriyeti ilan edilecektir. Aynı ay İrlandalı Gönülllüler veya İrlanda Cumhuriyetçi Ordusu, daha sonraları İrlanda Bağımsızlık savaşı olarak adlandırılacak olan silahlı gerilla mücadelesine başlayacaktır. Saldırılar daha çok işgalci İngiliz ve İngiltere’ye bağlı İrlandalı polis teşkilatına karşı olur. 1920 yılı Ocak ayında İngiliz hükûmeti ilanlarla "Royal Irısh Constabulary" (RIC) birliğine takviye olmak üzere paralı asker aranır. Bölge hızla İngiliz karşıtı olmakta ve RIC birliğinin işi daha zor hale gelmektedir. Verilen ilana I. Dünya Savaşında savaşmış ve işsiz durumda bulunan bir sürü insan başvuracak ve Kasım 1921’e kadar birliğe 9.500 kişi katılacaktır. Bir anda büyük bir personel artışı olan birliğe RIC üniformaları yetişmediğinden yenilere sadece haki renk pantolon ve koyu yeşil polis kazakları verilecektir, birliğin "Black and Tans" ismi buradan gelmektedir. Üniformalar geldikten sonra RIC birliklerine verilen bu takma isim kaybolmayacak ve kullanılacaktır. Yeni gelenlerle güçlenen birlikler IRA’nın saldırılarına engel olup direnişini kırmak için mücadeleye başlayacaktır. Black and Tans birliklerine döneme göre oldukça iyi ücret ödenmekteydi, günde 10 şilin, yiyecek ve kalacak yer. Çok az polis eğitimi alan birliklerin esas görevi polis karakollarının nöbetçi, muhafız ve koruyucu görevlerine yardımcı olmak, polis kuvvetlerine destek olmak ve gerillalara karşı toplum polisliğidir. Bu görevlerinden ötürü bu kuvvetler İrlanda’nın bağımsızlığını isteyen cumhuriyetçiler tarafından işgalci kuvvetler olarak değerlendirilmekteydi. Kısa sürede IRC kuvvetleri İrlanda’da kullandığı vahşi yöntemlerle kötü şöhrete kavuşacaktır. IRA karşı saldırılarında ilk ölen IRC üyesi İskoç Alxander Will Temmuz 1920’de polis kışlasına saldırıda hayatını kaybedecektir. Black and Tans İrlanda’da göreve başladığında birlik disiplinsizdir ve IRA saldırılarına karşılık sivil halka saldırırarak alınmaktaydı. 1920 yılında İrlanda’daki birçok küçük kasaba ve köy bunlar tarafından yakılacaktır. Kasım 1920’de Black and Tans öldürülen RIC üyelerinin intikamını almak için Tralee köyünü bir hafta boyunca yiyeceksiz ve susuz bırakarak ablukaya alacak, sonunda köyün Katolik rahibini öldüreceklerdir. Birlik Aralık 1920’de Cork City şehir merkezini yakacaktır. Ocak 1921’de İngiltere İşçi Partisince Parlamentoya verilen araştırma önergesinde hükümetin Black and Tans birliklerini kurarak İrlanda’nın güvenliğini tehlikeye attığından bahsedilmekte ve sivil halka karşı yapılan saldırılardan söz edilmekteydi. Bunlara rağmen saldırılar durmamıştır. Mart 1920’de Croke Park’da 13 kişiyi öldürecek ve tarihe bir Kanlı Pazar daha eklenecektir. Bunun yanı sıra bölgedeki İngiliz Ordusunun da gerçekleştirdiği katliamlar ve saldırılar bulunmaktaydı. IRA ve İrlanda’nın bağımsızlığından yana olanlar ise kurum ayrımı yapmayarak işgalcilere karşı savaş açmıştı. Black and Tans’in eylemleri ve barbarlıkları İrlanda ve İngiltere’de önemli yarılmalara sebebiyet verecektir. Bazı siyasetçiler (Edward Wood, John Simon) askeri kuvvet kullanılmasına karşı çıkmış ve işçi partileriyle sendikalar tarafından da desteklenmiştir. 1920-22 yılları arasında İrlanda’da aktif görev yapan Black and Tans üyesi yaklşaık 7.000 civarındadır. Bu birliklerdeki üçte bir ölüm yüzdesi oldukça yüksektir. Ayrıca birlikler dağıtıldıktan sonra birlik üyelerine emeklilik hakkı tanınmamıştır. Birlikten ayrılanların sivil hayata uyum sağlayamadığı gözlemlenmiştir. Bilinen en az iki vakada eski Black and Tans üyeleri sivil hayatta işledikleri cinayetten dolayı İngiltere’de asılmış, diğer bir vakada da polisten kaçan katil yakalanacağını anlayınca intihar etmiştir. Black and Tans birliklerinin uyguladıkları vahşet yüzünden İrlanda’da hala bunlara karşı nefret duygusu yüksektedir. Black and Tan, veya Tan kelimeleri İrlanda’da hala küfür niyetine kullanılmaktadır. İrlanda Cumhuriyetçi şarkılarının en meşhur olanlarından Dominic Behan’ın şarkısının adı “Come out Ye Black and Tans”dir.(Çıkın Ortaya Black and Tan’ler) Ayrıca İrlanda Bağımsızlık Savaşına bazen "Tan Savaşı", "Black and Tan Savaşı" denilmektedir. İspanya'da demokrasiye geçiş süreci İspanya’da demokrasiye geçiş süreci, İspanya’nın Francisco Franco diktatörlüğünden liberal demokratik yönetime geçişini kapsar. Geçiş süreci Franco’nun 20 Kasım 1975 günü ölmesiyle başlar, sürecin tamamlanması ise 1978 yılında kabul edilen Anayasa ile tamamlayan tarihçiler olmakla beraber, 23 Şubat 1981 günü Antonio Tejero’nun başarısız darbe girişimini veya 28 Ekim 1982 günü İspanyol Sosyalist İşçi Partisi PSOE’nin seçim zaferini sürecin tamamlandığı olay olarak kabul eden tarihçiler de bulunmaktadır. İspanya İç Savaşından beri iktidarda olan Franco’nun ölümü Don Juan Carlos de Borbon’u tahta çıkartır. Franco’nun ölümüne dek Juan Carlos geri planda kalmış ve Franco’nun siyasetini takip etmiştir. Ne var ki, İspanya Kralı olarak başa geçtikten sonra halihazırdaki sistemin yerine babasının 1946 yılından beri öngördüğü sistemin kurulması için çaba sarfedecektir. Öngörülen geçiş dönemi çok iddalı bir plandı ve İspanya’nın içinden ve dışından desteğe ihtiyaç duyarak başladı. Daha önce Franco diktatörlüğünü destekleyen başta ABD olmak üzere Avrupa ülkeleri şimdi İspanya’da anayasal bir monarşiden yanaydılar, bu görüşe İspanyol ve uluslararası sermayedarlar da katılmaktaydılar. Ne var ki, geçiş sanıldığından daha zor ve sancılı olacaktır, İspanyol İç Savaşının (1936-39) etkileri hala sürmekteydi. Aşırı sağcı Frankocular İspanyol Ordusu içinde büyük desteği vardı, sol kesim ise konumunu Franco’ya borçlu olan bir krala güvenmiyorlardı. Demokrasinin yerleşmesi için sol kesimin aşırı uçlarının dizginlenmesi ve aynı zamanda ordunun Frankocular adına siyasete müdahale etmemesinin sağlanması gerekiyordu. Kral iktidarına Franco’nun kurduğu siyasi sistemin içerisinde ve onun kurallarına göre başladı. Franco zamanının tek siyasi partisi olan Milliyetçi Hareket partisinin prensiplerine bağlılık yemini etti, tacını Franco döneminin temsilcisi elinden giydi ve Franco döneminin yasalarını uyguladı. Aykırı olarak sadece Cortes Meclisinde İspanyol siyasi sisteminin değişmesi gerekliliğinden bahsetti. Juan Carlos’un ilk hükûmetinin başında Carlos Arias Navarro olacaktır. Kral bu atamayı Franco zamanındaki yasalara göre Krallık Konseyince önerilen üç aday arasından seçerek yapmıştır. Navarro’nun seçilmesi büyük siyasi değişikliklerin olacağını müjdeleyen bir olay değildi. Buna rağmen hükûmetin üç üyesi demokratikleşme süreci için umut vermekteydi; Dışişleri Bakanı olan José María de Areilza, Adalet Bakanı Antonio Garrigues y Díaz Cañabate ve İçişleri Bakanı olan Manuel Fraga Iribarne. Ancak siyasi dengenin sağlanmaı için hükûmette Frankocular da bulunmaktaydı; Savunma Bakan yardımcısı General Fernando de Santiago, Meclis Başkanı olan Torcuato Fernández Miranda ve devlet bakanı olan Adolfo Suarez. Yeni hükûmeti birçok zorluk beklemekteyken iç huzursuzluk artmakta ve Franco döneminde hapsedilenler için af istekleri yükseliyordu. Aynı zamanda Bask ülkesinde gerginlik tırmanmaktaydı. ETA saldırılarını artırmıştı ve halk tarafından desteklenmekteydi. Mart 1976’da Vitoria bölgesinde başlayan genel grev günlerce sürecek ve etkili olacaktır. Sokak gösterileri artıp polisin şiddetli şekilde kuvvet kullanması üzerine yeni hükûmet ve özellikle içişleri bakanı yıpranmıştı. Siyasal muhalefet ise Franco zamanındaki politik yapının hızla tasfiye edilmesini savunmaktaydı. Tüm muhalefet örgütleri Mart 1976’da ortak bir bildirge kaleme alarak Demokratik Koordinasyonu oluşturdular. İlk yapılan açıklamada eski Franco tarzı hiçbir yapının kabul edilmeyeceği belirtildi. Navarro bazı küçük değişikliklerle yetinebileceğini sansa da değişimin önü alınamayacaktı. Kral ise yaptığı açıklamada ülkede tüm kurumlarıyla demokrasinin yerleşmesini istediğini belirtecektir. Ancak Temmuz ayında Navarro yapılması gereken reformları önlemeye kalkınca kral tarafından görevden alınacaktır. Konsey tarafından kendisine önerilen yeni üç isim arasından kral bu sefer Adolfo Suárez’i seçecektir. Yapılması gereken ise öncelikli olarak Frankoculardan oluşan Meclisi Franco’nun kurduğu sistemi tasfiye etmeye ikna etmekti. Bu sayede yasal süreç içerisinde durum çözülecek ve askerlerin eline müdahale için bahane verilmeyecekti. Adolfo Suárez hemen bunun uygulanabilmesi için açık bir program ortaya koyar: Program yeterince açık ve netti ancak bunu hayata geçirmek Suarez’i zorlayacaktır. Hem muhalefeti hem de orduyu sürece müdahale etmemeler için ikna etmek durumundaydı, aynı zamanda Bask ülkesine de düzeni getirmek zorundaydı. Bütün bu zorluklara rağmen Suarez’in programı Temmuz 1976-Haziran 1977 arasında başarıyla uygulanacaktır. Siyasi Reform yasasının taslağı Meclis Başkan vekillerinden Torcuato Fernández-Miranda tarafından hazırlanmış ve hükûmete teslim edilmiştir. Program Suarez hükûmeti tarafından Eylül 1976 tarihinde onaylanacaktır. Parlamenter demokrasinin yerleşmes için sadece bu önlemler yetmeyecek Frankocu Meclisin de tasfiye edilmesi gerekecektir. Yeni programı Kasım ayı boyunca tartışan Meclis 425 lehte, 59 aleyhte ve 13 boş oy sonucu kabul edecektir. Hemen izleyen günlerde Suarez hükûmeti halk oyuna başvurulmasına dair girişimleri yapıp 15 Aralık 1976 günü referandumu gerçekleştirecek ve sonuçta kayıtlı seçmenin %77.72’sinin katıldığı oylamada yeni program %94 ile onaylanacaktır. Bu aşamadan sonra seçimleri içeren ikinci aşamaya geçilebilecek durum ülkede mevcuttur. Suarez bu durumda geçiş sürecine dahil olmayan ve Franco karşıtı muhalefetle başa çıkmak durumundaydı. Suarez projesine güven sağlamak ve kamuoyu desteğini arkasına almak için bazı girişimlerde bulundu. Temmuz 1976’da kısmi siyasi af ilan etti ve 400 tutukluyu salıverdi. Bu uygulamaya Mart 1977’de devam etti ve Mayıs ayında tüm siyasi tutuklular affedildi. 1976 Aralık ayında Franco zamanının gizli polis teşkilatını dağıttı. Mart 1977’de grev yapma özgürlüğü ve sendikalaşma hakkı tanındı. Aynı dönemde ülkedeki seçim sistemi de liberal demokrasilerdekine benzer şekilde düzenlendi. Bu ve diğer uygulamalarla aslında Suarez, muhalefetin 1974 yılında dile getirdiklerini gerçekleştirmiş olmaktaydı. Muhalefet güçleri Kasım 1976’da demokratik örgütler platformunu oluşturmak için bir araya geldiler. Suarez ise PSOE Genel Sekreteri Felipe González ile temas kurarak muhalefetle bağ kurmuş olur. Sosyalist liderin olumlu tutumu sayesinde Suarez reformlarına devam edebilmişti. Ancak ülkede siyasetin normale dönmesi için en büyük sorunun İspanyol Komünist Partisi PCE’nin yasallaşması sorunu olduğunda herkes ortaklaşıyordu. PCE o dönemde tüm diğer partilerden fazla aktiviste sahipti ve hepsinden daha örgütlüydü. Ancak Suarez ordu komutanlarıyla Eylül ayında yaptığı toplantıda PCE’nin yasallaşmasına karşı şiddetli direnişle karşılaşır. İspanya Komünist Partisi ise kendi hesabına siyasi görüşlerini daha sık ve daha ortada dile getirmeye başlamıştır. Komünistlere göre demokrasi adına yapılan reform anti-demokratikti ve dahası Kurucu Meclis seçimleri muhalefetin oluşturduğu bir geçici hükûmetin önderliğinde gerçekleştirilmeliydi. Muhalefet ise reform konusuna dahil olmak için çok niyetli değildi, Suarez muhalefeti planına dahil edebilmek için daha fazlasını riske atmak zorunda kaldı. Aralık 1976’da PSOE Madrid’de 27.Kongresini toplar ve burada kendisini PCE’nin taleplerine bağlı durumdan uzaklaştırır ve Kurucu Meclis bileşimi için yapılacak seçimlere koşulsuz katılacağını açıklar. 1977 başlarında ise Suarez PCE sorununu halletmeye kararlıdır. Ocak 1977’de sendikacılara ve komünistlere karşı gerçekleştirilen Atocha Katliamının kamuoyu baskısıyla Suarez PCE Genel Sekreteri Santiago Carrillo ile görüşmeye karar verir. Carrillo’nun görüşme yapmak için önşart talebinde bulunmaması Suarez’in geçiş sürecinin en tehlikeli adımını atması için önaçıcı olacaktır: Nisan 1977’de İspanya Komünist Partisinin yasallaşması. Ne var ki bu kritik süreç boyunca hükûmet sosyalist UGT sendikasına komünist CCOO’ya göre daha ön açıcı olacak ve tarafını belli edecektir. İstenen tek bir birleşik sendikal yapıda radikal unsurların törpülenip, sanayinin dağınık yapısının radikal olmayan bir sendika aracılığıyla toplanmasıydı. Suarez, Bunker adıyla bilinen ve aşırı Frankocu José Antonio Girón ve Blas Piñar öncülüğünde ve El Alcázar ile Arriba gibi gazeteler aracılığıyla görüşlerini açıklayan grubun ordudaki subaylarla yakın temasta olduğunu biliyordu. Bu grup eğer yapılan siyasi reformlara karşı bir askeri müdahale çağrısı yaparsa durum çok kötü olabilirdi. Konuyu aşabilmek için Suarez ordu içindeki daha liberal grup ve bu grubun ileri gelenlerinden General Díez Alegría ile yakınlaşır. Suarez bu gruba kimi sorumluluk vermekten de kaçınmayacaktır, grupta öne çıkan isim ise General Manuel Gutiérrez Mellado olacaktır. Savunma Bakan Yardımcılığındaki General Fernando de Santiago siyasi affa ve sendikalaşma yasalarına karşı çıkınca görevden alınacak ve yerine Mellado atanacaktır. Santiago’nun görevden alınması Suarez’in ordunun çoğunluğunca sevilmemesine yol açacak ve bu durum PCE’nin yasallaşmasıyla daha da artacaktır. Mellado ise hem ordu hem de polis teşkilatında tasfiye yapmakta ve Franco yanlılarını görevden alırken demokrasi yanlılarını göreve çağırmaktadır. Suarez orduya siyasi hayatın normale dönmesinin ne bir anarşi ne de devrim olarak algılanamayacağını anlatmaya çalışsa da hortlayan terörizm önüne engel çıkartacaktır. Bask bölgesi bu dönem süresince siyasi bir girdap içindeydi. Franco’nun iktidarı boyunca bölgedeki sol gelenek kesintili olarak da olsa varlığını korumayı başarmış ve mücadeleye devam etmiştir. Suarez tarafından ilan edilen kademeli siyasi af sayesinde ilerleme kaydedilse de bölgede polis ile göstericiler arasında çatışmalar sürmekteydi. Ateşkese 1976 yazında olumlu bakan Euskadi Ta Askatasuna (Bask Ülkesi ve Özgürlük) ETA örgütü Ekim ayında silahlı mücadeleye başlayacak ve 1978-1980 ETA tarihinde en kanlı yıllar olacaktır. Ancak Aralık 1976-Ocak 1977 arasındaki seri saldırılar İspanya’daki gerilimi artıracaktır. Maoist Grupos de Resistencia Antifascista Primero de Octubre (1 Ekim Antifaşist Direniş Grupları) GRAPO örgütü kamuya açık yerleri bombalayarak ve rejimini önemli iki ismini; Devlet Konseyi Başkanı José María de Oriol ve Askeri Yargıtay Başkanı General Villaescusa’yı rehin alarak silahlı saldırılara başlayacaktır. Bu olaylar sırasında neo-faşist Alianza Apostólica Anticomunista adlı örgüt İspanya Komünist Partisi üyesi altı kişiyi öldürecektir. Ocak 1977’de öldürülenler Madrid Atocha’da bürosu olan iş hukuku avukatlarıdır. Bu provokasyonlar arasında muhalefetin önde gelen liderleri Suarez ile bir araya gelecektir. Toplantıdan mücadeleyi lanetleyen ve Suarez’in politikalarını destekleyen ortak bir bildiri ortaya çıkacaktır. Bu karmaşa dolu ortamda Frankocu generaller ve Bunker grubu ülkenin kaos ortamında olmasını istemekte ve belirsizliğe güvenmekteydiler. Artan saldırılarına karşın Kurucu Meclis seçimleri önceden belirlendiği gibi Haziran 1977’de yapıldı. 15 Haziran 1977 günü yapılan seçimlerde ulusal ölçekte dört akımın kuvvetli olduğu görüldü: Kendi bölgelerinde güçlü durumda bulunan ve seçimlerde başarılı olan Bask Ulusal Partisi (PNV-Partido Nacionalista Vasco) ve Katalunya için Demokratik Pakt (PDC-Pacte Democrátic per Catalunya) bölgesel güçlerini bir kez daha göstermiş oldular. Oluşan Kurucu Meclis 1977 ve 1978 yıllarında anayasa taslağını oluştrmaya başladı ve devam etti. 1978 yılında sonlanan anayasa 6 Aralık 1978 tarihinde ise referandumla onaylanacaktır. Hem Haziran 1977 hem de Mart 1979 seçimlerinde UCD birinci parti olacak ama meclis çoğunluğunu sağlayamayacaktı. UCD, diğer partilerle koalisyon kurmak zorunda kaldı. 1979 yılı boyunca parti hem iç birliğini sağlamak hem de koalisyon ortaklarının isteklerini yerine getirmek için çablayacaktır. 1980’e gelindiğinde Suarez hükûmeti demokrasiye geçiş için öngördüğü programın çoğunu tamamlamış durumdadır. Bundan sonrası için ise önünde bir yol haritası bulunmamaktaydı. Birçok UCD üyesi genel muhafazakâr görüşlere sahipti ve daha fazla değişim istememekteydi. Örneğin, boşanmanın yasallaşmasıyla ilgili kanun tasarısı toplum tarafından kabul görmesine rağmen UCD içinde büyük gürültü koparmıştır. Parti içindeki ve koalisyon ortakları arasındaki tartışmalar hem koalisyonun hem de Suarez liderliğinin sonunu getirecektir. Gerilim ise 1982 yılında ortaya çıktı; Suarez hükûmet başkanlığından istifa edip onun yerine UCD’den Leopoldo Calvo Sotelo gelince sosyal-demokratlar koalisyondan ayrılacaktır. Demokratik hayatın normale dönüşü ETA’nın fraksiyonlarından ETA (politik-askeri) kanadının silahlarını bırakmasına neden olsa da ETA(askeri) silah bırakmayı reddedecektir. GRAPO da silah bırakmamıştır. Orduda özellikle bu dönemdeki rahatsızlıklar ise bir askeri darbe denemesine evrilecektir. 23-F olarak adlandırılan ve Yarbay Antonio Tejero önderliğindeki askerlerin Meclisi 23 Şubat 1981 günü basmasıyla başlayan darbe girişimi bastırılsa da orduda hala darbe eğiliminde olanların varlığını kanıtlayacaktır. Calvo Sotelo parlamentoyu feshedip seçimlere giedecek ancak partisi UCD diğer seçimlerin aksine %6,8 oy alarak hezimete uğrayacaktır. Ekim 1982’deki seçimlerde %48,4 oy alarak PSOE mutlak meclis çoğunluğunu elde edecektir. PSOE Genel sekreteri 28.Parti Kongresinde partideki komünistlerle kesinlikle yollarını ayıracak ve marksizmi reddedecek, böylelikle partiyi geleneksel sosyal-demokrat çizgiye çekecektir. UCD çatısı altındaki sosyal-demokrat unsurlarla da birleşecek ve "el cambio" (değişim) adındaki kampanyasıyla başa gelecektir. PSOE elindeki mutlak çoğunluk sayesinde geçiş döneminden sonra İspanya’da uzun süreli görece huzurlu bir ortam sağlayacaktır. Ancak ETA ve sol örgütlere karşı sosyal-demokratların iktidarında GAL eliyle birçok yargısız infaz gerçekleştirilmiş ve NATO bağlantılı örgütlenmelere gidilmiştir. 3 Aralık 2010 tarihinde hava kontrol memurlarının krize karşı açıklanan özelleştirme uygulamalarını protesto etmek üzere başlattıkları eyleme Başbakan Zapatero'nun talimatıyla hareket eden ordu tarafından müdahale edilmiş, görevine dönmeyen memurlar tutuklanmakla tehdit edilmiş ve havaalanlarına İspanya tarihinde ilk kez askerler el koymuştur. KÃ¶ping Köping, İsveç'in güneybatısında bulunan bir kenttir. Kent, Göller Yöresi'nin doğusunda, ormanlık bir arazi üzerinde kuruludur. Köping, tarih boyunca İsveç'in önemli bir ticaret merkezi olarak ün saldı. İsmini İsveççe "market" sözcüğünden alan Köping, 19 Ocak 1474'te kent konumuna alındı. Bu haliyle İsveç'in en eski kentlerinden biri sayılmaktadır. Kent çevresinde yoğun olarak demir çıkarılmakta ve bu demir uluslararası pazarda ihraç edilmektedir. Baştan sona ahşaptan inşa edilen kent, 1889'daki yangında büyük bir hasar görerek mimar Theodor Dahl tarafından yeniden ve yeni malzemelerle onarıldı. 20. yüzyıla gelindiğinde Volvo gibi birçok ünlü İsveç firması kentte şubeler ve fabrikalar açtı. Bu süreçten sonra tam bir sanayi kenti olan Köping, günümüzde 17.000'lik bir nüfusa sahiptir. 1991 Sovyetler Birliği darbe girişimi 1991 Sovyetler Birliği darbe girişimi (Rusça: Августовский путч; Ağustos Darbesi, 19 Ağustos - 21 Ağustos 1991), Sovyetler Birliği hükûmeti üyesi bir grubun ülkede denetimi Sovyet Cumhurbaşkanı Mihail Gorbaçov’dan alma teşebbüsüdür. Darbeciler Sovyetler Birliği Komünist Partisinin sol kanadında yer almakta ve Gorbaçov’un reform programının çok ileri gittiğini düşünerek yeni imzalanacak olan birlik antlaşmasının ülkenin sonunu getirdiğine kanaat getirmişlerdi. Darbe sadece 3 gün sürdükten sonra Gorbaçov tekrar iktidara dönse de olay Sovyetler Birliği'ndeki dengeleri altüst edecek ve hem ülkenin hem de SBKP’nin sonunu getirecektir. 1985 yılında iktidarı aldıktan sonra Gorbaçov çok iddialı bir reform programına girişip perestroika ve glasnost açılımlarını yapacaktır. Perestroyka ekonomik ve politik anlamda yeniden yapılanma, glasnost ise şeffaflık anlamına gelmektedir. Bu açılımlar özellikle komünist sisteme bağlı parti üyelerinde bir direnişle karşılaşmıştır. Yapılan reform Gorbaçov’un beklemediği bazı güçleri de harekete geçirecektir. Özel olarak Sovyetler Birliği'ndeki Rus olmayan uluslarda milliyetçi propaganda güçlendi ve bazı cumhuriyetlerin birlikten ayrılmasından korkulmaya başlandı. 1991 yılında SSCB ciddi bir siyasi krizdeydi. Estonya, Letonya, Litvanya ve Gürcistan zaten SSCB’den bağımsızlıklarını ilan etmiştir. Ocak 1991’de zor kullanarak Litvanya’yı tekrar birliğe dahil etme girişimi olmuş ve Vytautas Landsbergis önderliğindeki bağımsızlık isteyen bağımsızlık hareketine karşı ayaklanan Litvanya Komünist Partisi ve Jedinstvo hareketinden yana askeri güç kullanılmış, olaylar sırasında bağımsızlık yanlısı göstericilerden 14 sivil hayatını kaybetmiştir. Bunun yanı sıra Dağlık Karabağ ve Güney Osetya’da etnik çatışmalar yaşanmaktaydı. Rusya 12 Haziran 1990 günü egemenliğini ilan ettiğinde SSCB yasalarının uygulanmasını sınırlandırmış olmaktaydı. Rusya Yüksek Sovyeti ise bu tür yasaların uygulanmasının SSCB yasalarıyla çelişkili olduğu için yasadışı olduğuna karar verince yasaların savaşı denilen durum ortaya çıkmış oldu. Hazırlanan yeni birlik anayasasının cumhuriyetlerde oylanması gündemi Baltık ülkeleri, Ermenistan, Gürcistan ve Moldova’da reddedilmiş, bu ülkelerdeki milliyetçi akımın gücü ortaya konmuştu. 17 Mart 1991 günü yapılan referandumda Ukrayna hariç 8 cumhuriyet yeni birlik antlaşmasını kabul edecektir. Yeni antlaşmaya göre Sovyetler Birliği bağımsız cumhuriyetlerin bir birliği olacak, ortak bir cumhurbaşkanı, ortak bir dış siyaset ve ortak bir orduya sahip olacaktı. Yapılan planlamalara göre Rusya Federasyonu, Kazakistan ve Özbekistan antlaşmayı 20 Ağustos 1991 günü Moskova’da imzalayacaktı. 11 Aralık 1990 günü KGB Başkanı Vladimir Kryuçkov, Moskova’daki merkezi televizyon kanalı aracılığıyla düzenin tesisi çağrısında bulunmuş, aynı gün iki KGB yetkilisinden SSCB’de olağanüstü bir durumda alınacak acil önlemleri belirlemeleri için talimat vermiştir. Kryuçkov yaptığı plana daha sonra Savunma Bakanı Dmitriy Yazov, İçişleri Bakanı Boris Pugo, Başbakan Valentin Pavlov, Başkan Yardımcısı Gennady Yanayev, SSCB Savunma Konseyinden Oleg Baklanov, Gorbaçov’un sekretaryasından Valeriy Boldin ve SBKP Merkez Komite Sekreteri Oleg Şenin’i dahil eder. Darbeyi planlayanlar Cumhurbaşkanı Mihail Gorbaçov’un sıkıyönetim ilan ederek düzenin sağlanmasına ikna edilebileceğini düşünmüşlerdir. 21 Temmuz 1991 günü Gorboç, Rusya Federasyonu Cumhurbaşkanı Boris Yeltsin ve Kazakistan Cumhurbaşkanı Nursultan Nazarbayev devletin yüksek kademelerindeki muhafazakâr Pavlov, Yazov, Kryuçkov ve Pugo gibilerinin daha özgürlükçü isimlerle değiştirilmesi hakkında konuşur. Bu sohbet KGB tarafından dinlenecek ve konuşma metni KGB Başkanı Kryuçkov’a iletilecektir. 4 Ağustos 1991 günü Gorbaçov ailesiyle beraber Kırım’daki yazlığına tatile gider. Moskova’ya yeni birlik antlaşmasının imzalanacağı 20 Ağustos günü dönmeyi planlamaktadır. 17 Ağustos günü darbeciler Moskova’daki KGB Misafirhanesinde toplanarak yeni birlik antlaşmasını bir kez daha okuyarak antlaşmanın Sovyetler Birliği'ni yıkacağında birleşerek derhal harekete geçme kararı alırlar. 18 Ağustos Pazar günü Oleg Baklanov, Valeriy Boldin, Oleg Şenin ve SSCB Savunma Bakan yardımcısı General Valentin Varennikov Gorbaçov ile görüşmek üzere uçakla Kırım’a giderler. Aynı anda Gorbaçov’un kaldığı yazlığın dış dünyayla tüm iletişimi kesilir. Yazlıktan dışarıya kimsenin çıkmaması talimatı alan KGB memurları evin dışında yerlerini alırlar. Görüşmeye gelen heyetten Baklanov, Boldin, Şenin ve Varennikov, Gorbaçov’un ya sıkıyönetim ilan etmesini ya da ülkede asayişin sağlanabilmesi için Başkan Yardımcısı Gennady Yanayev’e tüm yetkilerini devretmesini isterler. Gorbaçov’a bakılırsa o bu ültimatomu hemen reddetmiştir. Ancak Varennikov’a göre ise “Ne yapılmasını gerektiğini düşünüyorsanız yapın, kahretsin!” demiştir. Hangi aktarımın doğru olduğundan bağımsız olarak Baklanov, Boldin, Şenin ve Varennikov Gorbaçov ile görüşmeden sonra açıkça umutsuz ve sinirli çıkmışlardır. Darbeciler Pskov’daki bir fabrikadan 250 bin çift kelepçe sipariş etmişlerdir. Ayrıca Kruchkov tüm KGB personelinin maaşlarına yüzde yüz zam yaparak izindeki personeli göreve çağırmış, Lefortovo Hapishanesi ise yeni mahkûmlar için boşaltılmıştır. Baklanov, Boldin, Şenin ve Varennikov’un Kırım’dan dönüşüyle beraber darbeciler Kremlin’de toplantı yaparlar. Gennady Yanayev, Valentin Pavlov ve Oleg Baklanov “Sovyet Liderliğinin Bildirisi” isimli bir metin kaleme alıp imzalarlar, buna göre SSCB’nin bazı bölgelerinde sıkıyönetim ilan edilmekte Devlet Güvenlik Konseyi GKChP oluşturulmakta ve yönetimi devralmaktaydı. Yeni oluşturulan komitenin üyeleri aşağıdakilerden oluşmuştu: Bunu takiben Gennady Yanayev Gorbaçov’un “hastalığa” bağlı olarak görevlerini yerine getiremediği için onun yerine SSCB Cumhurbaşkanı görevlerini üzerine aldığına dair bir emir yayınlar. Yeni kurulan komite olan GKChP, Moskova’da tüm gazetelerin yayınlanmasını durdurur, sadece dokuz adet komünist kontrolündeki gazetelere müsaade edilir. Daha sonra yayınlanan bildirilerde Sovyet insanın onur ve haysiyetinin gözetileceği yeni bir birlik antlaşmasının halk tarafından yazılacağından, şehirlerdeki gıda sorununun halledileceğinden bahsedilir. Ayrıca komite demokratik süreçlerin sürdürüleceğini ve özel teşebbüsün destekleneceğini belirtir. “Sovyet Liderliğinin Deklarasyonu”, Yanayev’in emri ve GKChP bildirileri devlet televizyonunda ve radyolarında sabah 07:00’den başlayarak yayınlanır, Rusya Federasyonu'na bağlı televizyon ve radyo istasyonları kapatılır. Tamanskaya Mekanize Piyade Birliğine bağlı tanklar ve zırhlı araçlar ile Kantemirovskaya tank birliği de Moskova sokaklarına çıkacak, onları paraşütçüler izleyecektir. En tehlikeli görülen dört Rusya Federasyonu milletvekilleri KGB tarafından gözaltına alınmış ve askeri bir üste enterne edilmiştir. Darbeciler Kazakistan’ı ziyaret eden Rusya Federasyonu Cumhurbaşkanı Boris Yeltsin’i ise ülkeye girdikten sonra tutuklamayı planlamaktadırlar ama nedense bunu gerçekleştirmezler. Yeltsin, Beyaz Saray olarak adlandırılan Rusya Parlamento binasına sabah 09:00’da gelir, yanında Rusya Federasyonu Başbakanı İvan Silayev ve Rusya Federasyonu Sovyeti Başkanı Ruslan Khasbulatov olduğu halde bir bildiri okuyarak gerçekleşmekte olan darbenin yasadışı olduğunu açıklar. Ordudan darbeye destek vermemesini ister. Ayrıca Gorbaçov’un halka seslenebilmesi için genel grev çağrısı yapılır. Bu açıklama tüm Moskova’da bildiri şeklinde dağıtılacak ve bu sayede akşama doğru Moskovalılar Parlamento binasına gelmeye ve barikat yapmaya başlarlar. Buna karşılık olarak Gennady Yanayev Moskova’da 16:00 itibarıyla sıkıyönetim ilan eder. Yanayev saat 17:00’de yaptığı basın toplantısında Gorbaçov’un istirahat ettiğini belirterek, geçen yılların onu çok yıprattığını ve dinlenmesi gerektiğini açıklar. Ayrıca Yanayev GKChP’nin reformların takipçisi olduğunu da ekler. Ancak, zayıf görünüşü, titreyen elleri ve kullandığı yuvarlak ifadeler açıklamasından şüphelenenleri kuşkulandıracaktır. Bu sırada Tamanskaya mekanize birlik komutanı Binbaşı Evdokimov, Parlamento önünde Rusya Federasyonu liderliğine bağlı olduğunu açıklayarak taraf değiştirecektir. Tanklardan birisinin üzerine çıkarak halka hitap eden Yeltsin’in konuşması garip bir şekilde devlet televizyonunda gösterilir. Öğleyin Yanayev tarafından Moskova sıkıyönetim komutanlığına atanan Moskova Garnizon komutanı General Kalinin şehirde 23:00-05:00 arası sokağa çıkma yasağı ilan eder. Bu açıklamadan Parlamentoya saldıracağı anlaşıldığında binayı korumak için gelen gönüllülerin çoğu silahsızdır. Yeltsin ve ekibine bağlılıklarını ilan eden tank birliği ise Parlamento önüne gönderilir. Rusya Federasyonu yöneticileri ise Parlamento binasına gelirler. 20 Ağustos akşamı Kryuçkov, Yazov ve Pugo Palamentoya saldırmaya karar verirler ve diğer komite üyelerince desteklenirler. Kryuçkov’un yardımcısı General Ageev ve Yazov’un yardımcısı General Achalov saldırıyı planlarlar, KGB’nin özel harekat birlikleri olan Alfa ve Vympel Gruplarıyla beraber paraşütçü Omon birlikleriyle tank ve helikopterler saldırıya katılacaklardır. Alfa grup komutanı General Viktor Karpukhin ve paraşütçülerin komutanı General Alexander Lebed kalabalığın arasına karışarak yerinde inceleme yaparlar. Kurmayları Ageev’e operasyonun çok zor olduğunu ve çok kan akacağını söyleyerek onu caydırmaya çalışırlarsa da Lebed saldırının sabaha karşı 02:00’de başlayacağını açıklar. Sabaha karşı 01:00 sularında Parlamento binasının yakınlarında olay yerine doğru ilerleyen Tamanskaya mekanize birliğine ait araçlardaki zırhlılar sokakları troleybüs ve sokak temizleme araçlarıyla barikat yaparak kapatırken Dmitriy Komar, Vladimir Usov ve İlya Kriçevski vurularak öldürülür. Halk araçların etrafını sararak ateşe verse de askerlere bir şey olmaz. Ancak KGB’ye bağlı Alfa ve Vympel grupları harekete geçmez ve Parlamento’ya saldırı başlamaz. Yazov durumu öğrenince askerlerin şehirden ayrılmasını emreder. Ordu birlikleri Moskova’dan ayrılırken kararsız GKChP komitesi üyeleri Savunma Bakanlığında toplanarak ne yapacağını bilmez bir şekilde Gorbaçov ile pazarlık yapmak için bir delegasyon gönderirler. Vladimir Kryuçkov, Dmitriy Yazov, Oleg Baklanov, Aleksandr Tizyakov, Anatoliy Lukianov ve Vladimir Ivashko Kırım’a uçar. Satt 17:00’de delegasyon yazlığa gelseler de Gorbaçov onlarla görüşmeyi reddeder. Kopartılan iletişiminin sağlanmasını isteyip bunu elde ettikten sonra GKChP kararlarının geçersiz olduğunu, komite üyelerinin görevden alındığını bildirecektir. Sadece Başkan İçin adlı kitabın yazarı Christopher Andrews darbe günlerinde ABD’nin oynadığı önemli rolü anlatır. Zamanın ABD Başkanı Bush’a gelen en önemli istihbarat Kryuçkov ile Yazov arasında geçen ve Moskova’daki askeri birliklerin durumunu anlatan görüşme ABD gizli servislerince algılanır ve çözümlenir. Bush gizli servislerin ayak diremesine rağmen hiç görülmemiş bir kararla görüşme bilgisini ayrıntılarıyla Rusya Federasyonu Başkanı Yeltsin’e iletmeye karar verir. Ayrıca Moskova’daki ABD Elçiliği sayesinde Yeltsin’in askeri komutanlarla kesintisiz görüşme yapması sağlanır. Gizli servis yetkilileri Rus muhaberesinin dinlenebildiği bilgisinin Ruslara verilmesinin ileride önemli imkânları ellerinden alınacağını söyleseler de Bush’a göre öncelik darbenin bertaraf edilmesidir. Darbe ise tahminlerden çok önce sönümlenecek ve sona erecektir. Gorbaçov ve komite delegasyonu Moskova’ya uçacak ancak 22 Ağustos sabahı erken saatlerde Kryuçkov, Yazov ve Alexander Tizyakov havaalanına indikleri anda tutuklanacaklardır. 22 Ağustos günü tutuklanan Pugo ve eşi ertesi gün intihar edecektir. Pavlov ve Starodubtsev 23 Ağustos günü, Oleg Baklanov, Valeriy Boldin ve Oleg Şenin 24 Ağustos günü yakalanacaktır. Bazı bölge valileri ve yetkililer darbeyi destekledikleri için 21 Ağustos günü Rusya Federasyonu Yüksek Sovyeti Karar No.1626-1 ile Cumhurbaşkanı Yeltsin’e yerel yöneticileri görevden alma yetkisi vererek darbe yanlılarının tasfiyesi hareketini başlattı. Ertesi gün yine Yüksek Sovyet Karar No.1627/1-1 ile beyaz-mavi-kırmızı bayrağı Rusya bayrağı ilan ederek Sovyet kızıl bayrağını tasfiye
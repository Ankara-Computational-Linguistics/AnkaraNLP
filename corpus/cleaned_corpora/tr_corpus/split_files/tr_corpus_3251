bir parkı ya da bir ormanı bina yapabilmek için yok etmeyi göze alabiliyoruz. Kesilen onca ağacın yerine yenilerini dikmiyoruz, ağaç sayısı gittikçe azalıyor. Yeterince ağaçlandırma yapılmamasının bence iki sebebi var. Birincisi sorumluluktan kaçmamız. Başkalarının ağaç dikmediğini görünce kendimizin de böyle bir görevden sorumlu olduğu gerçeğini görmezden geliyoruz. Ne yazık ki bu kısır bir döngüye yol açıyor ve birçoğumuz ağaçlandırma çalışmalarına katkıda bulunmuyoruz. İkinci sebep ise geleceği yeterince düşünmememiz. Her ne kadar hava giderek kirleniyor, yeterince oksijen üretilmiyor olsa da durum, anlaşılacağı üzere bundan yüz ya da iki yüz yıl sonra atmosferin bulunacağı durum kadar ciddi değil. Bu da konuya yeterince dikkat etmemizi engelliyor. Eğer hava nefes alınamayacak kadar kirli olsaydı birçoğumuz muhtemelen ağaçlandırma çalışmalarına katılacak, ormanların yok edilmesinin önüne geçmeye çalışacaktı. Bugün hava her ne kadar nefes alınabilecek durumda olsa da, durumun sanıldığı kadar önemsiz olmadığını hatırlamak önemli. Havayı büyük ölçüde temizlemek ve birkaç yüzyıl önceki oksijen ve karbondioksit oranlarına döndürmek için çok hızlı bir şekilde ağaçlandırma çalışmalarına başlamamız gerekiyor. Ne yazık ki bu ağaçlandırma, yolculuk yaparken karayolu kenarında gördüğümüz ve ağaçların ya hep kurumaya yüz tutmuş ya da sökülmüş olduğu hatıra ormanları ile olmuyor. Yeni oluşturulan ormanların çok büyük kısmının yetişememesi, ağaçların yetişirken duyduğu gereksinimlerin karşılanmamasından kaynaklanıyor. Bu nedenle yapılması gereken, sistematik ve sürekli denetlenen ormanlar oluşturmak ve insanların ağaç dikmemek için buldukları sebepleri ortadan kaldırmak. Eğer herkesin ağaç dikmesini istiyorsak biz de ağaç dikmeye başlamalıyız. Bunun zor bir iş olduğundan, ağaç dikecek yer olmadığından yakınmak hiç doğru değil çünkü belli bir miktar ücret karşılığında ağaçlandırma çalışması yapan onlarca organizasyon var. Yine okullarda ve özellikle televizyon yayınlarında insanları bilinçlendirmek için yapılan çalışmalara daha çok önem verilmeli ki insanlar sadece bugünü değil yarını, çocuklarını ve torunlarını düşünsünler ve onlara daha iyi bir dünya bırakmak istesinler. Gelecekte daha rahat bir hava soluyabilmek ve daha yeşil bir dünya görebilmek için ormanlara ihtiyacımız var, ancak orman oluşturabilmemiz için de ilk yatırımı dikkatli bir şekilde yapıp ağaçları dikkatle büyütmeliyiz. Unutmamalıyız ki ormanı sevmek ve korumak, dünyayı daha yaşanabilir bir yere dönüştürmek için ilk adımdır. Kaynakça The last frontiers of wilderness: Tracking loss of intact forest landscapes from 2000 to 2013. (2017, Ocak 13). http://advances.sciencemag.org/content/3/1/e1600821.full adresinden alınmıştır MÜKEMMEL BOŞLUK Resim: İshida, Tetsuya. Wada Fine Arts Bu tabloya bakınca aklıma hayatın monotonluğu ve ona inat insanın içinin akışı geliyor. Hayatımız boyunca önümüze, sağımıza, solumuza bakmadan bir yerlere bir şeylere koştuk. Belki gideceğimiz yere yetiştik ama hep anı, hayatı kaçırdık. Hayallerimiz ise bizi kaçırdığımıza ulaştıran bir bilet oldu hep. Hayatın aynılığını bize hatırlatan her gün aynı şeyleri yapmak için ayağa kaldıran bir alarm, öte yandan her gün bambaşka duygular yaşatan, dolup taşan, boşalan bir iç ses hayallerde açığa çıkan. Çoğu insan hayatının değerini son nefesinde kavrar. Çevremizdekilerin değeri ancak onlar gittikten sonra kafamıza yerleşir. Bunun en önemli nedeni yaşadığımız anı ve o andaki kendimizi yakalayamamamız. Geçmişte yaptıklarımızla övünürken veya onlara üzülürken şuanı kaçırırız, gelecek ile ilgili planlar yapıp onları hayal ederken o anki yapmamız gereken hareketleri unuturuz. Oysa yaşadıklarımız, yaşayacaklarımız hepsi şimdiden ibaret; ne bir saniye önce ne de bir saniye sonra. Hayatın monotonluğu nereden gelir peki? Nedir bizi aynı zincire bağlayıp farklı çarklardan geçiren? Bana göre bu sorunun cevabının bel kemiği şimdiyi kaçırmaktır. Geçmişte kalınıp dibe saplanılır, geleceğe bağlanılıp yükseklerden uçulur ve düşünen canlılar zamanın boşluğunda yok olur.Kendilerini kaybederler ve hayatlarına yön vermeyi bırakırlar. Böylece her gün alışılagelmiş şeyler yaşarlar ve saatlerin kendini tekrar etmesiyle onlar da oldukları yerde saymaya başlarlar. Ezberlediğimiz bir dizeyi tekrar tekrar okumak gibidir bu. Bir saatten sonra o artık ne şiirdir ne de başka bir şey. Anlamı kaybolur. Tıpkı her gün aynı yolları aynı şekilde aynı yere vararak yürümek de bizi kaybolmaya mahkum eder. Varacağımız yere varırız. Ama biz yola ne zaman ve nasıl neden başladık unuturuz. Modern hayatın getirdikleri ve yaşama bakış açılarımız da monoton yaşantının en büyük destekleridir. Bebeklikten başlayan ve ölene kadar devam eden görev ve sorumluluklarımızın altından kolayca kalkamıyoruz. Hayatımız boyunca belli kalıplara sokularak etiketlenmeye çalışıyoruz. O etiketi doldurmak için içimizi boşaltmayı çoktan kabullenmişiz. Yaşadığımız çevrede bu monotonluk halkası başladığı an yayılarak arttı. Ağaçlara, yürümeye, gökyüzüne, insanların yüzüne bakınca daha sıkıcı şeyler görmeye başladık. Buna bir çeşit körleşme de diyebiliriz. Hayatın güzel yanlarına, yolumuzun üstünde her gün orada duran bir kez bile okumadan geçtiğimiz tabelaya körüzdür. Değişikleri fark etmeyiz çünkü öncesini ne kadar biliyoruzdur? Hepimizin sıkıldığı bir yaşama dönüşür günler. Bu yaşama biçimi nefes alma çırpınışlarımıza, içimizdeki renk cümbüşüne engel olamaz tabii ki. Biz de tuvalimizin boyalarını alır içimize döneriz ve orada tüm renkleri her tonuyla binbir çeşitle yansıtır. Dışımızla içimizin tezatını yarıştırır içimiz galip olarak ayrılırız. Garip bir kısır döngünün içindeyiz aslında. Hareketli yaşamdan koptukça hayallerimize yaslanıyoruz ve hayallerimize bağlandıkça yaşamdan uzaklaşıyoruz. Herkesin kendince hayalleri vardır. Kimilerinin hayali gerçek hayatta gerçekleştirmek istediği tutkularıdır, kiminin hayali ise kendi dinlencesini yaratmak ve gülümsemek için gördüğü dokunamayacağı papatyalardır. Hayallerimiz kendi monotonluğumuzdan sıyrılabilmek için adeta bir bıçak. Önemli olan bir kayığın içinde balıkları rüyamızda değil de ellerimizde görmektir. İşte tam da bu noktada aynılıklarımızdan kurtuluyoruz. Her gün aynı şekilde aynı yerde devam eden değişmeyen, ezber haline gelen yaşantımıza ara veriyoruz. Farklı, değişik, bize ait, biricik bir şeyler yapıyoruz kalemimizi, elimizi, sesimizi hayallerimize çevirerek yapıyoruz bunu. Her gün yanından geçip fark etmediğimiz ağaçla tanışıyoruz, gökyüzündeki bir bulutu bir gülücüğe benzetebiliyoruz. İşte o an biz kendimiz oluyoruz. Hayattan kopuyoruz belki ama kendimize yaklaşıyoruz. Hayat bir tekrardan ibaret değil, aksine tekrarı olmayan bir sanat! FORREST GUMP: Hem utandıran, hem de duygulandıran başyapıt Bana göre filmlerin başarısını, filmin izleyiciye verdiği dersle ve öğrettikleriyle bağdaştırmak her ne kadar yanlış olsa da bazı filmler gerçekten de başarılarını izleyiciyi düşünmeye, bir takım değişiklikler yapmaya itmelerine ve verdikleri toplumsal mesajlara borçlu oluyor. Bu tarz filmleri düşündüğümde ise aklıma ilk gelen yapıt kuşkusuz Forrest Gump’tır… Yönetmeni Robert Zemeckis olan film, Winston Gloom’un aynı isimle yayımlanan romanının beyazperdeye oldukça başarılı bir uyarlamasıdır. Dürüst olmak gerekirse, çoğu insan gibi bende de kitaplardan uyarlanan filmlerin kitapları kadar etkileyici olmadığı önyargısı vardır, hatta büyüsünün bozulmaması için filmini izlemediğim kitaplar da mevcuttur. Bir filmin başarısının verdiği mesajla ilişkili olmadığı kanısından sonra Forrest Gump sayesinde yıkılan bir diğer inanışım ise buydu. Forrest karakteri romanda başarıyla betimlenmiş olsa da, filmi izledikten sonra Tom Hanks’in karakteri canlandırış biçimi ve içimde uyandırdığı hisler romanla boy ölçüşemezdi. Öncelikle filmi oldukça başarılı olarak nitelendirmemin nedeni aldığı ödüllerin sayısı, gişe hâsılatı gibi istatiksel veriler değil, filmi izlerken içimde uyanan duygular ve komedi ve dram gibi iki zıt kavramın muazzam bir denge ile film boyunca işlenişidir. Birçok internet sitesinde veya dergide bulunabilecek basit ve sıradan bir özet yerine yazımda film hakkındaki düşüncelerime ve yorumlarıma yer vermek istesem de filmin genel olarak konusunu paylaşmakta yarar var. Yapıtın başkahramanı, filme de adını veren Forrest Gump, filmin ilk sahnesinden itibaren otobüs durağında yanına oturan yabancılara hayat hikâyesini anlatmaya başlar ve izleyiciyi inanması oldukça güç, kâh üzüntü kâh sevinç dolu anılarına sürükler. Evet, Forrest’in anıları gerçekten de inandırıcı değildir ve bunun nedeni dönemin devlet başkanlarıyla tanışması, milyoner olması veya Vietnam Savaşı’ndan sağ olarak evine dönmüş olması değil, tüm bunları başaran kişinin IQ’ sunun oldukça düşük olmasıdır. Aslında bu durum filmin topluma vermeyi hedeflediği mesajın özeti niteliğindedir. Neden ortalamanın oldukça altında bir zekâ seviyesine sahip olan bir insan herkesin imreneceği başarılı bir hayata sahip olamasın? Forrest Gump, toplumdaki bireylerin baskılarına ve önyargılarına rağmen “sıra dışı” kimilerine göre “salak” olan bireylerin toplumda yer edinebileceklerini hatta insanların hayal bile edemeyeceği başarılara imza atabileceğinin göstergesidir. Her zaman ona güvenen, topluma ayak uydurabileceğine inanan annesi ona çocukluğu boyunca “Hayat bir kutu çikolata gibidir, payına ne düşeceğini asla bilemezsin." öğüdünü vermiş ve Forrest bu öğüdün doğruluğunu defalarca izleyiciye kanıtlamıştır. İnsanoğlunun en büyük zaaflarından biri, yargılamak… Kimi zaman dış görünüşüyle, söyledikleriyle veya düşündükleriyle yargılanabilir insan. Dışarıdan baktığımda insanları yargılamak her ne kadar yanlış gelse de pek çok zaman ben de kendimi bu zaafa yenik düşerken ve önyargılı hareket ederken yakalıyorum. İnsan doğasındaki yargılama içgüdüsünün en büyük getirisi de kuşkusuz “dalga geçmek”. Özellikle küçük yaşlarda arkadaşlar arasında sıklıkla görülen bir harekettir dalga geçmek. Filmin özellikle başlarında Forrest’ın diğer çocuklar tarafından aşağılanması ve hor görülmesi beni derin düşüncelere sürüklemiştir. Bu denli saf bir karakterin bu şekilde toplumdan dışlanması olur iş değildir ve her bir sahnede bundan önce dalga geçtiğim veya küçümsediğim her kişi için kendimi daha da kötü hissetmeme neden olmuştur. Filmi izlemeyi bitirdiğim andan itibaren insanlara yaklaşımım değişmedi ve yargılama zaafımdan uzaklaşmadım desem aslında yalan söylemiş olurum. Peki, Forrest Gump karakterinin birçok kitleyi kendine hayran bırakması ve filmin yayınlandığı tarihten 20 yıl sonra bile unutulmamış olmasının nedeni ustaca kurgulanmış bir karakter olması mı? Bu soruya evet cevabını vermek karakteri canlandıran oyuncu Tom Hanks’e tamamen haksızlık olur. Gerek mimikleriyle, gerek ses tonuyla ve bakışlarıyla Tom Hanks, karakterini büyük bir ustalıkla canlandırmış ve Forrest Gump’ın hayal ürünü bir kahramandansa toplumda ender de olsa rastlayabileceğimiz bir birey olduğuna izleyiciyi inandırmayı başarmıştır. Koray Kılıç 21302644 ANADOLU’DAN FRANKFURT’A BİR YOLCULUK Ahmet Haşim’in ‘Frankfurt Seyahatnamesi’ adlı eseri gezmeyi ve dünyanın çeşitli yerlerini görmeyi çok sevmemden dolayı okudum. Bu kitabın türü bir gezi yazısı olmakla birlikte okuyana hem farklı yerler hem farklı insanlar hem de farklı kültürler göstermektedir. Kitap, 100 sayfanın altında bir uzunluğa sahip olmasına rağmen, içeriği oldukça yoğun, anlatılmak istenenler son derece özlü, bu da kitabı hiç sıkılmadan bir solukta okumamı sağlayan etkenlerden oldu. Haşim, kalp ve böbrek rahatsızlığına tedavi amacıyla 1932’de Almanya’nın Frankfurt şehrine gitmiştir. Yani yazar Frankfurt seyahatini yapmadaki asıl amacı gezmek için, yeni yerler görmek için olmamıştır. Yine de kitabı okuduğumuzda Haşim’in İstanbul ve Frankfurt incelemeleri, bu iki şehir arasındaki tren yolculuğunda gördüğü balkan manzaralarını, Bulgar bozkırlarını anlatışı bize Haşim’in gördüğü yerleri kuru kuruya seyretmediğini, sanki gördüğü yerleri belgesel yapacakmış gibi ayrıntılarıyla ele aldığını gösterir. Yazarın üslubu, seyahati hakkındaki yorumları, eleştirileri, betimlemeleri gerçekten okuyanın etkilenmesini sağlıyor. Ahmet Haşim’in, seyahati boyunca gittiği yerleri anlatırken, Anadolu’dan Almanya’ya gittikçe daha olumlu 1 yorumlar yaptığını ve kitabın genelinde bir doğu batı kıyasının olduğu kitapta gözüme en çok çarpan unsurlardan oldu. Seyahatnamenin yazıldığı 1930’lu yıllarda doğunun batıdan ciddi bir şekilde geri kaldığını ve bu gerilemenin kademeli olarak günümüze kadar arttığını gördüğümde biraz hayal kırıklığına da uğradım çünkü Anadolu ve şark kesimi daha o yıllarda bu geri kalma belliyken ilerlemek için adım atmamış. Kitabın ilerleyen sayfalarında hem insani bakımdan, hem bilim, kültür bakımından Avrupa’nın oldukça gelişmiş olduğunu görüyoruz. Frankfurt’ta mimariden müzeciliğe, kişilerarası ilişkilerden insana verilen değere kadar değişik konular bu gelişmelere örnek olarak kitapta karşımıza çıkar. Kitaptaki batı imajı genel olarak olumludur hatta bu imaj bize Doğu’ya ve ülkemize yönelik hayaller kurdurur. Diğer taraftan, dilenciler ve fahişeler ekonomik sıkıntının göstergeleri olarak Haşim’in olumlu Batı imajına biraz olumsuzluk katar. Ayrıca Hitler destekçileri ve komünistler de bu olumsuzluklara eklenir ama bu unsurlar olumlu batı imajını çok karalamaz. Mutsuzluk ve yalnızlık da yazılarda hâkim olan temalardandır. Özellikle Haşim’in İstanbul’u terk edişinde yani kitabın başlarında hüzünlü ve huzursuz bir dalgınlık sezdim ve bu bölümlerde negatif bir ruh hali bana eşlik etti. Kitapta gece vakitlerinin anlatılışında içinizi bir kasvet kaplar ve bundan dolayı Haşim’in gece vaktini pek sevmediğini düşünüyorum. Haşim’in gurbette oluşu ve bundan dolayı yaşadığı güvensizlik duygusu da kitaptaki olumsuz temalardandır. 2 Haşim, kitapta Batı’nın ahlaksızlığını kesinlikle tasvip etmemektedir. Haşim, adet ve geleneklerimize kesinlikle bağlı kalmış ve onların gerektiğinde arkasında durmuştur. Beyaz yalan söyleme gibi bazı Doğu adetlerine değinmiştir. Öte yandan, Batı’da insanlara özellikle de yaşlılara, hastalara ve zor durumda olanlara verilen değeri çok takdir etmiştir ve Doğu’nun bu değerlerle alakalı tutumunu sorguya çekmiştir. Haşim Doğu ve Batı’yı belediyecilik konusunda ve özellikle hastalığı için gittiğinden detaylı olarak sağlık konusunda kıyaslamış ve Doğu’nun bu konuda epey geri kaldığından yakınmıştır. Ahmet Haşim’in bu eserinde gördüklerini kendi iç dünyasından geçirerek, yorumladıklarını görürüz. Kitapta kesinlikle siyasî meselelere değinilmemiştir. Haşim, Batı’dan büyük fikirler ithal edip, bunların propagandasını yapmamıştır. Yazar, kitapta genel tema olan Doğu-Batı kıyasında tabiat, sağlık, şehir, mimari, kültürel ve insanlık gibi konuları ele almıştır. Kitabın dili sade ve yazılar akıcı ve yumuşak bir üslupta bu yüzden Kitabı okumak son derece keyifli oldu benim için. Kitabın bana kattığı en önemli şey, toplumunda tabiatında, mimarisinde insanın hayranlık duyulacak kudret ve zekâ unsurları bulunan ve birtakım eksiklerine rağmen ileri bir medeniyet olan Batıyı görmem oldu ve bana Doğu’nun, ülkemizin seviyesini görmemde ve bizim nasıl gelişeceğimiz konusunda gözümü açmakta oldu. Bu kitap kesinlikle okuduğum en etkileyici gezi yazılarından biridir. 3 4 Deniz Özden GEÇMİŞİN ÇİRKİN YANSIMASI İntikam hiç beklemediğiniz bir anda kapınızda belirebilecek kadar soğuk ve acımasızdır. İnsanlar, çektikleri acıları hafifletmek içim intikam alamaya yönelir. Bazen sevdiklerinin ihaneti, bazen de düşmanlarının hamlesi onları intikama sürükleyebilir. İntikam almaya karar verildiğinde ise karşısındakinin en hassas olduğu noktadan vurmaya çalışılır. İntikam duygusu sadece verilen tahribattan tatmin olmak için vardır. Sonunda kimse bir şey elde edemez. O yüzden bu duygunun her zaman insanın içindeki en temel hazlardan birisi olduğunu düşünmüşümdür. En derinlerde sakladığımız duygularımız gün gelince öfke tufanı gibi başkalarının üstüne çullanır. Verilen zarardan haz almak dışında başka bir şey istemez insan. İntikam diğer insanların acısından zevk almak için vardır. İnsanların ilk anlattıkları ilk destanlardan tutun günümüz sineması ve tiyatrolarında hâlâ bu temel içgüdü üzerine hikayelere rastlarız. Yönetmen Tom Ford ise filmi Gece Hayvanlarının konusunu intikam üzerine oturtmuş. İntikam duygusuna farklı bir perspektifle yaklaşarak seyirciye yeni ve orijinal bir yapıt sunuyor. Hikâye baş karakter Susan'ın bir gün kapısının önünde hiç beklemediği birinden gelen kargoyu teslim almasıyla başlıyor. Gelen kargonun yıllar önce ayrıldığı eşi Edward'dan olduğunu görünce büyük bir merakla paketi açıyor ve içinden masum gibi gözüken bir kitap çıkıyor. Susan'ın kitaba büyük bir merakla başlamasıyla birlikte film başka bir hikâyeye geçiyor. Susan hem kitap hem günümüz hem de geçmişin içinde kaybolup kendi içinde uzun bir yolculuğa çıkıyor. Bu yol tıpkı dikenli bir yol gibi Jack öfkesiyle kaplı. Geçmişte kendisine yapılanları bir türlü unutamayan Jack intikamını vurarak veya kırarak almak yerine ruhundaki bütün yaraları, acıları ve Susan'ın ona yaşattıklarını kitabında sembolik bir şekilde anlatarak alıyor. Kitap ile gerçekliği sembolik vurgularla bağlayan Tom Ford hem bizi hem de Susan'ı derinden sarsıyor. Birbirinden oldukça farklı olan iki hikâye temelleri baz alındığında ve çekilen acılar düşünüldüğünde ne kadar benzer olduğunu filmin sonunda daha net görüyoruz. Yönetmen çekilen acıları ve intikam gibi saf olmaktan oldukça uzak bir duyguyu yansıtabilmek için rahatsız edici bir atmosfer yaratmış. Özellikle intikam almak için yazılan kitabın anlatıldığı bölümlerde hem Susan hem de seyirci oldukça rahatsız oluyor. Jack yazdığı kitapta Susan'ın ona yaşattığı acıları, onda bıraktığı hasarları en rahatsız edici şekilde tasvir ediyor. Böylece hem kendi içini döküyor hem de Susan'ın ona yaptıklarının bedelini ödetiyor. Çünkü bazen en büyük intikam insanların ne kadar kötü olduğunu ve bize çektirdikleri acıların ne kadar büyük olduğunu göstermektir. Kimse kötü olduğunu kabul etmek istemez ya da geride bıraktıkları insanlara dönüp onlarla yüzleşmek istemez. Her zaman en iyisini düşündüğümüzü sanırız. Bazen bencil duygularımız o kadar gözümüzü kör eder ki işlediğimiz suçların yükünü üstümüze almayız. Burada Jack'in aldığı intikam aslında Susan'a bir ayna göstermek gibi. Kitapta geçen olaylar Susan'ın geçmişini bir ayna gibi yansıtıyor. Moda tasarımcısı olarak tanıdığımız Tom Ford'un bir yönetmen koltuğundaki başarısı takdire yaşayan. Her sahnesi özenle hazırlanıp planlanmış, hiçbir sahnesi boş geçmiyor. Filmi izlerken herhangi bir anında sıkılmadım. Dikkatle izlenmesi gereken, her anında bir gönderme olan inanılmaz bir film. Metaforlarla dolu, ustaca yazılmış bu film intikam duygusuna olan bakışımı değiştirdi. Yani bana yeni bir görüş kazandırdı. Kurgusuyla, müziği ve de sinematografisiyle bütünlük oluşturan bu film her yönüyle baş yapıt olarak adlandırılmayı hak ediyor. Ford, Tom. Gece Hayvanları. 2016. Focus Features. Film. Sıla Küçükosmanoğlu21400332 Somun Kokulu Senfoni “Uyandı birdenbire” (s.7) diye başlıyor dizelerine Hasan Hüseyin Korkmazgil. Ben de uyanıyorum sanki o ilk dizeyle. Bestelenmiş şiirlerinden tanıdığım Hasan Hüseyin’in dizelerine bu kez çalgılar değil, zihnimdeki hayalî melodi eşlik ediyor. Uyanıyorum birdenbire. Crescendo! Güzel bir şiir okuyunca, güzel bir şarkı dinleyince hissedilen “Ben neden uyuyormuşum bugüne kadar?” sorusuyla kokluyorum kitabı. Kitaba adını veren şiiriyle ve diğer her dizesiyle, baştan sona uyanış kokuyor Acıyı Bal Eyledik. Uyanık kalmak için sayfayı çeviriyorum. Acıyı Bal Eyledik, şairin yaşayarak dokunduğu her olaya, kişiye ve mekâna bir de kalemiyle değiniyor. “Bir şeyler eksik kalacak mı?” tedirginliği yaşadığını hissediyorum Hasan Hüseyin’in. Bu beni hiç rahatsız etmiyor. Aksine, yaşadığı dünyayı bütünüyle kucaklama isteğine imreniyorum. İnsanlığa dair iyi dilekleri var onun. Bir şekilde kendi de bir parçasıysa bu başa gelecek iyiliklerin, tatmin olacak; uyanış çile olmaktan çıkacak, etrafa hafiften bir portakal çiçeği kokusu yayılacak. İnsanlık için temennisi sevgiyi paylaşmak olan bir şair… Hem tepeden tırnağa halk için yazıyor, hem de “Ronsar kimdi?” diye başlayan sorularımı çoğaltıyor. Şiiri önemsiyor. Öyle gösterişli uyaklarla, rediflerle işi yok; ama her “nehirler” (s. 27) diye vuruşunda başını daha bir dik tutmak istiyor insan -yaylılar giriyor, keskin- , bir daha “gör beni “ (s. 19) derse tüm dünya görecek onu… Şairin en sevdiğim şiiri olan “Amenna” bu kitapta değil; ama bir yanı yaprak döküp bir yanı bahar bahçe olan, dengesizlik karşısında çıldıran adam, burada da haykırıyor kelimeleri tekrar ederek ve onların yerleriyle oynayarak. “Kurtuluş yok” (s. 118)diyor; tekrar, tekrar. Ve aniden noktayı koyuyor. Keman, trompet, davul; aynı anda susuyor. Hasan Hüseyin tarafını şiirleriyle açıkça belli ediyor. Sermayenin karşısında emeği, savaş karşısında barışı, kan akıtanlar karşısında kanı akanları yüceltiyor. Sanki tanıyorum onu; gece yatmadan önce “Ne olacak bu memleketin hali?”nden öte bir şeyler soruyor kendi kendine, sabah da burnunda ekmek kokusuyla uyanıyor. Soruları kendine sığmıyor, ondan şiir yazıyor. Samimiyete inanıyor, inandırıyor. Mustafa Kemal’i, Atatürk’ten daha çok seviyor (s.106), her şeyi çocuksu bir heyecanla sahipleniyor, olgun bir yetkinlikle kelimelere döküyor. Hep zıtlıklarıyla beliriyor aklımda Hasan Hüseyin Korkmazgil. Belki de bu, onun sınıflar arasındaki uçuruma olan tepkisi ve iki tarafa ait özellikleri de barındırmasının çelişkisinin ürünüdür. “Her Yerde Birden Olmak” şiirinde görüyorum bunu; kanişlerin bakımından konuşulurken, içinde kurtuluş isteğinin sızısıyla, belki o an oracıkta kuruveriyor dizelerini. Güzel bir mizah tutturuyor bir yandan; melodinin tonu, mi minörden do majöre geçiyor. Hasan Hüseyin, konusunu en yakınındakinden alıp onu hem samimi hem de beklenmedik bir dille aktarabilen bir yazar. Onun şiirlerine bağlama da eşlik edebilir, soprano saksafon da. Acıyı Bal Eyledik’i okurken de en sevdiği öğretmeninin verdiği öğütleri, zorunda olmadığı halde can kulağıyla dinleyen bir ilkokul öğrencisi gibi hissediyorum. Hasan Hüseyin; insanlığın derdini kendi derdinin üzerine koymuş, bu yüzden acılar çekmiş ve bu acıları çekmenin ne hissettirdiğini dizelerine nakşetmiş bir şair. Bir kere okuduysa insan, Hasan Hüseyin’i; okuduğu her şiirde ondan bir iz arar. İkinci Yeni şiirlerinde “Tortu”daki gerçekliği, Garip’te “Tay”daki imgelerin vuruculuğunu, Toplumcu Gerçekçilerde “Amado’lu Ağustos”taki çok katmanlılığı aramaya başlar. Her melodiye onun dizelerinden güfte yazar, her kokuyu uyanışın bir türüne yakıştırır. Onun nasihatini dinlemeden, nehirleri aşmadan, güneşi çınarla selamlayıp fırtınaya meşeyle durmadan, acıyı bal eylemeden, gece gözüne uyku girmez. Uykusunda bile, uyanışını düşünür. Mert ŞanalELVEDAGÜZEL VATANIMAhmet Ümitbenim için, yüzlerce sayfalıkkitapları sadece birkaçsaattebitirip kitabadoyamamak demektir.Hangi kitabını elimealsam, ciddi anlamda, tek soluktabitiriyorum.BenimTürk Edebiyatındaki favorim kesinlikleama kesinlikleAhmet Ümit’tir.Herzamankialıştığımpolisiye tarzındanbuseferlik biraz ödünvermiş,amayine deheyecanlandırmadan edememiş.Kitap her zamanki gibi İstanbul,tarih veentrikalarüçgeni içinde yazılmış.Kitabı ilk bitirdiğim zaman sanki bugünleri anlatmış gibimegeldi.Sonradan biraz geçmiş olayları anlattığında anladım, bizim bucoğrafyamızdailerlemeolmamasınıntemel sebebi, 30-40 yıldabirbaşımızaaynı olaylarındenk gelmesi. Kitabınanlatıldığı dönemdeOsmanlı’daki monarşiyi yıkıpyerine Meşrutiyet getirmekisteyenlerle 1980’lerdedarbe girişiminden sonra yaşanan kargaşalar neredeyseaynı.Gerçidünyanınen hareketli topraklarındayaşamanınbedeli debuolsagerek.AhmetÜmit,budurumun farkındaolduğundan böyle bir romanı kaleme almışdiyedüşünüyorum.Roman,aslında yazmayı çokseven ve şiiraşığı olan Şehsuvar Sami’nin, aşkyaşadığıEstheradlıYahudi birkızlaolan ilişkisiyle ozamanlarındevrimci görüşlere sahip olanİttihatveTerakki Cemiyeti arasında gidip gelmesini anlatmakta. Şehsuvar Sami,Cemiyetin de kurulduğuyer olan Selanik’teyaşayan birisi. Babası görevdeyken Sultan 2.Abdülhamittarafından sürgünegönderilmesi üzerine buyönetimden nefret edenŞehsuvar,Paris’egider veoradaki JönTürk oluşumunakatılır.Osırada tanıştığı Estherileen büyükhayalleri, bir günParis’ekalıcı olarak yerleşmeleri veikisinin deedebiyatlauğraşmalarıdır.Ancak orada bulundukları süreçteŞehsuvar’ıniçini devrimci ateşi kaplarveedebiyat ilehayatınınaşkındanvazgeçip İttihatveTerakki Cemiyeti’nekatılır.Cemiyete kendisini sokan kişi deEsther’in amcasıdır.Bu zamandan sonrakendisiCemiyet’ingüvenilir adamlarından olurveaklınınucundan bilegeçirmediği şeyler yapar.Bunlarınen başındaisyanlarını başarıya ulaştırmak zorundaoldukları için adamöldürmek gelir.Ahmet Ümit,buromanı elbetteböyle kronolojik birşekildesade birbiçimdeanlatmayı tercih etmemiş.Bu olaylarıŞehsuvar Sami’nin PeraPalas’taEsther’emektupyazıyor biçimdeanlatmayı tercih etmiş.Boşunabenim favorim demiyorum, çünkükendisibeklenmedik olaylarıbeklenmedik birbiçimdeyazıpokuyanı aslasıkmayacakşekilde kalemealmayıçokiyi becermekte.Romandevam edip Şehsuvar başından geçenleri mektup şeklinde anlatmaya devamederken, aynızamandaCemiyetten ayrılışını veCumhuriyet’inilk yıllarınıda anlatmakta.Türkiye’nin üzerindebulunduğubuAnadolu toprakları,insanlığınilk yıllarındanberiçeşitlimedeniyetler tarafından evolarak kabul edilmiş.Bu zaman zarfında pek çoksavaş,çile, açlık,buhran yaşamış.Ancak hiçbirdönem FransızDevrimi zamanındaki gibi birkargaşayaşamamış.Bu karışıklığı detaylı birşekjildeanlattığı içinAhmet Ümit’in buromanı banagöre çokbaşarılı.Romanındevamında,İstanbul’dapadişahı indirdikten sonraonuSelanik’egötüren trendesultanı bizzatkorumaklagörevli olan Şehsuvar arasındaedebiyat muhabbeti geçer veromanınbaşındanberi edebiyatla uğraşmayıtercih etmeyip kendince ölüm kalım meselesi olan memleketmeselelerine kendini adayan Şehsuvar, padişah tarafından bile“Neden edebiyatı tercihetmedin debukargaşayıhayatınedindin?” ifadeleriyle sorgulanır.Bu kitap bana kalırsa, her kesimdeher yerde veher zaman okunmalıdır.Çünkübana görebirbirey kendi tarihini nekadar iyi bilirse, yaşadığı toplumaokadar faydalı birinsanolur.Ümit,Ahmet.Elveda Güzel Vatanım.İstanbul: EverestYayınları,2016.İNSANIM ÖYLEYSE ÖZGÜR DEĞİLİM! İlk ne zaman duyduğumu hatırlamıyorum ‘özgürlük’ sözcüğünü ama ilk kez ne zaman “Özgürüm ben, haklarım var benim” diyerek annemi şaşırtıp güldürdüğümü çok iyi hatırlıyorum. 5 yaşındaydım ve erkenden yatağa gidip uyumak istemiyordum. İstediğim zaman uyumak, istediğim zaman uyanmak, ne giyeceğime karar vermek istiyordum. Mecbur muydum hoşlanmadığım çocuklarla arkadaşlık etmeye, sevdiğim şeyleri paylaşmaya, beğenmediğim yemekleri bitirmeye, düşüncelerimi saklamaya? O gün annemle yaptığımız uzun konuşma işlerin benim sandığım şekilde olmadığını öğretmişti. Sonraki yıllarda hayat tecrübesi diyebileceğim olaylar, dillerden düşmeyen bu sözcüğün aslında var olmayan bir durumu ifade ettiğini düşünmeme neden olmuştu. Nezaket diye bir şey vardı, ayıp diye bir şey vardı, kurallar,yasalar, gelenekler vardı ve galiba dünyada çocuklara bile azıcık özgürlük vardı. Yapılması gerekenler ve yapılmaması gerekenler vardı ve listeler oldukça uzundu, zamanla öğrenecektim. Öğrendikçe de keyfim kaçacak, kendimi çevresi renk renk çizgilerle sınırlandırılmış küçücük bir alanda yaşıyor gibi hissetmeme neden olacaktı. Kim çizmişti bütün bu çizgileri? Hangilerini silebilecektim büyüdükçe? Kendimle başbaşa olduğumda istediğimi düşünebilir, hayaller kurabilir, garip sorular sorabilirim ama iş bunları seslendirmeye ve paylaşmaya geldiğinde düşünmeliyim. Düşünce özgürlüğü var ama ifade özgürlüğü yok! İfade özgürlüğü ancak karşılaşacağınız tepkileri göze alabilirseniz olabilir. Acaba insanlar ne zamandan beri böyle kurallarla, yasaklarla yaşıyor? Yeryüzünde var olduklarından beri mi? Henüz böyle büyük kalabalıklar içinde yaşamazken, küçük kabile ve topluluklar halinde yaşarken de durum böyle miydi? Modern hayat mı özgürlüklerimizi aldı elimizden? Yoksa insan yalnızca bir başınayken mi özgür olabiliyor? Her gün dünyanın bir yerlerinde insanlar daha fazla özgürlük için sokaklara dökülüyor. Birazı var mı ki daha fazlası için bunu yapıyorlar hiç anlamıyorum. Özgürlük denen ideali kısıtlayan şeyler sadece dışarıda mı? Zihnimde beni bazı şeyleri düşünmekten alıkoyan ne, aklıma geldiğinde neden bazı düşüncelerden bir an önce kurtulmak istiyorum, neden bazen bu yüzden kendime kızıyorum? Seçimlerimi özgür irademle mi yapıyorum? Neden bu şekilde düşünüyorum? Benim sandığım düşünceler hakikaten benim mi? Ahlak evrensel mi? Daha fazla felsefe okumalıyım. Bu soruları benden önce sormuş birileri mutlaka vardır ve bazı cevaplar bulmuş olabilirler. Toplum baskısı, aile baskısı ve son yılların popüler tartışmasındaki mahalle baskısı gibi çeşit çeşit etkiler varken nasıl özgür olabiliriz? Ortak bazı kuralları,değerleri,inançları,tercihleri paylaşan insanlar neden kendilerinden farklı gördükleri üzerinde baskı kurmaya çalışıyorlar? Kendilerinin doğru düşündüğünden nasıl bu kadar emin olabiliyorlar? Kalıp yargılar nasıl oluşuyor? Moda olan renklerde bir pantolunu gösterdiğimde babam bu yaşta giyemeyeceğini söylüyor, annem beğendiği bazı giysilerin artık bana daha uygun olduğunu düşünüyor, anneannem bazı saç renklerini kendine yakıştırmıyor ve “Bu yaştan sonra olmaz.” diyor. Kadınların yapması gerekenler, yapmaması gerekenler ve erkeklerin, yaşlıların, gençlerin; ne çok örnek verebilirim bu konuda, bu yazılı olmayan sözde kurallar hakkında... Bazı şeylerin yaşlara, cinsiyetlere, statülere ait olduğuna dair fikirler oldukça sıkıcı geliyor bana yine de kendimi düşünmekten alıkoyamıyorum. İnsanlar neden kendilerini sınırlayan, kısıtlayan, kimi zaman yaşama heyecanını azaltan, herkesi neredeyse aynı olmaya zorlayan bu tür tutumları yaratıyor ve ısrarla onları sürdürüyorlar. Toplumdan topluma, kültürden kültüre değişse de her yerde benzer kalıp yargılar oluşuyor ve yaşatılıyor. Bu kurallar ve yargılar zamanla değişiyorlar ancak yerlerini yenilerine bırakarak ve bazen sosyal yasalar olarak daha da güçlenerek hayatlarımıza etki etmeyi sürdürüyorlar. Acaba peşinde koştuğumuz, daha fazlasını istediğimiz, uğruna mücadele ettiğimiz özgürlüğü gerçekten istiyor muyuz? Sartre’ın yazdığı gibi ‘İnsanlar özgür olmaya mahkûm olmaktan hoşlanmazlar çünkü bu onların sorumluluklarını arttırır.’1 Bu yüzden mi kendi koydukları görünmez kurallara böyle sıkı sıkı sarılıyorlar? Hayatı düzenlemenin, kolaylaştırmanın dışında onu daraltan, çatışma yaratan, bizi birbirimizden uzaklaştıran ve bölen, yaratıcılığı öldüren, paylaşmayı azaltan, kısıtlayan kurallardan bir an önce kurtulmalıyız ama nasıl? Belki yavaş yavaş ama hep birlikte... Nazlım Kutsi 1 Alexander Moseley, A’dan Z’ye Felsefe, Çev. Ali Süha, İstanbul 2010, sayfa 241 Alperen Efeoğlu Hatırlanacak Bir Hayat Geçtiğimiz haftalarda vize sınavlarım sebebiyle zamanımın büyük bir kısmını kütüphanede geçirmek zorunda kaldım. Sınavlarıma hazırlandığımdan her günüm aynı şekilde geçiyor, daha düzenli çalışmak için yemeği aynı zamanda yiyor ve her gün aynı zaman aralıklarında mola veriyordum. Kütüphanede oturduğum yer ise her zaman aynıydı. Nihayet sınavlarım bittiğinde, ne yapacağımı bilemedim. Bir şekilde bu rutinden dışarı çıkmalıydım. İçimdeki boşluğu doldurmanın cevabını yine uzun zamanımı geçirdiğim kütüphanede aramaya karar verdim. Bu şekilde, uzun zamandır okumak istediğim yazarlardan olan Haruki Murakami’nin “Uyku” eserini raflardan alıp okumaya başladım. İronik bir şekilde, eser tam da benim gibi hayatındaki rutinliği bir kenara koyup, varoluşçuluğunu arayan bir karakteri anlatıyordu. Romanı bitirdiğimde roman karakteri ile aynı konumda olmasam da düşünce yapısı olarak karaktere yaklaştım. Eskiden, hayatıma anlam katmanın yolunu monoton olmayan bir yaşam tarzı izlemekle olduğunu düşünürken; şimdi bu düşüncenin eksik olduğu kanısındayım. Farklı bir hayat tarzının yanında, hayatı yönelttiğimiz hedef de hayatımızı anlamlaştırıp, özgürleştirmektedir. Hayatta çoğu zaman bir düzeni arzularız. Evimizdeki takvimlerin üzerindeki küçük hatırlatmalar, kurduğumuz alarmlar ve cep telefonumuzda ayarladığımız bildirimler bize takip etmek zorunda olduğumuz düzeni anımsatır. Yoğun bir çalışma temposuna sahip bizler, bu düzenin birçok yararını hissederiz çünkü bu şekilde zamanımızı verimli bir şekilde geçiririz. Sorun genelde bu düzenin çok büyümesi ve düzeni en başta kuran bizlerin artık bu düzen tarafından ele geçirilmemizdir. Marukumi, her günü aynı geçen bir kadının hayatı üzerinden bu durumu anlatıyor. Uykusuz gecelerde yapılanlar ise düzenden kaçışın bir metaforu olarak kullanılmış. Gerçekçi düşünüldüğünde Marukumi’nin karakterinin aksine bizim günlük hayatımızın dışında değerlendirebileceğimiz bir gece vaktimiz yok. Kitapta ortaya çıkan bu sorunsal beni de düşünmeye itti. Hayatımız sıradan bir şekilde ilerliyor ancak bu sıradanlık aynı zamanda hayattaki başarımızın da bir temeli. Sonuçta Marukumi’nin dediği gibi hayatta “sorumluluklarımız” var. Bu problemin cevabını ben günlük hayatın içindeki küçük nüanslarda aramayı uygun buluyorum. Hayatımız düzenli bir şekilde ilerleyebilir ancak bu hayatımızın sıradan olması gerektiği anlamına gelmez. Yoğun bir tempoda çalışsak dahi, hayatımızda küçük değişikliklere yer verebiliriz. Yine Marukumi bu durumu “çikolata yemek” ile sembolik bir şekilde anlatıyor. Farklı bir içecek içmek, eve giderken normalde kullandığımız yoldan farklı bir yol kullanmak hatta çalışma alanımızı değiştirmek bizim düzenimizi bozmadan, hayatımıza katabileceğimiz farklılıklarımızdan olabilir. Bu değişiklikler, çalışma düzenimizi bozmamakla beraber çalışma bizi motive edip, çalışma azmimizi arttıracaktır. Sıradan bir hayat yaşamamak için hayatımızı küçük farklılıklar ile renklendirebiliriz. Bu düşünce monoton olmayan bir yaşam sürmemizi sağlar ancak yine de hayatımızın anlamını bulmak için yeterli değildir. Her günümüz bir diğerinden farklı dahi olsa, eğer bu hayat belirli bir doğrultuda bu farklılıkların bir anlamı yoktur. Eserde, ana karakterin anlamsız farklılıklara olan tepkisini Marukumi, “Fakat bu olayların hiçbiri benim kendi varoluşuma etki etmiyordu. Sessiz bir rüzgâr gibi etrafımdan esip gidiyorlardı yalnızca.” şeklinde açıklamıştır. Varoluşumuz altındaki düşünceyi bulmamız, küçük küçük farklılaştırmaya çalıştığımız hayatı tamamen özgünleştirecek ve hayatımızın belirlediğimiz doğrultuda ilerlemesini sağlayarak özgürleştirecektir. Hayattaki amacımızı bulduğumuzda, bu doğrultuda hayatımız ilerleyecektir. Bu amaç özgün olduğundan ise hayatımız diğer insanlarınkinden farklı olacaktır. Bu düşüncenin çıkarımları ise hayatımızı bir sonraki evreye getirecek olan olgudur. Varoluş nedenimizi bulmamızdan sonra bu amacı gerçekleştirmeye çalışırız. Amacımızı gerçekleştirdikten sonra ise arkamızda gelecek nesiller için bir hatıra veya bir iz bırakırız. Bu şekilde hayatımız bir anlam kazanır çünkü hayatımızı bir hedef doğrultusunda harcamışızdır. Bu hedefin gerçekleşmesi kişisel bir ihtiyaç olsa da bu ihtiyaç gelecek nesillerin faydalanabileceği bir iz olarak evrensel bir niteliğe erişebilir. İşte o zaman uğruna değecek bir hayat yaşamışızdır. Marukimi eserinde hem evrensel konular vardı. Bunun yanında eser, benim sempati kurabileceğim bir karaktere sahipti ve bu şekilde yazarın düşüncelerini kendi hayatıma uyarlama fırsatım oldu. Eseri okuduktan sonra hayatın, tek düze gitmemesi gerektiği fikrim pekişti lakin eser daha önemli bir düşünceyi anımsamama vesile oldu. Bu farklı hayat bir doğrultuda ilerlemeli ve ancak hedeflerimi başardığımda aslında o özgün hayatı elde edeceğim. Bu konuya kişisel olarak baktığımda ise o hedefin ne olduğu konusu hakkında hala keskin bir fikrim yok ama önümdeki üniversite hayatının hedeflerim beni yönelteceğinden eminim. References Murakami, H., Erkin, H. C., & Menschik, K. (2015). Uyku =Nemur. İstanbul : Doğan Kitap, 2015. Delirtilen Bilge Küçücük bir kıvılcımla alevlenebilecek haldeydi insanlık. Alevlenen ateşiyle etrafını yakıp yıkmakla kalmayıp vicdanını da kül edecek bir güce kavuşmaya çok hazırdı. O ihtiyacı olan kıvılcıma kavuştuğunda olacakların farkındaydı. Delireceğinin farkındaydı. Her dakika delirmeye biraz daha yaklaşıyordu. Aklının kavradığı yanlışlıklar deliliğini her geçen gün daha da besliyordu. Ancak aklı ve deliliği arasında gidip gelirken kendini hep frenliyordu. Deliliği kabul etmek istemiyordu. Kendinde deli olabilme cesaretini göremiyordu belki de. Yüzyıllarca deliliğin aptallıkla bağdaştırıldığı bir dünyada bilgeliğinden delirebileceği gerçeğinden ısrarla kaçıyordu. Ta ki biri tüm insanlığı alevlendirecek kıvılcım olana kadar. Joker, tarih boyunca asla dikkate alınmamış, deli denip umursanmamış, aptal damgası yemiş bir karakter. Kimsenin söyleyemediği gerçekleri söyleme cesareti gösterebildiği için şakacı olarak adlandırılan ama dediklerinin şaka olmadığını herkesin içten içe hissettiği, dışlanmış soytarı. Oyunlarda eksik olan taşın yerini dolduran, ﬁlmde ise insanlıkta eksik olan kıvılcımı temsil eden karakter. O, hepimizin içindeki deliliğin dışa vurulmuş hali. Tarot kartlarında olduğu gibi, uçurumun başında durup bize deliliğe ne kadar yakın olduğumuzu, kötü bir günün bizi nerelere sürükleyebileceğini temsil eden müthiş derin bir karakter. Bu derin karakterin bende uyandırdığı ilk soru ise şu oldu: İnsanı ne delirtir? Aptallığı mı, zekası mı? Zeka her şeyin farkında. Toplumun düzensizliğinin, adaletsizliğin, pisliğin, yalanların, dünyanın… Arthur, nam-ı diğer Joker, farkına varmakla kalmadı. Beyni bunlara isyan etti. Onu deli eden tek günden ibaret değildi. Acılarla ve acımasızlıklarla dolu bir hayata mahkum olmuştu. Gülen maskesinin altında hep acı çeken gözlerle bakmıştı dünyaya. İnsanlar ise bu gözleri göremiyorlardı. Aradıkları kıvılcımdan umutlarını yitirmişler, isyan ettikleri şeylerin kendilerini yutmasına izin vermişler, sessizleşmişlerdi. Fakat, bu sessizlik içlerindeki nefreti susturamıyordu. Nefretlerini önlerine geçen her fırsatta kusuyor ancak nefreti yaratan probleme çözüm üretmiyorlardı. Yani insanlık hep birlikte sonu kötü olan bir çıkmaza doğru sürükleniyordu. Böyle bir haldeyken bir delinin çıkıp gördüklerini haykırmasının insanların ona tapmasına neden olmasından daha doğal bir sonuç olamaz. İnsanların bitmek bilmeyen yıkık hayatlarına son verecek insan bir deliden başkası olamazdı zaten. 1Kıvılcım herkesi, her şeyi aleve vermişti. Bu hengâmenin içinde her şey ciddiyetini yitirmeye başlamıştı. Hayat bir trajedi değildi, komediydi. Doğum, yaşam, aşk, acı ve ölüm. Hepsi komedinin bir parçasıydı. Joker’in kontrol edemediği kahkahaları her insan öldüğünde duyuluyordu sanki. O kahkahaları bir haykırıştı aslında ve alevlediği insanlık en sonunda bu haykırışı duymaya başlamıştı. Tüm hayatı boyunca ne hissetse bedeni gülerek cevap vermişti. Şimdi ise tüm hakkını arayanlar birlikte gülüyordu. En önemlisi ise bu kahkahaların bu sefer bilinçli olmasıydı. Ben de katılır mıydım bu kahkahalara? Ben de deli bir adamın kıvılcımından alevlenir miydim? Joker’ın şakalarına güler miydim ben de? Çok tehlikeli sorular bunlar ve yanıtları da bir o kadar tüyler ürpertici. Gülen bir yüzün ardındaki deli bir seri katili nasıl bu kadar benimsedim, nasıl onunla bu kadar empati kurabildim anlayamıyorum. Ancak göz ardı etmememiz gereken gerçek bu delinin çok zeki olduğu ve delirmediği, delirtildiği. Toplum içinde kaybolan bir bireyin yaşadığı tüm acılara rağmen sürekli gülerek yanıt veren bir bedenin içinde sıkışıp kalması zeka ile delilik arasındaki o ince ipin kopması için yeterliydi. Peki günümüzde palyaçolar gibi görüldüğümüz, alaya alındığımız, her gün maskemizi takıp dışarı çıktığımız bir toplumda bizim ipimiz ne kadar inceldi? Delirmemize ne kadar kaldı? Bu alevin bize sıçraması mümkün mü? Belki de çoktan delirdik, çoktan alevlendik… Zeynep Temiz KAYNAKÇA Todd Phillips, Bradley Cooper, Emma Tillinger Koskoff (Yapımcılar), Todd Phillips, Scott Silver (Senaristler), Todd Phillips (Yönetmen). (2019). Joker (Film). ABD, Kanada: Warner Bros.2Yaren Pınar Kayıkçı 21401221 Ölümün Gölgesinde Yürümek Solace’ta sadece tek bir noktaya takıldım: Katherine Cowles’u, aklı bir karış havada, kendi hariç kimsenin gözetmeye değer olduğuna inanmayan saçma bir karakter sanmıştım. Sean Bailey, bu karakteri yaratırken çok iyi iş çıkarmış. Gerçek hayatta da dünyanın çoğunu böyleleri oluşturmuyor mu zaten? Her zaman da kazanıyorlar işin ilginci. Kaybettikleri zaman ikinci, üçüncü şansları oluyor istisnasız. Kaybettiklerine ağlayacak vakitleri bile olmadan yeni fırsatlar çeviriyor önlerini. Fırsatları atladıkça yenilerini buluyorlar. En güzeli de bu değil mi onlar için? Suçluluk duygusu eksik insanlar genelde iyi vakit geçirirler yeryüzünde. Kaybettiklerinin sorumluluğunu almayan, belki de alamayan bu insanlar kazanmasın da biz mi kazanalım? Sevgi, zor kararları yanında getiriyor her zaman. Belki aile konusunda durum farklı, belki karar vermeye bile fırsatınız olmuyor o zorunlu sevgide ama diğer türlü zor kararlardan kaçınmak imkansız. İsteyerek sevmiyor mu sonuçta insanoğlu? Gereğinden fazla bağlandığında her şey elinden kaymış gibi gözükse de her zaman isteyerek çekiyor acıyı bile. İstemese sevmez! Tanrı, Tanrı’yı oynadığında bize de onun ektiklerini biçmek kalıyor sanıyoruz. Oysa her şey daha basit. Her şey çok daha kolay bizim açımızdan. Seçmezsek sevmezdik, seçmezsek acıyı da çekmezdik. Katherine Cowles gibilerle kendimizi karşılaştırmaktan kurtulurduk belki bir kez olsun. Başkalarının kazanmasına üzülmezdik nerede görürsek görelim. Nasıl devam edeceğiz ki böyle? Kaybettiklerimizi kovalayacak mecalimiz bile yokken nasıl sorgulayacağız tanrıların planlarını. Köşeye oturup ağlamaktan fazlasını yapmak zorunda bizim gibiler. Çünkü biliyoruz artık her sonucun kendi elimizden çıktığını. Kaybettiklerimizle buluşacağımız yer cennet değil, bunu öğreneceğiz kaybetmeye devam ettikçe. Nasıl olur demeyin! Tercihleriniz gözünüzde büyürse acı veriyor, o yüzden vazgeçmeliyiz Cowles gibilere yukarıdan bakmaktan. Belki de en iyisini onun gibiler biliyordur. Belki de en akıllımız onlardır asırlardır aksini iddia etsek bile. Belki deyip duruyorum, siz de kurtulamayacaksınız bu belirsizlikten. Denemeden bilemezsiniz, deneyip bulun kimin haklı olduğunu. Şut oranı düşecek diye top kaybı yapıp duran bir basketbolcuya dönüşmeyin sonra. Başaramadıkça denemek zorundasınız ki diğerlerinin yapmadıklarını yaptığınızı iddia edebilin diğer taraf dediğimiz cehennemde. Cennet diye bir yer olamaz zaten, unutun o hayalleri. Bundan ayrı bir dünya daha mı yaratacaktı Tanrı? O kadar boş vakti var mı sanıyorsunuz? Eğer aklı bir karış havada karakterleri kıskanıyorsanız yol üzerinde, yanlışlarınızı aramanın vakti gelmiştir. Solace, bu yüzden yine o karakterlere kazanma imkanı veriyor yolun sonunda. Gerçekleri çarpıyor gözümüze istemesek de. Kaybetmeye onlardan daha çok hazırlıklı olmamızı, daha da kötüsü, onların sahip olmadığı sorumluluk duygusundan dolayı daha umutsuz olmayı salık veriyor. Umut etmezseniz hayal kırıklığına da uğramazsınız. Çok mu klişe geldi? E takip etseydiniz klişe dediğiniz her öğüdü, zaten bu durumda olmazdınız! Gerçeklerden gelmiyor mu onlar da? Büyüyün artık! Yoksa acılar büyütüyor ve ölüme ne kadar yaklaştığınızı anlayıp kararıyorsunuz içten içe. İzin verin, gerçekleri görenler yardım etsin size bu konuda. Yoksa kaybettikleriniz başkalarının yanına kâr kalıyor. İnanmazsanız böyle devam edin, kaybedeceksiniz haberiniz olsun... Solace, kendini diğerlerinden farklı görenlere gerçekleri gösteriyor. Siz yukarıdaydınız değil mi? Diğerleri iyi hissetmedikleri için acı çekerken siz neyi sevmediğinizi ve neden sevmediğinizi sorguluyordunuz. Siz daha iyiydiniz hepsinden! Öyle değilmiş işte! Daha kötü olduğunuz için geçilmez acılarla çekiyormuş geçmişiniz sizi. Daha kötü olduğunuz için ikinci şansları aklı bir karış havada olan bol makyajlı kızlar alıyorumuş her seferinde. Cowles kıskanılacak biri değilmiş değil mi aslında? Sadece daha kolay bakıyormuş dünyaya, sizden daha iyi olduğunu düşündüğü için değil, sizden gerçekten daha iyi olduğu için... Kaynakça Bailey, Sean. Solace. 2015. Flynn Picture Company. Vitrinde Olmak " Vitrinde Olmak" ( Kutlu ) gerçekten de çok büyük önem arz ediyor artık. Mustafa Kutlu'nun da değindiği gibi önceleri malını, sattığın malzemeyi övmek dahi ayıp sayılırdı. Ama yeni dünya düzeni çok farklı bakış açıları getirdi bizlere ve kültürümüze. Tanıtım önemli bir yer aldı düşüncelerimizde ve yaptığımız, yaşadığımız şeyleri başkalarına göstermeye başladık. Türkiye'nin değişik yörelerini tanıtan nice programlar var. İstemesem de izlemek zorunda kaldım başlarda; gerek arkadaşlarım, gerek ailem gerekse de izleyecek başka bir şey bulamamamdan dolayı. Sonra hafiften bir sevgi uyanmaya başladı içimde bu programlara karşı; bilmediğim nice yerleri gördüm, nice farklı bakış açılarına kulak kabarttım bunlar sayesinde. Meğer dedim kendi kendime; meğer ne değişik mekanlar, ne değişik hikayeler varmış. İlginç ve güzel şeyleri gördüm tanıtımlar sayesinde, en eski kültür öğelerinden son teknoloji ürünlere kadar nice şeylere şahit oldum. Dünyaya bakış açımı genişletti bunlar, insanoğlunun ilerlemesinin farkına vardım. Bilgi birikimim arttı, saygımla birlikte. Daha az önyargılı davranmaya başladım insanlara ve kültürlere karşı. Anladım ki sadece ben değilim en özel olan ya da benim kültürüm, inancım. Herkes neye sahipse ona değer veriyor ve bir mantık çerçevesinde ona inanıyor. İnsanların yaptıkları hareketleri hangi temeller üstüne kurup, o şekilde yaşadıklarını gördüm tanıtımlar sayesinde. Evet, önceden dediğim gibi "saçma sapan" inanışlar, hareketler değildi bunlar. Hepsi bir akıl süzgecinden geçip, oraların kültürüyle yoğrulmuştu. Sonuçta, biz düşünüp değer yargılarımızı oluşturabiliyorsak; onlar da yapabiliyorlardı. Belki kimse farkına varmasa da, benim fark ettiğim ya da en azından öyle sandığım bir düşünceye vardım. Bizim ücra köşelerde kalmış köylerimizin, unutulmuş mekanlarımızın tanıtılmasıyla, kültürlerine değer verilmesiyle birlikte insanlarımızın kendine olan özgüveni de arttı. Çünkü doğdukları, büyüdükleri yerler televizyonda gösteriliyordu; demek ki oralar da önemliydi ve anlamsız değildi. Geldikleri yerlere olan özlemleri de arttı ve bununla beraber onlar da tanıtımın bir parçası oldular farkına varmadan. Kendi şehirlerini, köylerini başkalarına anlatmaya; güzelliklerini sıralamaya başladı insanlar. Köylüyüm demeye çekinirdi insanlar vaktinde. Ama şimdi farklılaştı zamanın değer yargıları. Artık köylere özlem başladı; oraları tanıdıkça, bildikçe. Ben mesela, eskiden köyde yaşamayı aklımın ucuna bile getirmezdim, sevmezdim oraları. Tanıtımlar sayesinde midir yoksa başka nedenlerden midir bilmem ama ben de, bir dağ evinde, beş - on hanelik bir köyde yaşamak; oraların havasını solumak istemeye başladım. Ufka baktığım zamanlarda belki de oraların özlemini hissediyorum farkına bile varmadan. Tanıtım o kadar yer aldı ki hayatımız da " Bizim ülkenin her yeri ayrı bir cennet fakat reklamını yapamıyoruz." lafını duymayan kalmamıştır herhalde. Evet, gerçekten de başaramıyoruz bunu. Ama en azından bunun farkındayız. Benim, bizden birilerinin ya da gelecek nesillerin çözüm arayışına gireceği bu problemin farkındayız. Bir de hiç haz etmediğim, aşırılığından yüzümü buruşturan bir yanı var ki tanıtımın, anlatmakla tarif edilemez. Çevremde görüyorum ki insanlar artık ellerindekileri tanıtmayı bırakıp kendilerini tanıtmaya başladılar. Olmadıkları gibi görünmeye, kendilerini değerli kılmaya çalışıyorlar. En ufak işleri büyüte büyüte destanlaştırıp kendilerini bir numaralı insan gibi gösterme peşindeler. O kadar yapmacık, o kadar iğreti hareketleri var ki insanların; bazen dayanamayıp başımı çeviriyorum, gözlerim daha fazla acı çekmesin diye. Ben de çekiniyorum ama kendimden, bu tip bir insana dönüşmekten çekiniyorum. Geri adım atıp uzaklaşmak istiyorum, kendini tanıtma kültüründen; hatta ardıma bakmadan, duraksamadan koşmak. İstemiyorum ben, böyle birisine dönüşmeyi istemiyorum. Tanıtım kültürü çok hızlı girdi hayatıma. Az ve ya çok farkındayım sonuçlarının. İyi ve kötü yanları çok fazla ama hangisi ileride ağır basar bilemiyorum. Öyle veya böyle, tanıtım artık hayatımın, aslında hayatımızın bir parçası; onunla birlikte yaşamaya alışsak da, alışmasak da. Ömer YILMAZ KAYNAKÇA: Kutlu, Mustafa. Vitrinde Olmak. İstanbul: Dergah Yayınları, 2015. Baskı. GELECEKLE DEĞİŞEN DEĞERLER Toplum yaşamı insan hayatında oldukça önemli ve belirleyici bir öneme sahiptir. İnsan doğduğu anda bir topluma dahil olur ve hayatı boyunca aynı yada farklı toplumlarla yaşar. Fakat insanın içine doğacağı toplumu, dolayısıyla yaşam tarzını veya hayat şartlarını belirleme şansı yoktur. Bu nedenle dünyaya geldiği toplumun kurallarını ve geçmişini benimseyerek yaşamak zorundadır. Hemen hemen her toplulukta ortak olan bir durum vardır ki o da eski nesillerin gelecek hakkındaki endişesidir. Ray Bradbury, Fahrenheit 451 kitabında baskıcı, başkalaşmış ve tamamen yozlaşmış bir gelecek toplumunu bir distopya olarak okuyucuya sunmaktadır. Yüzyıllarca insanlığın aydınlanmasına önayak olan kitaplar, o dönemde toplum için en büyük düşman hâline gelmiştir. Yarattığı dünyada kitaplar itfaiyeciler tarafından yakılır, insanlar tüm zamanlarını salonlarının bütün bir duvarını kaplayan dev ekranlarda beyin yıkayıcı şovlar izleyerek geçirirler. Öyle ki ekranda sürekli beliren aile üyeleri bireylere gerçek ailelerinden daha da çok anlam ifade etmektedir. Değişen dünyanın insanlarının bir bitkiden daha az yaşam belirtisi göstermesi, benim bugünden bile gözlemlediğim toplumsal değişimin had safhaya ulaşmış hâli gibi okurken gözümde canlandı. Ray Bradbury bu satırları yazarken sanki insanlığa bir uyarı iletmek istercesine şu an günlük hayatımıza hâkim olan unsurları birleştirerek bunlardan bir dünya yaratmıştır. Sansür, ezici ve baskıcı bir hükûmet, insanların kendini kaptırdığı günlük konulu dergiler ve elektronik müzik, popüler kültürün esiri olmuş insanlar, düşünmeyi unutmuş insanlar… Bunların hepsi şu anki toplum yaşamında varlığını sürdüren olgulardır. Bugünden bakınca korkunç bir yaşantı olan roman kişilerinin günlük aktivitelerini anlatan satırları okudukça, insanda uzunca bir süredir dünya üzerinde süregelen yaşam tarzına yönelik oldukça net bir bakış açısı beliriyor. Üniversite okumak için, okurken, çizerken, düşünürken her şey için ne kadar az zamana sahip olduğumuzu anımsadım. Etrafımızda olan biten bunca olay varken, yıl 2014’te bile hala üzerlerine giyecek kıyafet bulamayan insanlar varken, yanı başımızda insanlar devlet politikalarının kurbanı olarak can verirken şiddetin her türlüsüne karşı duyarsızlaşmış bizlerin bütün bu olaylara tepkisiz kalarak günlük hayatımızı devam ettirmemiz gerekiyor. Zaman o kadar hızlı akıp geçiyor ki altına girdiğimiz sorumluluk kendimizden başka hiçbir şey ile ilgilenmemize izin vermiyor. Örneğin haftalardır kafamı kaldıracak zaman bulamadığımdan ne gazete okuyabiliyor ne de haberleri izleyebiliyorum. Bu da benim yaşadığım toplumdaki değişikliklerden habersiz kalmamı, bu nedenle de sessiz kalmamı sağlıyor. İnsanlar çalışıyor, çalışıyor, çalışıyor. Çalışan kazanıyor. Bunun uğruna tepkisizliği korumak durumunda kalmamız bana endişelenecek çok fazla faktörün olduğunu hissettiriyor. Aslında biz dünya toplumu olarak daha iyiye ulaşmaya çalışırken kendimizi bu tür bir distopyaya sürüklüyor olabiliriz. Çünkü artık kimsenin kimseye ayıracak tek bir dakikası bile yok. Roman kahramanının karısının ölümüne tepkisiz kalacağı gerçeği gibi… Aynı evde yaşayan insanların gittikçe birbirlerine yabancılaşması günümüzde de gözle görülür şekilde fark edilmektedir. Çekirdek aile bireyleri arasındaki bu yabancılaşma arttıkça toplumdaki egoizm ve bencillik artıyor. Bunun temel nedeni ise insanların manevi ve duygusal yönlerini unutmaları ve bir anlamda duygusuzlaşmalarıdır. “Eğer bir evin yapılmasını istemiyorsan, ahşap ve çivileri sakla. Eğer politik bakımdan mutsuz bir adam istemiyorsan, kaygılandıracak bir soruda ona iki bakış açısı verme, birini ver. Daha da iyisi hiç verme. Bırak savaş gibi bir şeyin var olduğunu unutsun. Eğer devlet yetersizse, havaleliyse ve vergi delisiyse, insanların devlet üzerine endişelenmesindense bırak böyle olsun." (Bradbury, Fahrenheit 451) EVRENDEKİ YALNIZLIK Yaşam pek çok açıdan kafamı karıştırmıştır. Yaşamak için beslenmemiz, uyumamız ve bunun gibi pek çok faaliyeti gerçekleştirmemiz gerekir. Bu faaliyetleri en küçük yapıtaşlarımız olan hücrelerimizin dinlenmesi, yenilenmesi için yaparız. Peki, trilyonlarca hücre bir araya gelip nasıl beni ve benim düşüncelerimi oluşturuyor? Benim kendime ait düşüncelerim, özgün fikirlerim var. Beni hücreler oluşturuyorsa bir bakıma benim bu düşüncelerimi de hücrelerim oluşturuyor. Aslında benim bu yazıyı düşünüp cümleleri yazmamı sağlayan hücrelerim denilebilir. Ama nasıl oluyor da bu hücreler bir araya gelip tek bir düşünceye sahip oluyor? Yoksa hepsi farklı düşüncelere sahip ama her salise beynimde düzenlenen bir mecliste, çoğunluğu bulup, ne yönde düşüneceğime öyle mi karar veriyorlar? Ya da beynimdeki hücreler yönetimi ele geçirmiş, beni ben yapan kararları mı alıyorlar? Bunu anlamak çok zor aslında. Ama şunu biliyorum ki hücrelerimiz bir bütünün parçalarıdır. Kainattaki her şey daha büyük bir bütünün parçasıdır. Dünya evrenin, ben ise Dünya’nın bir parçasıyım. Evren de Dünya gibi pek çok alt parçadan oluşuyor. Dünyayı canlılar, su, toprak oluştururken evren de yıldızlar, gezegenler ve karadeliklerden oluşuyor. Buraya kadar aklımı karıştıran bir şey yok benim. Ama insanların inandığı bu galaksideki yaşamın yalnızca Dünya’da olduğu görüşü bana biraz mantıksız hatta olanaksız geliyor. Çoğu insan herhangi bir yerde yaşam olması için orada su, oksijen gibi insancıl ihtiyaçların bulunması gerektiğine inanır. Ama o kadar bencilce ve tek yönlü düşüncelere sahip oldukları için hiçbir zaman şunu anlayamazlar, belki de farklı bir yaşam formu enerji ihtiyacını oksijenle değil de mazot ile karşılıyor. Enerji olan her yerde yaşam olabilir, çünkü aslında yaşamın özü bir çeşit enerjidir. Enerjimiz bittiği anda ölürüz biz. Yaşamak için düşünmeye, düşünmek için enerjiye ihtiyacımız var bizim. Aşağıdaki fotoğrafta da görülebileceği gibi evren ışıl ışıl, yani her yeri enerji dolu ve bu dünyadan başka yerlerde de yaşam olması fazlasıyla muhtemel. (https://www.nasa.gov/multimedia/imagegallery/iotd.html?id=379817 sitesinden alınmıştır.) Bana ne kadar olası gelmese bile evrende yaşam denen gerçeğin bir tek Dünya’da olduğunu düşünürsek, aslında koskocaman bir hiçlik içinde ne kadar yalnız olduğumuzu anlarız. Evrenin ne kadar büyük olduğunun hiçbir önemi kalmaz. Diğer galaksiler bizim için evimizin hiçbir zaman kullanmadığımız odaları gibidir. Mahallemizdeki tek hane bizizdir, sınıftaki tek öğrenci bizizdir. Evrende bir tek dünyada yaşam olması, benim tek bir canlı hücreye sahip olmama benzer. Benim ne kadar yaşamak için trilyonlarca hücreye ihtiyacım varsa, evrenin de kendi kaderini belirleyen başka canlı gezegenlere ihtiyacı var. Yoksa milyarlarca yaşında olan ihtiyar evrenin hâlâ var olması bana göre pek olası değil. Peki, evrende yalnız değilsek, nerede bu diğer canlılar ya da popüler kültürün etiketiyle ‘’uzaylılar’’? Fotoğrafı incelediğimizde evreni oluşturan bütünlerden olan bir galaksinin bile ne kadar büyük olduğunu anlayabiliriz. Biz bu galakside sadece çok kısıtlı bir bilgiye sahibiz. Ne kadar şuan diğer galaksilerde canlılık olduğunu kanıtlayamıyorsak bile, olmadığını iddia edemeyiz. 500 sene önce Dünya’nın düz olduğunu düşünüyorduk ya da Afrika’daki diğer toplumlardan kopuk bir kabile Dünya’da yaşayan insanların yalnızca onlar olduğunu düşünüyordu. Zaten yaşamı, canlı olmayı gerektiren en büyük gerçeklerden biriyse doğruların zamanla değişebilmesidir. Bu gerçek bir tek insanlar için geçerli değildir. Mesela, göllerde yaşamaya alışmış bir balık, avcılar tarafından yakalanıp bir akvaryuma konulabilir. O balığın gerçekliği artık o akvaryumdur. Yaşamaya devam etmek için yeni gerçekliğin doğrularını kabul edip, onlara göre yaşaması gerekir. Biz de yeterli bilgi seviyesine erişip evrende yaşayan diğer canlıları keşfettiğimizde ya da onlar bizi bulduğunda bizim de gerçekliğimiz değişecek. Artık kendi aramızda yaşadığımız problemleri bir kenara bırakıp, evrendeki diğer canlılarla yaşadığımız potansiyel problemlere hazırlıklı olmamız gerekecek. Aslında dünyaya barış gelmesinin tek yolu da bu olabilir. Çünkü o zaman yaşamaya devam etmemiz için birlik olmamız gerektiğini anlayacağız. Birlik olmazsak dağılıp gideceğimizi anlayacağız. Aslında en baştaki sorumun cevabı da bu. Bir bütünü oluşturan parçalar tek başına anlamsızdır; yaşamak için tek bir parçanın diğer parçalara da ihtiyacı vardır. Belki de bu yüzden dağılıp gitmemek için hücreler bir araya gelip tek bir bütünü, yani beni oluşturuyor. Son olarak, bu Dünya’da nasıl yalnız değilsek, evrende de yalnız değiliz. Nasıl kendimizi anlamak için daha küçük parçalarımız olan hücrelerimize bakıyorsak, evreni anlamak için de onun daha küçük parçalarına bakabiliriz. Evrenin ufak bir parçası olarak, evreni anlamaya çalışan birisi olarak, belki de beni hayatımda en çok üzen şey bu soruların kesin cevabını göremeyecek olmaktır. Ama bazen yolumuza devam etmek için kabul etmemiz gerekir. Ben de kendi yoluma devam etmek için bu evrende yalnız olmadığımı kabul ediyorum. Utku Yalınbaş IE 21502054 KAYITSIZ İNSANLAR Hiç kendinizi bomboş hissettiniz mi? Aynı bir kukla gibi; duygusuz, yalnız. Hayattaki herhangi bir şeye karşı bir şey hissetmemenize rağmen bunu dış dünyaya fark ettirmemeye çalıştınız mı hiç? İnsanların arasında göze batmamak için yüzünüze bir maske taktınız, olmadığınız biri gibi davrandınız mı? Stefan Zweig’ın “Olağanüstü Bir Gece” adlı eserindeki deyişiyle ‘kayıtsızlaştınız’ mı? Bu kayıtsızlaşma kavramını çevremizdeki olaylara, kişilere karşı her geçen gün ilgimizi kaybetme olarak açıklayabiliriz. Çoklu basamaklar halinde gerçekleşen bu olay fark edilmez ve bu durumun önüne geçilmezse dur durak bilmez, sonucunda kişi kendi benliğini kaybedebilir. O yüzden bu durumun belirtilerine karşı insanlar gözlerini dört açmalı, bu durumun çok ilerlemesine izin vermemelidirler. İnsanlar genellikle duygusuzlaştıklarını fark etmezler. Bu süreç öyle hızlı gerçekleşir ki kendilerinde bir şeylerin değiştiğinin farkına varmazlar; o zamana kadar hep öyle, yani hissiz ve şevksiz olduklarını düşünürler. Aynı zamanda insanların onlardaki bu değişikliği farketmediklerini, onları hala eskiden oldukları gibi gördüklerini bilirler. Bu yüzden kimi zaman dışlanmamak, kimi zaman ‘sevdiklerini düşündükleri’ insanları kaybetmemek, kimi zamansa sadece değişiklikten korktukları için; mutlu olmasalar bile gülümserler, komik bulmadıkları şeylere kahkaha atarlar, üzülmeleri gereken şeylere üzülmüş gibi yaparlar. Yani yüzlerine birer ‘maske’ takarlar. ‘Kayıtsızların’ bazıları nadir de olsa bu durumun farkına varırlar. Günden güne soğuduklarını, sevdikleri şeyleri yapma isteğini kaybettiklerini fark ederler. Bu insanların bazıları her gün bu durumu nasıl değiştirebileceklerine kafa yorarken diğerleri içinde bulundukları durumu değiştirme isteğini bile kendilerinde bulamazlar. Evlerinde tek başlarına, hiçbir şey yapmayarak geçirdikleri gün sayısı artar. Bu durum onları içten içe bitirir; her gün daha da hissizleşir, çevrelerindeki olaylara daha da kayıtsızlaşırlar. Genellikle “kayıtsızların” birden çok maskesi vardır. Bu maskeler nerede, kiminle olduklarına göre kendiliğinden ortaya çıkarlar. Ne kadar çok ortamda, ne kadar çok kişiyle bulunurlarsa o kadar yeni kişilik oluştururlar. Mesela akrabalarının yanında soğuk ve somurtkan, çocukluk arkadaşlarının yanında delidolu ve mutlu, iş arkadaşlarının yanında havalı ve olgun olurlar; ya da öyle davranırlar diyelim. Hatta bazen o kadar çok yeni maske birikir ki bu duruma düşmeden önceki yüzlerini hatırlayamazlar. Her yeni bir maske yüzlerine oturduğunda “Bu gerçek ben miyim acaba?” sorusunu sorarlar kendilerine. Ama o aşamaya kadar ilerledikten sonra kendi yüzlerini bulmaları gerçekten çok zordur. Yüzlerindeki ve ceplerindeki maskelerden kurtulmak isteyenler eski zamanların heyecanını ararlar gittikleri her yerde, yaptıkları her işte. Eski zamanlara dönüp o zamanlarda hissettiklerini hatırlayabilmek için eskiden sık sık gittikleri yerleri ziyaret eder, eski arkadaşlarla görüşürler. Onlarla eskiden yaşadıkları şeylerin heyecanını arar; onların, kendilerini, düştükleri bu dipsiz kuyudan kurtarabileceklerine inanmak isterler. Bazıları ise yeni kişilerle tanışır, bu insanların hayatlarının güneşi olabileceğini düşünürler. Her iki durumdan da yola çıkarak maskeleri fırlatıp atmanın kendi başına üstesinden gelinebilecek kadar kolay olmadığını varsayabiliriz. Meselenin şimdiye kadar ele aldığım kısmında sizin de dikkatinizi çektiği üzere büyük bir çelişki var. “Nasıl oluyor da bu insanlar hem hiçbir şey hissetmiyor; hem de duygularını geri kazanmak, eski hallerine dönmek ‘istiyorlar’?” Zweig da eserinde bu çelişki üzerine durmuş, kitap boyunca bu paradoksun çıkar yolunu bulamamıştır. Kitabın ana karakteri; üç senedir birlikte olduğu kadının başkasıyla bir yuva kurmaya karar verdiğini öğrenmesine rağmen herhangi bir şey hissetmemesi üzerine kendindeki tuhaflığı fark etmeye başlayan bir ‘kayıtsızdır’. Günlerini kendini bu durumdan kurtarabilecek yöntemler aramakla geçirir. Ve, kitabın adından da anlaşılacağı üzere, her şey bir gecede değişir; ‘olağanüstü bir gecede.’ Bahsettiğimiz çelişkiden sonra akla gelen düşünce bu insanların belki de hislerini tamamen kaybetmemiş olmalarıdır. Kim bilir, belki de öyledir. Belki, aynı kitaptaki gibi, hala geri dönebilme şansları vardır. Fazilet Simge ER Döngü Zehra Demirhan Her şey babamın bana hediye olarak aldığı bir kitapla başlamıştı. Kitabı bitirmemle beraber evden çıkma isteğim dahi kaybolmuştu. Her çıktığımda insanların hayatlarından gördüğüm küçücük kısıtlı kareler bile dehşete kapılmama, hüzne boğulmama yetiyordu. Sokakta yürürken önlerinden geçtiğim düşkün insanların mimiklerinde kaybolmuştum ben. Aciz ama şükran dolu bakışlar en çok içimi acıtan şey haline gelmişti. Sokakları, haberleri olmadan kendilerini kısır bir döngünün içinde bulmuş insanların acıları, emekleri bezemiş süslemişti. Attığım her adımda rüzgârın hafif esintisinden önce onların iç seslerini duyabiliyordum. Gülüyorlardı. Başka yapacak neleri kalmıştı ki? Bu hayatta, bu kocaman tiyatro sahnesinde oynayan kaba güldürüde… Hepimiz bize çizilen net çizgilerin arasında sıkışmıştık. Bunu görebiliyordum ve ben özgürlüğü sınırsızlıkta bulmuştum. Sokaklar artık hiç olmadığı kadar sessiz. Sanki benim şaşkınlığıma, merakıma inat sakinliklerini koruyorlar. Acılar, açlık, sefalet nerede? Artık herkes gülüyor sokaklarda. Eskiden rastladığım o acı dolu yapay gülüşleri göremiyorum. Gerçeklik onlardı benim için. Hayata mecburiyetten edilen bir tebessüm ve altında onlarca anlam… Kiminin gülüşünde çığlıkları, kiminin gülüşünde parasızlığı, kiminde de acziyeti sezebilirdim eskiden ama şimdi hepsi birer maske takmış, her gün yanımdan geçip giden figüranlardan farksızdı. Ait hissedemiyorum bu sokaklara, bu insanlara. Kim susturmuş onları? Ne kadar uzun süredir duyulmamışlar ki kimse farkında bile değil? “Sayısız çığlığın hiç işitilmeden yok olduğu uçsuz bucaksız suskunluk, içimde öylesine güçlü bir şekilde yankılanıyor ki benim kalbimde gettoya ayrılmış özel bir köşe yok. Tüm dünyada, bulutların, kuşların olduğu ve insanların gözyaşı döktüğü her yerde kendimi evimde hissediyorum.” demiş Rosa Luxemburg. Evet; onun da gerçeklik tanımı ağızları bağlanmış, mutlu olduklarına inandırılmış zavallı insanların sırtından işlemiyordu, işleyemiyordu. Onda kendimi bulmuştum ben. Döktüğüm ve dökülen gözyaşlarıyla anlamlandırdığım bir dünyanın parçasıydım ve ben de onun gibi bu hüznün ve acının kanla harmanlanmaması için elimden geleni ardıma koymazdım. Sınırsızlık ait olmamanın verdiği rahatlıktı. Bu kitapla birlikte içimde anlam bulmuş yeni bir kavramdı. Artık etrafı siyasal hırslarla çevrelenmiş küçük kara parçalarına ait hissetmiyordum. Bir şeye sahip olmanın onun etrafını çevirmekten daha derin anlamlar taşıdığını, yaşadığımız toprağımız dediğimiz yerlerin bir hiyerarşinin ürünü olmaması gerektiğini anlıyordum. Vatan kavramı benim için basit bir teritorya tanımından daha kapsamlı bir hale gelmişti. Uğruna endişelenmem gereken toprak herkesindi. Yaşayan şeyler için, asıl değerler için endişelenebilirdim. O yüzleri asık insanların acı gerçekliği, emekleri karşılıksız kalan insanların hayal kırıklıklarıyla aramdaki yapay engeller bu koca surların kalkmasıyla adeta yok olmuştu. En yakın şahidiydim olanların ve sırf ben değil artık herkes görüyordu, duyuyordu onları. “Uluslarmış ne saçmalık! Sınırlar bizi işin özünden, adaletsiz toplumumuzun yok edilmesinden uzaklaştırmak için dikilmiş hayali engellerdir.” demişti Rosa Luxemburg. Yıllardır bu dünyaya olan yabancılığımın sebebi bu muydu acaba? Mesafeli duruşum, ya da durmaya zorlanışım? Onun da dediği gibi acının, gözyaşının olmadığı yerlerde kendimi evimde hissedememem ve onca şey… Okudukça onu daha iyi tanıyordum, basit bir şey gibi anlattığı ama beni bir o kadar da sarsan ilkeleri bitmek bilmiyordu. Ya kararlılığı ve dik duruşu gözüme ilk çarpan bunlardı. Asla geri adım atmıyordu ama boş inatlardan ibaret zorlama düşünceleri de yoktu. İşte buydu benim kitaba karşı hissettiğim aidiyetin sebebi. Onun bu net ve istikrarlı tavrı kendi içimdeki karmaşalarımda yeni cevaplar bulmama yardımcı oluyordu. Bitmek bilmeyen sınırlar içerisine kıstırılmış bir emek, beklenti ve hüzün sarmalı… O da yetmezmiş gibi fazlasıyla dünyevi olan hırslar uğruna bin bir zorlukla, acıyla ve hatta kanla çekilmiş sınırlar… Evet işte bunların hepsinin farkına varmamı ve bu acı deneyimi hayal dünyamda durmaksızın yaşamamı sağlayan bu kısa ama güçlü kitap olmuştu. İnsanlara acımak, üzülmek sahici bir eylem olmaktan uzaklaşmıştı. Hiçbir şey yapmamak ve acımak… En büyük ihanet buydu artık gözümde. Başta kimse görmüyordu olanları, şimdi de görüyorlar ve hiçbir şey yapmıyorlardı. Onlardan olmayacaktım, olmayı dahi isteyemezdim zaten. Bu okuduğum ve onca tehdite rağmen ayakta kalmış olan kitabıma hakaret olurdu. Üzüntüden ve kederden nasibimi almıştım. Şimdi sıra bendeydi. Kendi engellerimi kaldırdım ve ilk adımımı attım. Adeta ilk sayfayı çevirirkenki heyecanımla… Kaynakça: Blanchard, Anne. Sınırlara Hayır Rosa Luxemburg. İstanbul: Alfa Kitabevi, 2019. Salbaşı, Burak. “Bermuda Şeytan Üçgeni Sömürüsü!” 23 Şubat 2020 tarihinde erişildi. www.sozumoki.com Zekeriya Gökmen Dursun DENEMEKTEN ÇEKİNMEYİN Sokağa çıktığımızda farklı farklı insanlarla karşılaşıyoruz. Bunu fark etmek için illa ‘’Şimdi sokağa çıkıp insanları inceleyip hayretler içinde kalmalıyım.’’ dememize gerek yok. Yoğurt almaya çıkarken bile bu gerçek her yerde kendini hissettiriyor. Düşünsenize herkes aynı şeyleri düşünüp aynı şeyleri söylüyor. Hayat çok monoton olurdu. Değişik düşünceler çıkmaz ve en önemlisi de birbirinden farklı düşüncelerden doğan fırsatlar çıkmazdı. Fırsatlar dedim çünkü bir olayın fırsat olmasını, bana kalırsa onu diğer olaylardan ayıran bir özelliğinin olması sağlıyor. Aynı olayların fırsat yaratması imkansız çünkü birine sağladığı özelliğini bir başkasına da sağlarsa artık fırsat özelliği kalmaz. Artık o herkes tarafından bilinen bir özelliğe dönüşür. Bana kalırsa fırsatlar kişiye özeldir ve farklı düşünceler görerek veya duyarak önümüze gelir. Farklıkların bize sağlayacağı fırsatlara ulaşmanın ilk yolu ise monoton düşünceler ve tekdüze yaşamdan uzaklaşıp, bilinmezin içine atlamaktır. Şu garip garip baktığımız, sokaklarda kocaman sırt çantalarıyla dolaşan insanlarla gidip de bir sohbet ettiniz mi? Çok fazla insan tanıyıp çok fazla yer görmüşlerdir ve kararlarından çok da memnunladır. Çok farklı bakış açıları vardır. Önlerine gelen fırsatları ne kadar iyi değerlendirdiklerini görürsünüz. Zaten bu noktaya gelebilmelerini sağlayan asıl faktör yol boyu önlerine çıkan fırsatları iyi değerlendirmiş olmalarıdır. Dış görünüşleri genelde bize marjinal gelir. Uzun saçlar, bakımsız suratlar… Alışık olduğumuz insan profilinin dışındadırlar. Peki dışarıdan yargılamayı bırakıp fikirlerini öğrendiğimizde ne olur? Bambaşka bir dünya bizi bekliyordur. Hiç görmediğiniz kültürleri görmüş, hiç duymadığınız müzikleri dinlemiş, hiç duymadığınız fikirleri öğrenmiştir o vücutlar. Kısacası sizinkinden farklı bir dünyaları vardır. Bu onlara farklı bir bakış açısı kazandırmıştır. Steve Jobs’u herkes tanıyordur. Peki onu bu kadar başarılı yapan özellik nedir biliyor musunuz? Benim fikrime göre farklı bir bakış açısına sahip olmasıdır. Bu özelliği kazanmasında da yaptığı Hindistan gezisinin önemli bir etkisi vardır. Belki de o geziyi yapmasa başarısız projeleri olan bir girişimci olarak kalacaktı ve adını duyamayacaktık. Hindistan’a gitmesinin başlıca nedeni monotonlaşmış düşüncelerden biraz da olsa kendini soyutlamak ve alışılagelmiş bilgiler dışında da bir şeyler öğrenerek önüne fırsat çıkarabilmekti. Kitabın yazarı da bu şekilde ilerlemiş olanları örnek alsa gerek, sırt çantasını almış Hindistan’a gitmiş. Yol boyu farklı insanlarla karşılaşıp onların yarattığı fırsatlarla hedefini çizmeye devam etmiş. ‘’Bağımlılıklarını en tatlı mücevherleri gibi saklayan insanlarla karşılaştım. Yola çıkmadan evvel yolun bana oynayacağı türlü iğrençliği düşünmüştüm ama nedense onun bana güzel bir içki verebileceğini hiç ummamıştım.’’ İnsanlar kalıplaşmış düşüncelerine bağlı kalmayı o kadar seviyorlar ki… Monoton bir hayatı tercih ediyorlar, fırsat barındıran bir hayatı istemiyorlar. İstemiyorlar çünkü fırsatın her nasılsa kötü bir şey olduğunu düşünüyorlar. Farklı kültürleri tanıyıp farklı düşünceler öğrenmek istemiyorlar, çünkü aslında hayatlarının ne kadar monoton olduğunun farkına varacaklar. Önlerine çıkacak fırsatları görecekler ancak değerlendirip değerlendirmemek arasında kalacaklarından böyle bir ikilemi yaşamamak adına kendilerine fırsat sunacak davranışlardan kaçınacaklar. Adım atacakları yolun onlara büyük ihtimal sunacağı soğuk viskileri es geçip kendi ısınmış biralarına sarılacaklar. Oysa başkaları etrafına kulak verip viskiyi çoktan denemiş olacaklar. Kendi içlerinde oluşturdukları dünyalarında mutlu olmayı tercih edecekler. Bırakın onlar öyle mutlu olsun. Asıl olay size fırsat yaratacak ortamlarda bulunmak ve gelen fırsatlara gerektiği gibi karşılık verebilmekte. Farklı insanlar tanıyın. Bu sizin dünyanız dışında da dünyalar olduğunu gösterecektir. Ne kadar çok başkalarıyla tanışırsanız ufkunuz genişleyecek ve daha önceden fark etmediğiniz olayların aslında size özel bir fırsat olduğunu anlayacaksınız. Önemli olan başka tatların da olduğunu bilmekte değil; o tatları keşfedip ufkunuzu genişletmekte. KAYNAKÇA: Göktuğ CANBABA/ Ayyaş Buda/ 2016/ sf:34 Özün Çağan Altun Sonsuzluk ve Evren Sonsuzluk ne demek? Sınırı olmayan bir şey, uçsuz bucaksız bir kavram. Evren, içinde bulunduğumuz bir sonsuzluk ve o sonsuzluk insan için bir bilinmezlikten ibaret değil midir? Belirsizliğin insanlarda oluşturduğu hissi garip buluyorum, bizi bir kesinlik içinde yaşamaktan ise hayatta bir bilinmezliğin içine itiyor. İçinde bulunduğumuz en büyük şey, “Evren” değil mi? Bildiğimiz bütün şeyleri barındıran, sahip olduğumuz bütün her şeyin içinde olduğu şey olan Evren.. Peki ya evren sonsuz mudur? Bana göre evren, sonsuzluğun anlamını en iyi açıklayan şey. Çünkü evren olarak tanımladığımız kavram her ne kadar sözlükte “Sonsuz uzay ve uzay içindeki gök varlıklarının tümü” olarak tanımlansa da evren sadece gök varlıklarını barındıran bir şey değil. Evren aslında sahip olduğumuz her şey, bütün duygularımızı, varlıklarımızı ve sevdiklerimizi barındıran bir sonsuzluk. Bazen böyle büyük bir sonsuzluk içinde ne kadar küçük varlıklar olduğumuzu düşünüyorum. Şu ana kadar keşfedilebilmiş kadarı ile bile evren, içinde bulunduğumuz Samanyolu Galaksi ’si ile kıyasladığımızda galaksimiz bir toz tanesi kadar bile büyük olamıyor. Peki ya evrende bu kadar ufak bir yere sahipken sizce de içinde bulunduğumuz yaşam sonsuz mu? Dünyadaki bütün canlıların bir sonu vardır, ölüm ile bir canlı sona erebilir ancak o canlının dünyada bıraktığı izin etkilerinin silinmesi mümkün değildir. İnsanların yaptığı her şey, attıkları her adım aslında dünyanın gidişatını önemli ölçüde değiştiriyor. Bu belki de bu sabah içtiğiniz kahve, belki de akşam eve giderken sevdiğiniz bir sokak köpeği olabilir. Evrende ufak değişkenler büyük ve öngörülemez sonuçlar doğurabilir, hatta buna kelebek etkisi deniyor. Bu kadar ufak etkenler bile hayatımızı hatta dünyamızı değiştirebiliyorken, evrenin oluşmasındaki etkenlerin yol açtığı şeylerin bizi oluşturması bana garip gelmiyor. İnsanlar Tanrı’ya ihtiyaç duyuyor, kimine göre doğuştan manevi bir açlığa sahip olmamızdan, kimine göre de insanların bilimin çözemediği şeylere bir açıklama arayışından dolayı. Bence din kavramı, insanoğlunun bilim ve teknolojinin gelişmesinden önce yaşanan alışılmışın dışındaki doğa olaylarını mitler ile açıklamaya başlaması ile oluştu. Mesela ilk inanışlarda doğal afetler bilimsel bir yolla açıklanamadığından dolayı bunlara bir açıklama arayışındaki insanlar bunların metafizik bir varlık tarafından yapıldığını düşünmeye başladılar, ama gün geçtikçe bilim gelişti ve ilk inanışlardaki mitlerin geçerli olmadığı ortaya çıktı. Evrenin sonsuz olma Özün Çağan Altun olasılığı insanlarda bir merak ve bir açıklanma ihtiyacı yaratıyor ve bununla insanlar buna farklı anlamlar yüklüyor. Evrenin mükemmel bir tasarım olduğunu düşünenler, sonsuzluğun ötesini görmeye çalışmak yerine ellerinde sahip oldukları her şeyi barındıran şeyin ne kadar inanılmaz olduğunu düşünüyor. Bu konu üzerine biraz düşündüğümde, bu bana kıyaslamayacağım bir şeyin mükemmel olduğunu nasıl anlayacağım sorusunu sorduruyor. Eğer sahip olduğumuz her şey evrende ise, biz bunu hangi kriterlere göre mükemmel olarak sınıflandırabiliriz ki? Buna şöyle bir örnek verebilirim, daha önce hayatında hiç müzik dinlememiş birine müzik dinletirsek, o kişinin o müzik hakkındaki görüşleri ne kadar doğru olabilir? Yazımı özetlemem gerekirse, benim için sonsuzluk kavramını açıklamak çok zor. Bunun konuya hem felsefi, hem de bilimsel açılardan yaklaşmak gerekiyor. Materyalist bir bakış açışı ile şu an için sadece bilim ile sonsuzluk kavramını tam olarak algılayamıyoruz. Yazımda kullandığım fotoğrafımın bana sorgulattığı şeylerin, aslında her insanın hayatının bir yerinde sorgulaması gereken şeyler olduğunu düşünüyorum. Çünkü bu fotoğraf gibi her gökyüzüne baktığımda, sonsuzluğun ne olduğunu düşünüyorum. Belki de ilerleyen zamanlarda bilim sonsuzluk diye bir şeyin var olmadığını ya da sonsuzluğun gerçek tanımını keşfedecek. Felsefenin bunlar gerçekleşene kadar bize sonsuzluk kavramını biraz olsun anlamamızda yardımcı olacağını düşünüyorum. Özün Çağan Altun Kaynak "Free Image On Pixabay - Planet, Universe, Space, Cosmos. Creative Commons CC0" Pixabay.com. N. p., 2018. Web. 17 Nov. 2018. TURK101 ÇALIŞMA 2 ZEYNEP OLGUN 21400752 VAN GOGH’U ÖLDÜRMEK “Keşke onlar beni olduğum gibi kabul etseler.” Yaptığımız en kolay işlerden biri hayran kalmak. Özellikle sanat galerileri ve sergileri gezerken herkesin gördükleri karşısında hayran kaldığı belli oluyor. Elindeki broşürden takip edenler, kulaklıktan dinleyenler, hepsi sakin bir hayranlık içinde. Gerçekten çok kolay hayran kalmak. Sonuçta bu eserlerin kimi yüzlerce yıldır özel kutularda saklanmış, milyonlarca liraya el değiştirmiş ve şu anda elinizi hafifçe uzatsanız büyük suç işlemiş sayılırsınız, güvenlik eşliğinde dışarı çıkarılırsınız. Her ne kadar ressamların bazıları hayatları süresince bu hayranlığın keyfini çıkarmış da olsa, içlerinden biri -ki resimlerinin boyası hala kurumadı- başka bir tutkunun keyfini sürdü. Hasır Şapkalı Oto portre, 1887 Van Gogh, günümüzde tabloları 150 milyon dolara satılan Hollandalı ressam, yaşamı süresince günde bir miktar kuru ekmek, sigara ve sanat ile hayatta kalıyordu. Sanatçının yaşamı hakkında bilinen en önemli kaynak, onu maddi açıdan durmadan destekleyen kardeşi Theo’ya yazdığı mektuplar. Parasal dertler ve iş konuşmalarının aralarına serpiştirmiş Van Gogh hayat felsefesini. “Fazla dindar” olduğu için kiliseden atılan bu yalnız adam, resimlerinde hep kendine bir eş çizmiş, evine ikişer havlu, ikişer sandalye koymuş, hep birilerinin onun yalnızlığını dindireceğini düşünmüş. “İçimde büyük bir ateş yanıyor, oysa kimse durup kendini ısıtmıyor. “ Sadece resim yaparken kendini canlı hissettiğini söyleyen Van Gogh, sanatçının hep arayan, bulmaya çalışan olduğuna inanmış, “Durmadan arıyorum, mükemmele erişemiyorum.” Bunca paranoya ve depresyon içinde hayata sanat aracılığıyla tutunabilen, komşularının zoruyla hastaneye yatırılan, sıkça krizler geçiren sanatçının eserlerinin günümüzde milyonlarca dolara satılması, özel Dr. Gachet’in Portresi , 1890 koleksiyonlarda ve sergilerde, sıkı güvenlik önlemleriyle korunması içinden çıkılamayan bir sorgulama. Sonuçta belki Van Gogh bu denli psikolojik olarak kırılgan olmasaydı, o eserleri yaratacak esin ve ilham ona ulaşmayacak, resime, doğaya ve sanata bu kadar ilgi göstermeyecekti. En ünlü eserlerinden biri olan “Dr. Gachet’in Portresi” bile hastalığının yansımalarındandır. Fakat tüm bu paranoya ve depresyon onu sonunda intihara kadar götürmüştür. Eğer seçme şansımız olsaydı; Van Gogh’un resimleri ve yaşamı arasında seçim yapacak olsaydık, hangisini seçerdik? Kültürel bir mirasın tamamıyla yok olması mı, yoksa Hollandalı bu adamın hayatına devam etmesi mi size daha etik görünüyor? Van Gogh, ölümün onu başka bir yıldıza götüreceğine inanıyor. Van Gogh, onu yaşatmaya çalıştıklarında, iyileşirse aynı şeyi tekrar yapacağını, tekrar intihar edeceğini söylüyor. O karanlığa mı gömülmüştü, yoksa ölüme sadece bir başka yaşam gibi mi bakıyordu? Belki de sadece yazdığı mektuplar ile bunu anlamak zor ancak ahlak açısından bakıldığı zaman bu seçim ölüm ve yaşam arasında yapılacak basit bir tercihe indirilebilir. Bir adamın acı çekerek hayatını sonlandırması mı, bir adamın hiç tanınmadan fakat mutlu bir şekilde ölmesi mi… Sanırım birçok
büyük tehlike bu bence. Kısacası bindik bir alamete gidiyoruz kıyamete. Geçmişimizi çok net anlatamıyoruz ve varoluşumuzu kanıtlayamıyoruz. Cevabını tahmin edebildiğimiz soru ise geleceğimiz. Bugüne bakarak geleceği tahmin etmek hiç de zor değil. Belki de tam olarak hiçbir zaman bilemeyeceğimiz geçmişi bırakmalı ve daha güzel yarınlar yaratmak için çalışmalıyız. KAYNAKÇA: • Brown, D. (2017). Başlangıç. (P. D. İncek, Çev.) İstanbul: Altın Kitaplar Bengisu KESTİR ÖZGÜRLÜK KOŞUSU Aslında özgürlük mü, Türkiye’de kadın olmak mı, yoksa sadece kadın olmak diye mi başlayacağımdan emin olamadığım bir yazının başlangıcındayım. Öyleyse şöyle başlayayım yani benim tam başladığım yerden. İlk çıktığında gerek ülkemizde gerek de yurt dışında yankı getirmiş bir film “Mustang’’. Sinemada izleme fırsatım olmamıştı o zamanlar. Sonra geçenlerde, bir boşluğumda, film arıyordum ki 2015’in iddialı filmleri başlığında Mustang’ı gördüm. İzleyeceğim şey hakkında biraz araştırma yaptım önemli midir bilmem Avrupa’da çokça ödül de almış fakat ülkemizde aynı ilgiyi görememesi beni biraz şaşırttı. Peki, nedir bu Mustang? Neden beni bu kadar etkiledi? Mustang atları, doğada özgürlüğü temsil eden atlardır. Yakalanması ve evcilleştirilmesi zordur; serbestçe koşarlar, istedikleri yerde otlarlar ve başka canlıların boyunduruğu altına girmek istemezler. İşte bu yüzden hırçın ve asi kabul edilirler. İnsanoğlu, bu atları yakalayıp ve terbiye etmeye çalışmıştır fakat atların doğası gereği bu konuda her zaman başarılı olamamıştır. Filmle bağlantısına gelecek olursak da bu filmde beş kız kardeşin özgürlük koşusu temel alınmış, aynı Mustanglar gibi. Hikâye şöyle başlıyor, babaanneleri ve amcalarıyla birlikte bir kasabada yaşayan beş kız kardeş vardır. Büyük küçük, çoğu lise döneminde olan bu kız kardeşler büyümeye başladıkları fark edildiğinde toplum baskısı yüzünden özgürlükleri üzerinde kısıtlamalarla karşılaşmaya başlarlar. Öncelikle terbiyelerini bozacağı gerekçesiyle, aslında çocukluk dönemlerinden bu zamana kadar izin verilmiş çoğu şey yok edilmeye veya yasaklanmaya başlar, ileriki dönemlerde de ev onlar için adeta bir hapishaneye dönüşür. Aileleri tarafından henüz çocuk yaşta olmalarına rağmen evlenmeleri için zorlanırlar. Kızlardan bazıları bunu kabullenirken bazıları da direnç gösterirler. Mustang atları da belirli bir yaşa gelinceye kadar özgürce yaşarken büyüdükleri fark edildiğinde hâkimiyet altına alınarak insanların belirlediği yaşama tabi tutulur. Bazısı istediği yaşama sahip olur; örneğin bir çiftlikte rahat bir hayat sürmek gibi, filmde bunun örneğini ilk evlendirilmeye çalışılan kız kardeşte görürüz. Ona sunulan durum daha sonra onun için güzel bir fırsata dönüşür ve sevdiği çocukla evlendirilir belki de mutlu olur. Bazı atlar, istemese de kendini buna alıştırır, durumu kabullenir ve kendisine sunulan hayatı benimser bunu ikinci kız kardeşte görürüz. Bazısı, içinde bulunduğu durumu yaşamak yerine ona sunulan bu hayatı kabul etmeyip ve yaşamına son verir, bunu da üçüncü kızda görürüz. Son olarak bazıları da hangi şartta olursa olsun özgürlüğünden taviz vermek istemez ve içinde bulunduğu duruma isyan ederek kurtuluş yolu arar ve mücadele eder bunu da geriye kalan iki kız kardeşte görürüz. ‘’Biz hangisi olmalıyız?’’ diye soruyorum kendime. Çevrenin bize dikte ettiği hayatı yaşayıp kabullenmeli mi yoksa kendi doğrularımızla yolumuzu mu çizmeli? Bana sorarsanız belki de doğduğum hayat için şanslıyım bunun için bu zamana kadar benim dünyamın dışında neler olup bittiğini, kızların doğduklarından itibaren ne tür baskılara ve yasaklara maruz kaldığını tam olarak kavrayamamışım. İnsan, içinde bulunmadığı, bizzat yaşamadığı bir durumun çaresizliğini de bu yüzden anlayamıyor sanırım. Ama belki biz kadınlar sadece geriye dönüp biraz düşünsek bu zamana kadar sırf baskı yüzünden isteyip de yapamadıklarımızı, söylemek isteyip de söyleyemediklerimizi hatta bize yapılan baskıcı tutuma sesimizi bile çıkaramadığımızı aslında filmdeki beş kız kardeşten çok da farklı olmadığımızı görebiliriz. Belki onlar kadar ağır sonuçlarla yüzleşmedik fakat yaşadığımız toplumun baskısı bize her zaman hayallerimizi, umutlarımızı ve amaçlarımızı tekrar sorgulattı. Bunu aşabilir miyiz bilinmez çünkü yaşadığımız çevrenin olgularını tek başımıza değiştirmemiz çok zor. Ama kabullenmek de bana, hayata bir sıfır yenik başlamak gibi geliyor. ‘’Senin için hangisi doğru, hangi seçeneği seçerdin?’’ derseniz hemcinslerimin hayatını karartan kadın cinayetleri, çocuk yaşta zorla evlendirilen kızlar, aile içinde baskı, muhafazakâr toplum dayatmaları gibi sorunlarla boğuşulduğu bir çevrede ne kadar olursa (!) o kadar özgür olmayı seçerdim. KAYNAKÇA Deniz Gamze ERGÜVEN. Mustang. 2015. Türkiye KEŞFETMENİN GİZLİ TADI Gezmek ve yeni yerler keşfetmek… Hiç kimsenin hayır diyemeyeceği bir tekliftir her zaman. Çünkü bazen şehir hayatının yoğunluğu ve ruhsal yorgunluklar kaçıp gitme isteği uyandırır içimizde. Gittiğimiz yerlerde sorunlar bizimle gelse de, geçici olarak unutturur bize bazen. Birkaç günlük de olsa sorumluluklardan uzaklaşmak manevi bir ilaçtır çünkü. Nedim Gürsel’in Bana İtalya’yı Anlat kitabını okuduktan sonra gezmenin önemi ve insana verdiği huzuru bir kez daha düşündüm. Yeni bir yer keşfetmenin, sokaklarında kaybolmanın ve onun kültürüyle günlerimi geçirmenin özlemini hissettim.Sonrasında okuduğum sayfalar beni ‘Gezmeye ne kadar vakit ayırıyorsun’ sorusunun cevabını bulmaya yönlendirdi. Yeni kültürleri öğrenmek , yeni insanları tanımak için sadece gezmek mi gereklidir ,yoksa okumak ve araştırmakta bu soruya cevap bulabilir mi? Aslında düşündüğümüzde bu sorunun cevabı olmayan sorulardan olduğunu fark ederiz. Kimisi okuyarak, fotoğrafları aklına kazıyarak ve araştırarak bir kültürü öğrenmenin daha kalıcı olacağına inanır, kimisi de merak ettiği yerleri görerek öğrenmenin en keskin method olduğunu düşünür. Ne şekilde kabul edilirse edilsin, yeni yerleri ufkuna katmanın insan ruhu için çok değerli olduğunu düşünürüm her zaman. Çünkü kitaplardan öğrenilen şehirler ve yeni kültürler tane tane, sindirilerek geçer ruhumuzun süzgecinden. Gezerek keşfedilen güzellikler ise dağınık ama mutluluk vericidir. Yani her iki seçenekte kalbimize ve ruhumuza iyi gelir. Bir şehri yerinde keşfetmenin verdiği tat, herkesin yaratamayacağı imkanlar dahilinde olabilir bazen. Yoksa kim istemez ki aniden bir bilet alıp , hayal ettiği ülkede güzel bir haftasonu geçirip geri dönmeyi? Ya da kim hayır der ki; en sevdiği yemeği ait olduğu şehirde yemeyi? Hepimizin sahip olduğu olanaklar birbirinden farklıdır. Bu nedenle hayal ettiğimiz yaşamlar ve gerçekte sahip olduklarımız arasında uçurumlar olabilir. Fakat vazgeçip kabullenerek, ruhumuzu beslemekten vazgeçmek aslında en büyük kötülük olur kendimize yaptığımız. Bu nedenle vazgeçmemek , keşfetmenin en önemli koşuludur. Belki de gitmek istediğimiz şehre ulaşmak için gösterdiğimiz çaba ve sabır, onu daha değerli kılacaktır. İmkansızlıkların yarattığı ve kavuşmaların yaşattığı o büyülü tat aslında en önemli duygudur . Yine de ayıracak vaktimiz ya da paramız yoksa bile bu zihinsel dinlenmelerimizi kendimize vakit ayırmak adına yapmalıyız. Her şeyin internetten erişiminin kolay olduğu günümüzde bunu yapmak çok zor olmamalı. Başkalarının hayatlarını, magazinsel olayları ya da rutin sosyal medya kontrollerini yapmak yerine, hiç bilmediğimiz yerleri keşfetmek, araştırmak, gözlerimizi terbiye ederek zihnimize enerji vermesini sağlamak , yapmamız gereken en masum harekettir aslında.Bunun bize katacağı bilgi ve değerleri düşününce ,kendimize gerçekten vakit ayırmanın değerini kavramış olacağız. Sırt çantamızı takıp bir yere gitmeyişimizi bahane ederek, zihnimizi geliştirmeye kapatmak kendimize yapacağımız en büyük kötülük olacaktır. Nefes aldığımız her an, yeni keşifler yapmak için bize sunulan fırsattır çünkü. Ve bu fırsatı değerlendirmek ya da elimizden kaçırmak bizim seçimlerimize bağlıdır. Aslında gezmek, keşfetmek, yeni yerler ve kültürler öğrenmek bazıları için lüks gibi görünse de, gezmeye ayıracakları parayı temel ihtiyaçlara ayırdıklarını söyleseler de, aslında ruhu doyurmak adına yapılması gereken en önemli olgudur. Çünkü maddi değil, ruhsal doyumlar insanı insan yapar ve yaşamı değerli kılar. Alınan yeni bir cep telefonunun modeli eskiyebilir, arabaların bir üst versiyonu çıkabilir ama sokaklarında kaybolunan bir şehrin ya da ilk defa tadılan bir yemeğin tadı asla unutulmaz… Aziz Barış Ateş KAYNAKÇA: Gürsel, Nedim. Bana İtalya’yı Anlat . Doğan Kitap,2016 DOĞAYA YAPILAN SAYGISIZLIK KUŞADASI – DİLEK YARIMADASI Bu bir tatil beldesinin iyi ve kötü yanlarını okuyacağınız bir yazı değil. Kesinlikle kasvetli, sinir bozucu ve umutsuz... Çünkü o kadar kötülük ve hüzün vardı ki burada, bir şeylere iyi demeye içim el vermiyor. Ülkemizin göz önünde olmayan, “güzel ve sakin bir kasaba” olarak tanımlanan bir yerinin ne hâlde olduğunu anlamanız için bu yazıyı yazıyorum. İlk defa gittiğim Kuşadası Güzelçamlı beldesini ziyaret etmemin sebebi sakin, doğayla iç içe bir yer olması ve orada milli bir parkın bulunmasıydı. Ankara’da, yeşilin yerini siyah ve griye bırakması, gökyüzündeki yıldızları göremeyeceğimiz kadar ışık kirliliği olması, nefes alınamayacak kadar havanın pis olması ve bunların yanı sıra; kirlilikten en çok etkilen kuşları, kedileri, köpekleri şehirde çevremde görememek, Kuşadası’nın masmavi denizi ve yemyeşil ormanlarına sığınmak istememdeki asıl nedenlerdi. Fakat büyük umutlar ve neşe içinde gittiğim bu “doğa harikası” yer benim için tam bir hayal kırıklığı oldu. Milli parka girerken gözünüze çarpan ilk şey burada bulunan araç sayısının fazlalığı. Yolunuza devam ettikçe yolların asfaltlanmış olması, dikkat çekici bir “hayvan çıkabilir” tabelasının( sonuçta orası hayvanların evi, biz sadece ziyaretçileriz ve bazı dikkatsiz ziyaretçiler için tabela olmalı diye düşünmüştüm.) olmaması ve yolda herhangi bir park görevlisi görememek heyecanımı kaybetmeme sebep oldu. Bu dünyanın asıl sahiplerinin hayvanlar olmasına rağmen insanların açgözlülüklerinden dolayı hayvanlara kalan küçücük korunaklı alanların insanların ziyaretine açılmasına karşıyım. Fakat buranın hayvanlar için güvenli bir yer olduğunu ve jandarmanın korumasında olan bu parkın ziyaret edebileceğimiz alanlarının sınırlı olduğunu yani hayvanlara verdiğimiz rahatsızlığın en az seviyede olacağını düşündüğümden, burayı ziyaret etmeye karar verdim. Parkın içine giderken uzun yollardan geçmeniz gerekli. Yoldayken gördüğünüz manzara gerçekten nefes kesici. Mavi ve yeşil… deniz ve ağaçlar… bunları görmek Ankara’ dan buraya olan 12 saatlik yorucu yolculuğuma neden katlandığımı bana tekrar hatırlattı. Yolda bu milli parkta bulunan çeşitli hayvanlar hakkında tanıtıcı panolar vardı. Hiçbirini görememiş olsam da parkın neresinde bulundukları ve nasıl yaşadıklarını öğrenmek güzeldi. Aynı zamanda parkın girişinin denizden epey bir yüksekte olmasından dolayı yolun kenarlarına manzarayı seyretmek için tahtadan balkonlar yapılmış. İnsanlar buralarda durup manzaranın keyfini çıkartıyorlardı. Denizinin çoğu Ege kasabasına nispeten özellikle çok daha temiz olduğunu duyduğum Güzelçamlı’nın temiz denizine bir de sahilden bakmak için yola çıktım. Buradaki denizde diğer sahillerdeki gibi kıyıya çeşitli meyve sebze atıkları, kıyafet, sigara ya da plastik getirmiyor olması umuduyla sahile gittim. Orada da gözüme çarpan şeyler çok fazla araç, çok fazla insan, gürültülü ve pislik. Yerlerde plastikleri, çöpleri, sigara içen, çekirdeklerini yere atan insanları şampuanla “lütfen sabun kullanmayınız” tabelası önünde saçlarını şampuanla bir güzel köpürten insanlar ve o suların denize karıştığını görünce içimden bir parça koptu gitti. Orada bir de yabani domuz ailesi vardı ve onların insanların yanlarında bulunmalarının garipliğini düşünürken insanların onları fotoğraf çekinmek için kullandıkları, yanlarına çağırıp daha sonra el şaklatarak onları korkutmaları, onların köşeye sıkışmış gibi çevrelerine bakınması… Hem insanların doğaya özlem duyup buralara kadar gelmeleri hem de buraları da dünyanın geri kalanı gibi mahvetmeleri gerçekten akıl alır gibi değil. Bu manzaraya daha fazla dayanamayıp kaldığım otele geri dönmeye kara verdim. Küçükken bir keresinde hayvanat bahçesine gitmiştim. Ne kadar acımasız bir yerdi. Hayvanlar tellerin arkasından size bakıyorlar beni kurtar, neden buradayım diye; insanlar onlara bakıyor neden değişik bir şeyler yapmıyorlar diye? Hayvanları oradaki tellerin, kafeslerin sınırladığını düşünürüm hep. Bir oradan kurtulsalar kaçarlardı herhâlde, insanlara bir daha yaklaşmazlardı ya da intikam alırlardı bizlerden. Ama o domuz ailesini kısıtlayan hiçbir şey yoktu orada, arkaları ağaçlıktı, isterse uzaklaşabilirlerdi. Sonra anladım ki orası onların evi. Orası. İnsanların oturup mangal yaptıkları, şampuanlandıkları, kahkahalarla güldükleri… hiçbir canlı terk edemiyor evini, her şeye, herkese rağmen. Sahilden ayrılmış ve tekrar yola koyulmuştum ve hâlâ insanlarla burada da yaşam alanlarını paylaşmakta olan dostlarıma bakınmaya devam ettim. Parkın girişinde birkaç bilgilendirme panosu daha dikkatimi çekti. Burada çeşit çeşit bitkiler varmış; ebegümeci, çan çiçeği yani buranın endemik türleri, hayvanlar; Anadolu parsı, alageyik, fok, pelikan, yaban domuzları… Ama en çok dikkatimi çeken ve beni yerle bir eden bir şey okudum bu panoların birinde. “ Anadolu Parsı avlayan avcı grubu” ve “ Vurulan son Anadolu parsı”. İşte, bütün bunlar üzerine buraya neden geldim ki diye sordum kendime: Yine insanların ne kadar vahşi olduklarını görüp bunu kendime kanıtlamak için mi, yoksa hala biraz umut bulup da dünyanın bu kadar yozlaşmadığını kendimi inandırmak için mi? İnsanın olduğu her yer aynı, kendi toprağını, doğasını katlediyor bunlar ve bu kendi hâlinde beldeye de sıçratmışlar gözü dönmüşlüklerini. Uzun lafın kısası bu gezi güzel değildi, iyi hiçbir yan bulamadım. Çünkü genel olarak dünyanın bu durumunu düşünüp üzülerek geçti tatilim. Ama eğer siz de benim gibi çevrenizdeki kesilmiş, budanmış ağaçlardan, yol kenarlarındaki zorlama çiçeklerden başka çiçekler görememekten, koca bir çöplük haline getirilmiş sokaklardan, perişan haldeki hayvan ve ağaçları görmekten bıktıysanız ve hala yaşanabilir bir yerler keşfetmek istiyorsanız, Güzelçamlı yani Dilek Yarımadası Milli Parkı o umut ve yaşam dolu yer değil. Başka yerler aramaya devam edin, hala umudunuz kaldıysa… İrem Beşe Heidi Gidelim Çocukluğumuzu kitaplarını okuyarak, dizisini izleyerek geçirdiğimiz Heidi’nin aslında gerçek bir köyü olduğunu biliyor muydunuz? Peki ya burayı kolayca gezip görebileceğinizi, Heidi’yi yaşayabileceğinizi… Hepiniz Heidi’nin gökyüzünü delercesine uzanan dağları, yemyeşil ormanları, şarıl şarıl akan dereleri hatırlıyorsunuzdur. Bunlar aslında Maienfeld’in bir yansıması. Buraya bir tur şirketiyle gelme fırsatı yakaladım. Heidi’nin köyünü görmek, çocukluk anılarımı hatırlamak beni gerçekten heyecanlandırmıştı. Buraya gelmek için en iyi yol Zürich havaalanıdır. Aradaki mesafe beş saat ama onca güzellikleri görmeye fazlasıyla değer. Ayrıca Zürich’i gezme fırsatını da yakalarsınız. Zaten ben de öyle yaptım. Zürich çok gelişmiş bir kent. Bizim yıllar geçse yakalayamayacağımız bir düzeni var. Alp dağlarını, nehirleri, gölleri, modernliği ve kültürü bir araya getirmiş adeta. Burada bulunduğunuzda kendinizi meşgul hissediyorsunuz, sıkılmak diye bir şey yok. Zürich kocaman meydanlarla, gözlerimi alamadığım sanat eserleriyle, canlandırıcı sokaklarla, eğlendirici aktivitelerle dolu beni büyülemiş bir yer. İnsan burada yaşamalıyım diye düşünmeden edemiyor. Burada pek çok tarihi yapı var mesela Büyük Kilise ama İsviçreliler pek sevmiyor bunu tuzluk ve biberlik diyorlar en ünlü yapılarına.Alp Dağlarının ve modernliğin buluşması beni büyülemişti sanki. Hiç ayrılmak istemiyordum. Ama tur şirketi bizi Maienfeld’e götürmeye karalıydı. Bu yüzden maalesef Zürich’ten hevesimi alamadan ayrıldım. Çok şey görmüştüm ancak onları yavaş yavaş keyfini çıkartarak gezeceğim zamanım olmadı. Zürich, Maienfeld arası dağlıktır. Arada Alp Dağları’nı geçmek zorundayız. Otobüs ile üç bin metre rakıma çıkıyoruz. Burada yaşayacağım en ilginç otobüs molası beni bekliyordu. Üç bin metrede bir kafe. Görünce inanamıyorsunuz. Dahası da yerdeki kar. Dünyanın en mutluluk veren şeyi yazın yarla oynamak çünkü bulunmaz güzellik. Üşüdüğümde de kafe hemen yanımda. Kahveler biraz pahalı tabii ama bir zahmet üç bin metre rakımdasın. Ayrıca manzarası da cabası. Sanki kuş bakışı her tarafı görebiliyorum. Oranın kralı benmişim gibi hissettiriyor. Yaşadığım en güzel otobüs molasından sonra Maienfeld’e gelmeden bir durakta daha duruyoruz. St.Moritz; burası ultra sosyetenin kayak tatili noktası, ama yazın bomboş. Her taraf elit mağazalarla, lüks otellerle dolu, ama insan yok. Kendini bir garip hissediyor insan… Şehir merkezinde yapacak bir şey bulamayınca oradaki göllere gidiyorduk. Beni göllere gelince şaşırtan şey ise insanlar oldu. Boş zannettiğimiz St.Moritz meğerse buradaymış. Herkes spor yapıyor, hayatlarını yaşıyordu. Ben de öyle olmak isterdim, sürekli doğayla iç içe olmak, telefonsuz, internetsiz bir şekilde yaşamak, yarını değil anı düşünmek. Sonunda Maienfeld’e gideceğim zaman geldi. Bir heyecan bastı sonunda gelmiştik. Ama biraz hayal kırıklığı yaşadım çünkü burası bir ticarethane olmuş, bir köy havasından çıkmışta müze olmuştu. Ama bunlara rağmen her şey çok güzeldi. O dağlar aynı hikâyelerdeki, dizilerdeki gibiydi. Kitaplardan, dizilerden aşina olduğum yerleri gerçekten görmek bambaşka bir duygu. Bir parçamı burada bulmuş gibi hissediyorum, sanki daha önce de buradaydım. Köyde dolaştıkça her şey daha da belirginleşiyor, ben buraları biliyorum. Köyü iyice gezip gördükten sonra güneş dağların arasından batıyordu her şeyin bir sonu olduğu gibi seyahatimiz de burada bitiyor. gnsal sndls j g g g g g gg g g g g g g g g g g g g g g g g g g g g g g g g g g g g g g g g g g gg g g g g erj rge rgög er göe rger gergö göe rg rgöe rö göer öer er eö geörg eör gerg re g reörg b rhtştgjbrtnbrtjnbrtyhr gj bm Ölüm Saati “Ben terk edilmem, terk ederim.” demek kolay. Asıl zor olan, terk edildiğimizde bu durumu hazmedebilmek. Herkes kendini çok güçlü zanneder, her şeye katlanabileceğini düşünür ancak işin aslı çok farklıdır. En sağlam yapılı diye nitelendirdiğimiz insanların bile beklenmedik çöküşlerine şahit olduk biz. Sıranın bize geleceğini hiç tahmin etmeyiz, öyle değil mi? İlişkimizin mükemmel gittiğini ve ömrümüzün sonuna kadar birlikte olacağımızı düşünürüz ancak kimse de çıkıp karşı tarafın da aynı şekilde hissedip hissetmediğini düşünme zahmetine girmez. En büyük hatayı da orada yaparız ve ayrılık aşamasına gelindiğinde ilişkinin neden bittiğini sorgulama evresi başlar. Bir ilişkinin bitmesinin birden fazla nedeni olabilir elbette. İşin kötü tarafı, karşımızdaki o çok sevdiğimiz kişinin sorunları ve hataları yüzümüze vuruş şeklidir. Farkında bile olmadığımız konular nedeniyle sevgilimizi üzeriz ve o, âdet olduğu üzere, bu konuyla ilgili hislerini söylemek için her seferinde ayrılık konuşmasını yapacağı günü bekler. Tamam, yaptığımız yanlışları bize söyleyin ancak en azından bunu yüz yüzeyken söyleyebilirsiniz. Normal bir insan için ayrılık konuşmasının karşılıklı otururken yapılması çok önemlidir bence. Sevgililerimiz açıyorlar telefonu kısacık bir konuşma yapıyorlar, hatta bazen ona bile tenezzül etmeyip paragraflar halinde mesajlar atıyorlar. Size de ben bunu mu sevmişim demek düşüyor yalnızca. O meşhur ayrılık konuşmalarında kişinin kendini ezmesi en çok hoşuma giden şeydir. Sorun sende değil bende, diyorlar ve dünyadaki en saçma cümle olabilir bu. Madem bende bir sorun yok neden benden ayrılıyorsun kardeşim. Ben yaptığın saçmalıklara göz yummuşum, sesimi çıkarmamışım ama sen kendini kötü gösterip bunu benden ayrılma bahanesi olarak kullanıyorsun. Bu duruma düşmekte mantıklı olan en ufak bir sebep yok. Bir de şey var, ben sana layık değilim. Bırak da ona ben karar vereyim istersen… Yanımda seni bulunduruyorsam, sokakta yürürken senin elini tutuyorsam büyük ihtimalle bana layık olmadığını düşündüğümdendir, çok haklısın cidden. Bu tarz cümlelerin ayrılık konuşmasını daha da içler acısı yapması dışında, bizi sinirlendirmeye yönelik olduğunu düşünüyorum açıkçası. Bazı ilişkiler çok uzun sürüyor ya, işte o ilişkilerde ayrılan taraf olmak da çok zor. Onca yaşanmışlık var, aileler tanışmışlar ve birbirlerine alışmışlar. Sen şimdi kalkacaksın ve bütün bu düzeni yerle bir edeceksin. O kadar kolay olmasa gerek… Sadece ayrılan için değil terk edilen kişi için de çok kötü bir durum elbette. Ona güvenip onu ailenle tanıştırıyorsun, birlikte her hafta sonu yemekler yeniliyor ama bir gün kahve içmeye çıktığınızı zannediyorken bir bakıyorsun karşındaki sana “Konuşmamız lazım.” diyor. O iki kelime ağızdan çıktı mı geri dönüşü olmaz arkadaş! O ikisini art arda duyduğun an anlarsın başına geleceği ve beyin fonksiyonların, birazdan duyacağın saçma sapan özür cümlelerine kendini hazırlar. Sonuç; saçmalamalara sinirlenirsin ve karşıdakine ayrılması için birkaç sebep daha verirsin; aşırı tepki ve yerli yersiz sinirlenme. Kısacası, terk edilmek hangi açıdan bakılırsa bakılsın kişiyi bir darbeyle baş başa bırakır. Bu nedenle ayrılık sonrası kişinin bu durumu kavrayabilmesi için ona biraz zaman tanıyın ve şefkatle yaklaşın. Bu söylediklerim aldatma kategorisine girmiyor. Eğer aldattığınız için terk edildiyseniz kimseden şefkat beklemeyin çünkü aldatan kişi her türlü eziyeti hak eder benim gözümde. Konuya geri dönecek olursak, terk edilmek yarı yolda bırakılmak gibi de gelse, genellikle öyle olur, bazen iki tarafın da iyiliği için bir gerekliliktir. Eğer o ilişkide mutluluğun zerresi yoksa ve karşılıklı bir saygı ve sevgiden söz edilemiyorsa o ilişki çoktan bitmiştir zaten. Geriye kalan tek şey beyan edilmesi gereken bir ayrılıktır. O yüzden siz siz olun, terk edildiğinizde ilişkinize şöyle bir dönüp bakın. Belki de üstünü örtemeyeceğiniz, artık düzeltemeyeceğiniz sorunlarla karşı karşıyasınızdır da sizin haberiniz yoktur. Belki, ikiniz için de gerekli olan tek şey ilişkinizin ölüm saatini açıklamaktan başka bir şey değildir artık… Mine Karakuş Muhammet Ali Akman Kutsal Yalan Nasıl başlasam bilmiyorum zaten çok önemli de değil, ilgi çekmek istediğim şey başlangıçlar değil sonlardır. Bir de yalandan bahsetmek istiyorum herkesin kendine söylediği ve sayesinde hayata tutunduğu bir yalan. En büyük ve en kutsal yalan. Evet, bir yalan bir hayatı kurtarıyorsa kutsaldır benim için. Necip Fazıl’ı küçükken çok severdim. Kütüphanemizde birçok kitabı olduğu için mi yoksa babam onu sevdiği için mi bilmiyorum. Artık o kadar sevmiyorum. Kütüphanemde çok kitabı olmadığı için mi yoksa babamla aramın eskisi kadar iyi olmadığı için mi bilmiyorum. Yine de beğenirim, yaptığı şeyin sanat olduğuna eminim. Hiç dinlemedin onu hiç görmedim de ama biraz da olsa tanırım. Bence o her bildiğini her inandığını pat diye söyleyen birisiydi. Her iki hayatında da öyle biriydi. Bundan eminim çoğu yazar onun kadar cesur değildi ve olmayacaklar. Geçen sene bahar aylarında kız arkadaşım bilet almış Necip Fazıl’ın oyununa. Ankara’nın daha önce gitmediğim görmediğim bir yerinde, Gençlik Parkı’ndaydı oyun. Oraları çok sevmedim insan gece güvensizlikle yürüyor. Neyse, oyuna gittik ilk perde bitiminde bir oyuncu rahatsızlanmış. Oyunu ertelediler. Öyle bir yerde bitiyor ki perde, bir hafta sonrasını merakla bekledik. Aklımdan kitabı alıp okumak geçmedi değil. Hatta aldım da kitabı ama oyun sonrasına bıraktım. Bir hafta sonra gittik oyuna. Etkilendim, birçok şeyi düşündüm, ölümün ne kadar ciddi bir mesele olduğu yüzüme vurulunca korktum. Bizi hayatta tutan yalan nedir biliyor musunuz? Ölümün geleceğini biliyoruz dememiz. Bilmiyoruz, ölüm gelene kadar ölmeyecekmiş gibi yaşıyoruz çünkü tek çare bu yaşamak için. İnsanın aklına bir kez düşerse ölüm, mezardan önce tımarhaneye düşer yolu. O yüzden bu yalana sıkı sıkı sarılmalı insan. Ölüm gelecek ve ben bunu biliyorum hazırım. Bu yalan olmasa insan bir an kabul etse ölüme inanmadığını sonra gerçekten inanmak, kabul etmek zorunda kalır. Ölümü, gelmeden kabul etmek ise ölümden beterdir. Hayat kısa 100 yıl da olsa kısa 1000 yıl da. Sonu olan her şey kısadır bir bakıma. İşte bu yüzden zordur ölümü kabul etmek. Sabah kalkmaya mecali kalır mı insanın her zaman düşünse ölümü. Bir sayfa kitap okunmaz olur, geçmez zaman, durur. Tolstoy bir kuyuya düşen adamdan bahseder bu durumu anlatmak için. Aslı bir Şark masalı olması lazım. Neyse, bir adam düşer kuyuya bir ince daldan tutunur iki farenin kemirdiği bir dal, üstünde bir aslan altında bir ejder. Tuttuğu daldan da bal damlar. Hayat o dal kopana kadar işte herkesin hayatı o kadar. Eğer adam kör sağır değilse ne kadar zevk alabilir akan baldan. O adam öleceğini bilir, belki dal kopmadan atlar hatta. Şimdi kimin hayatı bu adamın o daldaki hayatından farklı? Benim değil yine de umurumda değil. İşte! Yine bir kutsal yalan beni hayatta tutan bir başka yalan. Nasıl umurumda olmaz bir an düşse aklıma uyuyana kadar aklımdan gitmez. Bu yüzden gece yazıyorum bu yazıyı. Ölümden daha gerçek hiçbir şey yok ama her an düşünüp de o hayat denen balın tadını bozmaya da gerek yok. Üstümde bir aslan, altımda bir ejder, önümdeki fareler bitirene kadar dalı, yiyeceğim balı. Ne yapayım başka tercih var mı? Beni o kuyuya düşüren biri varsa eğer o düşünsün hâlimi. Hesap sormasın, sınamasın beni. Benden özür dilesin. Zira ne yaşamak benim fikrimdi ne ölmek benim hayalim. Kaynakça Tolstoy Leo, Çeviri Murat Çiftkaya. Din Nedir? Iṡ tanbul: Kaknüs Yayınları,2003. Kısakürek, Necip Fazıl. Bir Adam Yaratmak. Iṡ tanbul: Büyük Doğu, 1983. ZATEN AÇIZ ABLA Solin Bizsel Polisiye romanlar Türk halkında popülerliğini uzun bir sürede kazanmış bir edebiyat alanı. Osman Aysu, bu işi Türkiye’de uzun süre temsil etti ama tahtını Ahmet Ümit edebiyat sahnesine adım attıktan sonra aldı diyebiliriz. Edebiyata olan merakım kesinlikle uzun bir süre polisiye romanlarını barındırmıyordu. Onuncu sınıfta zorunlu olarak Ahmet Ümit’in Kavim adlı kitabını okutmuşlardı. Kitap gerçekten beni etkilemişti. Polisiye romanlarında hep gereksiz bilgi verildiğini düşünüyordum ama Ahmet Ümit bu düşüncemi çürütmüştü. Kitapta verilen tarihi ve kültürel bilgiler gerçekten ilgi çekiciydi. Okudukça daha çok öğrenmek istiyordu insan. Bu kitap da bende Süryani halkına, özellikle kültürlerine yönelik bir ilgi uyandırmayı başarmıştı. İlgim kitabı okuduğum yaz ailemle Mardin’de Mor Gabriel Kilisesi’ni ziyaret etmeye kadar gitmişti. Bu olaydan sonra Ahmet Ümit’in birçok kitabını edindim ve okudum. En son okuduğum kitabı ise Beyoğlu’nun En Güzel Abisi’nden bahsetmek istediğim için kelimelerimle dokunmak isterim sizlere. Roman bizlere polisiyenin içerisinde Tarlabaşı’nın geçirdiği içler acısı değişimi anlatmakta. Beyoğlu’nda yürüyen çoğu insanın Tarlabaşı girişine gelince yolunu değiştirdikleri bu mahallenin öyküsü, düşündüğümden daha ilginçti. Eski bir Rum mahallesi olan Tarlabaşı tarihi binaları olan ama çeşitli çete savaşları arasında bu kültürel zenginliğini büyük ölçüde kaybeden bir yer. Ahmet Ümit’in çoğu romanın karakterleri Komiser Nevzat, yardımcıları Ali ve Zeynep bu romanda da bulunmakta. Cinayetle birlikte Tarlabaşı’nın üzücü gerçeklerini onlar da bizimle tanık olmakta. Tarlabaşı, İstanbul’da daha önce gitmediğim bir yerdi. Kitabı okuyana kadar. Kitapta bu kadar ön planda olan İstanbul’un gettosunu görmeseydim olmazdı. Ben de geçtiğimiz kasım ayında kısa bir ziyarette bulundum. Giderken cesurca davrandığımı biliyordum ama varana kadar ne kadar cesur olduğumu anlamamıştım. Gördüğüm manzara içler acısıydı. Yıkık evler gerçekten hüzün ve yokluk kokuyordu. İşte o an kitaptaki karakterlerin hüzünlerini daha iyi anlamıştım. Ayrıca Yusuf Atılgan’ın Anayurt Oteli adlı eserini okuyup Manisa’da otelin kendisini görmeye gitmemin dışında ikinci kez bir romanın geçtiği yerdeydim. Anayurt Oteli, Manisa’da olduğundan ve ben de İzmir’de yaşadığımdan bu durum pek maceraymış gibi gelmiyordu. Çok kolay olmuştu. Tarlabaşı ise başlı başına tehlikeli bir hareketti. Ama o tehlike beni korkutmaktan ziyade kendimi daha canlı hissettirmişti. Resmen bir romanın içinde daha çok yaşadığımı hissediyordum. Binalara tek tek bakarken ve fotoğraflar çekerken kendime iki arkadaş edindim. Adlarını ne yazık ki doğru hatırladığımdan emin değilim ama şu an için Genco ve Kendal diyelim. Hatırladığım kadarıyla. Bu iki arkadaş en fazla sekiz yaşındaydılar. Kardeş gibi yakın olduklarını söylediler. Gözleri parlayan iki çocuk diye bu cümlemi devam ettirmek istesem de ikisinin gözlerinde de hüzün ve sefaletin getirdiği donukluk vardı. Tiner çekmişlerdi yanıma gelmeden, o da çok belliydi. Bu durum bana kitapta Komiser Nevzat’ın olay mahallinde tanıştığı Tarlabaşılı üç çocuğu hatırlattı. Onlar da hüzünle doluydu. Kitabın sonunda da aralarından biri hüznünden arınıyordu çünkü ölüyordu. Çocuklarla azıcık sohbet ettikten ve tek başlarına yaşadıklarını öğrendikten sonra ikisine birer yirmi lira verip ‘‘Lütfen ama lütfen, bununla yemek yiyeceksiniz. Kendinize zarar verecek bir şey için kullanılmayacak!’’ dedim. Hemen ‘‘Ooo ablam olur mu hiç!’’ dedi biri. Tinerin etkisiyle böyle konuşan bir çocuk çok inandırıcı gelmese de yapabileceğim başka bir şey olmadığını bilerek yürümeye devam ediyordum ki arkadan – doğru hatırlıyorsam Genco’ydu bunu söyleyen – ‘‘Zaten açız abla.’’ dedi. İşte o an içim burkuldu. İkisiyle vedalaştıktan sonra Tarlabaşı’nda azcık daha gezinip, kuzenimin evinin yolunu tuttum. Taksim’den bindiğim metrodan Levent’e gelene dek Tarlabaşı maceramla kitabı karşılaştırdım. Ahmet Ümit’in de kitaplarını yazmadan önce kesinlikle gezerek ve insanlarla konuşarak belli bir alt yapı üzerine yazdığını bildiğimden belki Kendallarla o da tanışmıştır diye düşündüm. Ayrıca yaptığı işin ne kadar kıymetli olduğunu önceden anlayamadığımı fark ettim. Kesinlikle Ahmet Ümit Türk polisiye edebiyatının bir numaralı ismiydi. Aynı zamanda okuduğum tek polisiye yazarı. Umarım kendisinden sonra da bu şekilde polisiye yazarları gelmeye devam eder. Bu duble sana gelsin Komiser Ümit! -Tarlabaşı’ndan bir kare- KAYNAKÇA Ümit, Ahmet. Beyoğlu’nun En Güzel Abisi. İstanbul. Doğan Yayınları, 2015. Google Images – Tarlabaşı URL: https://www.google.com.tr/search?q=tarlaba%C5%9F%C4%B1&source=lnms&tbm=isch&sa=X&ved=0ahUKEwjh68m5qNrLAhWjh3IKHYZUAcoQ_AUIBygB&biw=1439&bih=723#imgrc=Tchqz-cKw58CkM%3A Mutluluğun Gölgesi İnsanoğlu doğası gereği kendi hayatına dair her şeyi bilmek ister. Ve bu durum başarılı birsonuca eremediğinden, sadece merak diye nitelendirilir. Merak insanı ayrıntılarla oyalar, bu yüzdenbizi mutluluğa götürecek büyük resme bir türlü odaklanamayız. Bazen çok yaklaşırız o resme,zaaflaarımızdan türeyen bütün tutkulu yansımalara sırt çevirecek kadar. Fakat bu kez gözlerimizkamaşır; kendi ruhumuzun zayıflıkları ile yüzleşmek ve kendi hayatımızın amacına ulaşabilmekiçin o zayıflıkları yontmak bizi korkutur. Bu yüzden sadece merak ederiz varlığımızın dünyaüzerindeki amacını. Sonu gelmeyen ve gelecekten beklentilerle ağırlaşan merak artık bizi mutsuzetmeye başlar. Ve insanlık asırlık tarihlerden bugüne dek mutluluğun sırrına erişmek için amansızbir mücadeleye girişir. Küçük İskender ise insanın mutluluk arayışını, Her Şey Ayrı Yazılır adlıdenemelerden oluşan kitabında, insanın ruhunun derinliklerine duyumsadığı korku üzerindenyorumluyor.Mutluluk arayışı kendi iç matematiğimizi çözemediğimiz için ortaya çıkmıştır. Bence, hülyalı biraldanma hâlidir. Yazar ise bu arayışı şu sözleriyle ifade ediyor, “İnsan, hayatta olduğu için mutsuzolan tek canlıdır. Mutluluk arayışını önce birlikte yaşamaya, organize olmaya yöneltmiş;kentleşmiş, doğayı reddederek betona kapanışını taçlandırmış ve bir başkasıyla mutluolunabileceğini kanıtlamak için Tanrıyı veya sevgiliyi bulmuş, onlardan hareketle sanatın içindesavrulmuş. Sonuçta mutlu geçmişimiz yok bu gezegende. Öleceğini bilen tek canlı yine insandır. Buyüzden de mutsuzdur. (23)” Yani aslında mutluluk yaratılışımızın detaylı sırları arasındaboğulmamak için ürettiğimiz bir çesit kaçış noktasıdır. Ölüm gibi soğuk bir gerçeğin varlığı ise bukaçış noktamızı aldanışımıza dönüştürür. Varlığımızın sınırlarını tokat gibi yüzümüze çarpan ölümyine de var olma nedenimize duyduğumuz derin merakı törpüleyemez. Merakımızın haşinrüzgarları kendimize giden yolda ilk adımlarımızı atmamızı sağlar. Fakat merak zihnimizdenkalbimize kök salmaya başladığında, artık anlamını yitirir ve korkuya dönüşür. Bu durumda insanya merakıyla çizdiği mutluluk çemberinde sonsuz daireler çizerek oyalanmayı seçer ya da benliğinedair gerçek bir anlam bulmak için en büyük korkularıyla yüzleşir. Korkularımızı genelde ayağımıza dolanan zayıflıklarımız olarak nitelendiririz. Oysa korkularinsanı ayık tutan, varlığının ve sahip olduklarının değerini bilmesini sağlayan keskin ve uyarıcı birduygudur. Zaaflarımız asıl zayıflıklarımızdır, bizim için gerçekten iyi olanın farkına varmaksızın eniyisine gözümüzü dikeriz. Böylece hayatımızdaki iyileri kaybeder, aç gözlü nefsimizle baş başakalırız. Buna bilinçsiz bir mutluluk arayışı da denilebilir. Kendimizi ait hissetmediğiniz bir meslek,bir şehir ya da bir ilişki bu arayışı tetikler. Ve kaçış noktamızın ağlarını süratli bir merak eşliğindeörmeye başlarız. Anlık dikkatimizi dağıtan yalan senaryolar yazarız. Bu sahte gidişat benliğimizisömürmeye başladığında, tutkularımız uğruna kaybettiğimiz insani kavramlarımız bizimağdurlaştırır. Yazar bu döngüyü korku ile yorumluyor, “Çünkü korku bir koruma/korunmaiçgüdüsünün sonucudur. Mağdur kişinin koruyacağı bir şey kalmadığı için artık korkmaz, tamtersine pervasız bir cesaretle yok olma karşısında direnç gösterir. (122)” Fakat bence koruyacak birşeyi kalmayan mağdur kişi kendini hayata bağlayan uyarıcaları yitirmiştir, bu doğrultuda yokoluşuna meydan okuyacak bir cesaret gösteremez. Korkularımız var oluşumuzu canlı tutar, biziyersiz hatalarımızdan korur, bencilliğimizi terbiye terbiye eder. Ait olmadığımız bir rüzgarakapılmamızı engeller. Bence bizi mutluluk arayışından kurtaracak ve gerçek, saf mutluluğagötürecek duygu korkumuzdur.Gerçek bir mutluluğun gölgesi korkulardan ibarettir. Korkularımızla yüzleştiğimiz takdirdekendimizi tanırız. Bizi nasıl etkileceğini bildiğimiz zayıflıklarımıza karşı gardımızı alırız. Böylecebenliğimize dair kazandığımız saygı, bize cömert bir armağan sunar; ait olduğumuz mutlulukresmini, var oluşumuzun amacını. Cansu ErdalKaynakçaKüçük, İskender. Her Şey Ayrı Yazılır. İstanbul: Can Yayınları, 2016.Ömer Mesud TOKER 21302479 Türkçe 102 – 19 1. Ödev - Final Kalpteki Fotoğraf Yirmi yıldır uzayda uçuşlar yapıyordu; Samanyolu’ndaki gezegenleri, yıldızları birçok kez görmüştü ama şimdi evinden çok uzaklarda hatta Samanyolu’ndan bile çok uzaklarda şimdiye kadar hiç kimsenin gitmediği, gidemediği kadar uzak bir yerdeydi. Ve birkaç dakika sonra yıllarca teorik olarak bildiği solucan deliğine girecekti. Olacaklar hakkında tek bildiği çok daha uzaklara gideceğiydi. Küçüklüğünden beri hayallerini süsleyen an gelip çatmıştı: solucan deliği gözlerinin önündeydi. Hayallerinde olmayan bir şeyler vardı burada ama. Dünyanın kaderi şu anda onun ellerindeydi. Belirsiz sona belki de bir başlangıca doğru giden bu yola girmesine dakikalar kala bu amacını düşünüyordu. Amacı insanların yaşayabileceği bir gezegen bulmaktı. Bu samanlıkta iğne aramaktan çok daha zor bir işti. Aklımızın almayacağı şu sonsuz evrende, olduğu bile bilinmeyen bir şey arıyordu. Ümitsizliğe düşmüştü bir anda. Ama geri dönemezdi artık. Bunun için eğitilmiş ve bunun için gönderilmişti. Ailesinden kalan tek varlığı, dünyayı değişmeyeceği kızını hatırladı. Dünyayı değişmezdi ama kızının yaşadığı Dünya’yı kurtarmalıydı şimdi. Onunla bu yolculuk boyunca görüşmüştü ama bundan sonra kendisi için zaman durmaya çok yakınken kızı için çok hızlı geçecekti. Kendisi için birkaç dakika sürecek bu solucan deliği yolculuğu kızı için belki de birkaç yüzyıl bile sürebilirdi. Son saniyelerinde, her zaman kalbinin üzerinde taşıdığı kızının fotoğrafına bakıyordu. Onu sıkıca kalbinin üstüne bastırdı. Bu sırada uzay gemisindeki robot arkadaşı Tars onu hayranlıkla izliyordu. Ama Tars bile biraz önce damlayan gözyaşını fark edememişti. Geri sayım sayacı “Son 3 saniye!” demişti. Fotoğrafı hemen eski yerine kalbinin üstündeki cebe yerleştirdi ve Tars’la beraber saymaya eşlik etti. 2… 1… Hedef solucan deliğine girildi. Tahmini çıkış süresi 20… … - 20 dakika kaldı baba hadi. Babacım 20 dakika sonra dersim başlıyor. Kalkar mısın artık, beni okula götüreceğine söz vermiştin. - Tamam canım kızım uyandım. Sen kahvaltını yapadur, ben hemen hazırlanıp geliyorum. - Acele et yalnız fazla vaktimiz kalmadı. - Merak etme kızım, burada yılların usta şoförü var, seni rahat rahat yetiştireceğim. Yılların şoförüydü gerçekten. Sadece şoför değil ayrıca astronottu da. Hemen hazırlandı, kahvaltısını bitirmiş kızı ile evden çıktılar. Kendisi kahvaltı yapmamıştı çünkü kızının okulunu çok daha önemli görüyordu. Okula gitmeleri yaklaşık 10 dakika sürdü. Bu sırada kızı dünkü filmle ilgili sorular soruyordu çünkü bu soruları en iyi babasının bileceğini biliyordu. Dün beraber gittikleri Interstellar filmi ikisini de çok etkilemişti. Okulun önüne gelmişlerdi. Ayrılmadan önce bu sefer olmayan bir şey oldu. Araba durduktan sonra kızı bir anda babasına sarılıverdi. Kısık bir sesle: “ Canım babacım seni çok seviyorum her şeyden çok seviyorum. Eğer Dünya’yı kurtarmak için gitmen gerekiyorsa beni merak etme, ben seni hep tüm kalbimle seveceğim.” Bunu söylerken sesi daha da kısılmıştı ve bir damla gözyaşına hâkim olamadı. Babası da ona daha sıkı sarılmıştı. -Canım kızım benim. Ben de seni çok seviyorum. Onlar sadece film. Hepsi teoriden ibaret. Sen merak etme, ben sensiz hiçbir yere gitmem. Bunu duyan kızı, babasına çaktırmadan o bir damla gözyaşını sildi ve gülleri kıskandıran bir tebessümle babasıyla vedalaştı. Akşam yine babasının kendisini alacağını bildiği halde uzun süre arabanın arkasından bakakaldı. Babası, ona daha 9 yaşında olduğu için gerçeği söyleyememişti ama bir gün mutlaka başka bir gezegene ihtiyacımızın olacağını düşünüyordu. Ve o gün geldiğinde yıllarca eğitimini aldığı şeyi yapacaktı. Gömleğinin cebinden kızının fotoğrafını çıkarttı ve bir süre ona baktıktan sonra N.A.S.A’nın uzay üssüne doğru yola koyuldu. Ahmet Faruk Saz Paylaşmanın Sırrı Alemleri saran aşktan nasibini alarak zamanları aşıp günümüze ulaşan, içenin muhabbetle dolduğu, sevginin, aşkın çağlayanıdır Yunus Emre. Onun gönlünden dökülen beyitler, sevginin ve aşkın yüreğimizde iz bırakan kelamının kaleme dökülüp surete bürünmüş halidir. Sinan Yağmur’un Aşkın Gözyaşları 5: Yunus Emre isimli kitabını okurken dalları yıllara uzanan aşk ağacının yaydığı sevgi tohumlarının, ince dokunuşlarla yüreğimizde üstü örtülü kaldığı için varlığını unuttuğumuz paylaşma duygusunun örtüsünü kaldırdığını hissettim. Yunus’tan gelen sevgi çağlayanı içinde akarken kimi zaman paylaşmanın unutulduğu anlarda yüreğimin bir köşesinde yuvalanan burukluğun sesi olurken kimi zaman da içimdekileri paylaşmaya anahtar oldu. Gülümsemeyi unutan gözlere, katılaşan gönüllere, bizi yok kabul ederek bir selam vermeden yanımızdan geçenlere hatırlatmak istediğim, çocukların masumlukları ile koruyup yüreklerinde yaşattıkları erdemli duygunun adıdır paylaşmak. İnsanların, bazen yalnızlık kıyısında çırpınırken yüreklerine ağır gelen yükü hafifletecek olan, içlerinde var olan, hatırlanıp canlandırılmayı bekleyen paylaşımı yazmak istedim. Bu duygunun o anda ve sonrasında bize, çevremize verdiği huzuru, hayatı anlamlı kılışını fark edip geç kalmadan zamanımız varken paylaşabilelim. Paylaşmak denilince genellikle aklımıza ilk önce maddi varlıklar geliyor. Para, yol, ekmek, kitap, kalem ve benzeri birçok şeyi günlük hayatımızda beraber yaşadığımız insanlarla paylaşıyoruz. İnsan, doğası gereği yalnız yaşayamayacağı için zorunlu bir paylaşım içerisinde hayatına devam ediyor. Yaşama sadece maddesel bakıp paylaşmayı unutursak elde edilen imkanların, sahip olunan gücün yeşerttiği maddiyatçılık tohumlarının bencillik, menfaat gibi insanı yalnızlaştıran duyguları filizlendirip büyüttüğünü görürüz. Bu olumsuz duygularla kuşatılan yüreklerin sevgi, kardeşlik, dostluk, barış, merhamet ve benzeri hislere, kuru toprağın rüzgarla gelen yağmur damlalarına ihtiyacı olduğu kadar ihtiyacı var. Kalbimiz titreyerek samimiyetle bir insanı dinlerken onun yükünü ve hislerini paylaşırız. Mutluluklar paylaşmakla artarken dertler ve sıkıntılar paylaşmakla azaldığı için biz huzurla dolarken onun da derdi hafifler. Bir gün bahçede yürürken sıkıntılı ve dalgın gördüğüm bir arkadaşıma tebessümle uzattığım bir bardak kahve onu da gülümsetmişti. Sınıfa gelene kadar konuşarak onun sıkıntısını paylaşmaya çalışmaya çalışmıştım. Sınıfa geldiğimizde bana, benimle konuşmaktan çok mutlu olduğunu ve içinin ferahladığını söylemişti. Aramızdaki bu ufacık sayılabilecek paylaşım bile onun sıkıntısını azaltmaya yetmişti. Her yeni güne paylaşım için özel bir sebep aramadan tebessüm eşliğinde gelen bir “Günaydın” ile başlayabiliriz. İnsanların kafalarını öne eğip birbirlerini görmezden geldiklerinde kullanmayı unuttukları küçük ama sihirli kelimelerle paylaşımlar başlatabiliriz. Kaynağı içimizde olan ve özel bir sermaye istemeyen tebessüme sarılmış bir selamı birbirimizden esirgemediğimizde hayattaki sıcaklığı, huzuru, çeşitliliği yakalayabiliriz. Tanımadığımız halde bakkala, manava, belediye işçisine, market görevlisine, yanlarından geçerken selam vermek içimize huzur esintisi yayacaktır. Bu esintinin yansıması olarak o insanlar da değer verilme duygusuyla mutlu olurlar. Gecekondularla kurulmuş sokaklardan oluşan mahallelere yolunuz düşerse ömrünün güz mevsiminde sırtlarını güz güneşine dayamış insanların sokaktan gelip geçenleri seyrettiğini görürsünüz. Yıllarca yaşanmışlıklarını içlerinde biriktiren bu yaşlıların gözlerine bakarak vereceğiniz bir selam onların dünyalarında paylaşımla mutluluğa açılan bir pencere olur. Bu sayede gelen huzur halka halinde topluma da yayılır. Sıkıntıda olan, zor durumda olan, kendini yalnız hisseden veya doğal afet yaşamış olan insanlara yardım edip sıkıntılarını paylaşırken hissedilen duygu; samimiliğin, içtenliğin, saflığın yüreğimize bıraktığı izdir. Köyünde annesinin evi yanan komşumuzun acil ihtiyaçlarını, binadaki diğer komşularımız aralarında paylaşıp tamamlamışlardı. Bu duruma çok sevinen komşumuzun annesi, böyle zor bir zamanda kendisiyle paylaşımda bulunan herkese teşekkür etmişti. Aynı dünyada aynı havayı soluduğumuz insanlarla kardeşliği, dostluğu, barışı, özgürlüğü ve benzer duygularla atan kalp atışlarını paylaşabilmeliyiz. Birlikte gökyüzüne bakarken umutlarımızı, hayallerimizi, özlemlerimizi, kuşların kanadına yükleyip, sevdiklerimize gönderebilmeliyiz. Gökkuşağının renkleri gibi birbirimizi tamamlayan farklılıklarımızla bir arada yaşarken barış huzur mutluluk iklimine bizi götüren paylaşım rüzgarına Yunus Emre’nin dizelerini bağlayalım: “Gelin tanış olalım, işi kolay kılalım, Sevelim, sevilelim, dünya kimseye kalmaz.” KAYNAKÇA Yağmur, Sinan. Aşkın Gözyaşları 5: Yunus Emre. İstanbul: Kapı Yayınları, 2015. 25.07.2015 Volkan Mutlu 21101694 KİMİ YALNIZLIKLAR ÖMÜR BOYU… Aşk insanın kalbini dolduran en büyük mutluluk ama hayatta insana en büyük acıyı veren duygudur. Aşk, insanı körlüğe iten ve tekrar gözlerini açıp dünyayı görmeyi başladığında ise hiçbir şeyin eskisi gibi olmayacağını hissettiren duygudur… Serkan Özel ‘Kapalı Gişe Yalnızlık’ kitabında aşkı en güzel betimlemelerle anlatmış ve okuyucusuna büyük keyif veren bir kitap yazmıştır. 1 25.07.2015 Volkan Mutlu 21101694 Hatırlayamıyorum ne zamandı en son ellerini tuttuğum zaman. En son ne zaman beraber aynı havayı soluyorduk. Bu özlem duygusu beni içten içe kahrediyor. Tekrar ellerinin sıcaklığını ellerimde istiyorum. Gülüşün beni bir güneş kadar aydınlatıyordu bir zamanlar, en güzel resitaldi sesin, dinlemekten hiç sıkılmadığım. Muhabbetini özlüyorum, zamanın nasıl akıp gittiğini anlamadan geçirdiğimiz onca zamanları. Muhabbetten çok birbirimize bakakalıp ve öylece gözlerinin içini süzdüğüm anlar geliyor aklıma. Yaşamın ne kadar anlamsız kaldığını, senle birlikteyken öğrendim ben. Ne kadar da yalnızmışım diyorum kendi kendime. Ve şimdi o yalnızlıklar bile beni bıraktığın bu durumun yanında bir hiç kalıyor. Çektin ve gittin, öylece arkana dahi bakmadan… Beni yalnızlık çukurunun en dibine bıraktın. İçinde yılanlar yok, içinde iğrenç örümcekler yok, içinde her ne varsa bilmiyorum ama bana derin bir yara bırakıyor. Sonradan anlıyorum, aslında sen benim olmadın ki hiç. Keşke bir güvercin olsam ve kalbimdeki bu acıyı uçarak her yere serpsem. Azaltabilsem acılarımı, gezdiğim her yerde senden bir parça bırakarak. Ama şimdi ne nefes alabiliyorum, ne hayata tutunabiliyorum. Bir çift kırık kanatla kalmış güvercin gibiyim artık, özgürlüğü olmayan ve hayat boyunca senin anılarınla aynı kafeste acı çekilmeye bırakılmış. Paramparça kalmış kalbimin kırıntıları seni arıyor zaman zaman. Şimdi kim bilir nerelerdesin ve kiminlesin. Düşlerim bile eskisi gibi berrak değil. Bir korku kaplıyor içimi derinden, her gece yatağa girmeden. Biliyorum garip gelecek sana ama hâlâ yatakta kokun var ve hâlâ o sıcaklığın duruyor. Sonra aklıma birden, dudaklarının yumuşaklığı geliyor, hafif bir gülümseme beliriyor hemen yanaklarımda ve sonra derin bir hançer yarası saplanıyor ve aklıma geliyor sen YOKSUN ARTIK… Her günümü aynı acıyla yaşıyorum artık. Biliyorum seni düşündüğüm her saniye acı çekeceğimi. Yine de yapamıyorum seni düşünmeden. Bir yanım seni düşünmemek için çabalarken diğer yanım bir kez daha teslim bayrağını çekiyor seni düşünmeye başlayınca. Beni yarım bıraktın bu hayatta, rehberi olmayan bir turist gibi bakıyorum sağıma ve soluma. Kayboldum bu hayatta, yol gösterecek kimsem yok artık. Bir sigara yakıyorum sonra, tüm yaşadıklarımı o sigaramla birlikte içime çekiyorum. Küle dönüşünü izliyorum sonra ve her birinin yere nasıl düşüp kaybolduğunu… En çok neyi merak ediyorum biliyor musun? Seni az mı sevmiştim acaba, nedeni bu muydu benden ayrılışının? Oysa benim bu sevdam ikimize bile yeterdi. Beni dünyada yalnız bıraktın. Etrafımdaki kalabalık içinde yalnızlık çeken bir insanım artık. Yüzüm gülüyor ama bu gülüş artık sahte. Nefes alıyorum ama aldığım nefes artık bir bahane. Ruhuma bıraktığın bu derin yaralar, artık beni yaşamdan alıkoyuyor. Düşünüyorum her gün ve her gece beni neden bıraktın böyle. Belki beni düşündüğün için bıraktın gittin. Belki sana daha fazla âşık olmayayım diye gittin. Ama artık ben nasıl başkasına âşık olabilirim ki. Bundan sonra hep seni yaşayacağım başka hayatlarda, onları 2 25.07.2015 Volkan Mutlu 21101694 sevmeye çalışacağım ama aklımda hep sen olacaksın. Seni başkalarında seveceğim ve bunu onlarla dahi paylaşamadan. Başka insanların ellerinde arayacağım senin ellerini ve sahte ilişkilerin kurbanı olacağım sırf seni bulmak için hayatta. Sen ise beni çoktan unutmuş olacaksın belki de ve başkalarıyla mutlu olacaksın. Ben senin için ne ilk sevdiğindim bu hayatta ne de son. Ama sen benim için hayatta her şeyin ilkiydin. İlk el ele tutuşmam, ilk göze göze bakışmam, ilk öpüşmen, ilk kalp çarpıntım ve kollarımla sıkı sıkı sarıldığım ilk beden. Sakın bana karşı suçluluk duyma veya pişmanlık çekme benim için, sırf bu acıları bana yaşattın diye. Asıl pişmanlığını, kimse benim gibi seni sevemeyecek olmasına duy (syf 17). Ve sen bu pişmanlığı duyduğunda ben hâlâ seni düşünüyor olacağım. Acı çekeceğimi bile bile her anımda, yine de seni düşüneceğim, kanayacak ruhumda yaran ama ben seni yine özleyeceğim… Eğer bir gür hatırlarsan beni ve başlarsan her gece beni düşünmene, işte bu senin asıl beni unutamadığının işaretidir (syf 56). Sonra benim çektiğim bu acıyı çekmeye başlarsan eğer, sakın beni arama. Çünkü ben kilitledim o güzel kadını kapalı kapılar ardına, labirentler koydum kalbime kimse bulamasın diye yolunu. Belki unutamam seni ama asla tekrar sevemem de artık seni. Ne kadar kaldı ruhumdan yaşam sevinci bilmiyorum ama kalanıyla tutunmaya çalışıyorum hayata. O yüzden beni sakın tekrar arama çünkü sen kimsenin ulaşamayacağı bir yerdesin şu anda… 3 Çağatay ŞafakAslında Uzayda Olmayan Bir PiknikKendi kültürünü oluşturmuş bir roman olmanın yanı sıra iyilik ve kötülük geleneklerinin birbiri içindeki uyumunu Uzak Doğu’da yazılmadığı halde başarabilen nadir kitaplardan birisi olarak aklıma kazınan bir romandır Uzayda Piknik. Belki ilk kez okunduktan sonra çok da dolu bir mesaj vermeyen, sadece iyi kurgulanmış bir tatil kitabı olarak zihinlere kazınıyor olabilir. Lakin bu kitap tekrar tekrar okunduğunda özellikle yazıldığı Doğu Avrupa ve Orta Doğu coğrafyasında solmaya yüz tutmuş özgürlük ve isyan etme kültürüne ciddi değinmelerde bulunan bir eser olduğunu belli ediyor.İyi bir bilimkurgu kitabı, içerisinde iyi kurgulanmış aktif maceralar kadar tabana yayılmış bir takım mesajlar da içermelidir bana göre. John Locke’un Antik ve Orta Çağ dönemlerinde gelişen bir kavramın toplumun geneline hitap eden varyasyonu olan Doğal Haklar Fikri’ni ortaya atmasına sebep olan sorunların yer aldığı Uzayda Piknik evreni, kitabın başından sonuna kadar etkisini hissettiren bir bilinmezlik teması sayesinde bu sorunlarını kolayca anlaşılabilir hale getirmekten bir hayli uzak. Redrick Schuhart’ın giriştiği pek çok maceranın altında yatan sebep, insanlığın her dönemde mustarip olduğu aile, para ve konum arayışı gibi yakından tanıdığımız sebepler. Kaosun hüküm sürdüğü bir coğrafyada farklı etnik kökenlerden insanların bir araya gelip ne olduğu ve ne işe yaradığı çoğunlukla bilinmeyen şeyleri aramak için kendi hayatlarını riske attığı bir hikaye bu aslında. Öyle üst düzey bir kurgusu veya fantastik büyülü bir evreni yok. Yazıldığı dönemin sorunlarını da karşılıyordu, bu kelimeleri yazdığım 2019 yılının sorunlarını da karşılıyor, gelecekte de bu durum aynı kalacak.İyi ve kötü kavramlarının birbirine zıt olduğu herkes tarafından bilinir. Lakin bu kavramların nereden geldiği, hatta ve hatta birbirlerinden gelebilip gelemedikleri pek bilinmez. Uzayda piknik kitabı bu bilinmezliği kapatmayı olay örgüsü boyunca kendisine görev edinmiş bir kitap. İyiliği kötülükten var edebileceğimizi bize ders veren bir öğretmen gibi anlatan Strugatski kardeşler, okurken her sayfasında bu konuyu düşündürttüğü için beni derinden etkilediler. Bilimkurgu konseptine uzak olanların karşılaştığı bir genel bir problem vardır. Kurgu kitaplarla arası olmayanlar, fantezi veya bilim ögelerini beyinlerine yerleştirme konusunda ilk etapta sıkıntı yaşayabilir. En azından ben bu türe ilk başladığımda öyle gelmişti. İçerik hususunda ortalamanın üzerinde bilimsellikte bir izlenim intiba eden bu kitap, yukarıda bahsettiğim hayatın içincen gelen temeli ile daha kolay kurgulanabilir bir yapıya sahip. Ki bu da bilimkurgu türüne yeni başlamak isteyenler için gayet ideal bir kitap haline getiriyor Uzayda Piknik kitabını.Strugatski’ler, bu bahsettiğim temele diktikleri Uzayda Piknik isimli gerçekten de harika romanla okuyucunun kafasında her satırda farklı bir duygu uyandırmayı başarıyor. Duygu ve düşünce hususunda temponun bir noktadan sonra hiç düşmediği bu kitap, daha önce de değindiğim bilinmezlik temasını ise uzaylılara bağlayarak kendisini daha da ilgi çekici hale getiriyor. Lakin burada şunu da belirtmekte fayda var, sürekli olarak değişen tempo bazen can sıkıcı sonuçlar doğurabiliyor. İnsanı kendisine bağlayan temponun bozulması okuyucuyu pek de memnun eden bir şey değil.Hiçbir şeyin ne olduğunu üzerinde 10 dakika kafa patlatana kadar rahatça anlayamadığımız Uzayda Piknik evreni, iyi ile kötü kavramlarını sanki cenneti ve cehennemi anlatır gibi anlatarak üzerine inşa edildiği özgürlük kültürüne bir belirsizlik çerçevesinden yaklaşan bir evren. İnsanların ve diğer canlıların kendi işine baktığı kadar başkalarına yardım ettiği, sonsuz ızdıraptan kaçmak için ölümü bir kurtuluş olarak gördükleri, her ne kadar bölgenin dışında bilimsel tekniklerle incelemeler yapılsa da bölge içinde kümülatif birikimin yer aldığı bir dünyada geçiyor bu hikaye. Cenneti cehennemden çıkarmaya çalışan bir avuç insanın hikayesi. Garip olan ise bu insanların hayalindeki cennet aileleriyle mutlu bir hayat sürmekken içinde bulundukları cehennem bir uzaylı pikniği. Bu kültürü kafamıza yerleştirip eleştirebilmenin tek koşulu ise taraf olmamak. Kumsal TemizsoyluBireysel Düşünmenin FaydalarıHerkes tarafından doğruluğu bile sorgulanmadan kabul edilen konular veya çoğunluğun düşüncesine sadece katılmış olmak için katılan insanlar bu toplumun en zayıf ve en kırılgan halkaları olmaya mahkumlar. Birlikten kuvvet doğabilir ama bu sadece o birliğin içindeki tüm bireyler katıldıkları konudan veya yaptıkları eylemden haberdar ve bunları gerçekten istedikleri için savunuyorlarsa. Sürü psikolojisine girmeden kendi öz düşünceni aktarabilmek hatta gerekiyorsa bu düşünceye zıt olan kalabalık bir topluma kendi düşünceni empoze edebilmek asıl kuvvettir. Yani bence birlikten değil doğrudan kuvvet doğmalıdır. Geçenlerde izlediğim ﬁlmin ana düşüncesi tam olarak buydu. On İki Öfkeli Adam adlı bu ﬁlm, on iki jüriden oluşan bir toplumun işlenen bir cinayet üzerinde oy kullanarak suçlu olduğu varsayılarak yargılanan kişinin gerçekten suçlu mu yoksa suçsuz mu olduğuna karar vermekti. Dışardan bakıldığında bu kişi son derece suçlu gibi gözükmesine rağmen diğer on bir jüriye karşı çıkarak suçsuz oyu veren sekiz numaralı jüri saatler süren tartışmanın ardından kendi ve doğru olan düşüncesini diğer on bir kişiye empoze edebildi ve bu sayede hak yerini buldu. Yani birlikten değil doğrudan kuvvet doğdu. Bana göre bunun için gereken en önemli özellik ise her insanın özgüvene sahip olabilmesidir. Toplum tarafından dışlanmak veya yok sayılmak korkusuyla kendi öz düşüncelerimizi saklayıp topluma ayak uydurmak sadece bizi değil içinde bulunduğumuz o toplumu da geriletir. Yeni bakış açıları ve düşünce yolları her zaman için insanlığı geliştiren yolların başında gelir. Maalesef topluma çoğunluğa katılma baskısı çok sıkı bir şekilde empoze edildiği için insanlar kendi düşüncelerini söylemeye korkar oldular. Hele ki topluluk içinde katılmadığı bir konuya herkes katıldığı için katılan insan sayısı çok fazladır. Örneğin sınıf içinde bile öğretmenin sunduğu bir teze katılmayan birçok öğrenci olsa bile öğretmen tarafından 'siz de bana katılıyor musunuz ?' sorusu yöneltildiğinde hep bir ağızdan verilen 'evet' cevabı duyulur. Bunun sebebleri ise sürü psikolojisi, kendini çoğunluğa kabul ettirememe korkusu veya sınıfta kendinden daha üstün ve otorite sahibi olan öğretmene karşı çıkamama durumları olabilir. Bu durum çok basit gibi görünse bile gelecekte bu bireylerin vereceği kararlar On İki Öfkeli Adam ﬁlmindeki gibi insanların hayatlarını etkileyebilir. Bu yüzden küçük yaştan itibaren bireylere kendi düşüncelerini söyleyebilme ve özgürce her ortamda bu düşüncenin arkasında durabilme ﬁkri empoze edilmelidir. Sonuçta olsa ağaç yaşken eğilir.Bu düşünce yapısının tüm insanlar tarafından algılanması ve beyinlerine doğal bir olguymuşçasına yerleşmesi ne kadar zaman alsa bile eninde sonunda gerçekleşmek zorunda kalacak. Bunun için ise toplumda doğru kabul edilmiş birçok düşüncenin değişmesi gerekecek. Bana göre her insan kendi düşüncesini rahatlıkla ve asla korkmadan karşı tarafa aktarabildiği zaman Dünya yaşanmaya değecek bir mekan olacak ve asıl iyiler o zaman kazanacak. Filmdeki sekiz numaralı jüri de yargılanan o insan için 'suçlu' oyu kullansaydı o insanın hayatı bir hiç uğruna bitecekti. O jüri anlattığım toplumsal yargılara tek başına karşı çıkarak on bir kişinin düşüncesini değiştirip doğru olana ulaşabilme şansını yakaladı ve Dünya adaletli bir yer halini aldı. Eğer günün birinde tüm insanlar sekiz numaralı jüri gibi olabilirlerse Dünya asıl adaletine o zaman kavuşmuş olacak.Bu durumun çoğu insan tarafından bilindiğini fakat kimsenin düzeltmek için kılını bile kıpırdatmadığını düşünsem de bir gün bu Dünyanın o denli özgür bir yer olabileceğine kalbimin tüm derinliğiyle inanıyorum. Şu anda özgür birer hayat yaşadığımızı düşünsek bile aslında kendimizden daha fazla otoriteye sahip insanların kuklası olduğumuz gerçeğini gözler önüne sermek beni derinden üzüyor. Fakat bu duruma göz yummayıp gerçeklerin farkına varabildiğimiz o gün gelecek ve Dünyadaki tüm insanlar bir gün sekiz numaralı jüri gibi korkmadan söyledikleri kendi düşünceleri sayesinde başka insanlara hayat olabilecekler.Nimet Eser Özgür İmamsal Meseleler İmamlara has bir durum olsa gerek, diye geçirdim aklımdan tabii önceleri. Onların, insanlar içinde en dindarlar olmaları gerektiğini düşünüyoruz, ister istemez. Bu sebeple, onların bu sıfata yakışmayacağını düşündüğümüz davranışları hemen gözümüze batıyor. Nitekim üç saatlik, birçok konuya üstünkörü de olsa değinen bir filmden aklımda en çok, ödünç aldığı altınları ısrarla geri vermeyen ve bunun kötülüğünü defaatle cemaatine anlatırken kendi yaptığını saklayan bir imamın kalması da bunun bir nevi kanıtı sayılabilir. Din her zaman en doğruyu ister ancak kul imam bile olsa hataya mahkumdur. Kul hata yapmasa asırlardır her cuma hutbe verilmez; tövbe, diye bir kavrama da ihtiyaç duyulmazdı herhalde. Peki, imamın görevi dinin öngördüğünü ikrar etmekten ziyade söylediklerini yaşamak olmalı mıdır? Söyledikleri insanlar tarafından anlaşıldığında mı imam görevini tamamlamıştır, insanlar kendi yaşantılarını imamın söylediklerine göre şekillendirdiklerinde mi? Daha pek çok soru işareti belirdi ufukta, çözdüm sandım birçoğunu. Çözümler başka sorulara açılıyorsa onları çözümler olarak addetmek de beynin bir oyunu değil mi? Al sana bir soru daha, dedim ve aniden biraz daha belirginlik kazandı bir şeyler. Meğer o imam benmişim. Olay bir imam ve bir türlü geri ödemediği çeyrek altını ya da bir an bile duraksamadan söyledikleri ile hayatı arasındaki çelişki değilmiş. Olay, insanın düşüncelerini ne kadar yaşadığıymış. Aklımıza koyduklarımızı ne kadar yaşayabildiğimiz, hayatımıza ne kadar geçirebildiğimizmiş. Ben şimdi yirmi yıllık hayatımda kendi doğrularıma sahip olduğumu sanıyorum. Dediğim gibi, sadece sanıyorum. Bir bakış açım var, diyorum ve bunlara uygun bir şekilde yaşamak istiyorum. Bir kanıya sahip olmak için belki de hiçbir yaş doğru yaş değildir ancak ben, her sene bir sene önceki düşüncelerime bir dakikalık saygı duruşunu esirgemiyorum çünkü kendi içimde kendime de saygılıyım. Bu saygıyı o düşüncelerime düşman olmayarak gösterdiğimi savunabilirim. Kendi düşüncelerine saygı duymak, derken? Eğer bir düşünceyi hayatınızda bir kereliğine de olsa çok kuvvetli desteklerseniz diğer düşüncelerin varlığına tahammül etmenin ne kadar zorlaştığını anlarsınız. İşte, eğer her sene aynı kararlılık içerisinde düşüncelerinizi hayatınıza tamamen yerleştirmek ister ancak her sene farklı düşüncelere sahip olursanız yaşamınız buna ayak uyduramaz ve siz her sene, geçen seneki kararlarınız ile inşa ettiğiniz yeni yaşınızı, sahip olduğunuz yeni ve farklı düşüncelerle geçirmek zorunda kalırsınız. Hayatınıza müsamaha gösterirsiniz, istediğiniz durumda olmasanız da yaşamaya devam edersiniz. Nasıl ki bir imam her zaman doğruyu söyler ve fıtrat gereği günah işler, siz de düşüncelerinizi yazar, çizer, anlatır ancak yaşayamazsınız. Peki insan doğru olduğunu düşündüğü şeyi yaşayamaz ve var olma amacını tamamlayamazsa gerçekten yaşadığı söylenebilir mi? Nasıl ki bir imam, günahının karşılığını en iyi bilendir ve yaptıklarından ötürü kendisinden nefret etmez, ben de aynı şekilde, geçen seneden farklı ancak yine çok kuvvetli savunduğum bu düşüncelerime ayak uyduramamaktan ötürü buğz edemiyorum kendime. O çeyrek altını geri vermeyi isterim tabii, doğru olan budur ve dinim bana bunu emreder. Ancak benim bu imamdan bir farkım var, benim için zamana göre yorumlama ilkesi daha bir hızlı ilerliyor, ben o an için bu ihtimali, düşüncelerimi çok kuvvetli savunmaktan ötürü değerlendiremesem de doğru saydıklarımın gerçekten doğru olmama ihtimali her zaman var; belki de bu yüzden bu kadar hışımla, paçaları da sıvayarak koşmamalıyım her sene aldığım kararlara, derenin görünmesini beklemeliyim. Biraz sakinleşmem ve zamanın bana bir şeyler getirmesine izin vermem gerekiyor olabilir. Bildiklerim ile bilmediklerim ve bilebileceklerimi kıyaslamalıyım, şimdiye kadar gerçekten yaşadığımla yaşamayı planladıklarım arasında bir matematik de olabilir. Ben zamanın beni iyileştirebileceğine inanıyorum. Kullanım olarak günümüzde anlamı hastalıktan sağlığa ulaşma yolculuğu olsa da ben iyiden daha iyi bir duruma gelebilmenin peşindeyim iyileşmek, derken. Bunun sebebi de doğru kabul ettiğimin o anda asla bana üzüntü sebebi olmaması, her defasında veya her saniye en doğrusunu bulduğum hissine sahip olmam. Peki, bu imamın dayandığı nokta neydi? Sanırım tam olarak kendini inandıramamış cezalandırılacağına, belki de kendi içinde yaptığı menfaat kıyaslamasında çeyrek altın daha caziptir; bilemem ancak bana hala kendimi hatırlatıyor. Bir kere bana normal olduğumu söylüyor, insan her zaman kendisi için en doğru olanı yapmaz, diyor ve yol gösteriyor. Sadece yirmi yaşındayım ve düzelebilir her şey. Anlıyorum ki; bana birçok zarar da vermiş olsalar, aldığım bu kararlardan bir şekilde dönebilme hakkım hep saklı tutulmuş. Mızıkçılık denebilir buna belki ama ben kendi kurduğum bu oyundan çıkıp arkadaşlarımı baştan başlamaya ikna edebilirim. Çevremdekiler bana kızdıklarında veya küstüklerinde biraz canım yanacaktır elbet, kalbim kırılacaktır. Ancak en doğrusunu ve en uygulanabilir olanı bulana kadar düşe kalka, dizlerimi parçalaya parçalaya yol alabilirim. En güzeli, ben de onun gibi ve her zaman tövbe edebilirim. Kaynakça: Ahlat Ağacı, Dir. Nuri Bilge Ceylan. Perf. Doğu Demirkol, Hazal Ergüçlü ve Murat Cemcir. CGV Mars Dağıtım, 2018. Film. Verda Nur Sarıbaş On Altıncı Yüzyıla Doğru Bir Yolculuk Bir fil düşünün. O filin yanında bir de fil terbiyecisi hayal edin. Şimdi de bu ikiliyi on altıncı yüzyılda Alpleri aşarken düşünün. Düşünebildiniz mi? Ben Filin Yolculuğu isimli değişik bir içeriğe sahip olan kitabı okumasaydım, hayal etmekte zorlanırdım doğrusu. Çünkü bir fili hayal edebileceğim en ilginç yerlerden bir tanesi, bir dağın tepesi olurdu. Ve üstelik aklıma bir fil getirdiğimde yanında fil terbiyecisini de düşüneceğimi düşünemezdim çünkü böyle bir mesleğin varlığından haberim bile yoktu. Fil ve fil terbiyecisi tamam olsa bile, bu ikiliyi harita üzerinde koyacağım en son yer Alpler olurdu. İşte bu nedenlerden dolayı bana sıra dışı gelen bu kitap, beni beş yüzyıl öncesinin şartlarına ve insanlarına doğru bir yolculuğa çıkarttı. Hangi filin kaderinde vardır merak ediyorum doğrusu, Avrupa’yı en batısından doğusuna kadar gezmek hele ki on altıncı yüzyılda? Ve hangi insanın ismi bir filin ismine layık görülmüştür fil Süleyman dışında? Ne açıdan bakılırsa bakılsın kitabın başkahramanı olan fil Süleyman, benim için, her açıdan özel ve kendi sınırlarını aşan bir hayvan. Önceden, filleri çok kaba vahşi varlıklar olarak bilirdim ve korkardım. Sonuçta yaklaşık üç metre boyunda ve tonlarca kilogram ağırlığında, gri, yuvarlağımsı bir varlık. Daha önce görmemiş olsam, ben de on altıncı yüzyıl Avrupa insanı gibi hayretlerle bakar ve inanamazdım böyle bir varlığa. O zamanki insanların fil Süleyman’ın varlığına verdikleri tepkileri okudukça ben de kendimi bir anda beş yüzyıl öncesine ışınladım ve hayal ettim. Telefon yok. İnternet hiç yok. Fotoğraf makinesi bile yok. Yanından sadece kervanların geçtiği, kendi halinde, minik bir köydeyim. Ve “fil” diye bir hayvanın varlığından bahsediyorlar, ilerdeki tepenin arkasında olduğunu söylüyorlar. Hayretle yerimden fırlar görmek için can atardım. Görünce de heybetinden korkar, yanına yaklaşamazdım herhalde tıpkı küçükken de yaptığım gibi. Hâlbuki filler özellikle de fil Süleyman sanıldığı kadar korkunç değiller. Heybetli görünmelerinin nedeninin altında kocaman yüreklerinin yattığına kanaat getirdim fil Süleyman sayesinde. En az insanlar kadar duygusal ve hassaslar. Dışı ne kadar sert, çelik gibi olsa da içleri pamuk kadar yumuşak ve narin… Fakat bunu anlayabilmek için insanlığın verdiği o ön yargıdan uzak, bir çocuk kadar sevecen olunmalı ki fillerin o kocaman yürekleri hissedilebilsin ve iç sesleri duyulabilsin. Kitapta beni belki de en çok etkileyen kısım işte böyle bir sahneydi. Bütün insanlar fil Süleyman’ı görmek için meydanda toplanmış, hayretle bakıyorlardı file. O sırada beş yaşındaki ufak bir kız çocuğu filin içindeki sevecenliği görmüş olmalı ki kalabalığın içinden fil Süleyman’a doğru hızla koşmaya başlamıştı. Kitabı okurken benim bile içim kalkmıştı ki oradaki insanların nasıl kalkmasın!? Fil Süleyman’ın çok nazik olduğunu biliyordum fakat malum cüssesi büyük olduğu için ufacık yavrucağı göremez, zarar verir sonra insanlar başlar Süleyman’ı cezalandırmaya diye korkmaya başlamıştım ki beklemediğim bir hamleyle fil Süleyman beni bütün kitapta olduğu gibi şaşırttı. Kendisine doğru koşan ufacık kızı yumuşacık bir hamle yaparak hortumuyla sardı, havaya kaldırdı ve herkesin yüreğinde taht kurmayı başardı. Fil Süleyman sadece ufak bir kızı kurtarmasıyla değil, Hindistan’dan İspanya’ya ardından Avusturya’ya yaptığı bütün yolculuklarda ve gittiği her yerde insanlık dersi verdi ve okurken beni çokça düşündüren sahnelerin başkahramanı oldu. Bana filleri sevdirdi ve bu dünyada sadece insanların değil hayvanların da hislerinin çok derin olduğunu hatırlattı. Kemal VATANSEVER TURK 102-001 16 Mart 2016 Sevgim Nerede? İlk görüşte aşk diye bir şey var mıydı? Başka bir deyişle ilk görüşte aşk olmalı mıydı? Bu sorular yaşadığım toplum içerisinde birçok bireyin aklını kurcalamış bu neticede de ortaya farklı görüşler çıkmış ve tartışmalar oluşmuştur. Toplumun bir parçası olmamın ve gençliğimin de getirdiği sorgulayıcı tavırla ben de zihnimi ve kalbimi bu konu üzerinde yordum. Hayatım boyunca hissettiğim duyguları sınıflandırmaya, neyin aşk olup neyin “geçici bir heves” olduğunu ayırt etmeye ve bir insanı ilk görüşümdeki hislerin neye işaret ettiğini anlamaya bu bağlamda bir başlangıç verdim. Elbette ki bu süreçte sosyal yapımızdaki genel yargılardan etkilendim. Öncelikle aşkın ilk görüş gibi anlık bir zaman dilimine sığdırılamayacak kadar derin bir olgu olduğu ve iki birey arasında aşk denenen olgunun tanımlanabilmesi için bu çiftin birbirini başka herhangi bir bireyden çok daha iyi tanıması gerektiği kanısıyla karşılaştım. Sonuçta bir insana hayatımızın anlamını yüklemek için onun hayatımıza değer katıp katmayacağını bilmemiz gerekir. Aynı zamanda karşımızdaki kişinin beklentilerini boşa çıkaramamak, onu yabancı olduğu davranışlarımızla ve aşk anlayışımızla üzmemek için gerçekten de hatırı sayılır bir süreyi birlikte geçirmek gerekir. Bu çözümlemede aşkın ehemmiyeti göz ardı edilemeyecek kadar büyüktü ve nedenle geniş vakitlere ihtiyaç duyuyordu. Bunun yanında da birbirine layık olup olmama olgusu ortaya çıkıyordu aşk anlayışları paralelinde. Acaba iki ayrı dünyanın insanı mıydı hayatlarında ilk defa birbirlerini görmüş iki birey? Nerden bilinebilir ki bu sorunun cevabı? Elbette yaşanmışlıklar verecektir bu cevabı “geniş” zamanlar içerisinde. Bu açıdan yapılan değerlendirme de ilk görüşte aşka olanak yoktur. Bunun da ötesinde aşka erişmek için de zorlu ve uzun yolların aşılması gerekir. Fakat aşkı bu denli zor erişilebilecek bir konuma koymak aşkın değerini mi yükseltir yoksa insanlarının birbirine karşı besleyebileceği umut tomurcuklarını değersiz görüp susuz bırakmasına mı sebep olur? Aksine aşkın değerini esas bu ötekileştiren yaklaşım düşürür. Birine karşı içimde yeşeren o en saf hislerin başlangıcını aşkın yüceliği karşısında değersiz görüp yok etmeye mahkûm kalıyordum oluşturduğum değer yargılarıyla. Bu noktada da ikilemde kalıyordum. Aşkın elbette ki yüce ve değerli bir varlık olması gerektiğini biliyordum fakat onu geçirdiğim anın içerisinde yaşamak istememin de aşkı ayaklar altına almak anlamına gelmemesi gerektiğini düşünüyordum. Tam da bu noktada Behçet Necatigil’in Sevgilerde isimli şiir kitabı karşıma çıktı ve sanki zihnimde ve kalbimdeki aşk karmaşasını ortaya koydu: “Gizli bahçenizde Açan çiçekler vardı, Gecelerde ve yalnız. Vermeye az buldunuz Yahut vaktiniz olmadı.” (Necatigil, 2009, s. 123) Aşkı hep zorlaştırdık. 1 Yaşanabilecek güzel şeylerin önüne kendi içimizdeki setlerle engel olduk. Belli ki biz de şairin dediğine kulak asmadık: “Aşkın hakkını yeme Pişman olursun ömrünce.” (Necatigil, 2009, s. 75), ve mahkûm kaldık yalnızlığa. Nedense bir türlü orta yol bulamadık istediğimiz ama aynı zamanda da ertelediğimiz aşkı yaşamaya. İlk görüşte aşkı bir kalemde de silmemeli. Belki o göz göze geliş değildir sonucu belirleyen. Fakat şu bilinmelidir ki bir şeyler yaşanacaksa eğer ilk bakıştır o şansı veren. Ve eğer aşk ilerlemesi güç ve uzun yolların ucunda olduğu için yüceliğini hak ediyorsa, hiçbir aşk tomurcuk iken dalından koparılan gül olmayı yani başlamadan bitirilmeyi hak etmez. Ne de olsa yok yere yaşanacak pişmanlıkları, tek taraflı çekilecek acıları kimse hak etmez. Ve kendine müstahak görmez değil mi? Sonuçta sevmek suç mu? Kaynakça Necatigil, B. (2009). Sevgilerde. İstanbul: Can Yayınları. 2 Ahmet Yavuz Akpınar Fatih Sultan Mehmet Han Okay Tiryakioğlu’nun yazdığı Fatih kitabını seçmemin nedeni yazdığı kitaplarda okuru kitap karakterleri arasına sokabilmeyi başaran nadir insanlardan olmasıdır. Yazarın daha önceki kitaplarını okurken de fark ettiğim üzere kendinizi bir anda Sultan II. Mehmet’in yanında kılıç sallarken bulabilir, karşılaştığı siyasi oyunlar karşısında düşünceli haldeyken aynı ruh haline bürünebilir, siz de bir çıkış yolu arayabilir, hatta beraber sevinip üzülebilirsiniz. Kitabın anlattığı tarihler bir milletin en kritik zamanları olarak görülebilir zira Fetret Devri’nin sıkıntılarını üzerinden atmaya çalışan bir devlettir Osmanlı. Kitabın aynı zamanda Osmanlı Devleti’nin nasıl Osmanlı İmparatorluğu’na dönüştüğü konusunda bildiğim her şeyi tekrar düşünmeme neden olduğunu itiraf etmeliyim. Türk tarihi ile ilgili en büyük yanılgılardan birisi de tarihimizin sadece kılıçla yazıldığıdır. Kaba tabirle ifade etmek gerekirse sadece savaşlar yaşanmış, asmış, kesmiş, yenmişizdir. Ancak işin aslı gerçekte farklıdır, kitapta anlatıldığı üzere. Nitekim ünlü bir sözde dendiği gibi ; “Kalem destur vermeden, kılıç kınından çıkarılmaz.” Mehmet genç, hırslı, babasının ve abilerinin aksine savaşçı kimliği ön plana çıkan, taht sırasında 3. sırada olan bir şehzadedir. Zamanla abilerinin talihsiz ölümleriyle sarsılan babasının tahtı ona bırakması ile iktidar ile küçük yaşta yüzleşmiş ve yerine babasını tayin ederek tekrar şehzade rolüne dönmüştür çünkü ilk yüzleşmesinde kaybetmiştir. Ancak sonra hatalarının ve kendisine oynanan oyunların farkında olarak geri dönmüş, kendisinden şüphe eden herkese kendini ispatlamış ve İstanbul’un fethini sağlayan kumandan olarak tarihe geçmiştir. Ancak bunu yaparken içindeki o savaşçı ruhunu edebiyat ve tarihle de beslemiş ve ufkunu genişletmiştir. Yani artık aklının desturu olmadan kılıcına davranmayan olgun bir şehzade haline gelmiştir. Kitapta şiirlerden de bolca yararlanıldığı için karakterlerden Sultan II. Mehmet de iktidar ile yani güç ile ilk yüzleşmesindeki yenilgisine üzüldüğü anlardan birisinde Platon’dan alıntı yaparak ruh halini şöyle açıklıyor; Taşlarına hedef ederek Diktiler beni ıssızlığa. Şimdi dallarım kırıldı. Filizlenmiş dallarım da budandı. Yağmur gibi taş yağıyor Meyvelerim lanetli artık. Ben kedersiz ceviz ağacı büyüdüm Ve hak ettim ziyan olmayı. Osmanlı küçük bir beylik olarak kurulmuş ve zamanla genişleyerek devlet halini almıştır. Ancak bunun sadece kılıç ile yapılmadığına dair düşüncelerim daha somut nedenler buldular kendilerine okumuş olduğum kitabın bitmiş olması ile. Nasıl ki Şeyh Edebali’nin öğütleri yol gösterdiyse Osman’a, Akşemseddin de aynı görevi edinmiştir tarihte. Sultan II. Mehmet’in Fatih Sultan Mehmet olmasında, devletin imparatorluğa dönüşmesinde onun azımsanmayacak ölçüde payı vardır. Kalem sahibi kişilerin kılıç sahiplerini eğittiği ve onlara yol gösterdiği bir dönemden bahsediyoruz desek yanlış olmaz. Açıkçası hayatın her alanında güç sahibi kişilerin bu ve buna benzer bir uygulama ile yetiştirilmemiş olması bence günümüz sorunlarının temelinde yatan sebep olabilir. Öte yandan kitabı okurken hayatımızda bizlere yol gösteren kişilerin bizlerin yolunu da az çok çizdiğini düşünmeden edemedim. Nitekim onlar bizim ufkumuzu açmak konusunda ön ayak olmaktalar genelde ve hayatımızda böyle bir kişiye sahipsek eğer, gereken dönüşümü yaşamalıyız tıpkı genç şehzadenin yaptığı gibi. İstanbul alınmış olabilir ancak bizim de hayatımızda elbet ulaşmak istediğimiz hedeflerimiz vardır ve fethetmemiz gereken İstanbul gitmiş o hedefler gelmiştir. Tarihi bir roman olmasından ötürü kitabın bende oluşturduğu duygu ve düşünceleri yazarken ne kadar zorlanmış olsam da Okay Tiryakioğlu’nun Fatih Sultan Mehmet kitabı karakterlerin yanında kendi hedeflerime ulaşmak, kendi İstanbul’umu fethetmek için yeterli çabayı gösterip göstermediğimi sorgulatması açısından çok önemli bir yere sahip. Ayrıca yaşamamız gereken dönüşümleri düşünmeme ve bunun için neler gerekli sorularını da kendime sormama neden oldu diyebilirim. Umarım kendi İstanbul’umuzu fethetmek, bir diğer deyişle hedeflerimize ulaşmak için gereken dönüşümü gösterir ve yeterli çabayı gösterebiliriz bize yol gösterenlerin ışığında. Çünkü İstanbul’u Fatih Sultan Mehmet fethetmiş ancak bilim, sanat ve diğer alanlarda o seviyelerin üstüne çıkabilmemiz bizlere bağlıdır. Özge Çalışkan KUSURSUZUN TAKLİTLERİ Neden kusursuz olmalıyız? Bizden bunu neden bekliyorlar, hatta asıl önemli soru belki de biz kendimizden bunu neden bekliyoruz? Toplum olarak bir kadının üstüne yüklenen sorumlulukların haddi hesabı yokken bir de neden kendimizi biz dibe çekiyoruz? İnsanlar arasında öyle bir anlayış var ki: Kadın kusursuz olmalı. Aynı anda hem iyi bir anne olmalı hem de güzel bir işi olmalı, iyi bir eş olup aynı zamanda da kendine bakmayı bilmeli. Kültürlü olmalı, en az iki dil bilmeli mesela. Kitap okumalı ama filmlerden de anlamalı. Her türlü müziği bilmeli ama sevdiği belli bir tarz
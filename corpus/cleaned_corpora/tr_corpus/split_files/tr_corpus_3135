çıkan daracık apartmanlar. O apartmanların balkonları. Çiçekleri. Onlara bakarken, “bir çiçek alacağım, onu ve kendimi yeşerteceğim, çiçeklendireceğim; bu dünyaya yeniden gelmenin ne demek olduğunu bilim adamlarına kanıtlayacağım.” demenin sarhoş eden mutluluğu… Yürüdükçe karşıma çıkan sokak sanatçılarının nidaları; yanağıma bir öpücük konduran, hareketleri itibariyle bana Charlie Chaplin’i anımsatan kuklacı. Bir şehrin sokakları nasıl oluyor da aşk kokuyor? Her bir kaldırıma sinen sıcaklık, taşıma araçlarındaki zariflik, insanlarının kahkahasındaki doyumsuzluk baştanbaşa aşk. Öyle bir havası var ki, elini kaldırsan hissedeceksin o saflığı, şeffaflığı. Şehir, bu romantizmini Trevi Çeşmesi, bilinen adıyla Aşk Çeşmesi ile taçlandırıyor. Etrafında büyük bir curcuna. Yediden yetmişe herkes dileğini dileyip, sağ eli ile sol omzunun üzerinden çeşmeye bozuk para atma telaşında. Ah! Herkes nasıl da hevesli en güzelini yaşamaya, mutluluğu tatmaya. Ben? Kendimi bulma telaşındayım. Geleneğe saygı duyup attım bozuk paramı çeşmenin göbeğine. O yavaş yavaş batarken ben de içimden daha çok yol ve yolculuk diledim. Nereye gideceğimi yollar belirleyecek zaten. Bütün günümü çeşmenin başında geçirdim, gün batımında fotoğraflar çektirdim. İnsanları gözlemledim. Umudun su kadar berrak ancak o kadar da tehlikeli olduğunu, kaynağının ne olduğunu düşündüm de durdum. Roma denilince akıllara ilk gelen yerlerden olan Kolezyum... Yalnız, dikkat! Yazımın bu bölümü bir melankoli çukuru. Gladyatör dövüşleri, vahşi hayvan avları ve idamlar için kullanılan bu yapının Roma’ya ait olduğuna dair bazı şüphelerim yok değil ama her güzelin bir kusuru, her gülün bir dikeni var, biliyorum. Bu yüzden canım Roma’nın kusuru da, dikeni de Kolezyum. İçeri girme fırsatına sahip olamadım lakin insanda yarım bırakılma duygusunu uyandıran bu asimetrik yapının dış görünüşü, insanlıktan neden kaçmak istediğimi bana hatırlattı. Vahşet, acımasızlık, güce sahip olma arzusu… Hep o gitmeler, giderken kalmalar, öylece kalanlar, bakakalanlar. Bu hislerini yeniden duymamla, yapıdan kaçmam bir oldu. Yine arkama bakmadan kaçtım. Dikkat, acımı burada bölüyorum ve güzelliklerle yoluma devam ediyorum! İspanyol Merdivenleri. Tavsiyem, akşam gidilmesi üzerine. Sokak lambalarından süzülen sarı ışık altında nazlı bir kız adeta. Merdivenlerde oturan çeşitli insanlar, farklı kahkahalar, değişen duygular, kavuşmalar, ayrılmalar, ağlamalar, dans edişler… Hayatın farklı pencerelerini keşfettiğim, hüngür hüngür ağlayarak dans etmek istediğim, çıplak ayakla delicesine koşmaya heves ettiğim, ânı yaşarken aynı zamanda kaybetmekten korktuğum İspanyol Merdivenleri… Eğer benim gibi her duyguyu ağız dolusu yaşıyorsan, bu merdivenler seni yorabilir. Hayatta her şeye yetişmenin zor olduğunu anlamak, yıpratabilir seni. Yine de bir delilikle zamanı büküp geçmişi, ânı, geleceği birlikte yaşamak istiyorsan, git. Yaşa. Sev. Mutlu ol. Ağla. Dans et. Bağır. Haykır. Bir başlangıç olsun senin için, içinde hiçbir şeyi biriktirme. Gözlerin parlasın. İnadına, kahkahan hiç tükenmesin. Güzel gözlüm, evet evet sen. Dünyanın bütün güzellikleri senin için varmış gibi, doyasına yaşa. İspanyol Merdivenleri senin başlangıcın olacak, sonun değil! Hadi, ne duruyorsun? Roma’da sildim ben, baştan yaşadım. Öylesine derin bir şehrin varlığı, tutunmamı sağladı. Gökyüzünü, yıldızları, denizi, çiçekleri yeniden sevdim. İnsanlara karşı güvenimi yeniden kazandığımı söyleyemem lakin umudum canlandı. Her konuyu düşünmenin bana kazandıracağı bir şey olmadığını öğrenip, yaşamaya karar verdim. Doyasıya yaşayacağımı söyleyebilirim artık. Her güzellikte içimde bir yer çok ağrıyacak ama yeniden sarılacağım. Bir şehre bağlamanın huzurunu yaşayacağım. Yeni hikâyeler yazıp, başrolü kimseye kaptırmayacağım. Her sonun başlangıç olduğunu bileceğim. En çok tren raylarını seveceğim. Gitmek ve kalmak kavramlarını bir arada yaşamaktan korkmayacağım. En çok gecelere inanacağım. En saklımı yazmaktan kaçınmayacağım. Çok seveceğim, çok özleyeceğim, çok ağlayacağım, çok güleceğim, çok… ve Eğer sen de, inancını kaybedecek olursan, Roma’yı karşına al ve onun için bir kadeh kaldır, gerisini yollar halledecektir. Güzel geceler. Kaynakça Özlü, Tezer. Yaşamın Ucuna Yolculuk. İstanbul: Yapı Kredi , 2017. ASİL DOĞANER 21401066 RUHU KAYBOLMUŞ İSTANBULBoğazın incisi, tarihin simgesi, kıtaları ayıran köprüleriyle, uğruna şiirler, öyküler, romanlar yazılan, hisarlarının gölgesinde aşıklara ev sahipliği yapan, su yollarıyla birbirine bağlanan sarnıçlarıyla, uçsuz bucaksız güzellikleri yüzyıllardır içinde barındıran o büyülü şehir... İstanbul'dan bahsediyorum tabii ki. Uygarlıkların beşiği olan bu şehrin dünya tarihindeki yeri çok büyüktür. Göğsümüzü kabartarak ''benim ülkemin şehri'' diyerek övünebilme kaynağımızdır. Her şeyiyle değişmiştir İstanbul bu zamana gelene kadar güzelliği hariç. İstanbul hep İstanbul’dur ama içinde yaşayan bireyler, içinde barınan kültür hep bir değişim halindedir. Ancak bu bahsettiğim değişim aslında bir yozlaşmadır. Şöyle bir gerilere gidip cumhuriyetin ilk yıllarındaki İstanbul'a bakalım. Eminönü'nde sandallarla boğaza açılıp tutuğu balıkları halka hayrına dağıtan hayırsever balıkçılar, Beşiktaş Barbaros Meydanı'ndan Kabataş' a kadar Atatürk sloganlarıyla yürüyen cumhuriyet çocukları, Haliç'de Rum mahallesine erzak taşıyan Türk gençliği, Üsküdar'da birlik ve beraberliği arttırmak için düzenlenen doğaçlama oyunlar, Sultanahmet'te insanların Osmanlı Macunu için kuyruğa girmesi, Kadıköy'de bayram davulcularının halkı sahura kaldırması... Görüldüğü gibi ne güzelmiş İstanbul. İnsanların bu güzel davranışları şehrin fiziksel güzelliğiyle de buluşunca âşık olunası bir şehir oluveriyor İstanbul. Yüzyıllardır farklı kültürleri içinde barındıran İstanbul zaten alışık bu çeşitliliğe. Peki, ne oldu da hiç değişmeyen İstanbul son doksan yılda yaşanmaz hale geldi? İstanbul bütün güzelliğiyle halen karşımızda ancak, insanlar da tüm kötülüğüyle karşımızda aynı zamanda. Teknoloji çağının insana getirdikleri tabii ki tartışılmaz ancak neleri götürdüğü tartışılmalı. Duygularımızı çaldı teknoloji, kardeşliğimizi götürdü bizden. Halkı birbirine düşürerek ahengimizi bozdu. Şimdilerde baktığımızda İstanbul'a; koca koca kuleler, biçimsiz fabrikalar, göz zevkini bozan gecekondu mahalleleri... İstanbulluyum diyen başka kentlerin çocukları, insanları. O kadar yozlaştı ki İstanbul artık Orhan Veli'nin dediği gibi “İstanbul'u dinliyorum gözlerim kapalı'' diyemiyoruz. Gözlerimiz açık bile dinleyemiyoruz artık, çünkü eski huzur yok artık. Eminönü'nde bırak balık dağıtmayı paran yoksa balığın kılcığını bile yiyemiyorsun. Haliç' te Rum mahallelerini taşlıyorlar artık birlik olmak yerine veya Üsküdar'da tiyatro yapanı öldürüyorlar sırf kendileri gibi düşünmüyor diyerek. Kadıköy'de sahur davulcuları kaldı mı bilmiyorum ama kalan da ekmek yerine azar yiyordur eminim. Her yer fabrika, iş hanı, alışveriş merkezi oldu İstanbul'da. İnsanlar teknoloji çağına ayak uydurdukça yozlaştı İstanbul. Rekabetten dolayı herkes kendini düşünür oldu, kendi komşusunu tanımaz oldu. Kim kimden ne koparır onun derdinde. Adalet de kalmadı böylelikle. İstanbul'un tadı tuzu kalmadı diyorlar, haklılar. Özellikle de bu değişimi yaşayarak görenler haklı. Hagop Baronyan bu yozlaşmayı çok daha önceden fark eden bir Osmanlı gazetecisiydi. O da olayı içerden takip edenlerdendi. Rahatsızlığına da ''İstanbul Mahallelerinde Bir Gezinti'' adlı gezi yazısıyla dile getirdi. Gezi yazısı bile denemez aslında bu esere çünkü Hagop'un yaşadıkları bir gerçekler zinciri, yozlaşan insanların beraberinde yaşadığı şehri de nasıl yozlaştırdığının yaşamın içerisine yansıyan gerçekliği. Hagop'un dini görevini gerçekleştirmek için kiliseye dahi gidememesi durumumuzu bu kadar vahim kılan. Şimdilerde daha iyi anlıyoruz belki de teknolojinin bizden neler aldığını. Anlıyoruz artık insan olmaktansa robot olmayı seçtiğimizi. Sadece bakakalıyoruz dünya güzeli, uygarlığın bütün güzelliklerini bir arada yaşayan ve yaşatan bir şehri nasıl yaşanmaz hale getirdiğimize. Hiçbir estetik kaygı duyulmaksızın pavyon ışıklarıyla aydınlatılan ibadethaneleriyle, boğazın o muazzam siluetinin önünde bir duvar gibi yükselen gökdelenlerin çirkinliğiyle, felsefesi olmayan bir şehircilik anlayışıyla estetik kaygılardan ve güzel tanımından uzak yönetilen ve yönetilmeye devam eden, her şeye rağmen olağanüstü güzellikteki İstanbul. Her şehrin, her yerleşim merkezinin bir ruhu ve kalbi olduğuna inanıyorum ben. İstanbul ruhunu estetik yoksunu anlayış yüzünden çoktan kaybetti ve şehre vurulan her kazma darbesiyle bizlerin, yarın bu ülkeyi yönetmeye aday olan gençlerin kalbi sızlıyor, acıyor. Sağlıksız büyüme, sağlıksız nüfus artışı ve önlenemeyen göç yüzünden, plansız programsız bir günlük yaşamın içerisine sürüklenen yalnız ve mutsuz insanlar var artık sokaklarında. KAYNAKÇA Baronyan, Hagop, İstanbul Mahallelerinde Bir Gezinti, Can Yayın Evi, 2015, Baskı. 2. Gülce Tekin PARLAKLIĞIN HAYAL KIRIKLIĞI Parlaklığa duyulan bu aşırı ilgiyi ve sürekli onu yücelten bu kültürü hiçbir zaman anlamadım. En iyi, en yeni, en ışıltılı ve en dikkat çekici şeylerin peşinden giden insanlar gördüm hep çevremde. Bunun yaşadığımız dönemin bir getirisi olduğunu çok sonra anladım. Gösterişli olanın peşinden gitmek ve sürekli zirveye çıkmaya çalışmanın getirilerinden ziyade götürülerini tartışmak gerektiğini düşünüyorum ben. Bu konuyu masaya yatıran bir kitap okudum geçenlerde: Cuniçiro Tanizaki’nin Gölgeye Övgü isimli romanı. Yazar bu kitabında, yeni ve gösterişli şeylerin övüldüğü döneme bir eleştiri sunuyor. Benim gibi o da parlak olandan ziyade gölgeyi savunuyor, ışık saçana değil loşta kalana, en yeniye değil eskiye dikkat çekiyor. “Parlayan hiçbir şeyi sevmiyor değiliz ancak hafif bir parlaklıktaki dalgın ışıltıyı, doğal taşlarda da yapay taşlarda da bize zamanın geçmişini hatırlatan ve bunun pırıltısını taşıyan loş bir ışığı tercih ediyoruz.” (s.75) Zamanın geçmişini hatırlamak… Bunu daha önce hiç tecrübe etmiş miydim? Bazen eski güzel günleri hatırlamak ve o günlerin mutluluğunu tekrar yaşamak ister insan. Ben de buna benzer bir ihtiyaç hissettim geçenlerde. Bir yerde oturup yaşadığım hayatı gözden geçirdiğimde, eski günler mutluluk değil sıkıntı verdi bana. Kötü bir deneyimdi, zamanın parıltısını hissedebileceğim tek bir şey bile yoktu. Çünkü çocukluğum sürekli en yeni olanın ön plana çıktığı, parlayan şeylerin yüceltildiği bir kültürde geçti. Bu ortam, sürekli değişimi beraberinde getirdiği için “değerini bilme” edimini de yok ediyordu. Hatırladıkça mutlu olacağımı düşündüğüm geçmiş günlerin bir hayal kırıklığı yaratmasının temel nedeni buydu. Bu yaşa gelmeme rağmen hayatımda değerli diyebileceğim şeylerin sayısı çok azdı. Bir değer yargısı oluşturmam için belli bir zaman geçmesi gerekiyordu. Bu kültür o zamanı vermedi bana; her şey sürekli değişti ve dönüştü. Sonucunda değer yargısının kök salması için gereken süre hiçbir zaman oluşmadı hayatımda. Maziyi düşünme kararını verdiğim zaman mutlu olacağımı sanmıştım. Oysa sisle kaplı kötü bir manzara karşıladı beni. Değerli olan hiçbir şeyin olmadığı gri bir yerdi orası. Gülce Tekin Tutunacak bir dal ihtiyacı hisseden tek kişi ben miyim bilmiyorum. Hayatımda değerli bir şey bulamayınca kendimi de boşlukta hissediyorum. Varlığımın bir anlamı olmalı diyorum kendime, bunun için birtakım şeyler gerekiyor şüphesiz. Parlak olanın ve en iyinin peşinden gitmeyi denediğim zamanlar da olmuştu örneğin. Modaya ayak uydurmak ve hayatın akışına göre yaşamak güzel olabilirdi. Ne var ki bu, sigara içmeye benziyordu, bir tür bağımlılık ve hastalık hâli. En yeniyi ve en gösterişli olanı kovalamak, geçmiş günlerin o sisli manzarasından kaçmanın bir yolu oldu benim için. Böylece hayatı yaşanılabilir kıldığımı düşündüm uzun bir süre. Ancak ben geçmişin geçmişte kalacağını düşünmekle hata etmiştim. Ne kadar kaçarsam kaçayım o hemen arkamda benimle geliyordu. Hayatım boyunca parlak olanın peşinden gidemezdim. Çünkü bu hayli yoruyordu insanı. Yoruyordu çünkü sürekli kendisini tekrar ediyordu. Sonucunda karşılaştığım şey bir enkazdı; hiçbir şeyin yeşermediği, değer yargısının olmadığı bir enkaz. Bu enkazda yaşamaya gönlüm razı olmadığı için yeni bir hayata başlama ihtiyacı hissettim. Gölgede kalanın izini sürmek ve sabit bir şekilde beklemek: Yaptığım ilk şey buydu. İnsanlar oradan oraya koşturup parlak olanın peşinden giderken ben, onların ortasında bekledim sadece. Rüzgâr beni sarssa da, insanlar sürekli bana çarpsa da bekledim. En yeniyi ve en iyiyi kovalayanlar bir süre sonra istediklerini aldılar. Bu onların bağımlılığıydı. Zaman onlar için çabuk geçiyordu, ben sabit bir noktada bekleyerek zamanı durdurduğumu hissettim. Herkes gidince gölgede kalmış şeyleri keşfetmek için ağır adımlarla yürümeye başladım. Yaşamımı değerli kılacak olan şeyler onlardı. Herkes ışığın peşinden koşarken ben karanlığa doğru yol aldım. Gülce Tekin Gülce Tekin Kaynakça: Tanizaki, C. Gölgeye Övgü. Çev. Didem Kizen. 1. Baskı: İstanbul: Jaguar Kitap, 2019. YAŞANMASI GEREKİYORSA KARŞILAŞIRSIN Kitaplar insanlar gibidir. İlk etapta bizleri dış güzelliği etkiler. Bir bakıma vitrinleri ön plandadır . Kendi adıma konuşmak gerekirse kitapları çoğu zaman isimlerindeki cazibeden dolayı seçerim. İsminin , kapağının kafamda oluşturduğu resim kitabın içeriği hakkında kabaca bir düşünce yaratır . Öyle ki Coelho ’nun kitapları bendeki bu önyargıyı yıkmaya yetiyor. Kitabın isminin Elif olması beni en büyük yanılgıya düşüren unsur oldu. Kafamda derin psikolojiye sahip bir kahraman olarak canlandı ‘Elif’ ama okuduğumda tam anlamıyla açıklaması yapılmayan, başka bir boyutun ‘Elif’ olarak isimlendirilmesi beni şaşkınlığa düşürdü diyebilirim. Şaşkınlıktan ziyade ‘Elif’i anlama konusunda bocalama yaşadım. Bunun sebebi elbette Elif’in Coelho tarafından açık bir şekilde ele alınmamasıydı. Kitap aslında Elif üzerine fakat bu kavram biraz okuyucunun dikkatine bırakılmış durumdaydı. Kendini vererek okuyan bir okur elbette Elif’in yaşadığımız evrene paralel bir evren olduğunun farkına varacaktır. Eser Coelho’nun olduğundan içinde hayata dair öğüt niteliğinde, derin anlamlar taşıyan cümleler bulmak olağandır. Bu tarzda kitaplar severim ki bana ve hayatıma kıymetli tecrübeler katsın. Coelho bu kitabında uzun bir Rusya yolculuğunu anlatır ve onu zorlayan, bir süre için bunalıma sokan ‘Elif’ in farkına varır. Coelho’nun gözünde herkes hayata bir defa geldiğini sanır. Bunun sebebi de insanların bazı şeyleri kafalarında sabitleştirmesidir. Araştırmaması, üstüne gitmemesidir. Onun deyimiyle “…bazı şeyler sabittir , ama çoğu egzersiz ,pratik ya da öğreti ,kara bir girdaba kapılıp yok olur.”. Kafalarımızdaki hayat kavramı da öyledir işte ;pratik .Çoktan yok olmuştur ama Coelho ‘ya göre reenkarnasyon hayatın başladığı yerdir. Her ne kadar inandığım bir kavram olmasa da hakkında çok yorum yapabileceğimi sanmıyorum. Bunun sebebi ise yazarın ‘sabit’ kavramı. Üzerinde herhangi bir araştırma yapmamış olmam ‘inanmıyorum’ kelimesini yıkıp yerini ‘şüphe’ ye bırakıyor. Kitaptaki “İnsanı ileriye götüren şüphelerdir.” ibaresi bu konuyu biraz da olsa açıklar niteliktedir. Coelho’nun üzerinde durduğu başka bir konu ise ‘zaman’ kavramı. Diğer kitaplarında da satır aralarına sıkıştırdığı anı yaşama onun için çok önemli olsa gerek ki kitabın konusu ne olursa olsun bir yerden bağlıyor konuyu zamana. Simyacı ’dan farklı olarak zamanı şu açıdan ele alıyor:” Bugünü etkileyen, geçmiş hayatında yaptıkların değildir. Asıl bugün yaptıkların , geçmişte yapılanları telafi eder ve mantıken de geleceği değiştirir.” Altı çizilesi bu cümle daha önce bu konuya hiç bu yönden bakmadığımın farkına vardırdı. Ben bu konuyu hep düz mantıkla yorumlardım. Geçmişte yaptıklarımızın ya mükafatı ya da cezası olarak düşünürdüm yaşadıklarımızı ve yaşayacaklarımızı. Coelho’nun yorumuyla karşılaştıracak olursak benimki bardağın boş tarafında bakmakmış aslında. Şimdiki yaptıklarımızla geçmişimizi telafi etmek çok daha yapıcı bir düşüncedir çoğu zaman. Hayatı durağan değil de dinamik bir kavram olarak algılarsak asıl sorun çözülür. Asıl demek istediğim zamanın herhangi bir evresinde sıkışıp kalmamak, ne geçmişte ne de gelecek kaygısında. Yazarın hayatı betimlemesi o kadar hoşuma gitti ki onu unutmamak adına altını çizdim: “Hayat bir trendir, tren istasyonu değil.” İstasyonlarda inenler de olur binenler de. Hayatımıza birçok insan katılır. Kimilerinin bıraktığı etki güçlüdür tıpkı Coelho’nun hayatındaki Hilal gibi, kimileri sadece birkaç istasyon sonra inmek üzere biner trene. Önemli olan trenin hareketini aksatmadan olağan yolunda ilerlemesini sağlamaktır. Coelho ’nun bizlere verdiği bir öğütü ise; gerek istasyonlara gerekse trene binen yolculara olduğundan fazla kafa yormamak. Bu öğütü bizlere kendi ruhumuzu ihmal etme endişesi ile veriyor. Şöyle de bir durum var ki bu düşünceye katılmama engel oluyor : dünya sadece bizim etrafımızda dönmüyor. Olayları tamamen kendi eksenimiz etrafında düşünürsek elbette etrafımızda olup bitene kafa yormayız. O zaman da tam anlamıyla egoist bir insan olup hayata dar bir pencereden bakmanın verdiği negatif etkiler o trenin ‘istasyonsuz ve yolcusuz’ yol almasına izin verir. Oysaki etrafımızda olup bitene kafa yormak aksine ruhumuzu yeniliklere açık ve zinde tutar. Coelho yolculuk sırasında Türk kızı Hilal ile tanışır. Bu tanışma aslında kitabın sonuna gelmeden özü anlaşılacak bir olay değildir. Hilal ile Coelho’nun ilişkisi tamamen önceki hayatlarına dayalı bir karşılaşmadır yani reenkarnasyon. Bu beni biraz düşündürdü açıkçası. Yani hayatımızdaki her karşılaşmanın bir nedeni mi vardı? Karşımıza çıkan insanların bir sebebi mi vardı , tesadüf değil miydi bu karşılaşmalar? Farkında olmadan bir şeyler arıyoruz o zaman. Çünkü eğer biz bir şeyi arıyorsak o şey de bizi arıyor demektir diyor Coelho. Demek ki çözülmeyen bazı şeyler karşılaştırıyor bizi çoğu zaman , yarım kalan şeyler. Nitekim Coelho ile Hilal ‘in karşılaşması da tam bu amaca hizmet eden türden bir karşılaşmaydı. Önceki hayatlarında eksik kalan bazı duyguları tatmak için evrenin işbirliği yaptığı bir mucizeydi. Ya da Coelho öyle zannediyordu. Belki de bunların hepsi birer hayaldi. Coelho’nun ‘yarım kalanların hakkını verebilmek için yeniden hayata gelme’ algısı onu Hilal’le karşılaştırmıştı. Ben ruh göçüne , hayata tekrar başka bir bedenle gelmeye inanmıyorum fakat inandığım şey insanlarla karşılaşmasının bir tesadüf olmadığıdır. Eğer iki düşüncenin karşılaşması gerekiyorsa ,iki insanın birlikte yaşaması gereken duygular varsa hayat o kişileri eninde sonunda karşı karşıya getiriyor. Bu Coelho ’nun yarattığı zaman ve mekan kavramı olmayan ‘Elif’ te de olabilir, en basit bir pazar gezmesinde de. Birbirini arayan o iki insanın enerjisi bir mıknatısın iki zıt kutbu gibidir. Birbirini çekerek o iki enerjinin doğru yerde birleşip tek bir enerjiye dönüşebilmesidir asıl olay. MERVE ÇAPAR ID: 21300980 TURK-101-2 Üstübal1 Gizem Deniz Üstübal 21101924 Ebru Okudan TURK 102. Sec.19 26 Eylül 2014 HALİDE EDİP ADIVAR VURUN KAHPEYE Halide Edip Adıvar, Türk edebiyatında birçok alanda eser vermiş fakat romancı kimliği ile tanınan önemli bayan yazarlarımızdandır.1926 yılında Amerikan kolejini bitirmiştir. Halide Edip Adıvar, kurtuluş savaşının çıkacağı kriz zamanlarında düşmanı eleştirmek ve kınamak için yazdığı ve yaptığı konuşmalar ile kendini ön plana çıkartmıştır. Aynı zamanda, kurtuluş savaşının ilk safhalarında Mustafa Kemal Atatürk’ün yanında olup, görev üstlenmiştir. Bir süre sonra katılmış olduğu Milli Mücadele mitinglerine İngiltere ve Fransa’da devam etmiştir. Döndüğü zaman İstanbul Üniversitesinde Batı edebiyatı profesörlüğü yapan Halide Edip Adıvar, daha sonra milletvekili oldu ve 1964 yılında İstanbul’da hayatını kaybetmiştir. Bu kitabı seçmemin en büyük nedeni eski zamanda yazılan ve kitabın bilgilendirme kısmında geçen olay örgüsünün şu an ki günümüze yaşanan birçok olay ile örtüşmesidir. Hatta karakterlerin gündemde bulunan şahıslar ile benzerlikleri ve bu benzerliklerin ortaya çıkartması. Aliye döneminin birçok insanına göre eğitimli, yol yordam görmüş bir insandır ve gittiği kasabada insanları eğitmeyi amaçlamıştır yani kasaba halkını bilinçlendirmek ve eğitim seviyesini yukarıya çekmektir amacı. Fakat, dönemin yobaz ve cahil insani Hacı Fettah, Aliye öğretmenin yüzü açık olduğu için az daha parçalatacağını anlatır. Günümüzün olaylarına baktığımızda, aslında tarihin tekerrürden ibaret olduğunu görebiliyoruz. Çünkü şuan yaşadığımız 21.yüz yılda Hacı Fettah gibi birçok insan dinin gereksizce boyunduruğu altına girerek insanları yargılamakta, kısıtlamaktadır. Bu durum insanların kişisel olarak, zihinsel olarak ilerlemesine engel olduğu gibi ülkenin ilerlemesini de engellemektedir. Kitapta da görüldüğü gibi aydın bir insanın kimsenin gitmek istemediği bir kasabaya giderek burada aydın beyinler yetiştirip ülkesine katkı sağlayıp, ülkesini ve insanlarını bir adım ileriye götürecek insanları yetiştirmeyi vazife etmiştir. Fakat görüldüğü gibi yobaz ve cahil olan Hacı Fettah bu olanağı insanların elinden çalarak kendi gibi cahil insanları da arkasına alarak kasabayı tamamen karanlığa hapsetmiştir. Bu kitabı okurken geçmişin zihninizin içinde canlanmasıyla beraber, günümüzde yaşanan bu tip olaylarla bağdaştırılmaması kaçınılmazdır. İleri atılımcı, yenilikçi ve aydınlatıcı insanlar özellikle vatanı için canını verebilecek birçok insan günümüzde Hacı Fettah’ın yapmaya çalıştığı gibi bu tür insanları bastırmaya, önlerini kesmeye hatta canlarını almaya başvurabilmektedir. Öğretmen Aliye’nin de dediği gibi ‘’Toprağınız toprağım, eviniz evim; burası için, bu diyarın çocukları için bir ana, bir ışık olacağım ve hiçbir şeyden korkmayacağım; vallahi ve billahi!’’ (1) bu tür insanlar canını bile vermeye hazırken? Nedendir Hacı Fettah gibi insanların olduğu yerde durmak dini ve namusu bir peçeyle örtüştürmek? Bu yüzden bu kitabın arka yüzünde yer alan açıklamayı okuduğum zaman aklımda ilk canlanan günümüzdeki birçok olay ile örtüştüğü Halide Edip Adıvar’ın sanki bir mesaj ve bir şeyler ima edercesine bu kitabı yazmasıydı. Tarihin tekerrürden ibaret olduğu bu hayatta aslında bu tip insanların hayatımızın her köşesinde ve zamanında var olması ve ileriki zamanlarda da yine var olacağı önemli olanın sonu ne olursa olsun ümit ve Üstübal2 azim olduğunu hatırlatmasıdır. Unutulmamalıdır ki bugün bu kadar rahatça kitap okuyup, yazabiliyor, aydınlanabiliyor, öğrenebiliyor hatta bilgi alışverişinde bulunabiliyor ve yorum yapabiliyorsak Aliye öğretmen gibi fedakârlıkta bulunan ve bilgilerini bizimle paylaşabilen ileri görüşlü, aydın ve yenilikçi insanlar sayesindedir. Önemli olan şu an hayatımızda yer alan bu tür yenilikçi, aydın ve ileri atılımcı insanların değerini bilerek,aynı şeyi yaşattırmamak ve sahip çıkmaktır. BUĞULANMIŞ HAYATLAR VE İNSANLAR Sena Deniz GÜLSOY (Bilkent ID: 21401305) Dükkânın sonunda, köşedeki bir rafta, tek başına duran “Sisler Bulvarı”... Yalnızlığıyla birlikte o kadar asil ve çekici duruyordu ki, bunu okumalıyım dedirtti bana. Birinin, onu fark etmesini bekliyordu adeta, üzerine ışık düşmüştü çünkü. Elime aldım ve koltuğa oturup okumaya başladım. Okudukça dizelerde kendimi buldum, kendimi buldukça hüzünlendim. Yalnızlıktan bahsediyordu ama sadece yalnızlık değildi; doyasıya yaşanmayan aşklardan, tümüyle hayal edilen sevgililerden, deniz aşırı uzaklardakilere özlemden bahsetmişti. Her duyguya yer vermiş öyle ki Atilla İlhan’ın kendini anlattığı dizelerde, kendime ait bir şeyler bulmuştum. “yalnızlık bana dokunuyordu/ artık kalbimi susturamıyordum” “sisler bulvarı'nda öleceğim/ sol kasığımdan vuracaklar/ bulvar durağında düşeceğim/ gözlüklerim kırılacaklar” Dizeleri okudukça kendimi gördüm; sol kasığımdan vurulan bendim, yere düşen sonra gözlükleri kırılan… Hepsi bendim. Kendimi ait olduğum yerde, ailemin yanında, doğduğum evde, mahallemde ölürken hissetim. Sonra gözlerim doldu arkamda bıraktıklarımın çekiği acıları düşündüm. Düşünmeye çalıştım. Ben çok çabuk düş kurabilen ve kurduğu düşlerde yaşayabilen bir insanım. Ölüm bile olsa en gerçekçi haliyle canlandırırım. Tıpkı bu dizelerde olduğu gibi… Ne gariptir ki ait olduğum yerden uzaklaşmak isterim bazen; belki deniz aşırı gitmek ve orayı özlemek isterim. Özellikle yağmurlu günlerde melankoliye bağlarım: kitabı okurken olduğu gibi… “bir gemi beni afrika'ya götürecek/ ismi bilmiyorum ne olacak/ kazablanka'da bir gün kalacağım/ sisler bulvarını hatırlayacağım” Uzaklara giderim ama yine de özlerim hem kaçarım hem de oraya doğru koşarım. Ne çelişki ama… Atilla İlhan’ı ben anlarım, o beni anlar. “sisler bulvarı'ndan geçmediğim gün/ sisler bulvarı öksüz ben öksüzüm/ yağmurun altında yalnızım/ ağzım elim yüzüm ıslanıyor/ tren düdükleri iç içe giriyorlar/ aklımı fikrimi çeliyorlar/ sisler bulvarı ayaklanıyor/ artık kalbimi susturamıyorum” Ait hissetmek yalnızlığı bastıramıyor bazen. Bir anlık bile olsa sevdiklerin gidince yalnızlığın ve sen kalıyorsun geriye. Yalnız kalmayı sevenler var. Kafayı dinlemek için evet ben de severim özellikle yağmurlu bir günde ormanda yürüyüş en güzeli… Ağaçların verdiği o huzuru başka hiçbir şey veremiyor çünkü. Babam iş seyahatleri yüzünden evinden uzak kalır çoğu zaman. Ona özlem, yalnızlığa sitem ve bir de yağmurun beraberinde getirdiği melankolik hava Atilla İlhan’ı nasıl bu satırları yazmasında etkili olmuşsa benim de şuan aynaya bakar gibi okuduğum dizelerde duygulanmama sebep oldu. Hiç sizin de pişmanlıklarınız oldu mu? Yarım kalan işlerini sözleriniz… Keşke deseydim gitseydim dediniz mi? Bir arkadaşınızı son kez görebileceğinizden habersiz son buluşmanızı unutunuz mu? Umarım yaşamamışsınızdır. Ben yaşadım. Çok uzun yıllar önceydi ama dün gibi… Onu kaybettiğim haberini aldığımda içimde, boğazımda hissettiğim yumru hiç geçmedi. Ne yazık ki son buluşmamızı unutmuştum, ertelemiştim. Sonra biz beyaz mermerle konuşmak zorunda kaldım. Yerinde soğuk bir mermer bırakmıştı arkadaşım. Özlem yalnızlıkla birleşmişti yıllar geçtikçe… O, benim gidemeyeceğim kadar uzaklara gitmişti, sonsuz bir yolculuğa çıkmıştı. Yarım kaldı sohbetimiz… Yarım kaldı özlem giderişimiz… Benim duygularımı en iyi “Liman” şiiri anlar. Atilla İlhan’ın uzaktaki özlemlerinden, yarım kalmış sevgilerden dostluklardan bahseder. Yarım kalınmış, özlenmiş aşkları yitirmenin verdiği o acı his… Kaybedince değerlenen her şey…“kalbin cebimde bir yerimdeydi denize düşürdüm” Yitirmek, yitirdiğini özlemek; özlem duyduğun kişiyle zaman geçirdiğin yerlere bir daha gitmek, sessizce, cümleleri, hüznü içine atarak oturmak… “gözümden yere bir damla kan damladı kırmızı/ içimde sonrasız bir yolculuğun iç bulantısı/ galata rıhtımında eski bir liman kahvesi” Her türlü duyguyu içeren bir şiir kitabı… Yalnızlıktan tutun özleme ve yaşanamamış her duyguya yer vermiş. Her insanın hayatının en az bir döneminde yaşamış olduğu duyguları tek bir kapak altında toplayan “Sisler Bulvarı”… Herkes gibi yaşadığım duyguları kendi içimde kelimelere sığdıramazken birkaç sayfadan ibaret bir kitapta karşılaşmak aslında hayatta ne kadar önemsiz şeylere takılı kaldığımız ve gözümüzde gereğinden fazla büyüttüğümüz gerçeğiyle yüzleştim. Teşekkürler Atilla İlhan… Hayatta gerçekten değer verilmesi gereken insanlar, olaylar, duygular var; zaman onları yutmadan biz içimizde sindirmeliyiz! İlayda Süer ÖZGÜRLÜĞÜN EVRİMİ Ben özgürüm. Çağın çok gerilerine gidersek bir köle değilim. Bugünlere yaklaşınca kendi hayatımın efendisiyim. Kapitalizme göre tüketici özgürlüğüne sahibim. Bir kadınsam eylemlerim kadın olduğum sebebine dayanarak ayrı bir yargılamaya tabi değil ve insanların beni kalıplara sığdırmasına izin vermiyorum. Daha genel düşünürsek hayatımı kendi irademle şekillendirirken seçeneklere sahibim ve seçimlerimi yaparken görünür(maddi koşullar, devlet baskısı) veyahut görünmez (içinde yetiştiğim kültür, sahip olduğum algılar) herhangi bir etken önümde engel teşkil etmiyor. Bir cümle, bin anlam… Sayfadaki ilk cümleme gittiğinizde gördüğünüz ikinci kelime en uzun süreli imparatorluklardan, devletlerden daha uzun ömre sahip bir varlığı temsil etmektedir. İnsanlığın tarihini… Kişiden kişiye, toplumdan topluma, geçen yıllara ve asırlara göre sayısız çağrışım yaratabilen kavram: özgürlük. Gepetto’nun Pinokyo’ya hayat vermesi gibi o da toplumsal düzen sayesinde kendi varlığını bulmuştur. Kafalardaki soyut bir düşünce olmaktan çıkmış; bir ihtilal, isyan, zafer olmuştur. Bu yüzden bir kelime olmaktan fazlasını hak eder. Zygmunt Bauman, Özgürlük adlı kitabında bu kavramı bir sistemmişçesine ele alıyor. Özgürlüğün iki farklı sosyal durumu ifade ettiğini, bir tarafın ayrıcalıklı haklara sahip olmasıyla özgürlük unvanına eriştiğini vurguluyor. Yoğun bir anlatıma sahip bu kitap aklınızdaki sorulara yeni cevaplar bulabileceğiniz algısını yaratsa da, özgürlüğü ele alışı itibariyle sizi daha da içinden çıkılmaz sorulara itip konunun düşünmediğiniz taraflarına ilginizin çekilmesine sebep oluyor. Tarih kitaplarında devletin kuruluşu, gelişimi ve yıkılışı nasıl anlatılırsa veyahut insanoğlunun evrim süreci nasıl mercek altına alınırsa özgürlük de yaşanmış ve gizemlerini bugüne kadar sürdüren bir hikâyeymişçesine canlandı gözümde kitabı okurken. Bu genel görüşe sahip olduktan sonra Harry Potter, Yüzüklerin Efendisi gibi serilerin bir sonraki kitapları nasıl heyecanla beklenirse; özgürlüğün gelecekteki şekline, içeriğine ve anlamına merak beslemeye başladım. Çünkü gördüm ki, özgürlüğün hayal edebildiğimiz sınırı yaşadığımız dönemin koşullarıyla belirlenmiş. Mesela eski zamanlarda köle olmama durumunun, insanların kendilerini özgür olarak nitelemelerine yetebilmesi gibi… Özgürlük arayışı ilk başta, alınıp satılacak bir eşya değil; insan olduklarını anlatmak zorunda kalan bir kesimle ortaya çıkmış. Sonra işçiler belirmiş sahnede. İnsan oldukları kabul edilmiş ama çalışma koşulları ve süreleri bir insanın altından kalkabileceği şartlarda değilmiş. Bu kadarla kalmamış; fiziksel eşitsizliklerin üstüne bu sefer sosyolojik bir eşitsizliğin özgürlük çınlamaları duyulmuş: Kadınlar… Kadınların özgürlüğü için çalışmalar başlamış. Ardından düşünce özgürlüklerinin peşine takılmış her bir birey. “Ben varım” demek istemişler “düşüncelerimle, cinsiyetimle, istediklerimle ben varım”. Bir de son noktada var olan tüketici özgürlüğü... Alabildiğim kadar özgürüm demiş bireyler. En yeni ve en gelişmiş telefonu, en donanımlı eğitimi, en iyi maaşı alabilmeliyim... Bunları her kim alabiliyorsa, kim bu imkânlara sahipse o daha şanslı ve özgür. Kendi hayatımın efendisi olacak kadar özgürlük istiyorum demişler. Bir köleyi hayal edin şimdi. Onun arzuladığı özgürlükle günümüz insanının arzuladığı özgürlük aynı mı? Özgürlük kademe kademe yükselmiş. Geçmişteki özgürlüğün sunduğu vaatler günümüz insanını asla tatmin edemez; günümüz özgürlüğü ise geçmişteki insanların hayallerinin çok ötesinde kalır. Geçmişten bugüne nasıl olmuşsa, bugün tırnaklarımızla kazıyarak elde etmeye çalıştığımız “özgürlük” de yarın bir hak olarak yazıya geçmiş olacak. İnsan hakları, çocuk hakları gibi yürürlüğe girip üzerinde tartışılması ayıp sayılan bir konu haline gelecek ama insanlar “ben artık özgürüm” diyerek bir kenara çekilmeyecekler. Değişen koşullar, teknolojinin gelişimi insanların hayattan ne beklediklerini yeniden belirlemelerini isteyecek. Beklentilerini karşılayabilen ve karşılamayan iki grup oluşunca da özgürlük, vaatlerini değiştirerek yeniden karşımıza çıkacak. Belki doğal kaynakların hızla azaldığı ve kıtlığın bir tehdit olduğu vakit insanların başka bir gezegende hayat kurma çalışmaları hızlanacak ve “Usiris” adlı yeni keşfedilen bir gezegene göçler başlayacak. Bu göç hakkı da tüm insanlara verilemeyeceğinden ayrıcalıklı bir sınıf oluşturulacak. Dünyadan ayrılanlar özgür diye nitelendirilirken; dünyada kalıp da bir ülkenin başbakanı olmak, düşüncelerini kısıtlamalar olmaksızın ifade edebilmek, dünyanın her köşesini gezebilmek, istenilen saat aralıklarında çalışmak asla bir ayrıcalıkmış gibi sayılmayacak. Özgürlüğün sınırları uzaya yayılmış olacak. Geleceğin özgürlüğünün ne olacağına dair merak içindeyim derken bunu kastediyordum. Sunduğum senaryo, milyonlarca ihtimalden sadece biri. Umarım şimdi zihinlerimizdeki soru aynıdır: Bizim hayallerimizin ötesinde kalan özgürlük nasıl olacak? Kaynak Zygmunt Bauman. Özgürlük. İstanbul: Ayrıntı Yayınları, 2016 Yorulmak Olmaz Hiç hayatın geri kalanının çok kötü geçeceğini ve yaşamaya değmeyeceğini düşündünüz mü? Büyük ihtimal düşünmüşsünüzdür ve bu konuda yalnız da değilsiniz. Ama dostlarım, sizlere hiçbir zaman umudunuzu kaybetmeyip mücadeleye devam etmeniz gerektiğini hatırlatmak isterim çünkü ben de Yaşamak’ı okuduktan sonra hatırladım. Bir adam düşünün, toprak sahibi, zengin ve nüfuzlu bir ailenin çocuğu olarak dünyaya geliyor. Şehirli bir kızla evleniyor. Çocukları oluyor. Her şey güzel giderken birden bütün mal varlığını kumarda kaybediyor ve dünyası tepetaklak oluyor. -Tabiiki de her şey güzel gider mi hiç? Sadece öyle görünür.- İşte tam da böyle, herkesin her an başına gelebilecek anlarda asla pes edip çökmemen gerekir sayın okuyucu. Pes etmek kolay olandır ve güçsüzlere göredir. Asıl marifet yola kararlılıkla devam edip, “bütün olanlara rağmen başardım.” diyebilmektir. Hayatın da bütün heyecanı buradan gelmez mi? İnsanoğlu olarak yorulmak nedir bilmeyen bir canlıyız. Bir canlının sorunları hiç mi bitmez yahu? Ben 20 yıllık kısacık yaşamımda bile bunu test edip onayladım. İlkokuldan liseye kadar zaten okulun olması başlı başına bir sorundu, okula gitmek adeta bir işkenceydi. Lise başladı, bu sefer gelecek kaygısı başladı. Koskaca 4 yılın müfredatına tek yılda –artık nasıl bir tempoyla olduysa- hazırlandım. Ve daha sayamadığım bir sürü şey. Bir kez de yemek yiyip şöyle kenara çekilemedik diğer hayvanlar gibi. Sahiden de vahşi yaşamı düşünüyorum da bu hayvanların tek derdi yemek bulmak ve başkasına yemek olmamak. Bir kez avlandıktan sonra da gerisi en az 2-3 gün rahat diye biliyorum. Bizim ise tam 1,5 yıl sürüyor ayağa kalkamız, hayatımızı tek başımıza idame ettirmemiz ise nerden baksan 16 yıl. Bu süreç içerisinde tonla sorunla karşılaşıyoruz ama inatla da karşı koyuyoruz yaşama, “hayır beni alt edemeyeceksin!”, bir milyon sıkıntı çıksa da bir milyon da çözüm çıkıyor karşımıza. Bunların her birinde pes de edebilirdim -Pes edip yanlış yola sapanlar da oluyor tabi ki.- ama yapmadım. Kolay olanı seçmedim. Ne yaptım ne ettimse karşı koymaya devam ettim. Peki neden? Tabii ki de bir başka sıkıntıyla boğuşmak için tıpkı bu yazıyı da son anda yazmam ve sonrakini de yine son güne bırakacağım gibi. Şu anda üniversiteliyim. Üniversite bitince işe girip, para kazanmaya başlıyacağım, peki sorunlar bitiyor mu? Hayır, asla bitmiyor hatta en büyükleri o zaman başlıyor. Peki neden daha büyük sorunlarla karşılaşacağınızı bildiğim halde asla pes etmemenizi söylüyorum? Çünkü başta da dediğim gibi hayatın heyecanı ve zevki de buradan geliyor. Zaferlerin en tatlısı binbir türlü yolu aşarak elde edilendir. O yüzden hayat bize bir tokat attığında, öbür yanağımızı dönmeliyiz. Çünkü eninde sonunda başarıya ulaşırmışız, yani ben bilmem ama öyle derler hep. Tarihte de örneği çoktur. Daha doğrusu örneği hiç yoktur. Bir kez darbe yedikten sonra vazgeçen adamı tarih hatırlamaz ve istediğine de ulaşamaz. Tarih ısrarcıları hatırlar. J.K. Rowling bilmem kaç kez reddedildikten sonra bastırmamış mı milyar dolar ciroluk Harry Potter’ı? Ya da bir diğer örnek Stephen King’e ne demeli? King uzun bir süre çok yoksul bir hayat sürdüyor. Hatta evlenmek için kıyafet bile ödünç alıyor. İlk yayınlanan ve öncesinde 60 kez red mektubu alan hikayesinden sadece 35 dolar kazanıyor. Ama mücadeleden asla vazgeçmiyor. Ve şu anda kitaplarının milyonlar sattığını söylememe gerek bile yok sanırım. Tarih bunun gibi öykülerle dolu. Vazgeçmeyenlerin öyküleriyle. Benim kendi sorunlarım daha yüzeysel sorunlar ama sevgili okuyucu sen mesajı aldın bence. Bir sıkıntıya katlanıp sağ çıktığın zaman daha güçlü ve tecrübeli oluyorsun. “Beni öldürmeyen her şey, güçlendirir.” diye boşuna dememiş Nietzsche. Eğer büyük bir sorunun ortasındaysan asla umudunu kaybetme, kim bilir belki geleceğin Rowling’i olacaksın. Bıkmadan usanmadan devam yola! Burak Oktay SESİN OLURUM Dünyaya geldiğimiz andan itibaren kendimizi içinde bulduğumuz bir kalabalık, toplum... Dayatmalarıyla, zorlamalarıyla, ceza ve ödül olarak sunduklarıyla bizi inşa ettiği hukuksal parmaklıkların ardında bırakan bu hayat yanıtlanmamış soruların bir bütünü ve evidir. İçinde yaşamaya mecbur bırakıldığımız bu ev kadın için duygulardan sıyrılmış ilişkilerin, toplumdan dışlanmış ve özel yaşama hapsedilmiş, pasifleştrilmiş kadın benliğinin çığlıklarının çarptığı soğuk duvarlara sahip. Emma Goldman bu duvarlar karşısında dans eden ve unutuldu sanılan devrimin tüm sıcak ve güzel anılarını etrafa saçan “kızıl” kadın ne de güzel sesimize dönüşür “Dans Edemeyeceksem Bu benim Devrimim Değildir” diyerek ve ancak bir kadın anlatabilir onu yine kendi dilinden. Aykırıyım. Küçük gözlüklerimin ardına sığdırdığım dev bakışlarım korkuttu birçok insanı. Evet doğru biliyorsunuz ‘’anarşist kraliçe’’ diyorlar bana. Anarşistim. Amerika’nın bir dönem en korkulan kadınlarından biriydim. Tıkıldığım hapishaneler, gönderildiğim sürgünler var ama zincirleyemedikleri bir ufka sahibim. Ben bir kadın yazarım ve erkeklerin aldığı gülünesi ‘’olağanüstü hâl’’ kuralları uygulatan bir kadın emekçiyim. Hemencecik sınır dışı edilmem adına çıkarılan federal yasalar var ve ben bütün bunlar olurken devrim için dans eden farkındalığı olan bir kadın işçiyim. Hepinizin gördüğü ateş böceklerini yüreğine hapsetmiş, için için yanarak dans eden devrimci bir kadın... Anlatmaya çalışan bir dilim, işçilerin arkasını kollayan köleciliği savunanlara karşı çıkan, kimilerince kapitalizmin o kıyıcı iş güçlerinden biri olan uşaklık anlayışını yıkmaya çalışan bir insanım. Üzüldüm. Sadece üzülmedim savaşta ölmüş yüzlerce insana. Kendi sınırları dışına el uzatmış dünyanın her bir yerinden insan getirtip yoksullaştıran patron zihniyetine kalemiyle savaş açmış bir yazarım. Kafa gücü, kol gücü, kas gücü, ayak gücü görülmüş insanların hakkını radikal dedikleri yazılarımla arayan bir şeyim işte, adını ne koyarsanız. Günde on beş saat süren ağır çalışma koşullarının insafsızlığının, işçiler arasında giderek yayılan sıtma, verem gibi hastalıkların ihmalkârlık sonucu doğduğuna inandım ve inandırmaya çalıştım. Kadın ve çocukların çalıştırılarak erkek paydası görülmesine ayak diredim. Sözde fırsatlar ülkesinde ellerinden fırsatları alınan insanların sesi olmak için meydanlarda aldım soluğu. Ne de olsa kiralık katillerin polislerle iş birliği ettiği bir ülkede; gören, bilen, yaşayan bir insandım ve üzerime düşen sorumluluklarım vardı. Ölen işçilerin haklarını arayan eşleri, çocukları, arkadaşları ile birlikte sokaklarda dans ettim direniş için, hak aramak için müzik olup salındım akıllara. Bir anarşist ya da sosyalistin konuşması pek etkilememişti açıkçası meydanlardaki kalabalığı. İnsanlar ölmüştü ve toplanan kalabalığın derdi insan olduklarını hissetmek, diğerlerinin anlamasını beklemek ve bu kokuşmuş sistem içinde daha nicelerinin kaybedileceğine dair korkularını yenmekti. Tutuklananlar oldu, mahkemelere çıkardılar ve açıkça beyan edildi; dünya görüşleri yüzünden içeri alındıkları ve alınacakları. İlmekler boyunlara geçirildi, yaşayan sesler boğuldu ama mezardakilerle birden çoğalanları susturmaya yetmedi bu dikte düzeni. İşte bunlar küçüklüğümden beri şahit olduğum bir dizi olay. O günlerde dişerimi sıkıp anarşist olacağım demiştim. Oldum da. Büyüdüm. Kendini bilmez kilise adamları lakaplar taktılar bana hatta insanların beni biliyor olmakla dahi günah işlediklerini söylediler, daha yaşarken adımı hafızalardan kazımaya çalıştılar. Sıradan bir ailede doğmuştum ama sıradan olmamak için çaba sarf ettim, öyle ki babamın sürekli üzerime yağan ‘’Evlen!’’zorlamalarına karşı çıkıp sayısını hatırlamadığım kadar dövüldüm. Göç ettim, fabrikalarda çalıştım. Bu dönemde önce sosyalizmle, ardından anarşizmle tanıştım. Koleklifliği aşırı bulup bireyin özgürlüğüne tutundum ama bir sosyalist kadar da birleştirdim teori ile pratiği. İş istedim, vermediler, ekmek istedim ve yine vermediklerinde ekmeğimi zorla aldım, alın dedim. Tutuklandım. Koskoca iktidarın(!) korkulu rüyasıydım. Yaşamımı fikirlerimden ayrı tutup suikastlar düzenlediler, tehlikeye soktular. Özel hayatımı gündem edip kepaze etmeye çalıştılar. Karşı çıktığım evlilik fikri yüzünden fuhuşu destekliyor dediler, kadının cinselliğini özgürce yaşaması gerektiğine dair söylemlerimi kara zihniyetlerinde ahlaksızlıkla fişlediler. Ama ben dibe vurduktan sonra doruğa çıkanlardanım ve içimdeki devrimin her sancılı döneminde yeni aydınlıklar doğurduğuma inanıyorum ve bilirim ki özgürlüğü bilen insan fikirlerin dehlizlerinden meydanların aydınlığına tırmanır. BEN EMMA GOLDMAN... Kadının mevkii, konumu, duruşu, teninin rengi, dili, dini ne olursa olsun varlığı her zaman en söylenilesi şarkılara karşılık gelmiştir. Özgürlüğün cinsiyetsizliği konusunda kimi zaman kalemiyle kimi zaman sesiyle kimi zaman da sessizliğiyle savaşmalıdır kadın. Yılgınlığa düşmeden aydınlığa çıkan kapılar aramalıdır. Elimize tutuşturulmuş önceden ve başkalarınca yazılmış bir şarkı olsa da hayat unutmamalıdır ki kadın, ezgi hep “bize” ait. Daha iyi bir hayat ve daha iyi şartlar için uşaklığın bize kabul ettirilmesine izin vermemeliyiz. Kadın… Hayat sensin ve en iyi koşul yaşamaya başladığın ve değiştirebileceğin bugün… Bugünün… Kaynakça Emma Goldman. Dans Edemeyeceksem Bu Benim Devrimim Değildir. İstanbul: Agora Kitaplığı, 2006. Print.Mehmet Hakan Gögebakan ÇOCUKLUKTAN YETİŞKİNLİĞE Sokakta yürürken, misafirliğe gittiğimizde, komşular geldiğinde, alışveriş yaparken kısacası hayatın her anında karşımıza çıkarlar. O haylaz ama masum gülümsemeleri ne zaman görsek içimiz gıdıklanır gibi oluruz çünkü bir zamanlar hepimiz onlar gibi hayatın sıkıntılı taraflarından bihaber doyasıya eğlenir yaramazlıklar peşinde koşardık. Kimmiş onlar dediğinizi duyar gibiyim. Onlar yaşamımızın neşe kaynağı olan çocuklarımızdır. Gülerler, ağlarlar, kırıp dökerler ve katiyen yaramazlıktan vazgeçmezler lakin çocuklarımız sayesinde hayatımız renkli hale gelir. Hepimiz o günlerden geçtik ve annemizi, babamızı çıldırttığımız nice an yaşadık fakat ne kadar büyüklerimizi sinirlendirsek bile çocuk olmanın verdiği o haz belki de hiçbir şeye değişilmezdi. Sürekli temiz duygularla bir şeyler isteyip durmak, istenilenin alınmaması durumunda ağlamak çocukluk döneminin değişmez maddelerinin başında geliyor. Her ne kadar arzuladıkları gerçekleşmediğinde sinirlenip ağlasalar bile kalpteki masumiyet duygusu çocuklarımızı gönül tahtına koymaya yetiyor. Evet, işte kalplerdeki masumane hisler onları hep mutlu etmeye yetiyor. Çizgi film izlerken akıllarına gelen fikirler, parkta oynarken nasıl daha fazla eğlenirim gibi düşünceler onları masum kılan en güzel durumlardır diyebiliriz. Rüya Dağıtan Çocuk kitabının ana karakteri Christmas’a benzeyen milyonlarca zeki, cesur, tatlı çocukla dünyamız daha da yaşanılabilir hale geliyor. Yaşıtlarıyla oyun oynarken kafalarından geçen yaramazlıklar her ne kadar sinirlendirici gözükse de bir süre sonra istemsizce biz de onlara gülmeye başlıyoruz. Bunun sebebi ise her zaman olduğu gibi kalplerinden gelen masum hislerden başka bir şey değildir. Ebeveynler isteklerini gerçekleştirmekten bazen çekinirler çünkü aman şımarmasın korkusu ister istemez insanı çevreler fakat Christmas gibi alçakgönüllü bir çocuğunuz olursa emin olun ki o buna değerdir ve şımarmanın yanından dahi geçmeyecektir. Bu yüzden eğer çocuğunuz varsa veya gelecekte olursa ön yargıyla yaklaşıp onları incitmeyin zira saf duygularla kaplı kalplerini anlamak çocuklarınızı ve sizi bir adım ileriye taşıyıp güzel yarınlara yelken açmanıza yardımcı olacaktır. Ardından gelecek günler hem size hem de tüm insanlığa fayda sağlayacaktır. Nasıl bir yararı olacaktır dediğinizi duyar gibiyim. Aslında cevabı pek de zor değil çünkü kendimizi çocuklarımızın yerine koyarak hareket ettiğimizde onları en doğru şekilde anlamak işten bile değil. Bunun ailelere ve topluma kazandıracağı ise azimli ve başarılı evlatlar yetiştirmek olacaktır. Doğal olarak her anne ve baba çocuklarının başarılı olmasını ister ama sadece istemek elbette yeterli olmaz. İstemeye ek olarak anlayıp yol göstermek gerekir ki başarıya ulaşmayı öğrenebilsinler. Bundan dolayı ailelerin başlıca görevi başarıya doğru yürümeyi evlatlarına en doğru şekilde göstermek olmalıdır çünkü çocuklarımız sadece bugünün değil yarınlarımızın da güvencesidirler. Bugün onlar faydalı bilgileri öğrensinler ki, gelecekte de aynı davranışları kendi çocuklarına uygulayabilsinler mantığı çerçevesinde olmak ebeveynlerin görevidir. Okuyucu olarak bana bunu ve fazlasını bir kez daha hatırlatan Rüya Dağıtan Çocuk eserine ve yazarına ne kadar teşekkür etsem az diyebilirim. Christmas ve Ruth sayesinde fazlasını öğrendim. Bir çocuğun nasıl tatlı şekilde aşık olabileceğini daha net fark ettiğime de değinmeden edemeyeceğim. Ayrıca cinsiyet farkı olmaksızın çocuklarımızın ne kadar değerli olduğunu dünyaya da aşılamamız gerektiği gerçeğine de dikkat çekmek gerekiyor. Günümüz toplumlarında bilhassa ülkemizde kız çocuklarının ikinci planda kalması ne yazık ki derinden üzüntü veren bir durum haline geldi. Bu problemi çözebilmek için iyi bir ebeveyn olmaktan öte akıl ve ilim üzere hareket eden bireyler olmak gerekir. Bu sebepledir ki suç oranının giderek arttığı şu ortamda evlatlarımıza sahip çıkarak onlara nerede nasıl hareket edilmesi gerektiğini en doğru şekilde göstermek tüm büyüklerimizin görevi olmalıdır. Çünkü büyüklerimiz bizleri dünün geleceği olarak bugüne yetiştirirken şimdi ise yeni gelen kuşağı yarınlarımızın teminatı olarak yetiştirmek gerek ebeveyn gerekse gençler olarak boynumuzun borcudur zira onlar da bir gün çınarlar olup yeni fidanları dünyaya armağan edeceklerdir. Kaynakça Fulvio, Luca Di. Rüya Dağıtan Çocuk. Çev. Ömer Çiftçi, Sema Savaş. İstanbul: Pegasus Yayınevi, 2015. 1 Şafak Sayın 21401174 Başak Berna Cordan TURK101-15 11.11.2014 Hiçlikte KayboluşSatranç, Stefan Zweig’ın yazdığı mükemmel bir uzun öykü. Olaylar, anlatıcı dışında iki ana karakterin etrafında dönüyor. Mirko Czentovic, babasını kaybettikten sonra bir papaz tarafından küçük bir köyde yetiştirilir. Tepkileri ve hareketleri yüzünden çevresindekiler tarafından zekâ geriliği olduğu düşünülmektedir. Papaz ve arkadaşı jandarma çavuşu, akşamları üç el satranç oynamayı alışkanlık haline getirmişlerdir. Onlar oyunlarını oynarken, Czentovic de sessizce yanlarına oturup izlemektedir. Bir gün, papazın yarım bıraktığı oyunu şaşırtıcı derecede başarılı bir şekilde tamamlar. Ünü, yaşadığı köyün bağlı bulunduğu şehirden yavaş yavaş tüm dünyaya yayılır ve Czentovic dünya satranç şampiyonluğuna kadar yükselir. Dr.B ise Hitler’in Nasyonal Sosyalizminin etkisi altına girmeye başlayan Avusturya’da yaşayan aydın bir avukattır.Gestapo tarafından tutuklanır ve kafasını meşgul edecek hiçbir şeyin olmadığı bir otel odasına hapsedilir. Bir gün yine sorgulanmak için beklerken, odada asılı duran montlardan biri dikkatini çeker. Yaklaşıp montun cebindeki kitabı çalar ve otel odasına götürür. Bu bir satranç kitabıdır. Başta beğenmese de sonradan kitaptaki yüz elli oyunu ezberleyip defalarca zihninde oynar. Bundan sıkıldığında kendine karşı oynamaya başlar ve kişilik bölünmesine kadar gidebilecek bir seviyeye ulaşan bu takıntısı sonucu yaşadığı sinir krizinin ardından serbest bırakılır. Anlatıcı, bir vapur yolculuğunda karşılaştığı Czentovic ve Dr.B.’nin, McConnar -zengin ve hırslı bir yolcu- ve birkaç başka adamın da etkisiyle, satranç oynamasını ve süreci anlatıyor. İnanılmaz derecede merak uyandıran bir akışa sahip bu öyküyü çok beğendim ve hiç bitmemesini isteyerek bir solukta okudum. En sevdiğim kitaplar İkinci Dünya Savaşı’nı işleyenler veya psikolojik unsurlar barındıranlardır. İki konuyu da fazlaca içermesindenSayın, 2 ötürü, öykünün Dr.B. hakkında olan kısımları beni özellikle etkiledi. Avrupa’da faşizmin yükselişe geçtiği dönemlerden büyük ölçüde etkilenen, hatta intiharının temelinde Hitler’in kurduğu düzenin kalıcı olacağı korkusu yatan Stefan Zweig, öyküsünde yer verdiği küçücük bir örnekle bile dönemin gerçeklerini gözler önüne seriyor. Aydın bir insanın hiçliğe ve yalnızlığa itilerek, deliliğe kadar giden bir sürecin ortasına atılması ve bunun yarattığı hasarlar tüm derinliğiyle işlenmiş. Peki insanlar herhangi bir şeyle veya insanla etkileşim içinde olmazsa gerçekten delirebilir mi? Düşünceleriyle baş başa kalmak mıdır insanı delirten yoksa düşünecek bir şey bulamamak mı? Çoğu zaman hobi olarak kategorize ettiğimiz kitap okumak, yazı yazmak, resim çizmek, piyano çalmak, satranç oynamak, belki de yemek yapmak... Bütün bunlar insanların kendilerini ifade etmelerini sağlayan, ortaya bir şey koymak için düşünmeyi ve çabalamayı gerektiren faaliyetlerdir. İnsanoğlunun en temel ihtiyaçlarından biri olan iletişim kurmanın, konuşmak dışındaki alternatif yollarındandır. Bazen bir kaçış, bazen de bir kurtuluşSayın, 3 olabilirler. Bunlar kişinin elinden, üstelik çevresinde tek bir yüz bile yokken, alınırsa, kocaman bir hiçliğin ortasına düşülür. Konuşacak, konuşulmasa bile birlikte nefes alacak başka insanlardan izoleyken, üstelik etrafında varlığını hissettirecek tek bir şey bile mevcut değilken, insanın psikolojisi ne kadar sağlıklı olabilir ki? İşte o zaman anlaşılır insanı delirtenin ne olduğu ama iş işten geçmiştir. Bir insana yapılabilecek en büyük kötülük, dünyayla iletişimini kesmek ve elinden düşüncelerine hammadde olabilecek her türlü malzemeyi almaktır. Gerçek yalnızlık budur çünkü düşünceleridir insanı çoğaltan. Günümüze baktığımızda ne yazık ki aydınları susturma eyleminin altmış yetmiş sene öncesinin faşist Avrupa’sı ile sınırlı kalmadığını görüyoruz. Nitelikli düşüncenin tehdit olarak algılandığı bir toplumda, insanları “yalnızlaştırma” eğilimi de kaçınılmazdır. Belki soğuk duvarlardan başka hiçbir şeyin olmadığı otel kapılarının ardına kapatarak değil ama tutuklayarak, soruşturarak, sansürleyerek, kısıtlayarak... Kendisini ifade etmesi, insanlarla iletişim kurması, hatta düşünmesi modern yöntemlerle engellenen insan, “çoğalmasından” korkulan insandır. O korkunç fikirlerini yaymasındansa, tek başına delirmesi daha doğru olur. Zaten sadece delilerindir düşünce özgürlüğü. Kaynakça Stefan, Zweig. Satranç. 33. Baskı. İstanbul: Can Yayınları, 2011. Sayın, 4 Refia Tezer GELECEKTEKİ BEN İÇİN Hep bir yarış içerisindeyiz ve hiçbir zaman tatmin olmuyoruz. Yarışmak ve hep daha iyiye, daha fazlasına sahip olmak istiyoruz. Elimizde değil, sürekli mükemmeli kovalamaktan kendimizi alamıyoruz. Gücümüz tükenmiyor, mükemmele olan arzumuz bizi sürekli tetikliyor. Küçüklüğümüzde, mükemmeli yakalamak için sokak oyunlarından ödün verirken, üniversitede de sosyal hayatımızdan vazgeçiyoruz zaman zaman. Not ortalamamız ne kadar yüksekse o kadar mutluyuz çünkü. Sonunda ne oluyor biliyor musunuz? Üniversite bitip de iş hayatına başladığımızda işkolik insanlar olup çıkıyoruz. Hayatta yarışın hiç bitmeyeceğini, bu dünyada kusursuzu bulamayacağımızdan anlamamız gerekirken biz hep onun peşindeyiz. İş hayatında -çoğunlukla- hiyerarşi olduğu için hep bir terfi uğruna gecelerimizi gündüzlerimize katıp var gücümüzle çalışmaya devam ediyoruz. Bu sefer ödün verdiklerimiz aile hayatımız oluyor. Çocukları kreşte olan anne ve babalardan bahsediyorum. Şu an onları yeterince anlayamıyor ve yargılıyor olabilirim. Muhtemelen ileride ben de o kulübün bir üyesi olacağım; ama yine de, şu an düşüncelerimi belirterek akıp giden zamana bir hatırlatıcı bırakmak istiyorum. Bundan on yıl sonraki ben için, ileride yapmamam gerekenleri hatırlatacak bir yazı. İşkolik olma hâli, modern hayatın bize kıpkırmızı bir elma olarak sunduğu zehirden başka bir şey değil. Bu duruma düşmemizin sebebi ise artık tek maaşın, bir ailenin isteklerini ve gereksinimlerini karşılamak için yetersiz bir meblağ olması. Bu yüzden her kadın, çalışarak aile gelirine katkıda bulunmak zorunda kalıyor. Elbette ki çalışan bir kadın olmak çok gurur verici bir durum. Kendi ayakları üzerinde durabilmek, kimseye muhtaç olmadan hayatını idame ettirebilmek ve en önemlisi bilgili ve kültürlü biri olmak her kadının sahip olması gereken özellikler. Ancak tüm bunları yaparken çocuk sahibi olup çalışmaya ara vermeyince çocuklarınızdan bihaber geçirebilirsiniz yıllarınızı. Bunun çocuk için birçok eksisi olduğu muhtemeldir. Ancak ben yalnızca, siz farkına varmadan geçecek olan zamana dikkat çekmek istiyorum. Onlar sizin çalışma saatlerinizden ya da işinizin yoğunluğundan etkilenmeseler bile siz onların nasıl büyüdüğünü fark edemeyeceksiniz. Hayatın koşuşturmacası içinde onlar büyüyecek ve dönüp baktığınızda şaşırıp kalacaksınız. Nasıl olup da tüm bu süreci kaçırdığınıza hayret edeceksiniz. Ama sebebi açık: siz ve mükemmeliyetçi zihniyetiniz. Fakat siz, “Ben işimin, ailemin ve çocuklarımın önüne geçmesine izin vermiyorum.” deyip bunu başarabiliyorsanız, bir sorun yok. Çünkü aile her şeyden önce gelir. Sözüm meclisten dışarı. Annelerden söz etmişken, işkolik babalardan da söz etmek istiyorum. Belki çocuğun anneden alacağı sevgi daha önemli olduğu için annelerle ilgili konuştuğumu sanmışsınızdır ancak ben, ebeveynlikte anne ile baba arasında çok büyük farklar olduğunu düşünmüyorum. Otoriteyi sağlayan kişi olarak baba, belki sevgisini göstermede zorluk çekebilir. Ancak ebeveynlerden ikisinin de çocukları çok sevdiğini biliyor ve bu sevgiyi çocuğa da olabildiğince hissettirmeleri gerektiğini düşünüyorum. Bana kalırsa, çocuğun bu sevgiyi hissetmemesine sebep olan şey; çalışan bir anneden çok, belki de yüzme yarışını izlemeye gelmeyen babasıdır. Click filmi bunun için gerçekten çok güzel bir örnek. Ailesine daha yaşanılır bir hayat sunmak için işinde yükselmek isteyen bir babanın koca bir ömrü, ailesinden bihaber geçirişine tanık oluyorsunuz (Click 2006). İyi niyeti, karısını ve çocuklarını kaybetmesine engel olamıyor ne yazık ki (Click 2006). Filmden bahsetmeyeceğim ancak verdiği önemli mesajla ve sizi güldüren sayısız sahneleriyle izlenesi bir fantastik komedi olduğunu söyleyebilirim. İşkolik babalara dönecek olursak, önem sırasında ilk sıraya işlerini koyan bu babalar çocuklarının da eşlerinin de sevgisini kaybetmeye mahkûmdurlar. Demek istediğim şu ki; iş ya da herhangi bir şey ailenize ayırdığınız zamanın önüne geçmesin. Hayatta hiçbir şey, çocuğunuzun ilk adımını ya da ağzından çıkan ilk “anne”, “baba” sözcüklerini size unutturacak ya da bu anları kaçıracak kadar çok yer kaplamasın hayatınızda. Benzer durumlar anne ve babanızla geçirdiğiniz zaman için de geçerli. Anne ve babanızın yaşlılığında yanlarında olup onları mutlu etmek ve olabildiğince bilinçli olarak onlarla vakit geçirebilmek gerçekten işinizden daha önemli olmalı. Çünkü eğer bunu kaçırırsanız, yeniden elde etme şansınız olmayacak. Bunları yalnızca size değil, kendime de söylüyorum; hem şu anki hem de bundan yıllar sonraki bana. Kaynakça Coraci, Frank. Click. 2006. Columbia Pictures Corporation, Revolution Studios. Film. HAYIR BEN BABA OLUCAM! Herkesi bilmem ama ben küçükken çok fazla evcilik oynardım. Anaokulunda hatırlıyorum da her salı günü o plastik evin içine giren ilk erkek baba olurdu. Geri kalanlar çocukları olur, çocuğun abisi veya kardeşi... Peki, niye hepimiz baba olmak istiyoruz ki? Bence bu sorunu cevabı yönetme içgüdümüz. Bu kötü bir şey mi? Tartışılır ama bir şey belli. Bizi bu zamana kadar hayatta tuttu. İnsan, tarihinin ilk gününden beri bu vardır. Bir şeye karşı üstünlük kurma, yönetme, belki ezme… İlk olarak biz bunu hayvanlarda denedik. Mamutlara binmeye çalıştık. Onları evcilleştirmeye çalıştık. Hortumuyla bir vurdu uçtuk. Fakat yılmadık bir daha denedik. Yine uçtuk. Sonra fark ettik ki bunu yapamayacağız. O zaman kendimize yöneldik. Kendi türümüze. Erkekler daha baskın çıktılar bu dönemde. Sonra bir bakmışız ataerkil aileler ortaya çıkmış. Biraz zaman geçti gittik bir nehir bulduk oturduk kenarına. Tarımdır hayvancılıktır filan uğraştık bir şeylerle. Çok geçmeden bir eksik fark edildi. Lider kim? Birilerinin çıkan karışıklıklara engel olması gerekiyordu. Çıktı kalabalıktan birisi ‘Ben olurum dedi’ , oldu da. Fakat zaman geçtikçe anladılar ki bu adam yeterli değil. Böyle değiştirdik baştakileri. Peki ya neden? Gerçekten yönetilmeye ihtiyacımız var mıydı, yoksa sadece yönetmek mi istiyorduk. Çok çok geriye gitmemize gerek yok aslında. Romalılara, Mısırlılara, Moğollara, Osmanlıya… Bu uygarlıkların hepsinde mutlaka taht kavgaları yaşanmıştır. Peki ya neden? Yönetmek için. Sadece yönetmek için mi? Hayır. Gücün elimizde olmasını istiyoruz. Gücün tadını bir kez aldığımızda ondan kopamıyoruz. Kimse kopamaz bence. Ben de şu anda derim ‘ Ben değişmem’ diye. Fakat değişirim. Siz de değişirsiniz. Bunun üzerine tonlarca film ve kitap var. Tabi film ve kitaplarda olması gerçek olduğu anlamına gelmez. Gerçek olmasa bu kadar fazla da işlenmez, değil mi? Şu anda bile yönetiliyoruz. Hatta ve hatta bize zorla lider seçtiriyorlar. Bizden zorla yönetilmemizi bekliyorlar. Biz de uyuyoruz buna tabi. Ne yapalım başka şansımız yok. Bazen düşünüyorum da yönetilmesek hayat daha mı güzel olur? Thomas More’un yazdığı Ütopya gibi bir dünya ile mi karşılaşırız? Herkes çalışıyor, herkes kurallara uyuyor, hırsızlık yok, kötülük yok. Kısacası herkesin mutlu olduğu bir dünya. Ne yazık ki adı üstünde sadece bir ütopya. Ben bunu gerçekleştirebileceğimize inanmıyorum. Beceremeyiz en basitinden. Biri üste çıkmaya çalışır ve tüm sistem domino taşları gibi devrilir. Sonra işin yoksa her şeyi düzeltmeye çalış. Tüm sistemi, insanları, bunları yaparken zarar verdiğimiz doğayı… Düşüncesi bile komik geliyor kulağa. Tüm bunların aksine belki de gerçekten yönetilmeye ihtiyacımız vardır. İnsanlarımız garip. Bir laf vardır, ‘’Büyük gruplar halindeki aptal insanları hafife almayın’’. O insanların kontrol altına alınması gerekiyor. Yoksa o topluluğu çok kötü etkileyebilir. O tür insanları yönetmek için bir lidere ihtiyaç duyabiliyoruz. Sadece bu tür gruplar için geçerli değil. Benim gibi, bazen ne yapacağını bilmeyen insanlar içinde lazım. Birilerinin bize ne yapmamız gerektiğini söylemesi lazım. Herkes farklı telden çalarsa sadece gürültü ortaya çıkar. Ancak müzikten anlayan birisi bize yardım ederse mantıklı işler çıkarmaya başlayabiliriz. Fakat son zamanlarda müzikten anlayan birisini bulmak için çok zaman harcıyoruz. Birbirimizi kırıyoruz. Kendi ülkemizin için karışıklıklar bile çıkartabiliyoruz. Ne gerek var gerçekten… Elimizde iki taraf var. Yönetenler ve yönetilenler. Hangi tarafta olacağını sen ve zaman belirleyecek. Yapacağın hareketler, söyleyeceğin sözler, tuttuğun taraf bile bunu etkileyecek. Hangisinde olmak istediğini bilemem. Fakat bildiğim kesin bir şey var. Bu sistem çok uzun bir süre boyunca devam edecek. Fatma ÇÖZELİ 21401696 HAYAT TRENİ Yaratık filminin yönetmeni Joon-Ho Bong’un bir başka baş yapıtı Kar Küreyici, dünya karlar arasında yok olurken hayatta kalan bir tren dolusu insanı anlatmaktadır. Tren, en arka vagondan öne doğru gittikçe sosyal sınıf artacak ve yaşam koşulları iyileşecek şekilde tasarlanmıştır. Bu duruma katlanamayan Curtis de trene adalet getirmek için eylem başlatır fakat tüm treni patlatarak başarısız olur. Patlamadan sadece Tim ve Yona kurtulur ve trenden dışarı çıkınca karın artık öldürücü olmadığını fark ederler. Yani sonunun karamsar mı yoksa iyimser mi olduğuna bir türlü karar veremediğim filmlerden birisi daha. Filmi izlerken trenin yöneticisini duygusuz, korkunç bir yaratık ilan etmek istedim ama sonra onun ne kadar doğru kararlar aldığını fark ettim. Aldığı kararlar bazı bireyler zarar görmesine yol açsa da topluluğun hayatta kalmasını sağlıyordu. Zaten filmi zarar gören bireylerin gözünden izlediğim için en başta ezdiği insanlar gibi yöneticiden nefret ettim. Acaba üst sınıfın gözünden izleseydim hangi duyguları hisseder, neler düşünürdüm? Sonuçta her iki tarafın da haklı olduğu noktalar, herkesin kendine ait mantıklı sebepleri vardı. Yani üst sınıfın gözünden izleseydim büyük ihtimalle düzeni bozmaya çalışanlara kötü gözle bakardım. Filmdeki asıl amaç da insanlara bu ikilemi yaşatmak bence.Ya düzeni yapaylaştırmayıp, herkese aynı imkânları sunarak topluluğumuza veda ederiz ya da daha çok insanın hayatta kalmasını sağlamak için bazı grupları feda edecek bir düzen kurarız. Topluluğa veda edersek tüm hazlarımızdan vazgeçmek zorunda kalırız; gelişmek, ileriye gitmek hatta huzur içinde yaşayabilmek bile neredeyse imkansız olur. Ama başka bir canlıyı kendimizi hayatta tutabilmek, daha rahat yaşayabilmek için feda etmenin ne kadar etik bir davranış olduğu tartışılır. Başkasını feda etmenin getirdiği suç duygusu bile herhangi bir insan için dayanılmaz bir duygu olmalı. O suç duygusu rüyalarında bile kovalar insanı, gece gündüz başında özür dilemeni bekler. Bu yüzden kimse başkasının feda edildiğini görmek istemez, görmezden gelir. Aynı filmdeki gibi arka vagonda doğan herkesi arka vagonda doğdukları için suçlarlar, onların kendi beceriksizlikleriyle orada olduklarına inandırırlar kendilerini. Halbuki sadece onlara yardım etmekten, onlardan özür dilemekten kaçarlar; suçlu hissetmekten korkarlar ön vagondakiler. Başlarında ise duygularından arınmış sadece düşünceleriyle yaşayan bir adam oturduğu için de her şey normalmiş gibi görünür. Başka bir deyişle duygu ve düşüncenin savaşı gibi olmuş film. Duygular mı daha önemlidir yoksa mantıkmı düşünceler mi? Bu sorunun cevabı verilmiyor filmde. İki senaryo da sunuluyor ama hangisinin dünyada ağır basması gerektiği söylenmiyor. Her durumda bazılarının canı yanıyor, bazıları ise mutlu mesut yaşamaya devam ediyor. Kimse de diğerini umursamıyor. Aşağı yukarı aynı şekilde sonuçlanıyor toplum için verilen kararlar. Belki gerçekten herkesi mutlu edemeyeceğin içindir. Sayımız arttıkça başımızdaki insanlar soyumuzu devam ettirebilmek için acımasız kararlar vermek zorunda kalmıştır. Artık “hepimizi birimiz için” değil “birimizi hepimiz için” feda etmeye başlamışlardır. Ve sadece bunun sebebini anlayabilenlere devretmişlerdir yönetimi, Tim’in Curtis’i trenin başına geçirmek istemesi gibi. Peki, Curtis gibi biri gerçek olabilir mi ki? Her şeyi tekrar doğanın ellerine verecek biri doğabilir mi? Böyle bir şey yapsa da ne kadar doğru olabilir ki? Bunu yapmazsak ne kadar doğru yaşayabiliriz ki? Hangisini yapmalıyız dersiniz? Topluluğumuzu, soyumuzu, neslimizi devam ettirmek için hiyerarşi sistemi kurup bir grup insanı ezmeli miyiz yoksa herkese aynı imkanları sunup sadece kabiliyeti olan birkaç insanın yaşamasına mı râzı olmalıyız? NEDEN SAVAŞ?İspanya İç Savaşı sırasında, faşizmin zehirli varlığından doğan öldürme ve üstün olduğunuispatlama isteği, İspanya’nınGuernica adlı kentinde gerçekleşen katliam, sonralarında buna dikkatçekmek amacıyla bir sergide gösterilmek içinPablo Picasso tarafından resmedilmişkentle aynı adıtaşıyan anıt tablo.Peki, neden savaşır insanlar? Özgürlük için yapılan savaşların dışında ne içinsavaşırlar? Hırsları için, güçlü olabilmek için, üstün olabilmek için, ideolojileri için… Bunların hepsiönemli midir gerçekten? Yoksa yitip gidecek maddiyat için mi mücadele eder insanoğlu?Süreklibirbirini kabullenemez, saygı duymaz ve hep fazlasını arar. Ölen binlerce masum insana mı üzülmekgerekir sadece yoksa hırslarının kurbanı olmuş zavallılaradaacımalı mı bir yandan da?Resme baktığımda dikkatimi ilk çeken şey elindeki kılıçla öldürülmüş olan adam ve kılıcın kırıkucundan çıkan çiçek olmuştu. Sanki bu,savaş gerçekliğinin anlamsızlığını temsil etmek amacıylaresmedilmiş bir çelişkiyi anımsattı bana…Gezi olaylarında polislere karşı ellerinde çiçeklerle yürüyeninsanları anımsattı.İfade özgürlüklerini savunurken bile barışçıl yöntemler izlemeyi tercih edeninsanlara karşın atılan gaz bombalarını anımsadım birden ve kendi kendime dedim ki, eğerbirtoplumunhükümeti hırslarına yenilmişsehalkıçoktan esir olmuş, savaş başlamış demektir.Bir çiçeğinanlatacak çok şeyi vardı bu karmaşada. Doğanın en güzel parçalarından biri, korkunç bir olayın içindeçelişki dolu bir sembol olarak, savaşın tam olarakolmasa bile en büyük karşıtı olan barışı temsiledecek şekilde, çok dikkat çekici büyüklükte olmasa bile tablonun ortasına yerleştirilmişti.Tablonuniçindeki acı ve çirkinliğe inat, solmadan resmedilen bu çiçek ve azıcık yukarısındaki kandil, belki de herşeye rağmen bir umudun olması gerektiğini vurguluyor.Nasıl bir yönetimdir ki kendi halkına düşman olmuştur ve köken savaşı içerisinde, onubesleyen, onun bir parçası olan halkınıkatletmiştir?Hükümetin hırsı,nasılyüzlerce masum insanınölümüne sebepolmuş, saçma bir ideoloji uğruna asıl önemli olanın, insanlığın, unutulduğu bir devirdekökengibi saçma bir unsur nasıl önemli sayılmıştır?Ki bu hırs günümüzde üstün olma gerekçesindenbağımsız olan pek çok sebeplerden ötürü her gün Dünya’nın çeşitli yerlerinde onlarca insanınölümünesebep olmakta, ülkemiz dahil…Tabloyu asıl önemli kılan unsurlardan biri, bu hırsı ve insanların çığlıklarını yansıtma biçimi…İnsanların ve hayvanların ağzından çıkan hançerler, ateşlerle çevrili insanlar, ölen çocuk, hepsi savaşgerçekliğinin ayrılmaz bir parçası değil mi? Acı çeken ve ölen insanlar, hayvanlar… Peki bu savaşasebebiyet verenlerin çıkarı ne bundan? Bu durumda ben üstün ırkım, üstün insanım demek; birbaşkasındaysa belki bir miktar petrol, birkaç gemicik yada biraz kara parçası…Zaten özgürlük adınayapılan savaşlar dışında yapılan tüm savaşlar onur ve insanlık dışı değil midirbiraz?Pablo Picasso buinsanlık dışı durumu pek çok metaforla anlatmış, siyah beyaz bir resim yapmakla bile tablonunüzerinde kasvetli bir hava yaratarak, ölü hayvan ve insanları da resmederek savaşın öldürücülüğü,bitiriciliğini tuvale dökmüş adeta…Bu tablonun konusu, yapılış amacı üzerine düşündüğümüzde, savaşın özellikle halkın üzerindeyarattığı etkiyi sembolize eden bu tablo,savaşın korkutucu yüzünü gösteriyor. Savaşlarda tümmutluluğun yitirildiğini hissettiren bu kasvetli tablo, iç savaşta ölen masum insanların yanı sıra bencetüm savaşlar için, hayatını kaybeden insanları hatırlatacak bir anıt niteliğinde.Yönetimin planladığıoyunda, piyon niteliğinde kurban edilen masum halk ölmek zorunda mı peki?Elimizde barış gibi birgüzellik varken, neden savaş?MERT OZAN MUTLUAY AHMET KAYA 21200586 TURK102-13 HALİDE EDİP’TEN BU YANA DEĞİŞMEYEN TÜRKİYE Halide Edip Adıvar ülkemizin en zorlu süreçlerine canlı tanıklık etmiş, her zaman vatan ve millet sevgisinden ödün vermemiş kadın bir yazarımızdır. Şüphesiz ki, Türk Edebiyatı’nın ve Türkiye Cumhuriyeti’ne damga vurmuş en önemli kadın aktörlerden biridir. İşgal altındaki bir ülkeye, insanların durumuna ve yaşadıklarına canlı tanıklık etmiştir. Özellikle İzmir’in işgali üzerine düzenlenen Sultanahmet Mitingi’ inde ağlayarak yaptığı şu konuşma ile ; ‘‘Türkiye’nin istiklal ve hayat hakkını alacağı güne kadar hiçbir korku, hiçbir meşakkat önünden kaçmayacağız. Yedi yüz senelik tarihin ağlayan minareleri altında yemin ediniz! ’’ halkı cesaretlendirmiş ve ne kadar cesur, vatansever bir hanımefendi olduğunu ortaya koymuştur. Halide Edip Adıvar, Milli Mücadele dönemini konu alan eserleriyle toplumda bir farkındalık yaratmayı amaçlamış bunu yaparken de bazı toplumsal sorunlar üzerinde durmuştur. Vurun Kahpeye adlı eserini incelediğimizde toplumumuzun hala da devam etmekte olan sorunlarına parmak bastığını söylemek sanıyorum hiç de yanlış olmaz! Bu toplumsal meseleler eserde de üzerinde durulduğu gibi Anadolu insanının batı insanı tarafından küçümsenmesi, kadın-erkek eşitsizliği ve aşırı muhafazakârlıktır. Romanın başkahramanı, genç bir öğretmen olan Aliye, ideallerinden vazgeçmeyen, vatanseverliğiyle ve halkına verdiği değerlerle her açıdan dört dörtlük bir Türk vatandaşı örneği sergileyen geleneklerine ve kültürüne bağlı genç bir hanımefendidir. Aliye genç bir öğretmeninin tavsiyesiyle Anadolu’da öğretmen olarak MERT OZAN MUTLUAY AHMET KAYA 21200586 TURK102-13 çalışmak istemektedir. Ancak, diğer öğretmen arkadaşlarının İstanbul’u Anadolu’dan çok farklı görmeleri ve Anadolu insanını küçümseyerek, İstanbul’da kalmak için kırk takla atmaları Aliye’nin hiç de hoşuna gitmez. Bu durum açıkça gösterir ki, ülkemizde Batı kesiminde yaşayan insanlarımızın kendini aydın, çağdaş ve batılı tanımlayarak Anadolu insanını hor görmektedir. Bunun en önemli nedenlerinden biri ise, Avrupa özentiliğidir. Bu özellikle, Milli Mücadele döneminde de sıkça rastladığımız bir durumdur. Bu tip insanlara örnek olarak İngiltere, Fransa ya da Amerika Birleşik Devletleri’nin sömürgesi olma taraftarları verilebilir. Hatırlanacağı gibi bu insanlar bazı cemiyetler oluşturarak, Batılı ülkelerle işbirliği yapmış ve ülkenin toprak bütünlüğüne zarar verecek bazı faaliyetlerde bulunmuşlardır. Ne yazık ki, Batı özentiliği hala ülkemizin içerisinde yer etmiş bir sorundur, bu tip insanlar kendi kültürel ve geleneksel değerlerinden uzaklaşarak, diğer insanlara gözlerindeki acıma duygusuyla bakmaktadırlar. Halide Edip Vurun Kahpeye adlı eserinde yaptığı gibi bu tip insanları eserlerine konu edip eleştirmiştir. İkinci olarak, Yazar, kadın-erkek eşitsizliğine vurgu yapmış, Anadolu’da kadına karşı bakışın ne durumda olduğunu kurgusal bir yapıyla gözler önüne sermiştir. Milli Mücadele’nin yaşandığı dönemde, Anadolu insanımızın kadını değersiz görme anlayışı hâkimdir. Bu mantığa göre, toplumdaki değer, fiziksel güç ile doğru orantılıdır. Yani, erkek çalışır, para getirir ve kadın evde çocuklara bakar, ev işleriyle ilgilenir. Bu mantıkla paralel olarak, aileler kız çocuklarının okumasını gerekli bulmamış ve kadınların cahil, kendi ayakları üzerinde duramayan bireyler haline gelmesine sebep olmuşlardır. Ne kadar acıdır ki, günümüzde bile toplumumuzun bazı bölgelerinde, bu tip durumlara sıkça rastlanmaktadır. MERT OZAN MUTLUAY AHMET KAYA 21200586 TURK102-13 Son olarak, Halide Edip, Anadolu insanının Milli Mücadele yıllarında aşırı muhafazakâr ve tutucu olmasını eleştirmiş, farklılıklara karşı nasıl cephe aldıklarını mükemmel kurgusal bir yapıyla, okuyucunun hizmetine sunmuştur. Kitapta da bahsedildiği gibi Hacı Fettah Efendi karakterindeki insanların nasıl yobaz, yozlaşmış bir kafaya sahip olduğu ve bu karakterdeki insanların dini nasıl istismar ederek, kendi çıkarlarının doğrultusunda halkı örgütlendirip, kendine yandaş yapması akıcı bir şekilde gösterilmektedir. Bu gibi durumlar, yaşadığımız dönemde de toplumun bazı kesimlerinde sıklıkla görülmekte, örneğin insanlar açık giyiniyor, içki içiyor gibi söylemlerle o insanlara karşı cephe alıp, onları toplumdan soyutlamayı kendilerine görev addetmektedirler. Halide Edip Adıvar, yukarıda da bahsedildiği gibi, toplumdaki çatışmayı gözler önüne sermiş, bazı kesimin batı özentisi olup diğer insanları aşağılamasını anlatmış ve diğer kesimin kadına karşı olan bakış açısını gözler önüne sermiştir. Aynı zamanda aşırı muhafazakârlığın sonucunda bazı insanların nasıl dışlandığını ve bu durumun nasıl acı verici olaylara sebebiyet verdiğine dikkat çekmiştir. Adeta dünden bugüne toplumumuzun üzerine bir ayna gibi tutulan bu eseri toplumuzun her kesimindeki insanımızın okumasını tavsiye ediyor, her ne kadar zor olsa da, okuduktan sonra hatalarından ders çıkarmalarını umut ediyorum… Doğa ACAR ZEHİRLİ DUYGULAR Günlük hayatımızda bizi etkileyen pek çok unsur vardır. Çok da tasvip edilmeyecek bir hareket yaptığımızda, toplumun ne diyeceğini düşünürüz. Etrafımızdakilerin ne dediği bizim için önemli bir hâl alır, daha sonraki davranışlarımızı buna göre şekillendirir, toplum baskısına göre hareket ederiz. Sokakta yürürken cılız, yavru bir kedi gördüğümüzde içimiz parçalanır, ona acırız. Ona bir kap su verir ya da bir adım ileri gider ve veterinere götürürüz. Burada da vicdanımız devreye girmiş olur. Karşı cinsten, yakışıklı veya güzel birini gördüğümüzde heyecanlanırız, kalbimiz daha hızlı çarpmaya başlar ve avuç içlerimiz terler. Sevgi ya da beğeni duygusu hareketlerinize yön verir, vücudunuz farklı tepkiler göstermeye başlar. Çok önce yaşadığınız kötü bir şey aklınıza geldiğinde üzüntü veya nefret sizi sarmaya başlar, iştahınız tıkanır, siniriniz bozulur. Hareketlerimize yön veren şey, duygularımızdır. Bunlar hepimizin her gün karşılaştığı sıradan olaylardır ve çoğu zaman kendimize sahip çıkar, aşırı hareketlerimize engel oluruz. Mantığımız bize doğru olan şeyi söyler, biz de bedenimiz ve duygularımızı buna göre yönlendiririz. Fakat bazen öyle anlar geliyor ki, duygularımız mantığımızın önüne geçip bizi kör ediyor. Bu duygulardan en önemli iki tanesi ise aşk ve nefret. Bu iki güçlü ve ezici duygu sizi ele geçirmeye başladığında, geri dönüş için artık çok geçtir. Tıpkı bir zehirden tadı çok güzel olduğu için vazgeçemeyip, zehri kana kana içmeye devam etmek gibi. En sonunda size zarar vereceğini bilseniz de aşkınız ve nefretinizi sonuna kadar yaşamak istersiniz çünkü artık mantığınız sesini size duyuramayacak kadar uzaktadır. Geçenlerde okuduğum Trendeki Kız’da da tam olarak bu iki duygudan bahsediliyordu. Daha doğrusu aşkın nasıl nefrete dönüşüp, eskisinden daha da yıkıcı olduğunu anlatıyordu. Eskiden deliler gibi âşık olduğu adamı kendi elleriyle öldüren iki kadın, bize aşkın ve nefretin bir insanı ne kadar ileri götürebileceğini gösteriyor. Aşk her zaman için en güzel duygulardan biri olarak tasvir edilse de, aslında sizi içten içe yiyip bitiren ve nefrete en yakın duygudur. Âşık olduğunuzda yapabilecekleriniz, sıradan bir insanın yapabileceklerinden çok farklıdır. Artık iş işten geçmiştir, ruhunuz ve bedeniniz karşınızdakine teslim olmaya, onun zehrinden tatmaya hazır bir hâldedir. Yavaş yavaş kendinizden parçalar koparmaya başlar, bir süre sonra kendiniz için değil, âşık olduğunuz insan için yaşadığınızı fark edersiniz. İlişkinizdeki sorunlar artmaya başladığında, ailenizin, arkadaşlarınızın sizden uzaklaştığını, ruhunuzun artık eskisi kadar cıvıl cıvıl olmadığını fark edersiniz fakat “o” insanı kaybetmemek uğruna bunlar pek de umrunuzda olmaz. Karşınızdakinden nefret etmeye başlar, aşk ve nefret arasında sıkışır kalırsınız. İşte her şey burada başlar. Mantığınız tamamen kaybetmiş, gözleriniz kör olmuş bir hale gelirsiniz. Aşkınızın nefrete dönüştüğünü fark ettiğiniz anda her şey birer birer aklınıza dank etmeye başlar. Karşınızdaki için yaptığınız fedakârlıkların aslında sizin isteğiniz dışında olduğunu, kendinizden parçalar kaybettiğinizi fark edersiniz fakat o sizin yaptıklarınızın hiçbirini yapmamıştır. Aylarca belki de yıllarca aptal yerine konulma hissi size bir tokat gibi çarpar ve nefretiniz daha da güçlenir. Nefretiniz aşkınızı ezip geçtiğinde, her şey son raddeye gelmiş, birini öldürebilecek kadar güçlü duygular hissediyorsunuz demektir. Bir insanın hayatını ya da kendi hayatınızı sonlandırıp, bu yaşayıştan kurtulmak isteyecek kadar çaresiz duruma gelmenizin sebebi, duygularınızın esiri olup, mantığınızın sesini dinlememenizdir. Kendi yaşadıklarıma ve de kitapta okuduklarıma dayanarak size vereceğim naçizane tavsiye, hiçbir insana ruhunuzu teslim edecek kadar kendinizi kaptırmamanız. KAYNAKÇA Hawkins, Paula. Trendeki Kız. 2015. İthaki Yayınları Canpolat 1 KEMAL CANPOLAT BAŞAK BERNA CORDAN 21300518 TÜRKÇE 101-19 ÖDEV SAYISI (6-1) BİR USTAİzlenim, bir bilincin üretebileceği olgudur. İki kişi ve nesne, görünüm, olay vb. karşı karşıya geldiğinde, karşılaşmanın süresi ne kadar kısa olursa olsun bir izlenim oluşur. Sonraki ilişkiler -eğer sürerse- bu ilk izlenimi derinleştirir ve daha anlamlı, etkili ve sürekli bir hale getirir. İşte Nâzım Hikmet, bu olgunun değerini iyi bilen ve şiirlerini bu olgunun temeline dayandıran bir şairimizdir. Şiirlerinde verdiği ilk izlenim, insanı şairin diğer şiirini okutmaya yönlendirir. Türkiye’de yaşayan, sanata az çok ilgi duyan herhangi bir bireyin, Nâzım Hikmet Ran’ın birkaç dizesiyle tanışmaması düşünülemez. Bu, elbette benim için de geçerli bir durum. Önce sağda solda duyduğum birkaç dize ve ardından bu büyük şairi daha iyi tanıma ve anlama arzusu bende etkisini hemen gösterdi. En sonunda şairin bütün şiirlerini nasıl büyük bir zevkle okuduğumu fark edince, edebiyata çok meraklı olmayan ben, şiiri bu şair sayesinde sevmeye başladığımı anladım. Nâzım’dan etkilenmenin elbette tek boyutlu olması düşünülemez. Ancak etkilenmenin temelinde onu anlayabilmem var,
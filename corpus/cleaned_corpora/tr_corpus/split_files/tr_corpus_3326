İLE BENCİLLİĞİN VAROLUŞU Evrenin oluşumunun ve ilerleyişinin tamamen zıtlıklar üzerine gerçekleşen bir süreçten meydana geldiğine naçizane ben de inanırdım. Biri pozitif diğeri negatif iki zıt kutbun birbirlerini çekmesiyle oluşan evrenimiz zıtlıklar ile beraber var oluşunu bir şekilde koruyabilmiştir. Siyah ile beyazın birlikteliği, ateş ile suyun doğadaki işleyişi, hastalık ve sağlık, ölüm ile yaşam... Siyahı var edenin beyazın yokluğu olması gibi beyazı da ihtişamlı kılan yine siyahın varlığıdır. Ateşe ise karşı koyabilen yalnızca sudur. Ölümün yaşamı, hastalığın sağlığı anlamlı kılması gibidir çoğu zaman. Lakin en kudretlisi iyinin kötü ile verdiği savaştır. Ben uzun seneler boyunca dünyanın bu koca iki zıtlığın savaşı üzerine kurulduğuna inanırdım. Şeytan ile meleğin evren yok oluncaya kadar vereceği ve kazanan tarafın hiçbir zaman bilinemeyeceği o savaşın varlığına. İnsanın başrolünde yer aldığı bu kudretli savaşta, kimin iyi ya da kimin kötü olduğu veyahut neden iyi, neden kötü olduğunun cevabını bulmaksa nerdeyse imkânsız. Bu gerçekten bir seçim mi? Yoksa insan iyi ya da kötü olarak mı dünyaya geliyor? Benim ikisine de cevabımsa hayır. Ben insanın yalnızca hayatta kalma ihtiyacı ve bunu korumaya karşı geliştirdiği içgüdüleriyle doğduğuna ve var olduğuna inanıyorum. Bu hissiyatsa çoğu zaman çıkar ilişkileriyle kurulan ve yürütülen ilişkiler bütünlüğünün temelini oluşturuyor. Yani insanlığı, aslını, özünü oluşturuyor. Günlük hayatımızın büyük bir parçası haline gelmiş sevgi, nefret, aşk, korku, üzüntü vb. duygularınsa buna aracı ya da bunun sonucunda oluştuğunu fark etmekse oldukça zor ve istenilmeyen bir süreç. Şu hayatta en fedakâr olarak tanımlanabilecek insanın bile sahip olduğu bu duygunun hayatta kalmaya karşı geliştirdiği ince bir bencillik üzerinde oturduğunu kabul etmek yeterince zorlayıcı hepimiz için. Lakin bu benim dünyamda kaçınılmaz bir gerçek artık. Mesela bir bebek için ilk doğduğunda ona şeytan veya melek diyebilmemiz mümkün müdür? Çoğu zaman insanlar daha hiçbir kötülüğe şahit olmadığı için melek demeyi tercih ederler fakat bebeğin sahip olduğu tek içgüdü bilmediği ve dünyaya geldiği bu hayata becerebildiğince, acı çekmeden tutunabilmek. Çünkü ölümün belirsizliği onun en sinsi boşluğu. Büyüdüğünde mesela, bir insan için üzülmesi, acı çekmesi de birini öldürüp, vicdanının bir önem teşkil etmemesi de bu içgüdüden. Çünkü insan acı çekmek istemiyor ve hiçbir fikri olmadığı ölümle yüzleşmek onun en büyük korkusu. Bu uğurda âşık olup dünyayı da kurtarabilir veyahut katil olup vahşet de saçabilir. Lakin doğasında asıl var ettiği saf bir iyilik ya da kötülük değil, bencilliktir. Ve bencillik bu durumda bir seçim değil, yalnızca bir mecburiyettir. Örneğin, aşk ve nefret… Belki de insanın sahip olduğu en kuvvetli duygulardan ikisi. Aşk güzeldir, iyi hissettirir karşılıklı olunca. Neden karşıdakini sevdiğinse çoğu zaman bilinmez. Gerçekten bir insanı niye o kadar çok seversin ki onsuz yaşayamayacağını düşünürsün? Âşık olmanın sebebi gerçekten karşıdaki kişi midir yoksa sevmek hissiyatının insana verdiği canlılık mıdır? İnsan sadece sevilmek ve bu güzel duygunun ona hissettirdiği canlılık için birine âşık olmaz mı aslında? Buradaki sevginin doğuş sebebi aranan mükemmel kişinin bulunması değil de o kişi vesilesiyle hissettiğin o hoş duygunun inceden üzerini örttüğü bencilliktir. Tıpkı nefret gibi... İnsan kendisine tehdit oluşturan bir duruma ya da bir insana maruz kaldığında yine yalnızca kendini korumaktan geliştirdiği bir başka güçlü duygudur nefret. Kendisi daha iyi ama karşısı kötü olduğu için oluşmaz bu duygu. Nefret ederek hayata ve aslında acıya, hatta ölüme karşı mücadele edebildiği için sahiptir ona. Gerçek hayatta basitçe çıkar ilişkisi diyebildiğimiz bencilliğin insanın doğasında ne kadar derine inebildiğini fark etmek kulağa çok depresif geldiğindedir belki, çok eski çağlarda yaşamış Çinli düşünür Mensiyüs insanın iyi olarak doğduğunu, doğasında iyiliği barındırdığını düşünmeye devam etmiştir. Çünkü kim bilir tersini düşünmek onu “iyi” hissettirmiyordur. Kötülüğün sonradan verilmiş bir karar, seçim olması daha rahatlatıcıdır. Niye? Çünkü yaşam mücadelesini acı çekmeden, iyi hissederek vermesi gerekiyor, öyle değil mi? Bir başka Çinli düşünür olan Xun Kuang, tam tersi bir şekilde insanın doğası gereği kötü olduğunu ve dünya düzeninin sağlayabilmek adına sonrasında iyiliği öğrendiğini iddia ederken, belki biraz daha yakındı benim cevabıma. Lakin insanın safi bir şekilde kendini düşünmesini kötülükle ilişkilendirmek ne kadar mantıklıydı? Nitekim insan vicdanı rahat etsin diye yardıma muhtaç birine yardım ettiğinde kötülük mü etmiş oluyor? Öyleyse böylesine doğal bir dürtü olan bencilliği, bu iki zıtlığın verdiği savaşın nasıl basit bir silahı haline getirebiliriz? Aslında bu değerli iki düşünürün insanın hangi içgüdüyle dünyaya gelmesi üzerine yıllar önce çıkardıkları bu fikir çatışması için onlara teşekkür etmeliyim. Neticede ben kendi cevabımı onlarınkini sorgularken bulabildim. Artık farkındayım ki iyiliğe de kötülüğe de sebep olan tek güdü bencillik. İkisi de insanın hayatta kalabilmek adına verdiği mücadelenin doğurduğu farklı yollar yalnızca. Aynı noktadan başlayıp, yine aynı noktada son bulan iki ayrı, upuzun bir yol… KAYNAKLAR Mensiyüs. Mencius: An Online Teaching Translation. Çev. R. Eno. Mayıs 2016. Web. 8 Ocak 2017. Xun Kuang, Basic Writings, Çev., Burton Watson ( New York, New York: Columbia Üniversitesi Basını, 1963), 157-171. Ahmet Burak Yıldırım MUTLULUK MAKİNESİ Biz insanlar gözümüzü açtığımız andan itibaren kendimizi bir duygu lokomotifinde buluruz. Gün olur sevinç vagonunda gülmekten kırılır; gün olur keder vagonunda kafamızı cama dayar, yağmur taneleriyle gözyaşlarımızı yarıştırırız. Bazen heyecan vagonuna atlar lokomotifin “çuf çuf”larını kalbimizin “güp güp”leriyle tamamlarız veyahut kızgınlık vagonunda küplere biner, etrafımıza ateş saçarız. Bahsettiğim bu vagonlar arasında geçişi sağlayan veya bunlardan apayrı hisler yaşatan sayısız vagon vardır lokomotifimizde. Bir ömür boyu bir ondan bir ona atladığımız, her saniyemize anlam katan duygular arasından belki de en ilginci mutluluktur, en azından benim için öyle. Neden mi ilginçtir mutluluk? Çünkü mutlu olduğumuz anlarda apayrı bir havaya bürünür, çevremize neşe saçarız. Farkında olmasak dahi yaptığımız işlere titizlikle yaklaşıp daha verimli işler yapar, ileride pişmanlık duyacağımız olaylara pek adım atmayız. Bazı hastalıklara bile çözüm olarak sunulmuştur bu mutluluk. Ne kadar muhteşem bir duygu, değil mi! Doğal olarak da bizi her yönden olumlu etkileyen bu duygunun, mutluluğun, kısa süreli değil hayatımız boyunca bizimle olmasını isteriz. Sık sık mutlu olacağımız gelecek hayalleri kurarız, bunlar uğruna ter dökeriz. Ne var ki gelecekte mutlu olacağımıza kendimizi şartladığımızdan şimdilerde mutlu olduğumuz anların kıymetini bilmeyi bir türlü beceremeyiz. Ufak mutlulukları az görür, umursamaz, daha fazlasını isteriz. Bunlar için aklımıza kazınmış bir listemiz dahi vardır: "Mutlu olmak için gerekenler". Bu listeye zaman zaman yeni şeyler ekleriz veya artık önemsiz gördüğümüz şeyleri çıkarırız. Bu açıdan listemiz günceldir ve sürekli hayatımıza göre şekillenir. İstediğimiz her şeye sahip olduğumuz zaman hiçbir şeyin bizi üzemeyeceğine, bu mutluluğu elimizden alamayacağına eminizdir. “Neden beni mutlu edecek bir şey bile yok?” veya “Keşke sevdiğim her şey önümde olsa” dediğiniz oluyor mu? Bir “Mutluluk Makinesi”, aradığınız şey aslında bu mu? İçine adım attığınızda sizi mutlu edecek her şeyi önünüze sunacak bir makine. İçinde belki bir gül bahçesi, yüzünüze vuran küçük yağmur taneleri ve hafif bir rüzgâr. Arkadan gelen klasik müzik sesi ve ona eşlik eden kuşlar, yeşillikler içinde koşuşturan minik köpekler ve salıncakta sallanan çocukların kıkırdaşmaları. Kokusu çevreye yayılan yemyeşil bir defne ağacının altında, hemen yanı başınızda oturan, elinde suluboya fırçasıyla bir şeyler çizmeye çalışıp size gösteren minik bir kız ve hayalini kurduğunuz diğer her şeyden çok daha fazlası… Ve makinenin içinden Lena Auffmann’ın, “Ah!” ve sonra yeniden, şaşkın bir sesle “Ah!” dediği duyulabiliyordu. “Şuna bak,” dedi gizlenmiş karısı, “Paris!” ve daha sonra, “Londra! İşte Roma! Piramitler! Sfenks!” Leo Auffmann fısıldayarak güldü: “Sfenks, duydunuz mu çocuklar?” Lena Auffmann, şaşkınlıkla, “Parfüm!” diye bağırdı. Bir yerlerde bir gramofon belli belirsiz “Mavi Tuna”yı çaldı. “Müzik! Dans ediyorum!” “Sadece dans ettiğini sanıyor,” diye baba dünyaya açıkladı. “Hayret verici!” dedi görünmeyen kadın. Leo Auffmann utandı. “Ne anlayışlı kadın.” Ve sonra, Mutluluk Makinesi’nin içinde, Lena Auffmann ağlamaya başladı. Mucidin gülümsemesi soldu. “O ağlıyor,” dedi Naomi. “Olamaz!” “Ağlıyor,” dedi Saul. “Ama ağlıyor olamaz!” Leo Auffmann gözlerini kırpıştırdı, kulağını makineye dayadı. “Fakat... evet... tıpkı bir çocuk gibi...” Sadece kapıyı açabildi. “Bekle.” Gözyaşları yanaklarından aşağıya süzülen karısı orada oturuyordu. “Bırak bitireyim.” Biraz daha ağladı. Leo Auffmann, afallamış bir halde makineyi durdurdu. “Ah, bu dünyadaki en üzücü şey,” diye ağladı kadın. “Kendimi çok kötü, çok fena hissediyorum.” Kapıdan çıktı. “Önce Paris vardı...” “Paris’in nesi var?” “Hayatım boyunca Paris’e gitmeyi hiç düşünmedim bile. Fakat şimdi benim Paris’i düşünmeme neden oldun! Birden Paris’te olmak istedim, ama olmadığımı biliyorum!” “Neredeyse aynısı gibi bu makine.” “Hayır. Orada otururken de biliyordum. Düşündüm, gerçek değil!” Leo Auffmann’ın “Mutluluk Makine”si, bizim “Mutlu olmak için gerekenler” listemize oldukça benziyor. Ne var ki ikisi de Lena Auffmann’ın bahsettiği gibi bize gerçek şeyler sunmuyor. Onların yaptıkları tek şey şu an elimizde olmayan belki hiçbir zaman da olmayacak, ki elimizde olsalar dahi mutlu edecekleri şüpheli, şeylerin bizi mutlu edeceğine inandırmak. Tabii biz de buna inanıyor, mutluluk saçan her günümüzü sıkıntı ve stres içinde geçiriyoruz. Aklımıza herhangi bir an takılan bir şeyin tüm güzellikleri bir kenara atmasına, keyfimizi kaçırmasına izin veriyoruz. Mutlu olmak için yaşamamıza rağmen bunu sürekli geleceğe öteliyor, şu an mutlu olmayı istemiyoruz. Gelecekte mutlu olan insanlar sayılı olmasına rağmen geleceğe çok güveniyoruz. Bir hata yapıyor olabilir miyiz? Şimdi dürüst olun, sizi aniden mutlu edecek gerçek “Mutluluk Makinesi”ni bulmak ister miydiniz? Tamam, söylüyorum: Karşınızda! Ve ayrıca solunuzda, hatta sağınızda, biraz da arkanızda. Sizi mutlu edecek şeyler gelecekte değil, şu yaşadığınız anda! Etrafınızda şimdiye kadar yeterince değer vermediğiniz ama sizi fazlasıyla mutlu edebilecek o kadar çok şey var ki! Sadece saklanıyorlar, size düşen şey ise onları saklandıkları yerlerden çıkarmak. Ufacık bir çaba ile şu an istemeyerek, hatta nefretle yaptığınız aktiviteleri keyifli anlara dönüştürüp yüzünüzün gülmesini sağlayabilirsiniz. O aradığınız “Mutluluk Makine”nizi cebinizde taşıyabilirsiniz. Fakat unutmayın, şimdinin farkında olmanız geleceği düşünmemeniz gerektiği anlamına gelmez. Lokomotifinizin nereye gideceğini hayalleriniz belirler. Onun için gelecek için büyük hayaller kurun ancak bu hayallerinizden biri mutluluk olmasın, mutluluk sürekli sizinle olsun. Referanslar: Bradbury, Ray. Karahindiba Şarabı. İstanbul: İthaki Yayınları, 2015. Baskı Yeni Nesil İçin Yeni Nesil Bağımlılık? Merhaba, bu hafta ​İnternet ve Psikolojimiz​ adlı bir kitap okudum. Kitabın konusu -adından da anlayabileceğiniz gibi- internet bağımlılığı ve bu kitap beni bu konu hakkında düşünmeye itti. Bu kitapta Erol Göka da aynı benim gibi “Bu başı sonu belirsiz sarmal içinde yitirdiğimiz hakikati nasıl geri kazanacağız?” sorusuna cevap arıyor (arka kapak). Bu yazıda ise genel olarak yapılanın aksine bu bağımlılığından uzaklaşmayı göstermek yerine onu hem yaratıcı hem de “eğitici” yeni nesil bir “bağımlılığa” dönüştürmeye çalışacağım. Bir şeyleri başka bir şeylere dönüştürmeden önce bu şeyin ne olduğunu bilmemiz lazım. Bence teknoloji bağımlılığının en doğru tanımını Erol Göka, ​İnternet ve Psikolojimiz kitabında “Yaşamımızdan silinen sahiciliğin yerini sanallık ve yapaylık aldı.” olarak yapmıştır (arka kapak). Tanımını da öğrendiğimize göre daha fazla uzatmadan teknoloji bağımlılığı ile ne yapmak istediğimi bir benzetme ile açıklayayım. Yaşlı insanlarla konuşurken “Eskiden her şeyi biz [kendimiz] yapardık.” (örnek olarak: peynizimizi kendimiz yapardık, sütümüzü kendimiz sağardık, ekmeğimizi kendimiz pişirirdik ve başkaları) sözünü mutlaka duymuşsunuzdur (eğer duymamışsanız da sanki duymuş gibi yapın). Kısacası eskiden bir alet kırıldığında ya da bozulduğunda çöpe atmak ve yerine yenisini almak yerine tamir edilirmiş. Şimdi asıl anlatmak istediğim yere geleyim, neden eskiden olduğu gibi biz de kırılan ya da bozulan eşyalarımızı, aletlerimizi ya da araçlarımızı neden kendimiz yapmıyoruz ya da kendimiz tamir etmiyoruz ve neden bunu alışkanlık haline getirmiyoruz? Mesela 2 yıl önce aldığınız telefonun ön camı kırıldığında yeni bir telefon almak yerine neden ​kendimiz​ tamir etmiyoruz ya da eğer bir teknoloji sistemini (*öksürük* Windows 10 *öksürük*) ondan nefret edecek kadar kullanamıyorsak neden başka sistemleri araştırmıyoruz ya da denemiyoruz veya eğer bilgisayarımıza virüs girmesinden yılda antivirüs yazılımlarında 400 lira verecek kadar korkuyorsak neden bilgisayarı kullanma yöntemlerimizi değiştirmiyoruz? İlk bakışta bunun nedeninin artık her şeyi hazır ve “kaliteli” alabilmemiz olduğunu söyleyebilirsiniz ancak dikkatli bakarsanız son zamanlarda çıkan teknolojik aletlerin maalesef neredeyse hepsinin kalitesiz olduğunu görüyoruz. Bence asıl neden Erol Göka’nın da dediği gibi “Yeni denizin balıklarıyız.” yani internete hâlâ tamamiyle alışamadık (Göka 17). “Nereye böyle?” demek yerine her şeyi kendimiz yapma alışkanlığına başlarsak çevreye, ekonomiye ama en çok da kendimize iyilik yapmış oluruz (Göka 27). Bence sürekli yeni teknolojik aletler almak yerine zaten elimizde olanların bakımını yapmaya ya da tamir etmeye başlarsak bu kötü teknoloji alışkanlığından kurtulabiliriz. Kısacası Erol Göka’nın dediği gibi “Haz ve hız”ı bırakmalıyız (Göka 23). Nasıl mı? İlk olarak kullandığımız teknolojik aletlerin gerçekten nasıl çalıştığını öğrenmek ile başlayabiliriz. Mesela bir bilgisayarın yapı taşlarını (işlemci, hafıza, sabit sürücü ve benzeri) ve bu yapı taşlarının birbirleri ile nasıl birlikte çalıştıklarını öğrenebiliriz. Bir bilgisayarın basit olarak nasıl çalıştığını öğrenmemiz hem bozulduğunda bu bilgisayarı tamir etmemizde bize yardımcı olur hem de yeni bir bilgisayar aldığımızda doğru (yani istediğimiz özelliklere sahip ama gerek duymadığımız özelliklere sahip değil) ve daha ucuz bir alışveriş yapmamızı sağlar. Ayrıca sosyal medya ya da internet alışkanlığını bu tür bir alışkanlığa çevirmemiz bizim daha mutlu bir hayat yaşamamızı sağlayabilir. Çünkü yeni şeyler öğrenmek ya da denemek insanı hem rahatlatan hem de eğlendiren bir şey. Eğer böyle bir şey gerçekten mümkün mü diye sorarsanız size kendimi örnek verebilirim. Ben 5-6 yıl önceye kadar bilgisayardan halk dilinde “anlamayan” biriydim ama bir gün (neden bilmiyorum) öğrenmek istedim ve araştırmaya başladım şimdi ise ailemde sadece 2 tane bilgisayar var ve her ikisi de aşağı yukarı 10 yıllık ve ikisinin de sabit sürücüsü bozulmuştu ama öğrendiğim bilgiler sayesinde ikisi de şu anda 4.000-5.000 liraya alabileceğiniz yeni bir bilgisayar kadar iyi. Bu yazıda anlatmak istediğim şey sadece hayatımızda bazı küçük değişiklikler yaparsak teknolojinin ve internetin iyi yanlarını kaybetmeden kötü alışkanlıklarımızı yok edebiliriz. İşte bu da benim “Bu başı sonu belirsiz sarmal içinde yitirdiğimiz hakikati nasıl geri kazanacağız?” (arka kapak) sorusuna cevabım. Giray Akyol Kaynakça Göka, Erol. ​İnternet ve Psikolojimiz​. İstanbul: Kapı Yayınları, 2017. Baskı Çağan Uğurer Ucuz Heyecanlar Ne kadar dolu bir hayatım olursa ona yakın bir mutluluğum, aynı şekilde ne kadar başarım olursa hayatta o kadar mutlu olabileceğimi düşünürdüm. Şimdiye kadar başardıklarım ve başarmayı planladıklarım beni hep mutlu edeceğini düşündüğüm şeyler olduğu için bu kadar emek harcadım. Mesela, bana ‘Okulunu bitir de ilerde, hayatının sonraki yıllarını rahatça sürdür.’ dediler hep, sonraki yıllarda mutlu olabilmem içindi bu. Ama filmde bunun aksine, sıradan bir insan olan başkarakter, Amelie gördüğüm en büyük yaşam sevincine sahip birey, sıradan ve basit bir hayatı ve hayat felsefesi olmasına rağmen. Mutlu olabilmenin sırrını çözebilmişti çünkü. Sıradan bir insandı çünkü; adını duyuracak bir şey yapmamıştı , kayda değer bir başarısı yoktu, her ülkenin sahip olduğu milyonlarca işçi sınıfı üyesinde sadece biriydi, garsondu. Küçük bir semtin, küçük bir evinde hayatını sürdürüyordu Amelie. Fakat izlemeye devam ettikçe sıradanlığı kaybetti Amelie benim için. Çünkü benim ve tahminimce bir çok insanın aksine, akla gelmeyecek olaylardan mutlu olabiliyordu ama öyle anlık bir mutluluk da değildi, sürekli yüzünün gülmesini sağlayan bir mutluluktu. Beni kendine hayran bırakan Amelie, hayattan nasıl zevk almam gerektiğini öğretti bana ya da keyif alabileceğim şeyleri fark etmemi sağladı. Başkalarını mutlu etmenin verdiği mutluluğu gösterdi bana. Mesela, başkaları için küçük sürprizler yapmak olabilirdi. İnsanların hayatlarındaki detayları ve onları mutsuz edenleri saptayıp, çeşitli oyunlarla onları mutlu etmek de olabilirdi. Bunlar hem beni mutlu ederdi hem de karşımdaki kişiyi. Kör bir adam için beş- on saniyelikte olsa etrafı betimlemek, kırk beş yaşındaki bir adama onun on yaşındaki oyuncak kutusunu bulup, bunu ona vermek gerçekten hayattan zevk almamı sağlayabilecek ve her zaman yapma fırsatı bulabileceğim örneklerden. ‘Hayat asla sahnelenemeyecek bir oyunun sonsuz tekrarından ibaret.’’ diyordu yazar karakterini üstlenen adam. Sahiden de böyle. Bir daha fırsatım olmayacak yaşamaya ya da geçmişime yeniden dönmeye. Bu yüzden tadını çıkarmayı, anı yaşamayı tercih etmeliyim onun gibi. Her şey zamanında ve yerinde güzel. Doğru ve güzel olanı o an yaşamak, andan tat almak. Belki ülke ülke gezmek, belki hafta sonu kampa gitmek, belki de dostlarla saatlerce kahkahalar atılan bir sohbetin içinde olmak. Kayda değer güzel anılarım olmamış ise geçmişte, keşke bunu da yapsaymışım dediklerim olduktan sonra ne anlamı var bu oyunun. Her zaman hedeflerime ulaşmaya çalışmak yerine, hedeflerime ulaşmanın tadını da çıkarmalıyım. Sadece yaşamak değil, yaşamın keyfini çıkarmak gerekiyordu bu oyunda. Tadını çıkarmadan da zaman geçiyor tabii ama daha yavaş, daha yorucu ve daha zor. Tercih bana, size kalmış. Yıllar hızla geçerken, geç kalmadan mutluluğu yakalamak gerek. Ve en önemlisi, en büyük mutluluk olan aşkı yakalamayı tercih ederdim. Senarist de aşkın en büyük mutluluk olduğunu düşünüyor bence. Filmin sonunu Amelie’nin aşkını bularak bitirmesinin sebebi bu olmalı. Peki sahiden de mutluğu yakalayabilir miydi insan aşık olarak? Neydi aşk, bu kadar güçlü olabilir miydi? Bence hepsine evet yanıtı vermek gerek. Mutluğun doruğu olan bu duygu yani aşk, o güzel şarkılardaki gibi insanı aniden vuran, yerlere çalan bir deprem, sanki bedenin yüzlerce kilometre altından geçen birkaç bin voltluk şiddetli yüksek akım. Her sorunu unutturan hatta her şeyi unutturan, mutluluktan içini kıpır kıpır yapan, insan olmanın ne olduğu en anlamlı şekilde hissettiren duygu, ne mutlu aşık olana. Ceren Barlak EN GÜZEL TATİL Herkesin hayatında, ölmeden önce bir kere de olsa görmek istediği bir ülke mutlaka vardır. Benim için bu ülke İtalya’dır. Babamın tavsiyesi üzerine Dan Brown’un Cehennem kitabını okumuştum. O günden beri babam ve benim en büyük hayalimiz İtalya’ya gitmektir. İtalya’nın mimari yapıtlarına, sanatına, kültürüne hayran olmamak mümkün mü? Goethe’nin İtalya Seyahati adlı gezi kitabı da bana oldukça ilham verdi. Bir anda hiç kimselere haber vermeden İtalya yolculuğuna çıkan Goethe de benim gibi bu ülkeyi gerçek hayattan bir kaçış yolu olarak görmüş ve yorgun düşmüş zihnini arındırmak istemiştir. Bu vesileyle ben de sizlere hayal ettiğim İtalya seyahatimi anlatmak istiyorum. İlk olarak İtalya maceram, başkent Roma da başlıyor. Nihayet Goethe’nin “kültürümün üniversitesi” dediği o tarih kokan şehirdeyim. Üç yüz yıl önce onun Weimar’dan başladığı yolculuğa, ben de Ankara’dan başladım. Şimdi de buradayım. Babamla birlikte havaalanına iniyoruz. Havaalanı adını, ülkenin en önemli sanatçı ve mucitlerinden biri olan Leonardo Da Vinci‘den alıyor. Şehire vardığımızda hiç zaman kaybetmeden gezimize başlıyoruz. İlk olarak Roma’da en merak ettiğim yerlerden biri olan Kolezyum’a gidiyoruz. Ms 72 yılında yapımına başlanan bu yapı insanlık tarihini en güzel yapıtıdır benim için. O zamanların şartlarını düşündüğümüzde böylesine bir yapı yapabilmiş olmaları beni oldukça heyecanlandırıyor. Tabi babam ve ben metro ile seyahat ediyoruz. Goethe için bu koca şehri gezmek eminim hiç kolay olmamıştır. Şimdiki gelişmiş koşullar, üç yüz yıl önce yoktu elbette. Ancak, o çok daha fazla macera yaşadı bu güzel şehirde. Bizim turistik gezimize nazaran onun gezisinde İtalyan kültürüyle bütünleşmek daha kolaydır. Tanıştığı insanlar, Roma’nın arka sokaklarında gördüğü inanılmaz binalar onda çok büyük etkiler bırakmıştır. Modern teknolojiler ve yapıların hayatımızı büyük ölçüde rahatlattığı her ne kadar doğru olsa da eski zamanlarda eminim ki her şey çok daha keyifliydi. Çünkü zorluklarla ve emekle yapılan her şey çok daha tatlıdır. Şimdi Vatikan’a geçiyoruz. Roma’nın içinde küçük bir ülke burası. Bir mahalle gibi bir ülke. Roma’nın küçük bir semti gibi bir ülkedir. Oldukça büyük bir turist yığını var. İçlerine karışıyoruz biz de. Katolik din liderlerinin yaşadığı bu ülkede sanat ve din âdeta iç içe. Bu durum beni biraz düşündürüyor. İtalya’nın her köşesinde dinin ve sanatın mükemmel harmanını görebilmek mümkün. Bu nasıl olabilir ki? Bir Papa tarafından dünyanın en büyük sanatçısı Michelangelo’ya verilen görev beni hep şaşırtmıştır. Papa, Michelangelo’ya Vatikan’daki Sistina Şapeli’nin tavanına resimler yapması için görevlendirir. Kutsal kitap kaynaklı bu resimler arasında “Adem’in Yaratılışı” da vardır. Tanrı’nın ve Adem’in tasvir edildiği bu resim, din ve sanatın buluştuğu en büyük yapıttır. Tanrı’nın tasvir edilmesi ve Adem’in çıplak resmedilişi bazı din insanları tarafından eleştiriliyor. Ancak bence bu dinin sanata karşı her zaman hoşgörülü olması gerektiğinin bir göstergesidir. Böyle güzel tasvirlerin bulunduğu bir dinî mekan, sizce de sade ve tek tip bir mekandan daha iyi değil mi? Adem’in Yaratılışı- Michelangelo Şimdi de Venedik’e geçiyoruz. Goethe’nin Venedik hakkında düşündükleri aklıma geliyor ve ona hak veriyorum. Gerçekten de o kadar dar ve sıkışık sokaklar var ki bu şehrin sokakları ve meydanları hep su kanalları olmuş. Turistler için oldukça cezbedici olan bu şehrin yerlileri burada nasıl yaşayabiliyorlar acaba? Burada yaşamak gibi bir niyetim olmadığından anın tadını çıkartmaya karar veriyorum. Labirenti andıran bu kanallar arasında bir gondolla gezindik. İtalya’daki insanlarda klasik Akdeniz insanı davranışlarını görmek mümkün. Babamla Academia sanat müzesine gitmek istiyoruz. Yolda gördüğümüz bir restoranın garsonuna soruyoruz ve bize elinden geldiğince yardım etmeye çalışıyor. En sonunda dünyaca ünlü İtalyan pizzasının tadına bakmaya karar veriyoruz. Bizim yediğimiz pizzalardan pek de bir farkı yok. Neden İtalya’dakiler bu kadar popüler ki? Bununda turistleri çekmek için başka bir yöntem olduğunu düşünüyorum. Benim için sanatın ve mimarînin dünya üzerindeki başkenti olan İtalya yolculuğum aşağı yukarı bu şekildeydi. Tabi ki seyahatim burada bitmiyor. Goethe gibi ben de her şeyden, tüm sıkıntılardan uzaklaşıp bu güzel ülkede iki yıl gezmek isterdim. KAYNAKÇA RESİM: <http://tr.wikipedia.org/wiki/Adem'in_Yarat%C4%B1l%C4%B1%C5%9F%C4%B1> KELEBEK AVCISI Mutluluğun ne olduğunu, hem birey olarak hem de toplum olarak nasıl mutlu olabileceğimizi sorguladığım bir dönemdeyken beni içinde bulunduğum çıkmazdan çekip çıkaran müthiş bir kitap okudum. Kitabın adı, Büyücü – Nabokov ve Mutluluk. İran asıllı Amerikalı yazar Lila Azam Zanganeh, hayranı olduğu ve ‘’Mutluluğun Şairi’’ olarak nitelendirdiği yazar Nabokov ve onu mutlu eden şeyler hakkında yazmış bu kitapta ve bahsettiğim bu kitap, daha önce okuduğum hiçbir kitabın yapısına benzemeyen bir yapıda, hiçbir kurguyla kıyaslanamayacak kadar başarılı bir kurguda kaleme alınmış. Okuyup da sevmeyecek birini düşünemiyorum. Kitabı övmeyi bitiremeyeceğimi anlayarak lafı kısa tutuyorum ve bugün sizinle konuşmak istediğim konuya geçiyorum: Mutluluk. Kimileri için sıradan herhangi bir şeyken kimileri için pek çok zaman ulaşılamaz gibi görünüyor bu duygu. İnsanların içinde bulundukları şartlar değiştiriyor bu durumu. İstediği şeyleri uzun bir süre elde edememiş insanlar olmayan o şeye gereksiz ve aslında zararlı bir şekilde saplanıyor ve bu, onları umutsuzluğa sürüklüyor. Büyük çerçeveye baktığınızda toplumun yaşam kalitesini çok büyük oranda olumsuz yönde etkiliyor. Mutsuz toplum sürekli daha mutsuz insanlara yol açıyor ve bu döngü böylece devam ediyor her gün. Yani demek istiyorum ki yaşadığımız toplumun mutsuz oluşunun temel nedeni esasında bireyler ve bireylerin yaşadığı negatif durumlar. Peki ne yapmalı, nasıl değiştirmeli bu evrensel düzeni? Siz de takdir edersiniz ki daha kaliteli –mutlu, huzurlu- bir yaşamın parçası olmak için kendi mutsuzluğumuzun sebebini düşünmeli, nasıl düzelteceğimize karar vermeliyiz ki bu ‘’düzen’’ değişsin. Örneğin az önce bahsettiğim o güzel kitabın ilham kaynağı olan Nabakov kendini mutlu eden şeyleri belirlemek konusunda gerçekten çok başarılı olmuş. Hayatı boyunca çok büyük bir tutkuyla edebiyatla ve kelebek toplayıcılığıyla ilgilenmiş ve bu, onun çevresine yaydığı enerjisini etkilemiş, çünkü yaparken çok keyif aldığı şeyleri yapmayı seçmiş, bir nevi çevresine mutluluk dağıtmış diyebilirim. Yazar Zanganeh de tam olarak bu yüzden onu kendine en büyük rol model olarak seçtiğinden bahsediyor hem kitabında hem de özel hayatında verdiği röportajlarında. Nabakov’un kelebekleriyle ilgilenirken ne kadar mutlu olduğunu hayal edebiliyor musunuz? Öyle bir mutluluk ki ona fazla gelmiş ve çevresindekilere yayılmış. Sevdiği şeyleri yapan birinin çevresindeki insanları – yakın çevresinde olmayan ama onun hayat tarzından haberi olanları bile- ne kadar önemli bir boyutta etkilediği sizce de şaşırtıcı değil mi? Zanganeh kitabında bu konuyla ilgili çok güzel bir söze yer vermiş, şöyle demiş: ‘’Mutluluğu Nabakov’dan öğrendim.’’ Son kez altını çizerek bir şeyi belirtmek istiyorum, Nabakov’un insanlara yaydığı bu denli güzel enerjinin tek sebebi kendisini sıkmayan üzmeyen, aksine ona huzur veren şeyleri yapıyor olması. Edebiyata olan tutkusunu yazıya aktararak yaşamayı seçmiş ve insanların istemsizce tebessüm ederek okuduğu şaheserler yazmış. Kelebekleri sevmiş ve onlarla yakından ilgilenmiş. Yaptığı yegâne şey bu ve bunlarla mutluluğu bulmuş. Gelip geçici olanı değil de ebedî mutluluğu bulmak için tıpkı yukarıda bahsettiğim ‘’Kelebek Avcısı’’ gibi sakin, çoğa tamah etmeyen, elindeki şartları en iyi biçimde değerlendirmeye çalışan insanlar olmalıyız her birimiz. Böyle insanlar olmalıyız ki toplumdaki mutsuzluğu mutlulukla değiştirebilelim ve bunun sonucunda da kendi bireysel huzurumuz artsın. Bu yolla bugün üzerinde yaşadığımız dünyadaki toplum-birey arasındaki olumsuz etkileşimi ve iletişimi tersine çevirelim ve her geçen gün daha huzurlu, daha anlayışlı ve daha yaşanabilir bir dünyaya uyanalım. Belki de şu an yakınınızdan çok güzel bir kelebek geçiyordur ve sizin onu görmek için sadece camdan dışarı bakmanız gerek… Anıl Taylan Öner SENARYOYA BAĞLI KALMAMAK Çoğumuz hayatımızı babalarımızın annelerimizin bizden sürdürmemizi istediği gibi sürdürürüz. Onların dediklerini yapar; gitme denilen yere gitmez, yapma denileni yapmayız. Çoğu zaman bunların amacı bizi korumak olsa da, bazılarının içinde biraz da ebeveynlerimizin bizi kendi arzu ve isteklerine göre şekillendirme isteği de vardır. Bunun sebebi kendi gençliklerinde gerçekleştiremedikleri ve artık gerçekleştiremeyecekleri hayallerini onlar adına gerçekleştirecek birini yetiştirmek istemeleridir. Bu tarz isteklerde bulunurken niyetleri kötü değildir ancak farkında olmadan hayatımızın kontrolünü bizden almış olurlar. Bence bu durumun güzel bir örneği annelerimizdir. Annelerin biz daha bir gün yaşamak için çalışmamız gerektiğini anlamadan çok önce bizim için iş planları vardır. Bizim daha karşı cinsin varlığını idrak edemediğimiz yaşta onlar çocuklarının eşi için kriterlerini koymuştur bile. Zaten vakti geldiğinde de bu planlarından da bizi ya doğrudan ya da ima yoluyla haberdar ederler. Bununla beraber zamanla ebeveynlerimizin beklentilerini yerine getirmek, hayatımızı onların istediği gibi şekillendirmek, onları mutlu etmek için veya onların bizi beğenmesini sağlamak için çalışmak hayatımızın amacı haline gelirse, biz de istemsizce ebeveynlerimizin yaşadığı hayatın bir kopyasını yaşamış oluruz. Bu duruma Murathan Mungan, Harita Metod Defteri adlı kitabında yer alan "Sır Yarası" denemesinde yer vermişti. Ona göre; "(...) ebeveynlerin çoğunun gözünde, kendi ısmarlama beklentilerinden bağımsız 'çocukların mutluluğu' değil, öncelikle onların kendilerininkine benzeyen seçimler, tercihler yapmış olması önemlidir. (...) Bu bağlamda çocukları önce ve dolaylı olarak 'arzunun kanunu'nu öğrenirler. Arzuların içeriği zamanla doldurulur, ama kanunlar en baştan bellidir." (Mungan 314). Yazara göre, bu durumda ebeveynlerin izlerini takip eden çocuklar bu kanunları su götürmez doğrular, istisnasız kesinlikler ve hiç değişmeyecek koşullar olarak görür. Bu da onları; "[ebeveynlerinin] onların yaşındayken gerçekleştiremediği ya da gerçekleştirmeyi istediği şeyleri vekaleten yaşamak zorunda" bırakır (Mungan 314). Buna ek olarak, bence hayatını sadece ebeveynlerinin isteği doğrultusunda şekillendiren bir insan sahnede ona verilen bir rolü ezbere oynayan bir oyuncu gibidir. O, bu rolü ona veren kişilerin onu beğeneceğini ve takdir edeceğini umarak rolünü ona söylendiği gibi oynar, senaryodaki bir sözü bile değiştirmemiştir. Oyun bittiğinde de o role kendinden hiçbir şey katamamış, bir iz bırakamamış, o rolü ondan önce oynayanlardan hiçbir farkı kalmamıştır. O rolü, ondan sonra oynayacak olanların da kendisinden daha iyi oynamak zorunda bırakmamıştır. Sonuç olarak o kişinin, bu rolü oynamış ve oynayacak olan yüzlerce kişiden, hiçbir farkı kalmaz. Bu yüzden, bence insanlar bu duruma karşı çıkmalı ve hayatlarının kontrolünü kendi ellerine almalılar. Onlara verilen bir senaryoyu ezbere okumak yerine, içlerinden geldiği gibi yaşamalı risk almaktan, yeniliklerden korkmamalılar. Daha önce anne ve babalarınca çoktan yaşanmış şeyleri tekrar tekrar yaşamaktansa yeni şeyler başarmaya çalışmalı, yeni tecrübeler edinmeliler. Onlara sağlanan hayatın aynısını değil daha iyisini kendilerinden sonrakilere sağlamalılar. Gerekirse ailelerine karşılarına alıp, bir fark yaratmak için uğraşmalılar. Buna güzel bir örneğim olduğunu düşünüyorum. Altmışlı yılların sonunda babam doğduğunda, dedem ailesinin ondan beklentilerine karşı çıkarak çocuklarına daha iyi bir eğitim ve dolayısıyla daha iyi bir yaşam sunabilmek için Yozgat'tan, Ankara'ya taşınma kararı almış. Belki dedem, buraya taşındıklarında daha zor bir hayat yaşamış ama bu sayede babamın bugün, kendisinin onun yaşında yaşadığından çok daha iyi koşullarda yaşamasını sağlamış. Dedemin kendisinden beklenene karşı çıkması benim bugün bu okulda okuyor olmamın ve hatta günün birinde mezun olduğumda bir mühendis olup hem babamdan hem de dedemden daha iyi şartlarda bir yaşam kurma ihtimalimin olmasının yegane sebebi. Yani dedem risk aldığı için belki de benim hatta benden sonraki nesillerin bile güzel hayatları olacak. Tüm bunların sonucunda, şunu fark ettim ki; eğer aileme karşı çıkmak kendi geleceğimi daha iyi yaşamamı ve benden sonrakilere daha iyi koşullar bırakmamı sağlayacaksa, biraz asilik kötü bir özellik değil. Elbette asilikten ya da aileme karşı çıkmaktan kastım, bana söylenen her şeyin aksini yapmak değil. Zira başlangıçta da dediğim gibi ailemizin bize söylediği her şeyin ortak amacı bizim iyiliğimiz. Sadece bazılarının sebebi kendi hayatlarının, bize şimdi söylediklerini yapsalar daha iyi olacağını düşünmeleri. Aslında kastettiğim onların beni yönlendirdiği yolun benim için ne kadar doğru olduğu ve bana ne kadar iyi, huzurlu bir gelecek vaat ettiğini irdeleyip ondan sonra onu yapıp yapmayacağıma karar vermek. Böylece ebeveynlerimin bana sağladığı yaşamdan daha iyi bir yaşamı ben de kendi çocuklarıma sağlayabilir ve arkamda bir iz bırakmış olabilirim. Kaynakça  Mungan, Murathan. Harita Metod Defteri. Beyoğlu, İstanbul: Metis Yayınları, 2016. Baskı. Fatih Serdar Sağlam 21300972 TUR102-5 Gönenç Tuzcu AÇLIK: BİR OYUNU GERÇEĞE ÇEVİREN GÜÇ Yaşama daha da bir sıkıca tutunmak için yorulduğunuz rutin bir günün ardından bedelini yine bu yorulmalarınızla ödediğiniz evinize döndünüz ve yorgunluğunuzu atmanız için koltuğa uzanıp televizyon kumandasının hayat kadar karmaşık düğmelerinde dolandınız. Bir kanalda bir “reality show” çıktı karşınıza, insanları bir yerde toplayıp onlara zor imkânlar oluşturarak bir nevi belgesel gibi ne yaptıklarını ve birbirleriyle olan rekabetlerini izlediğiniz bir program. Sıkıldınız izlediğiniz rol icabı yapay hareketlerin tamamından ve kumandanızı yeniden elinize aldınız. Akşam haberleri vardı bir sonraki kanalda, Amerika’nın Irak’taki işgalini gösteriyordu, binlerce aç Iraklının feryatları eşliğinde. Bir anda biraz önce izlediğiniz şov geldi aklınıza, oradakiler tamamen bir oyundan ibaretti fakat bu haberdekiler tamamen gerçekti, çektikleri açlıkla, yaşama tutunma çabalarıyla birlikte gerçeğe dönüşen bir hayat oyunuydu daha doğrusu. İşte Suzanne Colins’in belki de hayatındaki dönüm noktalarından biriydi bu gün. Bir tarafta açlık gibi en çaresiz duygu ile yüklü ezilmiş taraf, diğer tarafta insanların acı çekmesinden zevk alan insan görünümlüler bütünü... İşte böyle yakılmıştı her kitabı edebi olarak olmasa da konusunun dramatikliği sayesinde ayrı birer şaheser olan Açlık Oyunları serisinin kıvılcımı. Bir halkı ezmenin, onlara muktedir olmanın en kolay yolu, onları gıcırdayan dolaplarındaki iki parça ekmeği ellerinden almakla ve dahası ölümle tehdit etmek kanımca. Geleceğe ütopik, daha doğrusu dramatik bir bakış atan yazar, ezilenlerin yaşam mücadelesi verdiği on iki tane harabe mıntıka ve bu mıntıkaların hizmet ettiği ve bahsettiğim insan görünümlülerin yaşadığı başkentten oluşan Panem’inde bize aşk, yaşama arzusu, açlık, rekabet, acı(ma)ma, gösteriş gibi yoğun duyguları, her sene geleneksel olarak düzenlenen Açlık Oyunları’nda öylesine yaşatıyor ki, kendinizi bu rekabetin ortasına buluyorsunuz istemsiz yaptığınız empati eşliğinde. Bu öyle bir oyun ki, hayatta kalan tek kişi olma mücadelesi veren ezilenlerin masumiyetleri, canlarının tatlığıyla birlikte canavarlaşıyor ve başkalarını yaşamına kendi yaşamı uğruna son verme arzusuna bürünüyor. İlginç olansa birbirini seven insanların ve de ittifak kuran rakiplerin bir arada yarışması bu insan yapımı doğanın derinliklerinde. Eninde sonunda biriniz öleceksiniz… Fedakârlık gösterilebilecek en son durumlardan biri… Bu insan doğasına aykırı ikileme son vermesi gerektiğini düşünüyoruz biz de sayfalar ilerledikçe ve beklediğimiz devrimin ayak sesleri ıslıklar eşliğinde beliriyor. İnsanın tüm kötülüklerinin bir bir ortaya çıkması beklenen arenada merhamet duygusundan hiç taviz vermeyen Katniss sanki oyunun kurallarını ve tabularını yıkıyor ve mıntıkalarda gittikçe hiçleşen halka adeta bir ilham kaynağı ve can suyu oluyor. Bir el işareti ve ıslığın sembolü olduğu bu bilinçlenme sonrasında bir devrim hareketine dönüşüyor ve serinin diğer kitaplarında da başkente yapılan bu başkaldırı, içine hoş bir aroma da katan aşk duygusuyla da sonu trajik olan bir savaşa dönüşüyor. Açık sözlü olmak gerekirse ben bu eğretilemeleri teker teker yüzümüze çarpan kitabı okurken bir yandan kendimden bir yandan da acımasız günümüz insanlığından utandım. Aslında bu acımasız dünyayın ta kendisini anlatmıyor ki okuduğumuz her sayfa? Açlıkla mücadele veren bir deri bir kemik kalan milyarlarca insan, o insanları ekmek parası uğruna tüketecekleri istediği ürünleri yapmaları uğruna çalıştıran kapitalist sistemin insansıları ve bu gerçeğe dönüşen oyunu izleyen ve hiçbir müdahalede bulunmayan biz de dâhil ben-merkezci elit insanlar topluluğu. Yazarın kitabı yazmaya karar verdiği televizyonda yaptığı kanal değiştirmeler, belki de milyonlarca insanın içinde bulunduğu adaletsiz dünyayı bir an için durup sorgulamasına sebep oluyor. Ben de son sayfayla birlikte gelecek planlarımı etik bir süzgeçten geçirmedim değil, darısı tüm insansıların başına… Anıl AKKÖSE / 21001920 GÖNLÜNE BİR PENCERE AÇ! Hani her şeyin bir resmi vardır ya kafamızda. Şiirin de resmi tespihtir benim için. Nerde bir şiir görsem, ne zaman bir şiir kitabını elime alsam tespih gelir aklıma. Dizi dizi kelimeleri tespihin tanelerine benzetirim. Tespihin imamesi o şiirin baskın duygusu olur. Sonrasında ilkokulda zorla ezberletilen ve bir o yana bir bu yana sallanarak tahtanın önünde okumak zorunda bırakıldığımız şiirli günler canlanır zihnimde. Evde pijamamın kolunu çekip sündürerek anlamını bir kere bile düşünmeden defalarca okuyup ezber yaptığım günlere geri dönerim. Dize dize canlanır çocukluğumun kelimeler arasında es verdiğim uzun “ıııı”lı ezberci günleri. Ardından tespihin imamesini öğretmen, tanelerini öğrenci yapıp oynadığım günler gelir aklıma. Oyun oynarken bile bir lider aramışım hayali de olsa. Kendimi baskılamışım. Oyun oynarken bile özgür değilmiş zihinim. Ne yazık… Bana göre şiir yazabilenler çocukluğunda tespihin imamesini otoriter bir karakter yapmamışlardır. Duygularını baskılayacak herhangi bir hayale yer veremez bence şairler. Yani umarım öyledir. Başka türlüsü beni hayal kırıklığına uğratır çünkü. Kelimeleri bu kadar ustalıkla kullanmak baskıya boyun eğmeyenlere özgü olabilir zira. Şair dediğin o kadar özgür bıraktırır ki duyguları iki kelimeyle kilometrelerce yol yaptırır hayallerine, bir mısrayla dünyaları anlatır. Şair dediğin duyguları özgür bıraktıran, kelimelere özgürlük yolunu açan terapisttir. Ne zaman yarıklar arasan sıkıştığın duvarların arasından, gerçek duygularını dışarı akıtmak istesen şiir tam da burada devreye girer. Söylemek isteyip de söyleyemediklerin olur, çok içeriye bir yere gömdüğüm anılar dillenir. Çok hızlı okunur ama zor tüketilir şiir. Tekrar tekrar okunur ama bıkılmaz. Yaşadığın bir olayla daha önce okuduğun bir mısra ilk kez okumuşsun gibi anlamlanır, o an sanki sadece o olay için yazılmış gibi olur. Kişisel meselelerden toplumsal sancılara uzanan bir yolculuğa çıkıyorum Fakir Kene’yle de. Gariptir ki okumadan önce değil de okuduktan sonra takılıyorum adına kitabın. Bu denli içi dolu bir şeye nasıl bu kadar pesimist bir isim koyulabilir diye düşünüyorum ve fark ediyorum ki bir şairi tam anlamıyla anlamak mümkün değil. Kendi anlam dünyanla anlam kazanıyor şairin söyledikleri. Anıl AKKÖSE / 21001920 Peki, neden Fakir Kene? Fakir bir asalaksa kastedilen yaratıcısı tarafından yazarken beğenilmemiş olmalı diye düşünüyorum. Beslendiği duygulardan hazzetmemiş belli ki şair. Kitabın adını tekrar koymak istiyorum. Zira kitap dile gelse zül sayar bu adı. Kırılıyorum içten içe sanki kitap benmişim gibi. Ve yine fark ediyorum ki işin içinde şiir varsa eser sahiplenilir, dizeler okuyucuya ulaştığı andan itibaren kişiselleştirilir. Yalnızca paylaştığını düşünürken yazdıklarını şair şu sözlerle; “Şuraya bir cümle koydum. Bırak acımızı birileri duysun. Hem zaten şiir niye var? Dünyanın acısını başkaları da duysun! Acı mıhlanıp başka bir kalpte durmasın. Ortada dursun. Olur ya biri eline alır okşar, biri alnından öper” (Keskin, 2016) bilmez ki kitabın adına bile alınabilir okuyucu. Doğru zamanda karşılaşırsa insan eserle yalnızca alnından öpmez, kalbine yerleştirir. Derken yine bir aydınlanma yaşıyorum. Bilmez olur mu kelimeleri el ele tutuşturup dizi dizi anlamlar yaratan bir şair okuyucusunun alınacağını. Birhan Keskin alçak gönüllüğü diye bir şey var demek ki diyorum. Yoksa başka türlü açıklanamaz duygu selinde yüzen bir şairin kendi eserini “yoksul bir asalak” olarak nitelendirmesi. “Buraya bir ayna koydum arada önüne geç bak; sen şahane bir okursun” (Keskin, 2016) diyor Birhan Keskin. O “yoksul asalak” ayna oluyor elimde. Bakıyorum aksime tespih boynumda, taneleri kelimelerden. Sallanarak anlamını düşünmeden ezberlediğim şiirler geride kaldı. Dizelerce anı canlanıyor kafamda. Değerini bilmediğim anları ve konuşmaları anlamlandırıyorum tekrar tekrar. “Çok canım sıkılıyor dede” derdim. “Gönlüne bir pencere aç” derdi tespihi elinde... Dizeler anılara uzanıyor, kalbimin penceresi aralanıyor. Kitabın adını yeniden koyuyorum: “Gönlüne Bir Pencere Aç!” Kaynakça Keskin, B. (2016). Fakir kene. Metis Yayınları. KUDÜS FATİHİ: ÖMER Yılbaşı yaklaştıkça Milli Piyango sıralarında hayallere dalmışsınızdır. Birkaç milyon liranın size çıktığını düşünün. Neler yapardınız? Kimi bitmeyen tatile çıkmaya planlar, kimi yatırım yapar. Yapılacak listesi uzun değil mi? En iyi marka elbiseler, en pahalı yemekler, arabalar... Hayallerinizden sizi gerçekliğe döndürmeden önce bir de yüce bir hükümdar olduğunuzu tahayyül etmenizi istiyorum. Paranın yanında iktidarınız da var şimdi. Bir dediğinizi ikileyecek adam daha doğmadı. Şimdi daha iyi oldu değil mi? Rahatınız yerindeyse şimdi gerçekliğe dönüp iktidarı, parası olmasına rağmen tevazudan ödün vermeyen Ömer ile tanışalım. Yıl Ömer'in başta olduğu, Kudüs'ün surlarının zorlandığı yıl. Kudüs düştü düşecek fakat Ömer'i istiyorlar teslim etmek için. Bir atıyla bir de hizmetlisiyle çıkar yola. Çarıklar yırtılmış, cübbeler ise yamalanmış , teklif edilen yeni elbiseler ise gösterişli olduğu için reddedilmiş. Kudüs'e vardıklarında sırayla bindikleri atın üstünde hizmetlisi vardır. Kimin hükümdar olduğunu seçmekte zorluk çekerler. Kisra'nın -bugünkü İran- ,Suriye'nin ve Arap yarımadasının dahi hükümdarından bahsediyoruz. İstese, ah bir istese Dünyayla alakalı her şey onun olmaz mıydı? Gel gör ki o gidip Kudüs'ü yalın ayak fethetmiş. Tevazu ile yan yana anılır bir isim. Böbürlenme ve kibirden de bir o kadar uzak... Allah'a boyun eğmekten gelen bir mütevazilik. Tek getirisi bu da olmamış; çalışkanlık ve adalet isimleri de Ömer'de tecelli etmiş. Her taşın altına elini atan, doğruya doğru demekten sakınmayan bir hükümdarmış. Bir keresinde gece teftiş için gezerken rastladığı bir nineye sırtıyla un taşımış, ihtiyaçlarını gidermiş. Adalet terazisinden hiç şaşmaz, büyük terazinin kurulacağı güne göre yaşarmış. Yönettiği döneme adaletiyle damga vurmuş. Ondan sonra gelen nesillere ise onun ismi verilmiş ki ona benzesin, onun yolundan gitsin. Şimdi gelelim günümüz Ömerlerine. İsmini ona benzesin diye verdiğimiz Ömerlerimiz nelerle meşgul şu anda? Belki de daha Nimet Abladan aldığı biletin çıkması durumunda yapacaklarını düşünüyor. Nasıl düşünüp, hareket ettiğinden çok, nasıl giyinip nerelerde gezdiğiyle itibar gördüğü bir devirde yaşıyoruz sonuçta. Hangi marka gömlek giyindiği önemli olan onun için. Hafiften paranın kokusunu alsa şımarmaya başlıyor. Büyük ikramiyeyi alsa siz düşünün artık. Ruhuna tembellik öyle bir işlemiş ki ne Ömer'i tanıyabiliyor ne de onun gibi olmaya çalışabiliyor. Tembellikten elini taşın altına atmadığı gibi bir de kibirden herhangi bir işi beğenmez olmuş artık. Örnek teşkil etmesi amacıyla gösterdiğim çalışmaları hepsinden bir eksik bulacak, daha iyisini sen yap dediğimde ise yan kaçacak Ömerler var artık. Soruna çözüm arayan değil, sorunu iyice karmaşıklaştıranlar var. Ömür sermayesinin ne kadar kıymetli olduğunu unutmuş, oyun bataklığı içinde yüzen yüzlerce insan var. Çıkar yüzünden arkadaşım diyenleri duydum ben. Kaç kere normalde iyi geçindiğimiz insanların başkalarının yanında bozucu olabileceğini, bir kız için satınılabileceğimi gördüm ben. Aslından uzaklaşmış, yozlaşmış, dışı Ömer ama içi çürükler var günümüzde. Kendim de çok farksız değilim. Doğrusu değildim. Ta ki onun hayatı bana yol gösterinceye kadar. Sonra ben de ona benzemek, onun gibi olmak istedim. Debdebeli hayatın gürültüsünden sade hayatın dinginliğine geçtim. Oyun bataklıklarında yüzerken şimdi kitapların engin denizlerinde yüzüyorum. İnsanı kolayca değiştiren paranın veya başarının getirdiği kasılmaları yapmaktan sakınıyorum. Önemli olanın gönül zenginliği olduğunu onunla tanışınca anladım. Kısacası içeriden değişime kapıyı araladım. Bedenen ve ruhen değişmeye başladım. Artık hayallerim bile değişti. Milli Piyangonun çıktığı hayaller çok uzak geliyor bana. Kudüs'e yalın ayak girmek, Ömer'den el almak daha sıcak daha yakın... Oğuzhan Dağlı Kaynakça: Uğurluel, Talha. Arzın Kapısı Kudüs & Mescidi Aksa. Timaş Yayınları. 2017. Alperen Yıldırım 21502998 PSYC TİYATRO Sabah uyanıyoruz, okula ya da işe gidiyoruz, yemek yiyor, derse giriyor ve bazı arkadaşlarımızla gülüyoruz. Kahve alıyoruz, yeni bir müzik grubu keşfediyoruz ya da yeni bir kitap okumaya karar veriyoruz. Günlük hayatımızın büyük bir parçası bunları tekrar etmekten oluşuyor. Gün içinde yaptığımız ve bize çok farklı, alışılmadık gelen birçok davranış aslında daha önce defalarca yapmış olduğumuz şeylerin bir toplamı. Belki eylemlerimizin aralarında çok küçük farklılıklar olabilir, ancak bu onların hâlâ aslında aynı şeyler olduğunu değiştirmiyor. Hayallerimiz, yaşamlarımız, söylediklerimiz, düşüncelerimiz aslında hep aynı. Bir şeyleri değiştirmeye çok zaman harcamıyoruz ya da çok fazla önemsemiyoruz. Bu iyi mi yoksa kötü bir şey mi bilemiyorum, ama eninde sonunda bunun da cevabına ulaşabileceğimi düşünüyorum. Kitap okumayı sevmemin sebeplerinden biri de her defasında bana yepyeni bir düşünceyi verebilmesi olmuştur. Daha önce üzerinde hiç kafa yormadığım, büyük soru işaretleriyle dolu kocaman bir kümeden çıkagelen sorularla hayatıma farklı bir boyut kazandırır kitaplar. Bazen de daha önce düşüdüğüm, içinden çıkamadığım ve en sonunda daha öncekiler gibi beynimin tozlu raflarına yolladığım soruları bilinçaltımın derinliklerinden çekerek tekrardan düşünmemi sağlar. Brezilyalı yazar Paulo Coelho’nun en son kitabı olan Aldatmak da ikinci olarak bahsettiğim olayı bana yaşatmayı başardı. Kitabın ana karakterlerinden olan ve hayatını sorgulamayan Linda’nın daha sonralar aslında yaşamında olan her şeyin monoton ve heyecansız olduğunu fark etmesi ve sorgulamaya başlaması, kitabı okurken ve okuduktan sonra benim de aynı duruma düşmeme sebep oldu. Kelimeler parmaklarımdan bilgisayar ekranına dökülürken bir yandan da yeni keşfettiğim ve uzun süredir dinlediğim Aurora isimli Norveçli bir kızın Conqueror’unu dinliyorum. Normalde Türkçe ödevlerimi Çarşamba günleri yazardım, bugün ise Salı. Uzun haftalardan sonra hayatımdaki tek değişimin bu olması hakkında açıkçası ne düşüneceğimi bilemiyorum. Dediğim gibi uzun haftalar geçti ve ben her şeyin aynı bu sıradanlıkta olduğunu şu an fark edebiliyorum. Monoton ve sürekli tekrar eden bir hayatı yaşamak insanın yaşamına ve karakterine öyle bir şekilde işliyor ki yavaş yavaş, bir süre sonra insan bunun farkına bile varamıyor. Aynı senaryoları kocaman tiyatroda tekrar tekrar tekrar oynuyoruz ve bunun kötü tarafı, bu tiyatro insanları eğlendirmek ve ortaya bir sanat koymak için yapılan tiyatro değil, hayatın ta kendisi. Bu oyun, bu aynılık hayatımızdan başka bir şey değil. İşte, tam olarak da buradan sonra karışıklık başlıyor benim için: Sürekli farkında olmadan yaşadığımız ve bizim bir parçamız haline gelen monoton hayatımız için üzülmeli miyiz, yoksa “Zaten fark etmeden aynı şeyleri yaparak yaşayıp gidiyoruz, ne var bunda büyütülecek?” deyip yaşamaya devam mı etmeliyiz? Bunu düşünürken bile zaman aleyhime işliyor aslında, bu ikilem de hayatımın diğer ikilemleri ve belirsizlikleri arasında sıradanlaşıyor yavaş yavaş. Her şey eski hâline dönüyor, değişen bir şey hâlâ yok. Hâlâ aynı bilgisayarın başında, hâlâ aynı gün, aynı yazıyı tamamlamaya çalışıyorum. Yarın da ilk iş olarak uyanacağım, okula gideceğim, kahvemi alıp yeni bir kitaba başlayacağım. Sadece günün adı değişecek. Kısacası Paulo Coehlo’nun Aldatmak’ı yine beni aynı düşüncelere sevk etti, ettiği gibi de kaldı. Yine ve yeniden işin içinden çıkamadım ama en azından hâlâ bir gün çıkabileceğimi umut ediyorum. Ancak beni günümün yorgunluğundan alıp uzun zamandır üstüne kafa yormadığım bir şey için tekrar zamanımı çaldığı için de mutluyum. Numan Cemil Uğuz GÜNLÜK AFALLAMALAR İnsanlığı bugünlere getiren nedenlerden biri bana göre insanın yaşlandıkça derinliklere kaçan merak duygusudur. Dünyaya geldiğinde çevresinden habersiz olanlar, hâliyle etrafa boş gözlerle bakar. En başlarda bu merakını gideremese de zamanla etrafındaki insanların ve kitap, dergi gibi kaynakların yardımıyla olan bitenleri kavramanın ardından hayal gücünün de devreye girmesiyle hem hayatı hem kendini tanımaya başlar. Gelelim Nazan Bekiroğlu’nun Kelime Defteri adlı kitabının bahsettiklerimle ilgisine. Küçük bir çocuğun merakının üstüne gitmeyi nasıl da tercih ettiğinden, cevapsız bırakılan ya da bırakılacağını tahmin ettiği sorularını kendince, araştırarak cevaplandırabileceğinden bahsediyor. Küçük yaşlarda anlamlarını kestiremediği sözcükleri bir deftere not etmesiyle başlayan bir yolculuk… Ancak günümüzde bunun tam tersine merak duygusu, çocukların oyuncaklarına olan ilgisini zamanla kaybetmesi gibi kaybolup gidiyor. İnsanın bilmediği, görmediği, duymadığı şeylere olan ilgisinin kaybolması uzun bir süreç değil. Aile ve çevre, bu noktada en kritik ve büyük rolü oynuyor. “Bu neden böyle?” “Bu ne anlama geliyor?” “Bunu yaparsam ne olur?” gibi sorulara cevap vermeyip geçiştirmeleri o soruların zamanla akılda derinlere gitmesine neden olur. Yıllar sonra bir daha karşılaşıldığında ise o bilgiyi oradan çıkarmak neredeyse imkansızdır. Ailelerin bu tepkisine neden olan şey ise aynı durumla çocukluklarında yüzleşmiş olmalarıdır. Birisi buna dur diyene kadar da etkileri devam eder. Kendilerinde hayal gücü sözünün karşılığının çok bir anlam ifade etmemesi çocuklarına olan bakış açısının değişmesine neden olur. Daha da kötüsü bu şekilde yetişen insanların dar ufku, kendilerinin önüne görünmez bir duvar koymalarına yol açar. Bildiğinin dışına çıkmayarak kendini kısıtlar ve yaşamaktan zevk alamaz. Oysa küçükken öğrendiği her yeni bilgiyi kullanma, başkalarıyla paylaşma isteği onu her zamankinden daha mutlu etmiyor muydu? Bu şekilde başkalarına da yardımcı olurken sormayı, araştırmayı bırakmasıyla kendini tanıma fırsatını da tepmiş olur. Belli yaştan sonra olumsuzlukları kanıksayarak “ben buyum” diyerek yaşamına devam etmesi, bir insan için ne kadar iyi olabilir? Bu kişiler üzerinden başlayan, düşünmeden kabullenerek hayata devam etme sorunu, topluma yayılarak büyür. Bu yüzden eski nesillerden gelen gelenek ve görenekleri veya batıl inançları yeni gelen nesil de uyguluyor. Üstelik bazıları çok garip olmasına rağmen hiç araştırılıp sorgulanmadan kabul ediliyor. Örneğin din konusunda veya gündelik hayatta karşılaştığımız bazı sorunlara cevap bulamamamız merak duygusunun yok olmasından kaynaklanıyor. Velhasıl insanoğlu büyüdükçe yitiriyor merak duygusunu. Nazan Bekiroğlu her ne kadar bu düşüncelerin dışında olsa da Kelime Defteri kitabı bende toplum ve bireylerdeki merak duygusunu sorgulama isteği uyandırdı. Neden mi? Çünkü insanlar artık aklında cevap bulamadığı sorulara gördüğü, bildiği kadarıyla bir cevap ya buluyor ya bulamıyor ama kabulleniyor. Beyaz bayrak çekmek işine geliyor ve çözemediği sorunu bir kenara atıyor. Attıkça birikiyor, biriktikçe merak duygusu siliniyor. “Sahi şu neden böyle?” diye sorulduğunda “Bilmem ki işte öyle gördük, öyle gidiyor.” cevabı veriyor çoğu insan günümüzde. “Sen deli misin ki her şeyi merak ediyorsun, boş ver gitsin!” tepkisi ile karşılaşılıyor bir de. Bir yerden sonra şekilciliğe ve var olma sebebini bilmeden kabullenmeye gidiyoruz. Yanlış mı doğru mu bilmeden uyguluyoruz. Robotların bize benzemesi gerekirken gün geçtikçe biz onlara benziyoruz. Çünkü merak etmek ve araştırmak gibi güzel erdemlerimiz yok… Bir insan köreltilmiş duyguları ile nereye kadar merak edebilir bilmediklerini? Yahut sürekli hayatımızda olan diğer gerçekleri... Sürekli karşılaşmak ve her an onunla yaşamakla, onu gerçekten tanıdığımıza ve bildiğimize işaret sayıyoruz. Ta ki “Nedir bu?” sorusu ile karşılaşana dek. Bu yüzden değil mi bilgi yarışmalarındaki en küçük günlük detaylarda afallamalarımız? GÜÇLÜ KADINLAR NAİF ERKEKLERDünyayı yöneten, ekonominin, politikanın ve hatta sanatın parametrelerinibelirleyenler erkeklerdir günümüzde. Bu önerme doğru olsa da yaşamı anlatmak için yetersizkalıyor. Parametreleri belirlemek, hayata söz geçirmek anlamına gelmiyor çünkü. Hayatıelinde tutanlar, en ezilmiş, en kısıtlanmış hâllerinde dahi ona karşı direnenler, yani kadınlaraslında. Erkeklerin pes ettiği, yıkıldığı noktada mücadeleye omuz verenler onlar. Ya daerkeklerin tüm çabalarına rağmen yetmedikleri anda, devreye girenler. Kadına gücünü veren,canından can yaratma özelliği belki; belki de bu özelliğin ayrılmaz bir parçası olan sevme vekoruma içgüdüsü. Uygarlık tarihinin başından beri erkekler tarafından hep bir adım geridengelmeye zorlanmış olan kadının gölgesi, daima erkeğin önünden yürüyor ve ona yön veriyor.Sanal iletişim ağında dolaşan anonim bir espri şöyle diyor: '' her başarılı erkeğin arkasındabuna şaşıran bir kadın vardır''. Doğası gereği bu kadar güçlü ve donanımlı olan kadınıntoplum hayatındaki rolünü kısıtlamakla, kendi gelişimlerini de yavaşlatıyor, hatta engelliyorerkekler. Kişisel gelişim herşeyden önce diyalektik bir süreç çünkü. Kendini karşıtınlaçarparak, sonra da toplayarak çoğalabilirsin ancak. Oysa rakibinin elini kolunu bağladıysan,bu şansı yitirmişsin demektir. Erkeklerin hiç büyümeyen çocuklar olarak kalmalarının birincilnedeni, kadının rekabetini adaletsiz yöntemlerle engellemiş olmaları her hâlde. Dünyanıngiderek kötüleşen siyasi ve insani durumunu ise bu hiç büyümeyen çocukların naif bir inatla,her konuda yönetimi ellerinde tutmaya çalışmaları ile açıklamak gerek. Ne mutlu ki bu haksız ve kendi bindiği dalı kesen tutumu bütün erkeklerbenimsemiyor. Sayıları az olsa da kadının gücüne saygı duyan ve bu gücü gün ışığınaçıkarmak için mesleklerinin olanaklarından yararlananan aydın ve sosyal sorumluluk bilincinesahip erkekler de var. İncir Reçeli 1 ve 2 filmlerinin senaristi ve yönetmeni Aytaç Ağırlar,bence onlardan biri. Birbirini tamamlayan ve hatta birbirinden doğan iki ayrı öyküyü anlatanfilmler, en yıkıcı koşullarda hayata tutunan iki kadın ve mücadele gücünden yoksun birerkeğin yaşadıklarını anlatıyor.“Hepimizin yaraları var, ama anadan, ama babadan, ama yardan”. Fakat buyaralarlarla mücadele etmek, onları sarıp hayata yeniden, yeniden tutunmak gerek. Bunlar,İncir Reçeli 2 filminin baş kahramanlarından Gizem'in sözleri ve düşünceleri. Kazancını, herbiri hayata yorum niteliğinde dövmeler yaparak kazanan bu sıradışı genç kadının gerçek adıGizem olsa da kendine yakıştırdığı isim İzci. İzci, dövme stüdyosunun ticari adı olan “TatooScout”un Türkçe çevirisi aslında. Ama aynı zamanda, Gizem'in hayata karşı tutumunun datercümesi. İstanbul sokaklarında tek başına ve dimdik yürüyen bir kadın o. Alımlı, güzel amahayatını sürdürmek için dişiliğini bir nebze bile orta malı yapmayan bir kadın. Saygısız1erkeklere yeri geldiğinde yumruk, yeri geldiğinde kafa atan; arkadaş olduklarıyla sabahakadar içip sohbet eden; İstanbul gecelerini motosikletiyle yaran; savaşçı yüzünün gerisindeince, yaralı ve aşık yüreğini saklayan bir sanatçı. Gizem narin yüreğiyle içindeki acıya direniyor. Hayat arkadaşını, sevdiğini ölümeteslim etmiş biri o. Ahmet Altan'ın dediği gibi aşk acısı “Kılıç Yarası”dır; kapansa da izi kalırinsanın yüreğinde. İşte, bu kılıç yarasıyla yaşamaya mahkûm olanlardan Gizem. Ama hayatatutunuyor. Yeniden arıyor ve peşinden gidiyor aşkın. Yeniden sevebileceği, onun acısınıtanıyan birinden başka kim olabilir? İncir Reçeli adlı filmin senaristi Metin Bardakoğlu'nunkişiliğinde buluyor onu. Evet, İncir Reçeli dizisinin birinci filmi, ikinci filmin kurgusunu oluşturan unsurlardanbiri aynı zamanda. Duygu ise, İncir Reçeli 1 filmininin kahramanı olan savaşçı kadın. BirHIV Pozitif hastası, Duygu . Vücudunun direnç sistemini yıkan bu hastalıktan değil, bir günsoğuk algınlığından öleceğini bilerek yaşıyor. Daha o doğmadan, annesine ihanet edenbabasının ailesine bulaştırdığı virüsle özdeşleşmiş hayatı. Ne var ki ne zaman biteceği belliolmayan bu ölüm dansından ibaret değil mücadelesi; aynı zamanda, toplumun önyargılarıylada baş etmek zorunda. Yaşadığı zorluklar bunlarla da bitmiyor; AIDS hastalığını hiç kimseyebulaştırmamak için kendi içgüdülerine karşı savaşıyor. Fakat kalbi alabildiğine sıcak,gülümsemesi bir o kadar canlı ölümün soğuk nefesi karşısında. İşte bu iki kadın, her zaman karamsar, içine dönük, kendi sanatçı potansiyelinideğerlendiremeyecek kadar mücadele gücünden uzak olan Metin'in kimliğini bulmasını, hemsenarist hem de müzisyen olarak ayağa kalkmasını, Gizem'in deyişiyle “adam” olduğununbilincine varmasını sağlıyorlar. Onu “çalkalayıp” ruhunun dibine çöken aşk tortusununyeniden kanına karışmasına yol açıyorlar. Sinema endüstrisinde filmlerin diziye dönüşmesi gişe hasılatının yüksek olmasının,yüksek gişe hasılatı ise genellikle seyirciyi gerçek hayatın sıkıntılarından uzaklaştıranyüzeysel içeriğin belirtisi olsa da İncir Reçeli 2, bence, bu genellemenin dışında kalan bir film.Senaristin ve yönetmenin anlatacaklarının henüz bitmemesi nedeniyle, birincisinitamamlamak için yapıldığı duygusunu veriyor. İkinci filmin birincisini tamamlayışı sadece kurguyla sınırlı kalmıyor. Öyküyle birlikte,fotografik unsurlar ve müzikler de ikinci filmde çok daha başarılı bir çizgiye oturuyor. Bütünbunlara, Metin'i canlandıran Halil Sezai Paracıkoğlu'nun, İzci'yi oynayan Şafak Pakdemir'in,Metin'in yaşamının tanığı kapıcı Cemil rolündeki - bana göre filmdeki en iyilerden biri olan-2Selim Akgül'ün ve genel olarak tüm kadronun usta oyunculuğu da eklenince, İncir Reçeli 2bol ödül alabilecek bir film gibi duruyor. Zaten bu durum aldığı olumlu eleştirilerlesaptanıyor. İtiraf etmeliyim ki ben önce İncir Reçeli 2'yi izledim; sonra da eksik kalmasın diyeİncir Reçeli 1'i. Sonra dönüp yeniden 2'yi seyrettim. Hiçbir anında sıkılmadım bu üç seansın.Filmlerin her karesinde yepyeni imgeler ve düşünceler yakaladım çünkü. Hele ikinci filminsonlarına doğru, Bodrum sokaklarında Gizem'im köpeğiyle Metin'in karşılaştığı bir bölüm varki buraya kadar anlattıklarım hiç ilginizi çekmediyse bile o birkaç dakikalık keyif için enazından ikinci filmi izlemenizi öneririm. 3Neredeyse Oradayız Türk Sanat Müziği’ne son zamanlarda gittikçe artan ilgim, Yahya Kemal Beyatlı’nın ‘Rindlerin Akşamı’ adlı ünlü şiirini keşfetmemi sağladı. Sevilen bir ses sanatçımızın çıkardığı CD’nin ilk şarkısı olan eserin sözleri Yahya Kemal Beyatlı’nın şiirinden alınma. Sanatçının ilk dizeleri okurken sesindeki bir şey , şiirin tam anlamını öğrenmek için , beni adeta bilgisayarın başına sürükledi. Kelimelerin anlamarına tekrar tekrar baktım, şiirin incelemelerini değişik kaynaklardan okudum, birçok ünlü ses sanatçılarının şarkıyı yorumlamalarını dinledim...Bir süre sonra her dizenin, her okuyuşta ya da şarkıyı her dinleyişimde değiştiğini fark ettim. Yakalanması ve tarifi zor olan bir şey vardı şiirde. Her kelime kendi başına bir dünya oluşturuyor, bir kelebek gibi dizelere konunca anlamı değişiyor, hüzün veren bir kelime birdenbire ağırbaşlı bir kabullenişe bazen de öbür dizelerin araya girmesiyle, özgürlükten doğan bir sevince dönüşüyordu. Şiir’i her yeniden okuyuşum beni çözülmesi imkânsız görünen yeni bir labirente sürükledi. Belki de Rind kavramını anlayamadığımı düşündüm sonunda. İşte şiir yine bir labirent çıkartmıştı önüme. Yeni bir araştırma, yeni bir dünya... Fuzulinin ‘Rind ile Zahid’ adlı kitabını okumakla ancak içinden tamamiyle çıkabileceğini düşündüğüm bir labirent. Ve sonunda şiiri bir kenarından tutmayı başardım sanırım. İşte Yahya Kemal Beyatlı’nın şiirinden bazı dizeler: Dönülmez akşamın ufkundayız. Vakit çok geç; Bu son fasıldır ey ömrüm nasıl geçersen geç! Cihana bir daha gelmek hayal edilse bile, Avunmak istemeyiz öyle bir teselliyle. Geniş kanatları boşlukta simsiyah açılan Ve arkasında güneş doğmayan büyük kapıdan Geçince başlayacak bitmeyen sükûnlu gece. Bir Rind, Tanrıya kendi samimi aşkıyla ulaşabileceğini düşünen, kendi kurallarıyla dünyayı yorumlayan bir Âşık, hayatının son demlerinde; dönülmez bir akşamının bilinmez yakınlığında sona. Biliyor sonun yakın olduğunu çünkü vakit çok geç. İşte en çok zihni yoran bu kelime: vaktin çok geç olması. İlk önce bir pişmanlık mı var bu dizede diye düşünüyorum ama şarkıyı yorumlayan sanatçının sesinde dayanılmaz bir hüzün yok, aksine vaktin bu kadar yakın olması özgürlüğün bileti gibi onun için adeta. Artık başka bir safhada ömür. Öbür dizede hafif bir korku seziliyor çünki ruh avunmak istiyor bazı hayallerle. Ama ne kadar acı verici olduğunu biliyor Rind tecrübelerinden avuntunun. Nazikçe redediyor bedeli ağır olacağını bildiği avuntuyu. Ve sonunda o inanılmaz zengin, korku, sükunet ve aynı zamanda özgürlük vadeden im: Boşlukta asılı duran, kendinden hiçbir sır vermeyen ve şimdiye kadar kimseye vermemiş olan, kanatları geniş ve simsiyah açılmış bir kuşa benzeyen kapı... Bu imge birçok insana korku verir ama Rind kabulleniyor bilinmeyeni ve esas aradığı şeyin ne olduğunu anlıyoruz : huzur. Devam ediyor hayatının bu son safhasında bile sanki hiç ölmeyecekmiş gibi büyük bir aşk ve şevkle Tanrı’yı aramaya. Onun için Tanrı’sız geçen her saniye kalbi harab eden bir marazdan başka birşey değil. Son dizedeki gül ve lale’nin anlamlarıyla ilgili birçok yorum okudum internette ama bence gül, kokusu ve dikenleri ile, çok zor çabalarla korunabilen inancı; lale ise basit, kokusuz ama klasik güzelliği ile nefis’in devamlı kontrol altında tutulmasının sonucu oluşan iyi ahlak’ı simgeliyor. Ancak o bitmez tükenmez arayış bu çiçekleri canlı tutabiliyor Rind’in kalbinde. Bilmiyorum şiirden çıkardığım bu anlam zamanla nasıl değişecek çünki şiirin büyüsü anlamının statik olmamasından geliyor. Her ruh hâlimin değişiminde ve yeni bilgilerle hayatımı zenginleştirdiğimde şiirin anlamıda eşlik ediyor bu ruhun kendini bulma çabasına. Cem DALOĞLU Üçüncü Kişiler Hayatınızda verdiğiniz en zor karar neydi? Üniversite tercihiniz ve ya sevgilinizden ayrılmak gibi zor ama yalnızca kendi hayatınızı etkileyecek bir karar mı? Açıkçası benim karşılaştığım en zor kararlar bu türden kararlardı ve kararlarımda son sözü hep ben söylemişimdir. Peki ya seçimlerimi bir başkası belirleseydi? Vereceğim kararla yakından pek ilgisi bulunmayan bir, üçüncü kişi mesela. O zaman benim için verilen kararlarla mutlu olsam bile her zaman “İç sesimi dinleseydim nasıl olurdu?” veya “Hem o niye kararları benim adıma veriyor ki?” diye içim içimi yerdi. Hakikaten, karşındakinin memnun olamama ihtimalini düşünerek, başkası adına karar vermek ne kadar da zormuş! Hatalı bir kararda suçun senin üzerine kalması, bu kararın arkadaşlığınıza etkisi… Düşünmesi bile insanın içini sıkıyor! Anthony Robert’sın 1973 yılında çektiği ve “Pulitzer” ödülüne layık görülen fotoğrafı da bence dünyanın en zor kararını vermek üzere olan üçüncü kişisini anlatıyor. Fotoğrafa ilk bakışımda kadına şiddet uygulamakta olan bir sözde adamı, kadının direnişini ve bu duruma seyirci kalan bir üçüncü kişi görmüştüm açıkçası. Fotoğrafı daha detaylı bir şekilde inceledikten sonra seyirci kaldığını sandığım üçüncü kişinin aslında kadına saldırmakta olan adama silah doğrulttuğunu ve başkası adına bir karar verme aşamasında olduğunu fark ettim. Bu karar sıradan bir karar değildi, bu karar başkasının yaşayıp yaşamayacağını belirleyecekti! Bir başkasının ölüm gününe, titremesin diye arabanın üstüne dayadığı avuçlarında duran silahtan çıkacak tek bir mermiyle karar verebilirdi. Eğer hemen bir karar verip tetiği çekmezse, bu sefer orada çırpınmakta olan kadın boğularak can verecek. İşte bu karar, adamın geçmişte verdiği ve gelecekte vereceği kararlarla karşılaştırıldığında, en zor karar olacak. Ancak bir taraftan da acilen yardım edilmesi gereken bir kadın var, bence doğru karar o caniyi vurmak. Ben olsam kesin böyle yapardım, diyemiyorum çok net bir şekilde çünkü sonuçta tanımadığım bir insanı vurmak var işin ucunda. O andaki düşüncelerim: “Bu insan kim olursa olsun bir kadına şiddet uygulamaya hatta boğmaya katiyen hakkı olamaz ama ya durum göründüğü gibi değilse? Adam da benim gibi zor bir karar vermek zorunda kaldıysa ve çözümü kadına saldırmakta bulduysa? Belki de bu olayın öncesinde kadın adamın canına kast etmişti ve adam da savunma olarak böyle bir reaksiyon vermiştir. Peki ya yanılıyorsam? Adamı vurmak gerçekten doğru kararsa ve benim yüzünden masum bir kadın ölürse!” şeklinde, bir sürü tez ve karşı tez üretip, işin içinden daha da çıkılmaz hale getirecek şekilde olurdu. Zaten olağan yaşantısında dâhi hızlı karar vermekte zorlanan ben, adımı sorsanız cevap veremeyeceğim kadar stresli bu durumda belki de bir göz kırpışından daha kısa sürede karar vermek zorunda bırakılmıştım. Tetiğin arkasındaki bu adamın da benim gibi endişeleri, kararsızlıkları olmuş mudur bilemem ama bildiğim bir şey varsa o da, eğer adam sadist ya da psikopat değilse, başkasının ölüm gününe karar verecek kişi olmak istememesidir. Yani, dünyanın herhangi bir yerinde, sıradan hayatını yaşayan herhangi bir insan olmak ister; karar verici olmak istemez. Uzun lafın kısası, başkası adına karar vermek “sonuçları nasıl olsa beni etkilemeyecek” demek kadar basit bir şey olabildiği gibi; elin titrememesi için arabaya yaslayacak kadar da zor olabilir… Kaynakça: Anthony Roberts. Fatal Hollywood Drama. Fotoğraf. 1973. Uzun lafın kısası, başkası adına karar vermek “sonuçları nasıl olsa beni etkilemeyecek” YAĞIZ SEVEN SEVEN 1 KÖPEKLE İNSAN OLMAKAklınıza çocukluk yıllarınızı getirin. Bir sürü anı, belli belirsiz, film şeridi gibi gözünüzün önünden geçer. Hepsinin yeri farklıdır elbet ve bu anılar kişiliğinize ve çevrenize göre şekillenir. Bunun sonucunda bazı anılarınızın yeri sizde bir başka olur. Benim bu eşsiz anılarımdan biri de köpeğimin, köpeğim derken ailemizin köpeği, olmasıydı. Köpek demişken daha önce civciv ve su kaplumbağası beslemek gibi tecrübelerim olmuştu ancak köpek beslemek, onlardan çok daha fazla titizlik ve sorumluluk gerektiren bir işti. Bundan dolayı da içimi stresle karışık bir heyecan kaplamıştı. Bu heyecan arabanın bagajında, ailemizin yeni üyesini görmemle beraber biraz daha arttı. Babam, bu anı ne zaman dile getirsek der ki,“O an, yüzünde oluşan gülümsemeyi unutamıyorum. Senin, gerçekten mutlu olup da gülümsediğini gördüğüm nadir anlardan biriydi.” Gerçekten de öyleydi. Benim gibi duygusuz, suratsız bir insanın kalbini bile bu denli yumuşatan bir şey size neler yapmaz ki? Ailemizin artık yeni bir üyesi vardı. Annesinin yanından bizim dünyamıza gelmiş bu tüy yumağının bize alışması, bizim de ona alışmamız gerekiyordu. Köpek yetiştirmenin zor olduğundan bahsetmiştim. Köpeği sadece beslemek ile yetiştirmek arasında fark vardır. Ona barınacak bir yer verebilirsiniz, su ve yemek ihtiyaçlarını karşılayabilirsiniz. Ancak ona, kişiliğinin uygun gelişmesi için gerekli disiplini vermek başlı başına ayrı bir iştir. Bundan dolayı da köpek yetiştirmek ile çocuk yetiştirmeyi hep benzetmişimdir. Bu benzerlikler, iki farklı insan veya köpek kıyaslandığında kolaylıkla fark edilir. Ancak ikisi de tazedir ve kişilikleri, çevrenin etkisiyle belli bir oranda şekillenir. Yani, erken yaşta herhangi bir şeyi köpeğimize benimsetmemiz çok daha kolay olacaktır. SEVEN 2 Köpeğimizi eğitmek için diğer bir etmen de onun sözümüzü dinlemesiyle alakalı. Bunun için onun gözünde güçlü bir otoritemizin olması gerekir. Çünkü köpekler ailede, yani sürüde, hiyerarşiyi benimser. Ayrıca kendilerine bir alfa seçip en çok onu dinler. Alfa olsak veya olmasak da köpeğe statüsünü hatırlatmamız gerekir. Yoksa bu pire torbası kendini bizden üstün görebilir. Ödül-ceza sistemi de kullanabiliriz. Ancak dozu iyi ayarlamamız gerekli yoksa köpeğimiz ona karşı hissizleşebilir. Onun üzerinde otorite kurmamız için birincisi ve en önemlisi, kendimizden emin olmaktır. Çünkü köpekler salgılarımızın kokusundan bile nasıl hissettiğimizi anlar. İkincisi, beden dilimiz uygun olmalıdır. Bu sayede iletişimimiz kolaylaşır. İlginç bir şeye değinmek gerekirse bu kurallar, insanlarla ilişkilerimizde de geçerli. Fark ettiyseniz iş görüşmelerinde işverenleriyle sağlıklı iletişim kuranların işe alınma oranı daha yüksektir. Tabii ki patronunuz mülakatta sizi koklayıp havlamayacak, bir fantezi dünyasında yaşamıyorsak. Demek istediğim biz, insanlar da yaratılışımız gereği birtakım iç sezilere sahibiz. Ancak köpeklerin bazı sezgileri o kadar kuvvetli ki bırakın kötü insanları, kötü düşünen insanları bile çoğu zaman anlayabiliyorlar. Teori yerine birazcık da hayata dönelim. Köpeğimize bir isim de verdik elbette, fırsat bulmuşken söyleyeyim. Köpekler sonunda “-i” sesi olan, iki heceli sözcükleri daha kolay anlıyormuş. Bir komşumuzun önerisi, o sıralar boksla uğraştığımdan herhalde, hoşuma gitti ve ismini “Rocky” koyduk. Günler geçtikçe birbirimizi daha iyi tanıyorduk. Bu haylaz bayağı bir hareketliydi. Sanki başımıza gelen “ak” bir belaydı. Ona baktıkça etrafını keşfeden bir ufaklık görüyordum. Çimlerin arasında gezerken kaybolması, küt bacakları ve kocaman patileriyle SEVEN 3 peşimden koşması… Bunlardan sonra da kucağımda uyuması. Bütün bunlar daha önce tatmadığım zevklerdi. Özellikle de kürkünün sıcaklığı sevgiyle de birleşince sadece vücudumu değil, kalbimi de ısıtıyordu. Kürkündeki yumuşaklık ise bütün bunları biraz daha somutlaştırıyordu. Derken zaman geçiyor, ufaklık da her canlı gibi büyüyordu. Biz de ilk kez köpek beslemenin verdiği acemilikle ona söz geçirmeye çalışıyorduk. Rocky ise bunları zorlaştırıyor, yaramazlıkta zirveye oynuyordu. Ayakkabılarımızı yemesi bunlardan sadece biriydi. Cezamız genellikle yaptığını gösterip ona kızmak ve o, pişman olsun diye bir süre konuşmamaktı. Geceleri ise uyuması için yuvasına koyduğumuzda ağlıyordu. Bunlara dönüp bakınca aklıma, küçük bir çocuktan başkası gelmiyor. Hatta küçüklüğüm geliyor. Ayakkabı falan çiğnemiyordum ama etrafı dağıtmak ve yalnız uyuyamamayı paylaşıyoruz. Annem de bizi çok benzetir. Bazen isimlerimizi karıştırır. Hatta annem, Rocky’ ye oğlum deyince bazen üstüme alınırım. Rocky şimdi bir yetişkin ve eskisi kadar olmasa da hâlâ yaramaz. Özellikle de dışarı kaçmak için fırsat kollaması bazen sorun oluyor. Ama, her şeye rağmen onu seviyorum ve onu bir parçam olarak görüyorum. Beraber sayısız maceramız oldu. Örnek olarak, kış aylarında koşuya çıkıp ben ve “Rocky Balboa” yolları arkamızda bırakırdık. Başka bir gün ise onunla at getir oynardım. Son olarak, onun bendeki yeri çok ayrı. Hayatım boyunca beni gerçekten özel hissettiren sayılı “insan” dan biri. Bebekliğinden beri hayattaki kılavuzu olduğumuz birinin elimizde büyümesi ve birçok anı paylaşmamız… Sanıyorum ki, ben baba olma hissinin yarısını Rocky ile tattım ve ona oğlum demekte haksız sayılmam. SEVEN 4 Rocky ve ben, 2017 Köpeklerin lüks arabalara ihtiyaçları yoktur, büyük evlere ya da süslü elbiselere. Biraz yemek ve su yeterlidir. Zengin ve fakir olmanıza bakmaz, zeki veya aptal olmanıza da. Kalbini size karşılıksız açar. Kaç insan için aynı şeyi söyleyebiliriz? Başka kaç kişi size sıra dışı olduğunuzu hissettirebilir? Kaç kişi size kendinizi bu denli ve özel hissettirebilir? Marley ve Ben’den bir alıntı KAYNAKÇA: Stallone, Sylvester. Rocky Balboa. 1976. Film Wilson, Owen. Marley & Me. 2008. Film Rocky ve Yağız, Konya. Yazarın kendi fotoğrafı. 2017. Türk Dil Kurumu. Web. 30 Eylül 2018 SEVEN 5 Yağmur Buğra Küçükarslan Ölümsüz Yaşam Hayat aynı bir öykü gibi belli evrelerden oluşur. Her hikayede olduğu gibi yaşamlarımızın da belli giriş, gelişme ve sonuç bölümleri bulunur. Gelişme kısmı kişiden kişiye değişiklik gösteriyor olsa da giriş ve sonuç bölümleri hepimiz için aynıdır. Ölüm hepimizin kaçınılmaz gerçeği, hayatımızın nihai sonuç bölümüdür. Herkese etki eder ölüm. Ne renk, ne ırk, ne de cinsiyet ayrımı yapar. Ölmekten işte bu yüzden bu kadar korkarız. Sevdiğimiz kitapları bile bitirirken üzüntü duyan biz en kıymetli öykünün yani yaşamın bitmesi düşüncesiyle çılgına döner, korkudan tir tir titreriz. Bitişleri pek sevmeyiz. Keşke hiç bitmeseydi deriz her sonun ardından. Peki ya gerçekten bir son olmasaydı? Elbet herkes hayal etmiştir ölümün olmadığı bir dünya. Sevdiklerimizle birlikte sonsuza kadar yaşadığımız, her gün yeni bir deneyim edindiğimiz, sevginin, mutluluğun tükenmek bilmediği bir ütopya. İşte bu sonu gelmeyen yaşamların, bitmek bilmeyen öykülerin hikayesidir Ölüm Bir Varmış Bir Yokmuş. “Ertesi gün hiç kimse ölmedi.” diyerek başlar Jose Saramago’nun romanı. Adı bilinmeyen bir ülkede insanların bir anda ölmeyi kesmesiyle başlar hikayemiz. En başlarda insanlık kutsandığını, ödüllendirildiğini zanneder oysa romanın ilerleyen sayfalarında ölüm olmayan bir dünyanın ne kadar korkunç olabileceği anlaşılır. Sorunlar baş vermeye başlar. Kaos topluma hakim olur. Ölümün yokluğu ölümün kendisinden daha çok acıya sebep olur. Kargaşa dinmek bilmez. Ölüm döşeğindekiler ölemez. Hastalıklar, sakatlıklar sonu gelmeyen işkencelere dönüşür. İnsanların bu kadar korktuğu, nefret ettiği ölüm aranılan, istenilen bir şey haline gelir. Bu ebedi cehennemden onları kurtaracak, özgür kılacak bir rahatlama olarak algılanır ölüm. O rahatlamanın hiç gelmediğini hayal etsenize. Bir sona ulaşamamayı. En sevdiğiniz filmin bitmediğini düşünsenize. Ana kahraman günü kurtardı. Peki, sonra ne olacak? Elbet bir noktada senaryo tıkanır. Sonuçta öykünün ilerleyeceği bir nokta kalmamıştır ki. Hikayeleri aynı yaşam gibi anlamlı kılan bir gün sona erecek olmalarıdır. Elbet hepimizin kaybettiği sevdikleri, özlediği yakınları vardır. Fakat bir yandan da düşünmeliyiz ki ölümün bizden çaldığı şeylerin yanında kazandırdığı şeyler de bulunmaktadır. Ölüm bizlere bir
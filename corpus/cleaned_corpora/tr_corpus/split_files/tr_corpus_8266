sequitur ventrum" ilkesine göre annelerinkini takip ederdi, soyları veya görünümleri her ne kadar "beyaz" olursa olsun. Dolayısıyla Sally ve annesi köle sayılmaktaydılar. Ancak kölelik statüsü, ırk bakımından karışık bir kişinin hukuken beyaz sayılabileceği sorusundan farklıydı. Sekizde yedi oranında beyaz olan özgür kişiler, Sally'nin Jefferson'dan olan çocukları durumunda olduğu gibi, 18. yüzyıl kanunlarına göre kanunen beyazdı. Annette Gordon-Reed'in "The Hemingses of Monticello" adlı eserinde belirttiği gibi, ırk karışımına bakış, 18. yüzyıl ve İç Savaş öncesinde biraz daha toleranslıydı; 19. yüzyıl sonları ve 20. yüzyılda ise bir damla kuralı geçerli olmuştu. 1784'te Thomas Jefferson, Amerika büyükelçisi olarak büyük kızı Martha (Patsy) ile birlikte Paris'e yerleşti. 1787'de Jefferson, dokuz yaşındaki kızı Maria (Polly) Jefferson'u da yanına çağırdı. Polly'e bakması için Isabel adlı bir kölenin de yollanmasını istedi ama Isabel yakın zamanda doğum yapmış olduğu için onun yerine ergen yaşlı Saly Hemings geldi, Polly ile beraber. Poly ve Hemings, Londra'da John ve Abigail Adams tarafından karşılandılar. 1787'de Abigail, Sally'den bahsederken onun "15 veya 16 yaşında bir kız" olarak tarih etmiş ve "pek bir çocuk, Kaptan Ramsey pek bir hizmet vereceğinden şüpheli, onu geri götürse daha iyi edeceğini düşünüyor" diye yazmıştı. Sally'nin [Polly]'ye düşkün olduğunu ve iyi huylu göründüğünü eklemiştir. Abigail Adams, Sally'den ayrıca "çalışkan ve düzenli biri" olarak bahsetmiştir. Sally Fransa'da 26 ay kalmıştır. Abisi James de onunla beraberdi, ahçılık eğitimi almak için Jefferson'la beraber 1784'te Fransa'ya gelmişti. Bu sürenin sonlarına doğru James kendi parasıyla bir Fransızca öğretmeni tutmuştu. Oğlu Madison'un yazdığına göre Sally Hemings Paris'ten ayrılırken Fransızcayı iyi derecede öğrenmeye başlamıştı. Sally'nin nerede yaşadığına dair bir kayıt yoktu. Temmuz 1787 ile Ekim 1789'da Jefferson ile birlikte Champs-Elysées'de "Hôtel de Langeac"de yaşıyor olabilirdi veya, Maria ve Martha ile birlikte onların eğitimlerini sürdürmekte olduğu manastıra (Abbaye de Panthemont) gidiyor olabilirdi. Manastırdan gelen faturalarda Sally'den bahsedilmiyordu. Jefferson ve çevresi hafta sonlarını villasında geçirmekteydi. Jefferson'un Sally'e kaliteli giysiler satın alıp vermiş olduğuna dair kayıtlar vardır, bunlar muhtemelen onun resmî davetlerde Martha'a eşlik etmesi için alınmıştı. Fransız kanununa göre hem Sally hem de James özgür bırakılmak için başvurma hakkına sahiptiler. Fransa'daki devrim anayasası 1789'da köleliği kaldırmıştı. Oğlu Madison'un anılarında yazdığına göre Sally Fransızca öğrenmekteydi, isterse Fransa'da özgür bir kişi olarak kalabilir, isterse Virginia'ya bir köle olarak geri dönebilirdi. Yazdığına göre, Sally Jefferson'dan hamile kalmıştı, eğer Jefferson çocuklarını azat etmezse Amerika'ya geri dönmeyi reddetmişti, Jefferson da bu şartı kabul etmişti. 1789'da Sally Hemings Jefferson ile Amerika Birleşik Devletleri'ne geri döndü. Karısı yedi yıl önce ölmüştü ve kendisi sadece 46 yaşındaydı. Jefferson'un kayınpederinden de görüldüğü üzere Virginia'daki zengin beyaz çiftlik sahipleri arasında dul erkelerin köle kadınları kendilerine cariye olarak almaları yaygındı. Jefferson'un da böyle bir şey yapmış olması o dönem için anormal değildi, 1 Eylül 1802 tarihlki "Richmond Recorder" gazetesi Jefferson'un "yıllarca cariye olarak kölelerinden birini tutmuştur. Adı Sally'dir. En büyük oğlunun adı Tom'dur..." yazmıştır. Jefferson ile bir kölesi arasında cinsel ilişki olduğuna dair söylentiler 1802'den önce de vardı ama makale bu hikâyenin iyice yayılmasını sağladı. Jefferson'un Federalist muhalefeti tarafından kullanılmış ve Jefferson'un başkanlığının son yıllarında pek çok gazetede defalarca yayımlanmıştır. Jefferson kayıtlarının arta kalanlarına göre, Sally ABD'ye döndükten sonra altı çocuğu olmuştur: Madison Hemings'in 1873 tarihli hatıratına göre, Sally 1790'da bir çocuk doğurmuş, bu çocuk kısa süre sonra ölmüştür. 1802'de basılmış tartışmalı gazete haberlerine, ve azat edilmiş eski bir köle olan Thomas Woodson'un soyundan gelenlerin sözlü geleneğine göre, Hemings'in ayrıca Thomas veya Tom adında, 1790'da doğmuş bir oğlu da olmuştur. Bu Tom, 15 yıl sonra doğan Madison'un ölmüş olduğunu düşündüğü çocuk olabilir. Tarihçiler, 10 ila 12 yaşına kadar kayıtlarda görünen ve Jefferson'a kuvvetle benzediği söylenen bir Tom'dan bahsetmiştir. Bu Tom'un gençken mi öldüğü yoksa Jefferson'un başka bir çiftliğine mi gönderildiği bilinmemektedir. Jefferson kölelerinin doğumlarını kendi Çiftlik Kitabı'nda kaydetmiştir. Bazı araştırmacılar kayıtlarda tutarsızlıklar fark etmiştir: 1790 yılı ve bazı başka yıllar için doğumlar sütununda silintiler vardır. Genelde Jefferson ölenlerin kayıtlarının üzerine çizgi çekerdi. Ayrıca, Jefferson Sally'nin çocukları için baba adının belirtmemiştir, başka bazı köle doğumlarında baba adını kaydetmesine rağmen. Sally Hemings'in görevleri arasında çocuk bakıcılığı, oda hizmetçiliği ve dikişçilik vardı. Okuryazar olduğu bilinmemektedir ve kendisi yazılı bir kayıt bırakmamıştır. Görünüş olarak Hemings neredeyse beyaz ırktan görünüyordu ve düz siyah saçları arkasından bırakıyordu. Jefferson'un torunu Thomas Jefferson Randolph onu "açık tenli ve oldukça hoş görünüşlü" olarak tarif etmiştir. Yetişkin bir kadınken Monticello'nun "güney müştemilat"ında yaşıyor olması muhtemeldi, malikânenin bu kanadına ana evden kapalı bir geçitle ulaşmak mümkündü. Sally hiç evlenmedi; köle olarak Virginia kanunlarına göre evliliği kabul göremezdi zaten, ama pek çok köle kendilerine nikâhsız eş alırdı. Sally Hemings Monticello'da çalışırken çocuklarına yakın olabiliyordu. Oğlu Madison'un anılarında yazdığına göre, Hemings çocuklarının 'büyük ev' etrafında bulunmalarına izin veriliyordu ve sadece getir-götür gibi hafif işler yapmaları bekleniyordu." Madison, Thomas Jefferson'un iyi bir adam olduğunu ama kendisine veya kardeşlerine babacan davranma alışkanlığı olmadığını yazmıştır. Çocuklar 14 yaşında eğitimlerine başladılar, erkek kardeşler marangoz, Harriet iplikçi ve örgücü olarak. Beverly, Madison ve Eston keman çalmayı öğrendiler. 1819 veya 1820'de Jefferson'un torunlarından biri bir arkadaşını "Beverley'nin müziği ile dans etmeye" Monticello'nun Güney Kanadı'na davet etmiştir. Beverly 1822'de "kaçmış" ve takip edilmemiştir. Aynı yıl Harriet de kaçmıştır. Malikâne kahyası Edmund Beacon, anılarında, ona 50 dolar verip, muhtemelen abisi veya başka bir akrabasına gitmesi için, onu bir at arabasına bindirdiğini belirtmiştir. Böylece Jefferson, Sally'nin çocuklarından ikisinin yetişkin yaşa gelince kaçmalarına üstü kapalı şekilde izin vermiştir. Madison Hemings hatıratlarında kız kardeşlerinin açık tenleri sayesinde beyaz topluma karışabildiklerini ve iyi evlilikler yaptıklarını belirtmiştir. Jefferson, sahip olduğu yüzlerce köleden hayatı boyunca sadece ikisini azat etmiştir, beşini ise (hepsi Hemings ailesinden) vasiyetiyle azat etmiştir. Ayrıca Harriet ve Beverly'nin "kaçmasına" göz yummuştur. Ayrıca Hemings'in oğulları Madison ve Eston'un serbest kaldıktan sonra Virginia'da kalabilmeleri için Virginia eyalet meclisindeki nüfuzunu başarıyla kullanmıştır (Virginia kanunlarına serbest bırakılan kölelerin bir yıl içinde gitmeleri gerekmekteydi). Rivayete göre Sally Hemings hiçbir zaman resmen azat edilmemişti, bunu yapması (Jefferson böyle bir şeyi aklından geçirmiş olsa bile) muhtemelen Jefferson üzerine dikkat çekecekti. Jefferson'un kızı Martha Randolph daha sonra Hemings'e "zamanını vermişti", bu, Sally Hemings'in Virginia'da yaşamaya devam etmesini sağlayan gayriresmî bir özgürlük verme uygulamasıydı. Hemings hayatının geri kalanını Albermarle County'de Charlotteville'de, oğullarıyla beraber geçirdi. Albermarle County'nin 1833 nüfus sayımında 56 yaşındaki Sally Hemings özgür bir beyaz kadın olarak kayıtlı görünür. 1802'den evvel "Washington Federalist" gazetesinde Jefferson'un esirleriyle ilişkileri olduğuna dair üstü kapalı iddialar yayınlanmıştı. 1802'de Richmond "Recorder" gazetesinde James T. Callender adlı bir gazeteci, Sally Hemings'ten Tom adlı bir erkek çocuk da dahil olmak üzere, beş çocuk sahibi olduğunu yazdı. O zamana kadar başka kaynaklardan da bilinmektedir ki Sally Hemings'in beş kadar çocuk doğurmuş ama bunların en az ikisi ölmüştür (Thomas Eston adlı bir diğer çocuk ise daha sonra doğmuştur). Callendar'ın makalesi dışında "Tom" adında bir oğuldan bahseden tek diğer kaynak, Thomas Gibbons tarafından 20 Aralık 1802 tarihinde yazılmış bir mektuptur, bu mektupta Hemings hakkında 1802'de gazetelerde çıkmamış başka bilgiler de vardı. Callendar bu çocuktan "Başkan Tom" olarak bahseder, onun Başkan'a çok benzediğini, Jefferson ve Hemings'in Paris'ten dönüşlerinde doğduğunu belirtir. Jefferson'un torunu Thomas Jefferson Randolph daha sonra Sally'nin çocuklarının Jefferson'a benzediğini kabullenmiş, "o kadar benziyorlardı ki damarlarında Jefferson'un kanını taşıdıkları besbelliydi" demiş, bu benzerliği Jefferson'un bir akrabasının babalığına atfetmiştir. Callender, Monticello'yu hiç ziyaret etmemiştir ve yazdığı makaleleri için ikinci el kaynaklara ve spekülasyonlara dayanmıştır. Callendar, hikâyesindeki bilgi hatalarını düzeltmeye gayret göstermiş olsa ve, Sally'nin varlığı, onunu Fransa'da bulunmuşluğu ve çocuklarının Jefferson'a benzemesi hakkında verdiği bilgiler doğru olsa dahi, asıl iddiası olan "Başkan Tom"un varlığı hiçbir zaman doğrulanmamıştır. Callendar'ın makalesi sırasında Jefferson bekardı ve 20 yıldır duldu. Karısı Martha Wayles Jefferson, Jefferson'la yedinci çocuğunun doğumundan kaynaklanan komplikasyonlardan dolayı, 6 Eylül 1782'de ölmüştü. Ölüm yatağında kocasına bir daha evlenmeyeceğine yemin ettirmişti—kocası da bu yemini tutmuştur. O dönemin pek çok gazete editörü Callendar'ın bağnaz hikâyesini tekrarlamışlardı, bunu yapmakta amaçları esarete karşı bir saldırı değil, Jefferson'a zarar vermekti. Jefferson Albemarle ve Bedford'daki malikânelerinde 200 küsur köleye sahipti, ancak bu sayı değişkendi. Jefferson, Monticello'da tarlalarda, küçük bir çivi fabrikasında ve ana evde sırf köle emeği kullanıyordu. Jefferson yıllarca borçla mücadele etmişti ve kölelerini değerli bir mülk olarak görürdü. On yıllık bir zaman dilimi zarfında 167 köleyi satmış veya vermişti. Jefferson, satılmak isteyen kölelerine kolaylık gösterirdi, özellikle onların ailelerini bir arada tutulması söz konusu olunca. Ayrıca satılmak istemeyen kölelerinini satmamaya çalışırdı. Ama vasiyetinde Jefferson sadece beş köleyi azat etmiştir, John, Madison, ve Eston Hemings dahil olmak üzere. Sally'nin oğullarından Madison Hemings, 1873 tarihli anılarında (Ohio gazetesi "The Pike County Republican"ın yayımcısı Samuel Wetmore tarafından redaksiyonu yapılmıştır) Thomas Jefferson'un onun, ve Sally'nin çocuklarının hepsinin babası olduğunu iddia etmiştir. Erkek kardeşleri ve kızkardeşinin, köle geçmişlerini gizleyerek beyaz topluma karıştığını açıklar. Hemings'in açıklamaları Calendar'ın iddia ettiği "Başkan Tom"dan söz etmez, onun yerine, Sally'nin ilk çocuğunun Fransa'da peydahlandığını, Sally'nin Virginia'ya dönüşünden kısa süre sonra bu çocuğun doğup öldüğünü belirtir. Bu tutarsızlığa rağmen bazı araştırmacılar bu 1873 anısının Callendar'ın makalesine dayandığını iddia etmiştir, çünkü her ikisi de Martha Jefferson'un babası John Wayles'ın adını aynı biçimde yanlış yazmıştır. Ancak, "Wayles" ile aynı okunuşu olan "Wales" kelimesinin yazılması, iki kişinin birbirinden bağımsız olarak kolaylıkla yapılabileceği bir hatadır. Bazı tarihçiler 1873 anı kitabından öncesine ait bir sözlü gelenek olmamasını eleştirirler, ne Monticello kölelerinin ahfadında ne de Hemings ailesinde; ancak, sözlü gelenekler, sözlü olmalarının doğası gereği, yazılana kadar bir delil bırakmazlar. Hemings soyundan pek çok kişi "beyaz geçindiği" için, ayrıca Beverly ve Harriet Hemings'in hukuki durumunun 1865'e kadar kaçak köle olduğu için, kayıt bırakmamak onlar için önemliydi. Her durumda, 1902'de bir gazetede yayımlanan, aileden olmayan bir kişinin bir hatıratında yazdığına göre, 1840'larda Eston Hemings ve Madison Hemings'in Jefferson'un çocukları olduğu, onların Chillicothe, Ohio'daki komşuları tarafından genel kabul görmüş bir olguydu. Madison Hemings'in hikâyesine şüpheyle karşılanmasının diğer nedenleri, Sally Hemings'in Fransa'da kalışının süresi hakkındaki hata, Jefferson'un vasiyetindeki maddeler, ve Madison'un Dolley Madison tarafından adlandırılmış olduğu iddiasıydı. Hikâyeye inanılmamasının bir diğer nedeni, Madison'un iddiasına göre Jefferson'un tarımdan fazla zevk almadığı ve makineleri tercih ettiğiydi. Tarihçi Annette Gordon-Reed, bununla ilgili olarak, Madison'un büyüdüğü dönemin, Monticello'da büyük bir inşaat faaliyeti dönemine rastlaması ve Madison'un marangoz olarak eğitim görmüş olduğunu belirtir. Aynı gazetede yayımlanan, ikinci bir Monticello kölesinin anısı, Madison Hemings'in hikâyesini desteklemiştir. Bunun ardından Jefferson'un torunu Thomas Jefferson Randolph, o hikâyedeki hatalar hakkında gazeteye (yayımlanmayan) bir mektup yollamıştır. Bazı eleştirmenler Madison'un hatıratında kullanılan kelime dağarcığının eski bir köleden beklenmeyecek bir zenginlik gösterdiğini, bunun, editör Samuel Wetmore'un (Cumhuriyetçi parti taraftarı ve kölelik aleyhtarı) metne katkısı olduğuna işaret ettiğini söylemiştir. Ancak, aynı yazı dizisinde Wetmore'un diğer makaleleri aynı üslup özelliklerini göstermemektedir. Madison, imtiyazlı Hemings ailesinin bir üyesi olarak, çokyönlü (polimat) bir kişi olan Jefferson ve onun çocuklarının yakınında büyümüştü ve kendi yazdığına göre, Jefferson'un torunları tarafından eğitilmiş, daha sonra da kendi başına eğitimini sürdürmüştü. Gordon-Reed, eski bir kölenin ifadesinin nasıl olması gerektiği hakkında tarihçilerin gösterdiği taraflılığın, bu eserin dikkate alınmamasına neden olduğunu belirtmiştir. Madison'un, babasının Thomas Jefferson olduğu iddiası, bazı kişiler tarafından hüsnükuruntu olarak sunulmuştur. Yayımlanışından kısa bir süre sonra, rakip bir gazete "bu yörede en az elli zencinin babalarının meşhur kişiler olduğunu iddia ettiğinden şüphemiz yoktur. Bu, renkli ırkın bilinen bir özelliğidir." diye yazmıştır. Daha yakın geçmişte, Thomas Jefferson Heritage Society'nin 2001'de yayımlanmış olan "Araştırmacılar Komisyonu" raporuna katılmış birisi olan David Mayer, Madison'un anılarının "mitos" değil de "tarih" olarak değerlendirmenin, "Kuzeybatı Pasifik yerlilerinden meşhur bir kabile reisinin aslında bir kuzgundan inme olduğuna inanmak gibidir, çünkü onun aile efsanesinde öyle demektedir" diye yazmıştır. "Thomas Jefferson ve Sally Hemings: Bir Amerikan Çekişmesi' ("Thomas Jefferson and Sally Hemings: An American Controversy") kitabının yazarı Annette Gordon-Reed, anı kitabının yayımlanmasının ardından Madison Hemings'in alaya alındığını belirtir. Bu anı unutulup 1950'lerde tekrar keşfedilince, Madison Hemings'in hikâyesi yeniden alaya alınmıştır "sanki 1873 ile 1990'lar arasında hiçbir şey olmamış gibi." Kölelik döneminde ırklar arasındaki ilişkiler hakkındaki söylencelerin ve Jefferson'un kişiliğini "korumanın" bir yolu olarak bunu yorumlar. Yazar Fawn Brodie 1970'li yıllarda Eston Hemings'ın soyundan kişilerle karşılaşınca, onların Sally Hemings ile ilişkilerinden habersiz olduğunu keşfetti. Eston, Wisconsin'e taşındıktan sonra soyadını Jefferson olarak değiştirmişti ve beyaz toplulukla kendini özdeşleştirmişti. Onun soyundan gelenler, Afrika soylu olduklarının bilmiyorlardı ve kendilerine Jefferson'un "amcasının" uzaktan akrabası olduklarının söylenmişti (Jefferson'un amcaları Hemings çocukları doğmadan önce ölmüştü). O zamanden beri, Sally Hemings hikâyesine inanmayanlar, Brodie'nin keşfine dayanarak, bahsi geçen "amca"nın Jefferson'un kardeşi Randolph olduğu çıkarımını yapmış, Thomas Jefferson babalık iddiasını reddetmiştir. Ancak, Eston'un soyu daha sonradan bu hikâyede bahsedilen "amca"nın ailenin erkek üyeleri tarafından 1940'larda uydurulduğunu, bunu ırkçı ayrıma karşı yaptıklarını açıkladılar. Bu değişikliğin amacı sadece Thomas Jefferson'dan değil, Afrikalı kölelerden inme olduklarını gizlemekti, çünkü Jefferson'dan olmalarının zaten başka bir açıklaması olamazdı. Jefferson'dan inmiş olmayı iddia eden bir sözlü geleneğin varlığının bir diğer desteği, Eston'un oğlu Beverly'nin 1908'de ölümünden sonra "Chicago Tribune" gazetesinde yayımlanan bir mektuptu. Bu mektup, Beverly'nin arkadaşı, yazar ve yayımcı Augustus J. Munson'tandı, ve Beverly'nin Thomas Jefferson'un torunu olduğunu belirtiyordu. Bir diğer destekleyici kanıt, 1902'de "Scioto Gazette"de çıkan bir makalede, Eston ve onun Jefferson'un oğlu olduğuna dair şöhretinden bahsedilmesiydi. Hemings ailesine ve Monticello'ya olan bağlantının gizlenmesi, 1940'larda Eston'ların aile hikâyesindeki değişiklikten kaynaklanmaktaydı, Jefferson ailesinden değil: aile fertlerinin 15 yıl boyunca Chillicothe, Ohio'da bir Afro-Amerikalı bir toplulukta yaşamış olduklarının artık söylenmez olmuş; "Eston" adının yazılışının "Estis" olarak değiştirilmiş; ve ailenin kökeninin Albemarle County'den Fairfax County olarak değiştirilmişti. "Renkli Özgür" bir adam olan Thomas Woodson'un soyundan olanlar onun Sally Hemings'in Thomas Jefferson'dan oğlu olduğuna dair iddia etmişlerdir. Dediklerine göre kendisi Fransa'da peydahlanmış ve 1790'da doğmuştur. Thomas Woodson hakkındaki ilk kayıtlar onun 1807'de Greenbriar County'de (günümüzde Batı Virginia'da) yaşayan bir çiftçi olduğuna dairdir. Woodson soyundan beş kişi üzerinde yapılan DNA testleri onunla Jefferson arasında bir bağ olduğunu göstermemiştir. 2000 yılında Thomas Jefferson Vakfı (Monticello'yu günümüzde idare eden vakıf) Woodson'un iddiasının olasılık dışı bulmuştur, Callender'in orijinal hikâyesi ile tutarlı olmasında ve Woodson ailesinin sözlü geleneği tarafından desteklenmesine rağmen: "Eğer Thomas C. Woodson, Sally Hemings'in 1790'da doğmuş oğlu olsaydı, 16 yaşında baba ve 17 yaşında toprak sahibi olması gerekirdi; karısının kendisinden sekiz yaş daha büyük olması gerekirdi. Bunlar mutlaka olanaksız olmasa da, son derece olağan dışı olurdu." 2001'de "National Genealogical Quarterly" (Millî Soybilim Dergisi) dergisi, nüfus sayım verilerine dayanarak onun doğum tarihini 1784-85 aralığında olması gerektiğine karar kıldı. Woodson hikâyesi aleyhine argümanlar, Sally Hemings'in 1790'da doğmuş bir oğlun 1802'de hâlâ sağ olduğunu kanıtlayacak bir delil olmadığını belirtir. 1802 yılında Richmond, Virginia'da çıkan bir gazetede James Callender tarafından kaleme alınmış makaleler yayımlamıştı, bu yazılarda Callender, Tom adında bir çocuktan bahsetmiş ve onun Thomas Jefferson ve Sally Hemings'in oğlu olduğunu iddia etmişti. 1802'de hayatta olan hiç kimse, ulusal düzeyde bir skandalın konusu olan bu çocuğun varlığını inkar etmemiş, ama genelde bu saldırılara cevap vermemişti. Bu erkek çocuğun 1802'den önce öldüğünü öne süren ilk yazı, Thomas Jefferson'un ölümünden yaklaşık 50 yıl sonra yazılmıştır. Thomas Jefferson Vakfının Ocak 2000 raporundan "Eğer 1790'da doğan bir bebek, çocukluğunu ölmeden geçirirse, 1794 ve sonraki yıllardaki Çiftlik Kitabı'nda bulunmamasını açıklamak zordur" demiştir. Lakin, kitabın 31. sayfasında, 1790'da doğan bir erkek çocuğun adının kısmen silinmesi raporda belirtilmemektedir. Jefferson Çiftlik Kitabı'ndaki eksik sayfaları ve silintileri kimse açıklamamıştır. Woodson hikâyesini reddedenler, Ellen Randolph Coolidge'in dediğine göre Monticello'yu terkeden dört "sarı çocuk"tan dördüncüsünün kim olduğuna açıklama getirmemiştir (diğer üçünün ise kimliği belirlenebilmiştir). Jefferson'un kayıtları çok kapsamlı olduğu için eğer bu dördüncü kişi eğer Thomas değilse, kimliğinin tespiti zor olmasa gerekirdi. Sally Hemings'in oğlunun 10 yaşında olması gereken 1800 ve 1801'de Thomas Jefferson, Thomas adlı bir hizmetçiye parasal hediyeler vermiştir. Hikâyeyi reddedenler, Thomas adlı hizmetçi için alternatif bir kimlik öne sürmemişlerdir. Woodson hikâyesine göre, bu erkek çocuk Monticello'yu iki yıl sonra terketmiştir, dolayısıyla hediyeler devam etmemiştir. Woodson hikâyesine göre, Jefferson'un torunu Ellen R. Coolidge'den bu açıklamalar, ve Jefferson'un kendi mali belgeleri, Woodson'un iddialarını desteklemektedir. Woodson aile hikâyesine göre, bu oğlan çocuk, skandal ve özgür olma arzusu yüzünden adeta bir yetim hâline gelmişti. Monticello'yu terkettikten sonra bu oğlan beyaz Woodson'larla yaşamıştı, bu Woodsonlar Thomas Jefferson'ın karısının kızkardeşi tarafından akrabalardı. Sonra Woodson çiftliğini terketmişti. Bu sıra dışı şartlar içinde, Thomas'ın başka bir aileye, karısının ailesine, bağlanmış olması mantıklı ve başarılı bir tepki olsa gerektir. 1879'da ölen Thomas Woodson'un 95 yaşına kadar yaşamış olması şüphelidir. Thomas Woodson'un soyundan olduğu bilinen 1300 kişiden hiçbiri henüz 95 yaşına kadar yaşamamıştır, tıp ve halk sağlığındaki büyük ilerlemelere rağmen. Thomas Jefferson Vakfı'nın, Thomas Woodson'un 17 yaşında toprak sahibi olamayacağına dair hükmüne rağmen, Thomas Woodson'un yaşamış olduğu Greenbrier County'de toprak sahibi olduğuna dair bir kayıt yoktur. Vakıf, olmayan iddialar yaratıp sonra bunları çürütmüştür. Woodson ailesinin yayımlanmış hikâyesi Thomas Woodson'un Greenbrier County'de toprak sahibi olduğuna dair bir iddiada bulunmamaktadır. Thomas Jefferson'un kendisi bu konu hakkında alenen hiçbir yorum yapmamıştır, ancak bazı sözleri dolaylı inkar olarak yorumlanmıştır. Deniz Kuvvetleri bakanı Robert Smith'e yazdığı 1 Temmuz 1805 tarihli bir özel mektubunda, Jefferson kendisine yöneltilmiş tüm "suçlamaları", biri hariç, reddetmiştir: evli komşusu Betsey Walker'i baştan çıkarmayı denemiş olduğuna dair suçlamanın "hakkımdaki iddialar arasında tek gerçeğe dayananı" demiştir. Bu cümlenin Walkerlar'ın kendisine yapmış olduğu diğer suçlamaların bir inkarı mı olduğu, yoksa Federalistlerin tüm iddialarının, Hemings iddiaları da dahil olmak üzere, bir inkarı mı olduğu konusundan fikir birliği yoktur. Biyografisti Henry S. Randall'a göre, Jefferson'un kızı Martha, İrlandalı yazar Thomas Moore'un babası ile bir esir arasındaki ilişkiden bahseden iki kıtalı şiirini kızgınlıkla babasının önüne fırlatmıştı. Jefferson'un tek tepkisi 'yürekten, net bir kahkaha idi'. 1974'te, "Thomas Jefferson, Mahrem Bir Hikâye" ("Thomas Jefferson, An Intimate History") eserinde University of California, Los Angeles profesörü Fawn M. Brodie, Thomas Jefferson ve Sally Hemings arasından cinsel bir ilişki hikâyesinin muhtemelen doğru olduğunu savundu. Brodie, kitabında, her iki kişiyi de duygusal anlamda savunmasız ve tamamen insanî olarak sunmuştur. Jefferson, Hemings'in altı veya yedi açık tenli çocuğundan bir veya daha fazla çoğunun babası olmuştur ama Sally ile 38 yıl süren, sevecen ve muhtemelen tek eşli bir ilişki sürdürmüştür. Monticello'nun bir kahyası olan Edmund Bacon'un anıları papaz Hamilton Wilcox Pierson tarafından 1862'de "Thomas Jefferson'un Özel Hayatı" adlı kitabı için kaydedilmişti. Bacon, Sally Hemings'in kızının, (muhtemelen Harriet'i kastediyordu) Jefferson'un olmadığını söylemiştir. Bacon'un ifadesini şüpheyle karşılayanlar Bacon'un Monticello'da çalışmaya 1806'da başladığına, ki bu tarih Harriet'in doğumundan beş yıl sonradır, ve Bacon'ın "büyük ev"de yaşamadığına dikkati çekerler. Jefferson'un torunlarından ikisi, Hemings çocuklarının babasının Samuel veya Peter Carr olduğunu iddia etmiştlerdir. Bu Carr kardeşler Monticello'da yetişmişlerdi ve Jefferson'un kız kardeşi Martha'nın oğullarıydı. Torunlardan biri Hemings çocuklarının hepsinin Samuel'e ait olduğunu iddia etmişti; öbür torun ise onların Peter'e ait olduğunu iddia etmiştir. Torun Jeff Randolph, Sally Hemings'in çocuklarının Peter'a, Sally'nin kızkardeşi Betsey Hemings'in çocuklarının ise Samuel'e ait olduğunu söylemiştir. Biyografist Henry S. Randall'e göre, Carr kardeşler bunu kendisine itiraf etmiştir. Kız kardeşi Ellen Randolph Coolidge, Hemings'in çocuklarının Samuel'e ait olduğunu söylemiştir. 1998 DNA testi Carr sülalesi ile Hemings sülalesi arasında bir ilişki olmadığını kesin bir şekilde kanıtlamıştır. Jefferson'un kızı Martha Jefferson Randolph'un çocuklarından birini biyografist Henry Randall'a dediğine göre, "Bay Jefferson ve Sally Hemings buluşmuş olamazlardı" - Jefferson'a en çok benzeyen çocuğun doğumundan "önceki onbeş ay boyunca birbirlerinden uzak duruyorlardı." Oysa Jefferson ve Hemings'in söz konusu dönemde Monticello'da bulunmadıkları iddiasını destekleyecek bir yazılı belge mevcut değildir, ve Hemings'in her bir çocuğunun doğumundan dokuz ay önce Jefferson Monticello'daydı. Babalık iddialarını desteklemek için öne sürülen savlar arasında şunlar bulunur: (1) Hemings'in çocuklarının hepsinin peydahlanması Jefferson'un ya Paris veya Monticello'da bulunduğu zamanlara rastlar, hiçbiri onun uzun süreli yokluklarına rastlamaz; (2) Madison Hemings ve onu destekleyen, Monticello'daki bir diğer eski kölenin ifadeleri; (3) Hemings'in çocuklarının Jefferson'a fiziksel olarak benzediğine dair o dönemde yapılmış gözlemler; ve (4) Jefferson'un sadece Hemings'in çocuklarını azat etmesi ve kaçmalarına göz yumması. Yukarıdakilere karşı savlar ise şunlardır: (1) Jefferson'un Monticello'da bulunduğu çoğu zamanda Hemings hamile kalmamıştır, Jefferson'un orada bulunduğu dönemlerde onun erkek akrabalarının da orada bulunma olasılığı daha yüksektir; (2) bir sözlü geleneğin güçlülüğü onun doğruluğunun bir ölçütü değildir, başka sözlü gelenekler ve anılarla çelişki olabilir; (3) Hemings çocuklarının babası Jefferson ailesinden başka biri olabilir, ve bunun sonucu çocuklar Jefferson'a benzeyebilir; ve (4) Hemings ailesinden olan ama Sally'nin çocuğu olmayan birkaç kişi daha azat edilmişti. 1781'de "Virginia Eyaleti Hakkında Notlar" adlı kitabında, Jefferson köle çocuklarının bir meslek edinip kendilerine bakabilecek hale geldikten sonra azat edilmelerini savunmuştu (Ancak, Hemings aile üyeleri dışında kimseyi serbest bıraktığına dair bir belge bulunmamaktadır). 19. ve 20. yüzyılın büyük bölümünde, Thomas Jefferson'un biyografistleri, onun bir köle ile çocuk yaptığı iddialarına karşı çıkmışlardır. Callendar'ın iddiaların dikkate alınmayacak derecede siyasi amaçlı olduğunu saymışlar, Madison Hemings'in yayımlanmış anılarının ise kendi statüsünü şişirmek amaçlı olarak yorumlamışlardır. Erken dönem Amerikan ırk ilişkilerinin incelemesi muazzam bir eser olan "Siyah üzerine Beyaz" ("White Over Black") adlı eserinde Winthrop Jordan, Hemings-Jefferson ilişkisini inanılabilir ve dikkate almaya değer olarak ele almış, Sally Hemings'in her hamile oluşunda Jefferson'un Monticello'da olduğunu belirtmiştir. Fawn M. Brodie, 1974 tarihli Jefferson biyografisinde Hemings ailesi ve Hemings'in hamilelik zamanları hakkında ek bilgiler toparladı; ama bazı eleştirmenler Brodie'nin psikoananlitik yaklaşımına karşı çıkmışlardır. Dumas Malone, Douglass Adair, Virginius Dabney ve diğer yazarlar Brodie'nin argümanlarına itirazlar getirmiştir, Jefferson aile fertlerinin Carr kardeşler hakkındaki iddialarına dikkati çekerek. Bazı kurgusal eserler, Barbara Chase-Riboud'un "Sally Hemings" adlı romanı, Steve Erickson'un "Arc d'X" ve Merchant-Ivory filmi "Jefferson in Paris" ("Jefferson Paris'te") geniş kitlelere ulaşmış ve pek çok kişiyi inandırmışsa da, çoğu ana teamül tarihçisi Jefferson'un bir kölesiyle cinsel ilişkiye girmiş olmasının düşük olasılıklı bulmuştur. Ancak, 1997'de, hukuk profesörü Annette Gordon-Reed, "Thomas Jefferson ve Sally Hemings: Bir Amerikan ihtilafı" ("Thomas Jefferson and Sally Hemings: An American Controversy.") adlı eserinde savlar ve kanıtlar hakkında bir inceleme yayımlammıştır. Gordon-Reed, Madison Hemings'in ifadesi lehinde ve aleyhinde kanıtların değerlendirilmesinde çoğu tarihçinin nasıl çifte standartlar kullandığına işaret etmiştir. Örneğin, Hemings'in babası hakkındaki ifadesi güvenilmez "sözlü tarih" olarak etiketlenmiş, buna karşın Jefferson ailesinde aktarılan hikâyeler güvenilir olarak değerlendirilmiştir, bunlar kendi aralarında ve yazılı belgelerle çelişse dahi. Tarihçiler Sally'nin babasının John Wayles olduğu ifadesinin çok az somut delil olmasına rağmen kabul etmektedir ama Saly'nin çocukları hakkında çok daha fazla kanıt istemektedir. Gordon-Reed, yazılı belgelerin Madison Hemings'in iddiasını kanıtladığını değil, sadece uzmanların bu iddiaları haksız yere reddettiğini savunmuştur. Hemings çocuklarının babasının kim olduğu sorusunun cevabının ise, DNA analizi ile elde edilecek kanıtlarda bulunabileceğini öne sürmüştür. Britanya bilimsel derigisi "Nature"ın 5 Kasım 1998 sayısında mevcut DNA delilleri hakkında bir araştırma yayımlandı. Eugene A. Foster tarafından yapılan çalışma dört grup erkeğin Y kromozomal haplotiplerini incelemiştir: Thomas Jefferson'un büyükbabasının; Thomas Woodson'un; Madison Hemings'in abisi Eston Hemings'in (kendisi sonradan Eston Jefferson adını almıştır); ve Carr kardeşlerin büyükbabası John Carr'ın soyundan gelenler. Her durumda incelenen erkeklerin baba tarafından inmeleri şartı vardı, yani oğlunun oğlunun oğlu olmak. Sadece bu soylarda Y kromozomları muhafaza olabilir. Bu yüzden Thomas ve Martha Jefferson'un doğrudan ahvadı bu çalışmada incelenememiştir, çünkü ne bu soydan ne de Madison Hemings'in soyundan, babasoylu ahvad tespit edilememiştir. Araştırmanın ana bulgusu, Jefferson ailesinin Y kromozomunun Eston Hemings'in ailesininki ile eşleştiği, buna karşın Woodson ve Carr ailelerinin Y kromozomlarının farklı olduğudur. Jefferson'un Eston Hemings'in babası olduğu konusunda kesin bir sonuç değildi bu, ama test edilen diğer aileler durumunda sonuç açıktı. Jefferson'un torunlarının iddiası olan, Sally Heming'in çocuklarının babasının Carr kardeşlerden biri veya ikisi birden olduğu doğru olamazdı. Bu çıkarımın hatalı olmasının yolu, ya a) Hemings'in başka erkeklerden de çocukları olmuş olması ve Carr kardeşlerin Eston dışında da çocuklar yapmış olmaları, ya da b) Carr kardeşlerin büyük babaları ile aynı Y kromozomuna sahip olmaması (gayrı meşruluk sonucu) ve Jefferson ailesinden birinin onların babası olması olabilirdi. Woodson ailesinin Jefferson soyundan olma iddiası da çürütüldü; Woodson soyundan beş kişi test edilmişti, doğruluğu garantilemek için. Buna karşın Eston Jefferson'un babasının "bir" Jefferson olduğu inkar edilmez bir bulguydu. 1998'den önce Hemings çocukları tarafından tüm yazılanlar arasında Madison Hemings'inki, DNA testi ile en uyumlu çıkmıştır. "Nature" dergisi bu nedenle bu çalışma için "Jefferson kölesinin son çocuğunun babasıydı" olarak başlık atmıştır. Makalenin yazarları bu başlığı "hatalı" olarak nitelemiştir çünkü ekibin vardığı sonuçları tam yansıtmamaktaydı. DNA testleri 1) Carr kardeşlerinin Eston'un babalığıyla ilişkisini dışlamış ve 2) Jeffersonlar'dan herhangi birinin Thomas Woodson'un babası olduğunu da dışlamıştı. Buna karşın, Jefferson veya ailesinin bir diğer üyesinin tüm Hemings çocuklarının babası olduğunu kesin olarak kanıtlanmış değildir. Jefferson'un Randolph adında bir kardeşi vardı ve onun beş oğlu vardı. "Nature"da sonradan belirtilen bir diğer olasılık, Jefferson'un baba soyundan bir akrabasının, örneğin babası, veya büyükbabasının bir köle ile çocuk veya çocuklar yapmış olduğu, ve bu kölenin veya onun soyundan birinin Hemings'in çocuklarının babası olmuş olduğudur. Dr. Foster bu olasılıkların genetik verilere dayanarak dışlanamayacağını kabul etmiştir ama çok sayıda tarihsel delil günümüzde babanın Jefferson olduğunu belirtmektedir. PBS Hour programındaki bir mülakat sırasında ilk Amerikan başkanları konusunda uzman olan meşhur biyografi yazarı Joseph Ellis konu hakkındaki fikrini değiştirdiğini söylemiştir: "Nature" makalesinin ardından, tartışma büyüdü. 2000 ve 2001'de Jefferson-Hemings meseleleri hakkında iki büyük çalışma yayımlandı. Her iki çalışma da sonuçlarını desteklemek için, hem bilimsel hem tarihî pek çok kaynaktan yararlanmıştır. Ocak 2000'de Thomas Jefferson Vakfı'ndan ("Thomas Jefferson Foundation", veya kısaca TJF) bir grup uzman, Nature makalesinin yayımlanmasının hemen ardından başlatılmış olan bir çalışmayı yayımladılar. Uzmanların hemen hemen hepsinin katıldığı sonuç "babalık mutlak bir kesinlikle belirlenemese dahi, mevcut en iyi kanıtlar üzerindeki incelememiz, Thomas Jefferson ve Sally Hemings'in uzun süren bir ilişkisi olmuş olduğunu ve bundan Sally Hemings'in bir ve belki de tüm bilinen çocuklarının meydana geldiğini yüksek bir olasılıkla göstermektedir. " TJF, Monticello'nun sahibi ve işleticisidir, araştırma ve halk eğitimi etkinliklerini de bu kuruluş yürütmektedir. Rapor ayrıca "William & Mary Quarterly"de yayımlanan, Frasier Nieman'ın olasılık hesaplamasını da belirtmiştir. Nieman, TJF'nin Arkeoloji Bölümü'nün başıdır. Jefferson'un Monticello'yu ziyaretleri ve Hemings'in hamileliklerinin zamanlamasını analiz etmiş ve iki olaylar dizisinin ilişkili olduğunun son derece muhtemel olduğu sonucuna varmıştır. Komite "Randolph Jefferson ve oğulları Eston Hemings'in peydahlanışı sırasında Monticello'da olduklarına dair bir bilgi yoktur" diye belirtmiştir. Randolph'un oğullarından ikisinin Harriet ve Eston'un peydahlanışı sırasında ziyaret etmesi mümkün olsa dahi, "bir diğer erkek Jefferson'un Sally Hemings'in çocuklarının babası olduğu hipotezi için inandırıcı kanıt bulunmamaktadır" diye belirtmişlerdir. Thomas Jefferson Vakfı, ne ilişkinin Paris'te başladığına dair, ne de 1790'da geri dönüşleri üzerine doğan ve kısa süre sonra ölen bir çocuk hakkında yazılı kanıt bulmamıştır. Komitenin bir üyesi White Wallenborn, rapor sonuçlarına katılmamış, "tarihi kanıtlar Sally Hemings'in çocuklarının babalığını teyit edecek veya yalanlayacak derecede sağlam değildir" demiştir. Komitenin "daha baştan varacakları sonuca karar vermiş" olduğunu ve Wallenborn'un itirazının komite başkanı tarafından gösterilmediğini iddia etmiştir. Bir eleştirmen, Vakıf raporunun Jefferson-Hemings teorisine ters düşen yeterince kanıt içermediğini ve üyelerinden birinin sonuca katılmadığını belirtmediğini iddia etmiştir. Başka bir eleştirmen komite üyelerinin taraflı olduğunu veya Monticello'da süren bir sözlü tarih projesi "Getting Word" üzerinde çalışmalarından dolayı çıkar çelişkisi içinde olduklarını iddia etmiştir. Lakin, komite Woodson ailesinin sözlü hikâyesini de kabul etmemiştir. Başka bir eleştirmen, komitenin tüm sözlü tarih iddialarını adil şekilde değerlendirmediğini söylemiş, özellikle Madison Hemings'in hikâyesinin doğrulayan Israel Jefferson'a fazla ağırlık vermiş olduğunu; buna karşın Monticello kahyası Edmund Bacon'ın, Jefferson'ın Harriet'in babası olmadığı ve asıl babanın kim olduğunu bildiğini söylemiş olmasına yeterince ağırlık verilmediğini iddia etmiştir. Bir diğer eleştirmen, Nieman'ın "William & Mary Quarterly"de yayımlanan olasılık analizinin, Hemings'in tüm çocuklarının aynı babaya sahip olduğu varsayımına dayanmasından dolayı, hatalı olduğunu öne sürmüştür. "Thomas Jefferson'un ahlak ve namusunu korumak" anacıyla yakın zamanda kurulmuş olan Thomas Jefferson Heritage Society (TJHS; "Thomas Jefferson Miras Derneği"), 2000 yılında bir "Jefferson-Hemings Alimler Komisyonu" oluşturdu. On üç tanınmış muhafazakâr araştırmacıdan oluşan bu komisyon, babalık sorusunu inceleyecekti. 12 Nisan 2001'de ilan ettikleri bir raporda "Jefferson-Hemings iddiası hiçbir şekilde kanıtlanmış değildir" sonucuna varmışlardır. Thomas Jefferson'un genç kardeşi Randolph Jefferson'un Eston'un babası olması komisyon üyelerinin çoğunluğu tarafından en muhtemel alternatif olarak önerilmiştir. O zamanlarda Virginia'da 25 olasıl erkek Jefferson yaşamaktaydı ve bunlardan sekizi Monticello içinde veya oraya yakın yaşamaktaydı. Alimler Komisyonunun bazı katılımcıları Hemings hikâyesine değer verenleri de politik doğruluk, çokkültürlülük ve postmodernizm taraftarları olarak suçlamıştır. Çoğunluk görüşüne itiraz eden Paul Rahe, "Thomas Jefferson'un Eston Hemings'in babası olması, olmamasından daha muhtemel" olduğunu düşündüğünü yazmıştır. "Bildiğimiz bir şey var ve o da yeterince kahredicidir. Jefferson, köle sahipleri ve akrabalarının köleleri üzerindeki iktidarlarını istismar etmelerinden hoşlanmadığını ifade etmesine rağmen, bu tür istismarı ya kendisi de yapmış ya da akrabalarından bir veya daha çoğunun bunu yapmasını hoş görmüştür." Alexander Boulton, "William and Mary Quarterly"da yazan bir tarihçi, araştırmacıların Jefferson aleyhine olan kanıtları çürütemeyince "B planına" başvurduğunu, buna göre "Jefferson'un geçmişteki savunmaları yetersiz kalınca, TJHS avukatları alternatif bir savunma toparlayıp, onun eski savunucularının sonuçlarını muhafaza etmiş ama onları destekleyecek yeni "deliller" getirdiğini iddia etmiştir. Örneğin Randolph Jefferson hiçbir zaman ciddi olarak Sally Hemings'in bir eşi olarak göz önünde tutulmamıştı, ta ki DNA testi Eston'un babasının kesinlikle Jefferson soyundan birisi olduğunu gösterene kadar. Ne Jefferson'un torunları, ne de 19. yüzyılda kimse, Randolph Jefferson'un Hemings'in çocuklarının babası olduğunu öne sürmemişti. Randolph Jefferson ile Sally Hemings'i ilişkilendiren ilk kişi 1988'de tiyatro yazarı Karyn Traut olmuştur; kocası biyolog olan Thomas Traut, Alimler Komisyonunun bir üyesi oldu. National Genealogical Society (NGS; Amerikan Millî Soybilim Derneği)'nin yayın organı "National Genealogical Society Quarterly"nin Eylül 2001 sayısı bu anlaşmazlığı çeşitli profesyonel soybilimcilerin bakış açısıyla değerlendirdi. Bu uzmanlar Alimler Komisyonu'nu soybilimsel araştırmanın standartlarına uymamakla suçladılar. NGS yazarları Alimler Komisyonu'nun soybilimsel araştırma standartlarını izlememekle suçlamışlar, kendi araştırma standartlarının komisyonun izlediği hukuksal yaklaşımdan daha sıkı olduğunu belirtmiştlerdir. Soybilimci Helen Leary, Alimler Komisyonu'nun hataları arasında şunları saymıştır: ikincil kaynaklara aşırı derecede dayanma, verilerin taraflı değerlendirmesi, kanıtların çarpıtılması, bağlamın eksik verilmesi, ilgisiz meselelerle konuyu karıştırmak, ve en önemlisi, kanıtlar topluluğunun ağırlığını görmezden gelmek. Sertifikalı Soybilimci Helen Leary vardığı sonucunda "Deliller zinciri Sally Hemings'in çocuklarını babaları Thomas Jefferson'a sağlam şekilde bağlamaktadır" demiştir." Soybilim uzmanı Helen Leary, "deliller zinciri, Sally Hemings'in çocuklarını sağlam şekilde babaları Thopmas Jefferson'a bağlıyor" demiştir. 2003'te bir soybilimci araştırmacılar ekibi yeni baştan birincil kaynak belgeleri incelemiştir. Bunların arasında nüfus sayımı, vergi, tapu ve evlilik kayıtları ve Jefferson ve onun döneminden kişilerin mektupları vardı. Vardıkları sonuç Randolph Jefferson'un çocuklarının Sally'nin çocuklarının babası olamayacak kadar genç oldukları ve onların 1813'ten evvel Monticello'da yetiştirildikleri veya eğitim gördüklerine dair bir delil olmadığıdır. Ayrıca Randolph Jefferson'un Monticello'ya ender ve isteksiz gelen bir ziyaretçi olduğuna karar kılmışlardır. Woodson ailesi "Ailede bir Başkan" ("A President in the Family") adlı kitapta kendi iddialarını sürdürdüler. Bu kitaptaki iddiaları şunlardı: (1) Jefferson'un çiftlik kitabında 1790'da doğan köleler hakkındaki bölümde silikler vardır; (2) Thomas Jefferson'un 1800 ve 1801'de verdiği hediye kayıtlarından Thomas adında bir 'hizmetçiye' hediyeler verildiği yazmaktadır (Callendar'ın "Tom"u o tarihte 10 yaşında olması gerekirdi); (3) DNA testini düzenleyen Dr. Foster'in DNA test katılımcılarına verdiği vaatte bulunmuş, tarihçilerin bu test veya onun yayımlanmasına karışmayacağını söylemişti, ama tarihçi Joseph Ellis'in makale yayımlanma sürecine erkenden katılmasıyla bu sözünden dönmüş oldu. Amerikan tarihçiler arasındaki şu anki konsensus Jefferson'un Hemings ile uzun süreli bir ilişkisi olduğu yönünde değişmiştir. 2010'da MacArthur Vakfı tarihçi Annette Gordon-Reed'e bir ödül vermiştir, "Jefferson tarihçiliğini dramatik şekilde değişmesine neden olan, simgeleşmiş bir Amerikan başkanının hayatı hakkında yorulmak bilmez çalışmaları" için. Çoğu tarihçi, tüm raporları okumamış olmasa dahi, Jefferson-Hemings hikâyesinin doğru olma olasılığını olmama olasılığından yüksek görmektedir. Kamuoyunda çoğu kişi Jefferson ve Sally Hemings arasındaki ilişkiyi tarihçilerden önce kabul etmiştir, belki de bu ilişki hakkındaki filmlerin etkisiyle, çünkü filmde Hemings çekici bir kadın olarak gösterilmiştir. Monticello Derneği üyeleri, Jefferson'un en büyük kızı Martha Jefferson Randolph'dan indiklerini iddia ederek Jefferson soyundan olduklarını savunurlar. Bu derneğin üyelerinin çoğunluğu, Hemings soyundan gelenleri aralarına almamak yönünde oy kullanmışlardır. Derneğin pek çok üyesi alenen ve kuvvetle bu karara karşı çıkmaktadır. Bir tarihçi, Madison Hemings'in oğlu William Hemings'in defnini çıkartılıp üzerinde DNA testi yapılmasını önermiştir. Eston'un babası soyu DNA ile test edildiği için William Hemings'in DNA'sını Carr kardeşlerinki ile karşılaştırılması, bir Jefferson'nun Hemings'in birden çok çocuğunun babası olup olmadığını veya Carr'ların Hemings çocuklarından birinin babası olup olmadığını gösterecektir. William Hemings Leavenworth, Kansas'ta Leavenworth Millî Mezarlığı'nda gömülüdür. Çocuğu olmayan William Hemings'in mezarında çıkarılmasına izin verecek, onun soyundan kimse yoktur. Eston ailesi üyeleri buna izin vermekte gönülsüzdür. Bir aile temsilcisi, aile geleneğinden ve mevcut araştırmalardan memnun olduklarını belirtmiştir. 2007'de tarihçi Annette Gordon-Reed "Monticello'lu Hemingsler: Bir Amerikan Ailesi" ("The Hemingses of Monticello: An American Family") kitabını yayımladı. Bu kitap Hemings ailesi hakkında pek çok daha ayrıntı vermekte, James ve Sally Hemings'in Fransa'da, Jefferson'un çiftliğinde ve Philadelphia'daki hayatlarından bahsetmektedir. Monticello'yu genç yetişkinler olarak terkeden William Beverly veya Harriet Hemings hakkında ise yazar yeni bir bilgi bulamamıştır. Sally Hemings'in genç oğulları Madison ve Eston'un hayatları hakkında çok daha fazla şey bilinmektedir, bunlar tarihî belgelerde, gazete makalelerinde ve Madison'un hatıratında bulunmaktadır. Hemings'in hayatta kalan dört çocuğu beyaz geçinmeyi seçmiştir; kalıtlarının sekizde yedisi beyazdı. İki tanesi tarihî kayıtlardan yok olmuştur; Monticello kahyasının dediğine göre Harriet "herkes kadar beyazdı ve çok güzeldi", Monticello'dan ayrıldıktan sonra bir beyaz adamla evlendi. 1961'de Pearl M. Graham, Harriet'in ahfadı kişiler keşfettiğini ve onlarla konuştuğuna dair bir araştırma raporu yayımladı. Ancak, Fawn Brodie bu kişilerin Sally'nin kardeşi John Hemings'in ahfadı olduğunu iddia etmiştir. Kardeşi Madison'un dediğine göre, Beverly de "beyaz yaşadı" ve hali vakti yerinde bir beyaz bir kadınla evlendi. Beverly'nin tarihten yok oluşu Harriet'inki kadar tam olmuştur; köleliği sonrası hakkındaki tek kayıt, eski köle Isaac Jefferson'ın anılarında, onun Petersburg, Virginia'da bir sıcak havalı bir balon uçurduğuna dair muammalı bir nottur. Eston Hemings karışık ırklı bir kadınla evlendi. Annesinin ölümünün ardından ailesiyle birlikte Ohio'ya taşındı ve orada sayım kayıtlarına göre "mulatto" (melez ırklı) olarak sayıldı. Sayım memurları mahali kişilerdi ve insanları komşularının kim olduğu ve haklarında ne bilindiğine göre sınıflandırıyorlardı. 1850'de Eston Hemings ve ailesi Madison, Wisconsin'e taşındı. Orada adını "Eston H. Jefferson" olarak değiştirdi, çocuklarının hepsi de soyad olarak Jefferson adını kabul etti. Beyaz bir toplulukta yaşadılar. Madison Hemings de annesinin ölümünden sonra Chillicothe şehrine taşındı. Hemings soyundan gelenler arasında bir tek o ve ailesi kendi zenci topluma ait saymaya devam etmiş, onların soyundan gelenler de bu gelenği sürdürmüştür. Hem Madison hem de Eston hayatlarında belli bir başarı elde ettiler, çevreleri tarafından saygı gördüler, çocukları da onların başarılarını tekrarladı ve üstüne inşa etti. Marangoz olarak çalıştırlar, Madison'un küçük bir çiftliği oldu. Eston profesyonel müzisyen ve orkestra yöneticisi oldu. "Bir keman ustası ve dans yöneticisi" idi, "Chillicothe'deki keyifli eğlenceleri hep o düzenlerdi". Bir komşusu onu "sessiz, dikkati çekmez, terbiyeli ve bariz zeki" olarak tarif etmiş, ondan "şehir sakinlerimizin hepsi tarafından pek iyi ve pek olumlu olarak tanındı, kişisel görünümü ve efendi görünüşü herkesin dikkatini üzerine çekerdi" diye bahsetmiştir. Madison ve Eston'un oğulları Amerikan İç Savaşı'nda hizmet verdiler. Madison'un oğlu Thomas Eston Hemings Andersonville savaş esirleri kampında zaman geçirdi ve Meridian, Mississippi'de bir kampta öldü. Hemings soyundan birisinin yazdığına göre, kardeşi James, Konfederasyon ordusuna kaydolup onu kurtarmaya çalışmıştır. Daha sonra James Hemings'in Colorado'ya taşındığı rivayet edilir; ailesinin diğer fertleri gibi sonra o da kayıtlardan yok oldu ve biyografisinin geri kalanı bilinmemektedir. Eston'un oğlu John Wayles Jefferson İç Savaş sırasında Federalist tarafta beyaz bir subay olarak hizmet verdi, Albay seviyesine kadar terfi etti ve Vickburg Muharebesi'nde savaştı. Savaştan sonra Madison, Wisconsin'e döndü ve savaş deneyimleri hakkında gazetelerde sıkça makaleler yazdı. Madison, Wisconsin'de bir otel sahibiydi. Nihayet Memphis, Tennessee'de zengin bir pamuk tüccarı oldu. Eston'un oğlu Beverly Jefferson da savaş sırasında beyaz bir erkek olarak orduya yazıldı. 1908'deki ölüm yazısında belirtildiğine göre, "Wisconsin eyalet başkentinde sevilen bir karakterdi ve yarım yüzyıl boyunca herkesin iyi tanıdığı bir kişiydi." Kardeşi ile bir otel işletmiş sonra atla çekilen başarılı bir yolcu taşıma işi kurmuştu. Arkadaşı Augustus J. Munson, "Beverly Jefferson'un ölümü geçici bir ilandan daha fazlasını hakkeder çünkü kendisi Thomas Jefferson'un torunudur... kendisi asil bir kişiydi - nazik, yumuşak ve cömertti." Onun büyük torunu John Jefferson'dan alınan DNA numunesi sayesinde Eston ile Thomas Jefferson'un erkek soyu arasında bir bağlantı kurulabilmiştir. Madison Hemings'in Ohio'da kalan çocukları ve torunları o dönemde siyahların sahip olduğu sınırlı olanaklar yüzünden eziyet çekmiş, işçi, hizmetçi veya küçük çiftçi olarak çalışmışlardır. Madison'un soyundan son erek olan William Hemings 1910'da, bekar olarak bir savaş malulleri hastanesinde öldü. Madison'un kızı Ellen Wayles Hemings, Alexander Jackson Roberts ile evlendi, kocası Oberlin College mezunuydu. İlk oğulları doğunca Los Angeles'a taşındılar, orada aileleri ve soyları 20. yüzyılın liderlerinden oldular. İlk oğulları Frederick Madison Roberts (1879-1952) (yani Sally Hemings'in büyük torunu, Madison'un torunu, Ellen Hemings'in oğlu), Amerika'nın batı yakasında seçimle görev başına gelen ilk Afro-Amerikalı oldu: 1919-1934 arasında California Eyalet Meclisinde temsilci oldu. İkinci çocukları William Giles Roberts da bir lider oldu. Bu aileden gelenler üniversite eğitimi ve kamu hizmeti geleneğini sürdürdüler. 2007 itibarıyla Sally Hemings ve Thomas Jefferson'un en genç oğlu Eston Hemings/Jefferson'un erkek soylu ahfadı ve Sally'nin torunları (Madison Hemings'in üç kızı) Sarah, Harriet, ve Ellen'in dişi soylu ahfadı bilinmektedir. Thomas Woodson'un soyundan gelenler uzun süre onun Sally Hemings ve Thomas Jefferson'un oğlu olduğunu iddia etmiştir. Woodson'un Jefferson'dan indiği iddiası 1998'deki DNA testiyle kesin şekilde çürütülmüştür. 1963-64 TÃ¼rkiye 2. Futbol Ligi 1963-64 Türkiye 2. Futbol Ligi, günümüzde 1. Lig olarak adlandırılan ligin 1. sezonudur. Aralarında İstanbul, Ankara ve İzmir dışından yalnızca iki takımın katıldığı 13 ekip, tek grupta mücadele etmiştir. Ligin ilk sezonunda ligi ilk sırada bitiren Şekerspor bir üst lige yükselmiş, İzmir Demirspor ise bir alt lig olan "Mahalli Lig"'e düşmüştür. Bursaspor kuruluş evrelerini tamamlamış, bu sezondan itibaren lige katılım sağlamıştır. Ayrıca daha önceki yıllarda kurulan Adana Demirspor ve Çukurova İdman Yurdu Ankara, İstanbul ve İzmir kulüplerinin dışında lige katılım sağlayan ilk profesyonel Anadolu kulüpleri olmuşlardır. Ayrıca sezon öncesinde "Şeker Hilal Spor Kulübü" adını değiştirerek Şekerspor Kulübü adını almıştır. NarlÄ±ca, Antakya Narlıca, Antakya'ya bağlı belde. 12 Kasım 2012'de TBMM'de kabul edilen 6360 sayılı kanun ile belediyelik kapatılmıştır. Lubumbashi Lubumbashi (Lubumbaşi diye okunur), Kongo Demokratik Cumhuriyeti'nde bir şehir. Ülkenin güney kesiminde Zambiya sınırı yakınında yer alan şehir aynı zamanda Katanga ilinin de başkentidir. 1910 yılında Belçikalılarca Elisabethville ismi verilen şehir, ülkenin bağımsızlığını kazanması sonrasında 1965'ten beri Lubumbashi olarak adlandırılmaktadır. Ülkede sağlıklı bir nüfus sayımı yapılamamasından dolayı Lubumbashi'nin 1.5 milyona yaklaşan nüfusuyla ülkenin 2. veya 3. büyük şehri olduğu tahmin edilmektedir. Kongo'nun en sanayileşmiş ve ekonomik bakımdan en gelişmiş bölgelerinden biri olan Katanga'nın bu durumu merkezden ayrılma isteğine ve 1960'ta bağımsızlık ilanına yol açtı. 1960-1963 arasında yaşanan iç savaşta Lubumbashi şehri de zarar görmüştür. Her Neyse "Her Neyse", Redd Türk rock müzik grubunu 21albümünde yer alan şarkı. Şarkı dört bölümden oluşan 21 albümünün üçüncü bölümünde yer alır. Seni Buldum ile aşkı yaşamayan başlayan 21 Aşk Bu Kadar Zor Mu ile aşkı sorgulamaya başlar, Her Neyse ile kaybettiği aşkının gidişinin ardından duyduğu özlemi anlatır 10 Ekim 2009'da Gölcük, Bolu'da Red kamera ile çekilen klibin yönetmenliğini Emir Khalilzadeh yapmıştır. Redd’in rol almadığı tek klip olan Her Neyse’de , Miss&Mr Model 2009 gelecek vadeden mankeni seçilen Damla Şeker ve Miss&Mr Model 2009 yarışmasının birincisi Yiğit İzik oynamıştır. Albümde yer alan bu üçüncü bölüm "Aşktı Bu", "Sevsen De Sevmesen De", "Yaşandım Daha Çok" ile 21 albümünün üçüncü bölümü sona erer. Vibo Valentia ili Vibo Valentia ili güney İtalya'da Calabria bölgesinde bulunan bir ildir ve il merkezi ile ismini veren Vibo Valentia kentidir. Vibo Valentia ili 6 Mart 1992'de kabul edilen bir kanunla kurulmuş ve 1 Ocak 1996'da bu kanun yürürlüğe girerek hukuken il ortaya çıkmıştır. Yeni kurulan bu Vibo Valentia ilinin komünlerinin hepsi daha önce Calabria Bölgesinin Catanzaro ili'ne bağlı bulunmaktaydılar. Vibo Valentia ilinin batısında Tiren Denizi; kuzey-doğusunda Catanzaro ili ve güneydoğusunda Reggio Calabria ili bulunur. Vibo Valentia ilinin 50 belediyesi bulunmaktadır. Nüfus büyüklüğü (28.2.2010 itibarıyla) sırasına göre ilde bulunan yaklaşık 10.000 kişi nüfuslu belediyeler şunlardır.: Hethumid HanedanÄ± Hethumid Hanedanı (ayrıca Hetoumids ya da Het'umids telefuz edilir), Ayrıca Namrun Kalesi (Lampron) Ailesi olarak da bilinir, 1226 yılından 1373 yılına kadar Kilikya Ermeni Krallığı yönetmişlerdir. Ruben Hanedanı üyesi ve Kilikya Ermeni Prensliğini Krallık yapıp ilk Kral olarak tac giyen I. Levon'un ölümü ile tacın yasal varisi olan kızı İsabella ile evlenen, Hethum ile başlayıp, çiftin oğlu II. Levon ile devam etmiş Ermeni hanedanıdır. Boris Godunov (opera) Boris Godunov (, orijinal yazım Борисъ Годуновъ, "Borís Godunóv") Modest Mussorgsky'nin bir operasıdır. Bu opera 1868 ve 1873 yılları arasında Sankt-Peterburg, Rusya'da bestelenmiştir. Mussorgsky'ın tek tamamlanmış operasıdır. Aynı zamanda onun şaheseri yani sanatının doruk noktası olduğu düşünülür. Konusunu tarihi Rus hükümdarı Boris Godunov'dan almaktadır. Godunov, 1598 ve 1613 yıllarında ortaya çıkan ülkenin politik ayaklanma aşamasında çar olarak saltanat sürmüştür. Rusça olan bu libretto bestecisi tarafından yazılmıştır. Birinci versiyon icin Aleksandr Puşkin, "Boris Godunov" oyunu icin hazirlanan dramatik kronoloji esas alinmistir. 1872'de revize edilmiş versiyonunun uyarlanmasi ise Nikolay Karamzin'in "Rus Devleti'nin Tarihi (История государства Российского)" eserinden yapilmistir.. "Boris Godunov", kompleks yaratıcı tarihi ve en zengin alternatif versiyonu bulunmasi ile diğer büyük operalar arasından ayrılır. Aynı zamanda Giuseppe Verdi'nin "Don Carlos" (1867) eseri de ayni konunun degisik sekilde islenisi ile ortaya cikan bircok versiyonu olmasi özelliği paylaşır. Besteci iki genel versiyon üretmiştir. 1869'da üretilen rjinal versiyon Imparatorluk Tiyatrolari tarafından reddedilmiştir. 1872'de revize edilmiş bir versiyonu üretilmiştir. Bunun canlı performansı ilk kez Saint Petersburg'da 1874 senesinde verilmiştir. Bu versiyonlar iki farklı ideolojik fikir oluşturmaktadır, bu bir tek planın aynı iki varyasyonu değildir. "Boris Godunov" eserinin bestecisi tarafından bırakılan iki formuda nadiren canlı performansa dökülmüştür. Çoğu kez konuda kesintilere gidilmiş, tekrar bestelenmiş, tekrar orkestra uyarlaması yapılmış, orijinal ve revize edilmiş iki metin başka bir dilde birleştirmiştir. Buna rağmen bu versiyonlar 10 yıllık bir süreyle sahnede kalmıştır. Mussorgsky'nin özgün harmonik tarzı ve orkestra uyarlamasına değer verilmektedir. Diğer eller tarafından yapılan revizyonların modası geçmiştir. Neslişah Osmanoğlu Fatma Neslişah Sultan veya Neslişah Osmanoğlu (d. 4 Şubat 1921, İstanbul - ö. 2 Nisan 2012, İstanbul), son Osmanlı padişahı Sultan Vahdettin’in ve son halife Abdülmecit’in torunu. Osmanlı Hanedan Defteri'ne kaydı yapılan son kişidir. Mısır kral naipliği yapmış Prens Muhammed Abdülmunim’in eşidir. 4 Şubat 1921’de annesi Sabiha Sultan’ın Nişantaşı’ndaki konağında dünyaya geldi. Babası, son halife Abdülmecit’in oğlu Şehzade Ömer Faruk Efendi; annesi ise son Osmanlı padişahı Sultan Vahdettin’in kızı Sabiha Sultan’dır. Büyükbabalarından birisi padişah, diğer imparatorluk veliahtı olduğu için doğduğu zaman unvanı “"Devletlû İsmetlû Neslişah Sultan Aliyyetuş'şan Hazretleri"" idi. Doğumu, 121 pare top atışı ve padişahın onun adına bastırdığı altın sikke ile duyuruldu ve Osmanlı Hanedan Defterine kaydedilen son kişi oldu. Hanzade Sultan ve Necla Sultan adlı 2 kız kardeşi vardır. Osmanlı hanedan üyeleri yurtdışına sürgün edilene kadar Dolmabahçe Sarayı’nda yaşadı. 3 yaşındayken, 3 Mart 1924 günü kabul edilen 431 sayılı kanun gereğince sürgüne gönderilenler arasında yer aldı. Ailesi sürgünün ilk yıllarının Fransa’nın Nice kentinde geçirmişti. Nice’te lise öğrenimi gördü. Çocukluk ve ilk gençlik yıllarını Fransa'da geçirdikten sonra ailesiyle birlikte Mısır’a gitti. Fransızca, İngilizce, Almanca ve Arapça öğrendi. 1940 yılında Mısır’ın son hidivi Abbas Hilmi Paşa’nın oğlu Prens Muhammed Abdülmunim ile evlendi. Bu evlilikten "Prens Abbas Hilmi" ve "Prenses İkbal" adlı iki çocuğu dünyaya geldi. Mısır’daki 1952 darbesinden sonra eşi “kral naibi” yapılınca Neslişah Sultan “kral naibi eşi” (Mısır’ın First Lady’si) oldu. Krallığın lağvedilmesine kadar bu görevi sürdürdü. Cumhuriyetin ilanından sonra eşi ile birlikte Mısır hükümetine karşı uluslararası bir komploya karışmakla suçlandı; aylar süren yargılamalardan sonra aklandılar ve Mısır’dan ayrılmalarına izin verildi. İkinci kez sürgün yaşayan Neslişah Sultan, eşi ile beraber Fransa’ya yerleşti, 1963’e kadar Fransa’da yaşadılar. 1952’de Türkiye’de Osmanlı hanedanı hanım sultanları için af çıkarıldı. Neslişah Sultan 1963’ten itibaren Türkiye’ye yerleşti, yeniden Türk vatandaşlığına geçti ve “"Osmanoğlu"” soyadını aldı. Eşi Prens Abdülmünim 1980’de hayatını kaybetti ve Mısır hükümetinin izni ile Kahire'de defnedildi. Neslişah Sultan, 2 Nisan 2012 tarihinde 91 yaşında vefat etti, cenazesi annesi ve kardeşinin yanında Aşiyan'da defnedildi. Vaslui ili Vaslui, Romanya'nın doğu kesimindeki bir ili. Merkezi, ile adını veren Vaslui şehridir. Tulça ili Tulça (Rumence, "Tulcea") Romanya'nın güneydoğusunda bir ildir. 2011'deki nüfus verilerine göre Tulça'nın nüfûsu 201.462'dir. Nüfus yoğunluğu 23.7/km² olup, Romanya'daki iller içinde nüfus yoğunluğu en düşük olan ildir. İldeki etnik dağılım yaklaşık olarak şöyledir: Tuna Deltası'nda kayda değer bir Rus ve Lipovan topluluğu yaşamaktadır. Tulça ilinin güneyinde ise Türk nüfûsu varlığını devâm ettirmektedir. Tulça ilinin güneyi Osmanlı'nın hâkimiyeti döneminde Romanya Müslümanlarının en yoğun oldukları bölgeydi. Ã‡anakkale Seramik Türkiye'nin ilk seramik karo üreticisi olan Çanakkale Seramik Fabrikaları A.Ş. 1957 yılında, ilk yer karosu üreticisi olan Kalebodur Seramik Sanayi A.Ş. ise 1972 yılında kuruldu. Çanakkale Seramik Fabrikaları A.Ş. ve Kalebodur Seramik Sanayi A.Ş., yapı sektörünün markaları olarak 2000 yılında Kaleseramik Çanakkale Kalebodur Seramik Sanayi A.Ş. ismiyle tek çatı altında birleşti. Suceava ili Suceava, Romanya'nın kuzey kesimindeki bir ili. Merkezi, ile adını veren Suceava şehridir. Sibiu ili Sibiu ili, Sibiu başkentiyle Transilvanya tarihi bölgesinde Romanya’nın bir (ilçe)’sidir. 2011 yılında nüfusu 375.992 kişi, nüfus yoğunluğu 78/km² idi. Kentleşme- Romanya'daki en çok kentleşmiş 5. ilçedir: Geleneksel olarak, ilçedeki en büyük azınlık Almanlar’dı , ancak II. Dünya Savaşı'ndan bu yana ve özellikle 1989 Romanya Devriminden sonra sayıları azaldı. Sabiha Sultan Rukiye Sabiha Sultan ya da Rukiye Sabiha Osmanoğlu (19 Mart 1894, Konstantinopolis - 26 Ağustos 1971, İstanbul), son Osmanlı padişahı Sultan Vahdettin’in kızı ve son İslam Halifesi Abdülmecid Efendi'nin gelini. Sabiha Sultan 1894 yılında Osmanlı İmparatorluğu'nun başkenti Konstantinopolis'de doğdu. Babası son Osmanlı padişah Sultan Vahdettin, annesi ise Vahdettin’in ilk eşi olan Emine Nazikeda Kadınefendi’dir. Fatma Ulviye Sultan adlı bir ablası ve babasının Şadiye Müveddet Kadınefendi ile evliliğinden olma Mehmed Ertuğrul adlı erkek kardeşi vardır. Sabiha Sultan, kimi sözlü kaynaklara göre Emine Nazikeda Kadın Efendi babasını ziyaret için Adapazarı’nda bulunduğu sırada doğum yaptığından dedesinin Adapazarı Beynevit'te bulunan köy evinde dünyaya gelmiştir ve bu sebeple Adapazarlı kabul edilir. Genç kızlığı sırasında İran Şahı Ahmed Şah Kaçar kendisiyle evlenmek için talip oldu. Mustafa Kemal Atatürk genç bir subay olarak Çanakkale Savaşlarından sonra Sabiha Sultan’a üçüncü taraflar aracılığı ile evlenme teklifinde bulundu. Sabiha Sultan, Mustafa Kemal Paşa’nın evlilik talebinden yakın dostlarına sonraki senelerde bahsederken hadiseyi doğrulayarak amcası Abdülmecid Efendi’nin oğlu şehzade Ömer Faruk Efendi’ye aşık olduğu için izdivaç teklifini geri çevirdiğini açıkladı. Sabiha Sultan o günlerden 40 yıl sonra, Türkiye Cumhuriyeti başbakanlığı yapan ve ortanca kızı Hanzade Sultan’ın dünürü olan Suat Hayri Ürgüplü’ye yazdırdığı hatıratta; "Evet, istemiş. Benimle konuşmuş değildir ama ben çekindim ve istemedim. Zira, önümde hiç de iyi örnek olmayan Enver Paşa ile Naciye Sultan’ın hayatı vardı. Sonra, tanınmış ...bir kumandanla aile hayatı kurabileceğime inancım yoktu." ifadelerini kullandı. Sabiha Sultan, son halife Abdülmecit Efendi’nin oğlu olan kuzeni Ömer Faruk Efendi ile evlendi ve Neslişah, Hanzade, Necla adında 3 kızları oldu. Ailesiyle birlikte Tophane Müşiri Zeki Paşa Yalısı’nda yaşadı. 1924 yılında Osmanoğulları ailesinin diğer fertleri ile birlikte sürgün edildi. Birkaç ay İsviçre’de sonra Fransa’da ve ardından Mısır’da yaşadı. Kızlarının üçünü de Mısır Hıdiv ailesinin fertleriyle evlendirdi. 1948 yılında eşi Ömer Faruk Efendi’den boşandı. 1952’de Osmanlı Hanedanı’nın hanım mensuplarının Türkiye’ye dönüşüne izin verilmesi üzerine ülkesine döndü ve Türk vatandaşlığına geçti. İstanbul’a yerleşen Sabiha Sultan “"Osmanoğlu"” soyadını aldı. 26 Ağustos 1971’de kızı Hanzade Sultan’ın Yeniköy’deki yalısında hayatını kaybetti. Naaşı Aşiyan Mezarlığı’na defnedildi. SÄƒlaj ili Sălaj, Romanya'nın kuzeybatı kesimindeki bir ili. Merkezi, Zalău kentidir. Satu Mare ili Satu Mare veya Satmar, Romanya'n覺n kuzeybat覺 kesimindeki bir ili. Merkezi, ile ad覺n覺 veren Satu Mare kentidir. NeamÈ› ili Neamţ, Romanya'nın kuzeydoğu kesimindeki bir ili. Merkezi, Piatra Neamţ kentidir. Bistrița-Năsăud ili Bistriţa-Năsăud, Romanya'nın kuzey kesimindeki bir ili. Merkezi, Bistrița şehridir. Nüfusu 2002 yılı verilerine göre 317.254 kişidir. Botoșani ili Botoșani, Romanya'nın kuzeydoğu kesimindeki bir ili. Merkezi, ile adını veren Botoșani kentidir. Brăila ili Brăila, Romanya'nın güneydoğusunda il. Buzău ili Buzău, Romanya'nın güneydoğu kesimindeki bir ili. Merkezi, ile adını veren Buzău kentidir. Hanzade Sultan Hanzade Sultan ya da Hanzade Osmanoğlu (d. 1923, İstanbul - ö. 19 Mart 1998, Paris), Osmanlı Hanedanı üyesi. 1923 yılında Dolmabahçe Sarayı’nda dünyaya geldi. Babası, son Halife Abdülmecid Efendi’nin oğlu Şehzade Ömer Faruk Efendi, annesi padişah Sultan Vahdeddin’in kızı Sabiha Sultan’dır. Ailenin 3 kızının ortancasıydı. Ablası Neslişah Sultan ve küçük kız kardeşi Necla Sultan ile birlikte hanedana hem anne, hem baba tarafından mensup tek Osmanlı Hanedanı üyesidir. Henüz 6 aylık bir bebekken diğer hanedan mensupları ile birlikte sürgüne gönderildi. Gençlik yıllarını Fransa’nın Nice şehrinde geçirdikten sonra ailesiyle birlikte Mısır’a gitti. 17 yaşında Mısır hanedanından Mehmed Ali İbrahim ile evlendi ve “"Prens İbrahim"” adını aldı. Prenses Fazile (1941) ve Prens Ahmet (1944) adlı 2 çocuğu oldu. 1952 devriminde Mısır krallığı lağvedilince tekrar sürgüne gitmek zorunda kaldı. Ailesiyle birlikte Paris’te yaşadı. 1952 yılında Osmanlı Hanedanı hanım mensuplarının Türkiye’ye dönüşüne izin verilince Türk vatandaşlığına geçti ve “"Osmanoğlu"” soyadını aldı. Kızı Fazile, Irak Kralı II. Faysal ile nişanlandı ancak kral ve tüm ailesi 1958’deki ihtilalde öldürülünce bu evlilik gerçekleşmedi. Hanzade Sultan, 19 Mart 1998’de Paris’te hayatını kaybetti. Cenazesi, 27 Mart’ta Türkiye’ye getirilip Aşiyan Mezarlığı’na defnedildi. CaraÈ™-Severin ili Caraș-Severin, Romanya'nın batı kesimindeki bir ili. Merkezi, Reșița kentidir. Călărași ili Călărași, Romanya'nın güney kesimindeki bir ili. Merkezi, Călărași kentidir. Yaz gündönümü Yaz gündönümü veya yaz gün dönümü, güneş ışıklarının "Yengeç Dönencesi"ne yılda bir kez (yaklaşık 21 Haziran'da) dik geldiği an. Kuzey yarıkürede en uzun gündüz yaşanır ve günler kısalmaya, güney yarıkürede en kısa gündüz yaşanır ve günler uzamaya başlar. Bu tarih bazı ülkelerde kuzey yarıkürede yazın, güney yarıkürede kışın "başlangıcı" sayılır. Bununla beraber bazı ülkelerde de yazın veya kışın "tam ortası" kabul edilir. Kış gündönümü Kış gündönümü, (yaklaşık 21 Aralık), güneş ışınlarının Oğlak Dönencesi'ne dik geldiği an. Kuzey yarımkürede günler uzamaya, güney yarımkürede kısalmaya başlar. Bu tarih bazı ülkelerde kuzey yarımkürede kışın, güney yarımkürede yazın "başlangıcı" sayılır. Bununla beraber bazı ülkelerde de yazın veya kışın "tam ortası" kabul edilir. Güney yarımkürede en uzun gündüz , Kuzey yarımkürede en uzun gece yaşanır. Gökçe Özyol Gökçe Özyol (d. 2 Aralık 1972), Türk oyuncu. Eskişehir Anadolu Üniversitesi Güzel Sanatlar Fakültesi Çizgi Film Animasyon Bölümünü bitirmiştir. "İki Aile" dizisiyle oyunculuk hayatı başladı. Çeşitli dizi ve sinema filmlerinde oynadı. "Yahşi Cazibe" dizisindeki Barış karakteriyle ünlendi. Alemin Kıralı dizisinde de konuk oyuncu olarak rol alan oyuncu son olarak Ali Ayşe'yi Seviyor dizisinde Bekir karakterini canlandırdı. 2011 yılının haziran ayında Gökçe Aytaç'la evlenmiştir. Çİft 2013 yılında boşanmıştır. Boşanma gerekçesi olarak Gökçe Özyol'un eşine yumruk atıp yüz kemiğini kırmasıdır. Furkan BaÅŸtan Furkan İlker Baştan (d. 14 Eylül 1982, Samsun, Türkiye) Türk futbolcudur. 25 Mayıs 1981’de Samsun’da doğan Furkan Baştan, futbola 1997 yılında Samsunspor altyapısında başladı. Profesyonel kariyerinin ilk resmi maçına 17 Ekim 1999 tarihinde Vanspor’a karşı çıktı ve ilk 45 dakikada forma giydi. Genç millî takımlar düzeyinde ümit vadeden bir oyuncuyken beklenen çıkışı bir türlü geçekleştiremedi. 2003-2004 sezonunda 2 lig takımlarından Amasyaspor’a kiralandı. Sezon sonu takımına geri dönse de bir maç oynadıktan sonra 2004-2005 yılının hemen başında 1. Lig takımlarından Sivasspor’a satıldı. Sivasspor’da fazla forma şansı bulamayan genç futbolcu devre arasında Giresunspor’a transfer oldu. Sonraki iki sezon Alanyaspor ve Yimpaş Yozgatspor takımlarının formalarını giydikten sonra Samsunspor’a geri dönse de, ikinci Samsun macerasında da bir çıkış yakalayamadı ve kariyerine alt lig takımlarında oynayarak devam etti. Denis Moschitto Denis Moschitto (d. 22 Haziran 1977, Köln), annesi Türk, babası İtalyan sinema oyuncusu. 2003 yılında "en iyi genç oyuncu" olarak "Günter-Strack-Fernsehpreis" ödülünü aldı. 2009 yılında "Chiko" filmindeki performansı nedeniyle Alman Film Ödülleri'nde "en iyi aktör" için aday gösterildi. Yunus Ceylan Yunus Murat Ceylan (d. 25 Aralık 1979, İstanbul), Türk futbolcu. İstanbul Güngörenspor'da oynamaktadır. Futbola Nişantaşıspor altyapısında ve 1998 yılında profesyonelliğe geçiş mukavelesi imzalayarak as takıma alındı. Burada genç yaşına rağmen kendine takımda hemen yer edindi ve iki sezon burada düzenli olarak oynadı 2000-01 sezonu için Beşiktaş'a transfer oldu. Burada sezon öncesi kamp dönemine katılsa da sezon başlamadan önce as takım için yeterli bulunmadı ve bir sezonluğuna Darıca Gençlerbirliği'ne kiralandı. Burada sürekli oynama fırsatı buldu fakat, yeni sezonda aynı şekilde Darıca Gençlerbirliği'ne bir sezon daha kiralandı. 2002-03 sezonuna sözleşmesi bittiği için Beşiktaş'tan ayrılıp Manisaspor'a transfer oldu. Daha sonra Diyarbakırspor ve Adanaspor'da oynadı. 2009-10 sezonunun ara transfer döneminden beri Çaykur Rizespor'da oynamaktadır. 2011-12 sezonunun devre arasında İstanbul Güngörenspor'a transfer oldu. Covasna ili Covasna, Romanya'nÄ±n orta kesimindeki bir ili. Çarkıfelek (bitki) Çarkıfelek ("Passiflora"), çarkıfelekgiller (Passifloraceae) familyasından 500 kadar türden oluşan asma ya da sarmaşık tipte bitki cinsi. Değirmen çarkını andıran çiçeklerinden dolayı Türkçede "çarkıfelek" (feleğin çarkı) adını almıştır. Farsçada ise saate benzerliğinden dolayı "saat" (ساعت) adı kullanılır. Bazı türleri yenebilir meyveleri için tropikal bölgelerde ziraati yapılırken, bazıları da çiçeklerinden dolayı bahçe ve kameriye örtü bitkisi olarak kullanılır. Yenebilir meyveleri olan türleri içinde çarkıfelek ("P. edulis" 'in meyvesi) başta olmak üzere "P. ligularis", "P. incarnata", "P. quadrangularis", "P. foetida", "P.caerulea", "P. tripartita var. mollissima" "P. tarminiana", "P.laurifolia" ve "P. maliformis" sayılabilir. Meyvelerinin herhangi bir zararlı etkisi bulunmamakla birlikte, yenebilen meyvelere sahip bütün "Passiflora" türleri için günde 2 taneden fazla meyvelerinden yenmesi tavsiye edilmemektedir. Zira çok aşırı tüketimi uyku, halsizlik gibi sorunlara neden olabilmektedir. Bununla birlikte meyvelerinin tamamen olgunlaştıktan sonra yenilip toplanması tavsiye edilir; zira bitkinin yapraklarında bulunan siyanid glukosid maddesi meyvelerinde de bulunmaktadır. Ancak bu oran yapraklarındakinden düşüktür ve olgunlaşmış veya dalından düşmüş meyvelerde en düşük ve zararsız düzeydedir. Bitkinin yaprakları stres ve endişeyi azaltıcı olduğu düşünülen çay yapımında kullanılsa da, yapraklarında bulunan siyanid glukosit maddesinin toksik ve zararlı etkisi sebebiyle az tüketilmesi gerekmektedir. Ayrıca hamile olanlarda,bebek emzirenlerde, 6 aydan küçük çocuklarda bu konuda çok fazla bir araştırma yapılmadığı için, etkileri bilinmediği için, yapraklarının hiç kullanılmaması meyvelerinin ise bu gruplar için mümkün olduğunca az tüketilmesi tavsiye edilir. Bunun dışında özellikle yapraklarının alkollü içecekler ve reçeteli sedatiflerle (sinirleri yatıştıran ilaçlarla) birlikte doktora danışmadan kullanılması tavsiye edilmez. Zira bitkinin bu ilaçlarla etkileşime geçip etkisini arttırıcı özelliği bulunmaktadır. Ayrıca bitkinin valeria ve kava bitkileri ile birlikte yapraklarının kullanılması halinde bu bitkilerin etkisini arttıracağı ve buna göre kullanılması gereği unutulmamalıdır. Ayrıca passiflora capsularis gibi bazı türlerin meyvesi yenilmemekle bu konuda gözönünde tutulmalıdır. Tohumdan veya çelikten çoğaltılması yapılır. Asma sülüğü gibi helezonik tutmaçlarla tutunarak hızlı büyür. Çoğu sıcak iklim bitkisidir. "P. incarnata" türü soğuğa en dayanıklı türlerden biri olarak kabul edilir. Sarmaşık balözü bezleri yardımıyla karıncaları kendine çekerek savunma saglar.. Özellikle bitkinin tıbbi etkileri için bakınız. Alternatif metal Alternatif metal, 1980'li yılların başlarında metal müziğe bir alternatif gibi ortaya çıkmıştır. En önemlisi de alternatif metal gruplarının ağır müziği ağır gitar riffleri ve deneysel yaklaşımlar ile karakterize etmesidir. Faith No More, Three Days Grace, Linkin Park, Deftones, Evanescence ve Flyleaf bazı alternatif metal yapan gruplardır. Ürdün'deki Yahudilerin tarihi Ürdün'deki Yahudilerin tarihi, bugünkü Ürdün coğrafyasının büyük bir bölümü bir zamanlar İsrail Diyarı'ndaki Yahudilerin tarihi ile çakıştığı için antik döneme kadar uzanır. Tora'ya göre İsrailoğullarının antik kabilelerinden Reuben, Gad ve Menaşe kabileleri bugün Ürdün'de bulunan topraklarda yaşamıştır. Bu üç kabilenin hepsi seyrek bir şekilde Şeria Nehri vadisinin hemen doğusunda yer almaktaydı. Yahudilerle ilişkili olan Edomlular Ürdün'ün güneyinde, Akabe Körfezi ile Ölü Deniz arasında kalan bölgede yaşamaktaydı. Yahudiler Haşmonayim adıyla bağımsızlığını kazanınca Edom ilhak edilip Yahudiye'ye katıldı. Yehuda Makkabi Edom topraklarını M.Ö. 163 civarında fethetti. Edomlular Yohanan Hurkanus tarafından M.Ö. 125'te tekrar bastırıldı ve Halaha kurallarına uyma zorunluluğu getirildi. Bu zamandan itibaren Yahudi ulusuyla birlikte anılmaya başlandılar. Şeria Nehri]]'nin her iki yakasında bulunan Yahudiye.]] Bir Haşmonayim yetkilisi olan I. Antipa Edom kökenliydi. Roma fethinden sonra Judea'ya krallık yapan Herod handenlığının atasıydı. Hirodes'in altında kardeşi Yosef ben Antipa ve kayın biraderi Kostobarus hükümdarlık yaptı. Kudüs'ün 70'te Titus tarafından kuşatılmasıyla Yohanan, Şimon, Pinhas ve Yaakov önderliğinde 20,000 Edomlu asker Kudüs Tapınağı'nda mahsur kalan dindarları kurtarmak için savaşmaya Kudüs'e geldi. Yahudi-Roma savaşlarının ardından Edom halkı tarihte bahsedilmemeye başlandı fakat Aziz Jerome zamanına kadar coğrafi bölge "Edomya" ismi kullanılmaya devam edildi. Bölgedeki Roma hakimiyeti, General Pompey'in Judea'yı Roma hamiliğine eklediğini bildirmesiyle M.Ö. 63'te başladı. Yıllar boyunca Roma'nın Yehuda krallığındaki gücü arttı. Muhaliflerin içinde Yahya da bulunmaktaydı; rivayete göre Maharus kalesinde Yahya'nın kellesi Hirodes'e sunuldu. 66'daki Birinci Yahudi-Roma savaşı'nda Maharus kalesi Yahudilerce ele geçirildi ve 72'ye kadar süren kuşatmanın bitmesine kadar ellerinde tutmayı başarabildiler. Yahudilerin son bağımsızlık çabaları da sonuç vermeyince Romalılar Yahudiye'yi Samarya ve Celile ile birlikte Suriye Filistini adı altında tek bir eyalet yaptı. Roma fethinin ardından Şeria Nehri ve etrafındaki topraklardaki Yahudiler burayı yöneten kralların ve fermanlarının buyrukları altından yaşadılar. Yüzyıllar boyunca, bugünkü Ürdün'ün bulunduğu topraklardaki Yahudilerin sayısı azaldı ve en sonunda hiç kalmadı. Osmanlı hakimiyeti (1516-1917) altında, Türkler bölgeleri başkentleriyle adlandırdığı için, "Filistin" ismi resmi kayıtlarda kullanılmamaya başlandı. 1516'da Osmanlı'nın hakimetine girmesiyle Filistin 1660'a kadar, Sayda vilayetinin yanında, Şam-Suriye'ye bağlı bir vilayet oldu. Bu durum, 7 Mart 1799 - Temmuz 1799 arasında Yaffa, Hayfa ve Kasarya'nın Fransızlar tarafından işgal edilmesiyle kısa süreliğine kesintiye uğradı. Napolyon'un 1799'da Akka'yı kuşatmasının ardından Filistin'de bir Yahudi devleti kurulucağına dair bildirgenin hazırlığını yaptı. 10 Mayıs 1832'de Kavalalı Mehmet Ali Paşa Osmanlılara karşı ayaklanıp vilayeti ilhak etti fakat Kasım 1840'ta Osmanlılar toprakları geri almayı başardı. Britanya'nın 1917'de yayınladığı Balfour Deklerasyonuyla Filistin'de bir Yahudi devleti fikri desteklendi ve bu zamanda Şeria Nehri'nin iki yakası da Milletler Cemiyeti tarafından Birleşik Krallık Filistin Mandası hakimiyetine bırakılmıştı. Versailles Barış Antlaşması'ndan önce, Dünya Siyonist Örgütü (WZO), Şeria Nehrinin doğusunu ve Ölü Deniz'i de içine alan, Hicaz Demiryolu'nu sınır olarak gösteren ve geri kalan toprakların bağımsız bir Arap devleti olarak gösteren bir harita hazırlayıp teklifte bulundu. Bu belgeye göre: "Ürdün'ün doğusundaki düzlükler, antik çağlardan beri, ekonomik ve politik olarak Ürdün'ün batısındaki topraklarla ilişkilendirilir. Roma zamanında yüksek nüfusu destekleyen topraklardaki nüfus şimdi seyrektir. Takdire şayan büyük ölçekli bir kolonizasyona ev sahipliği yapabilirdi. Filistin ve Arabistan'ın ekonomik ihtiyaçlarını karşılamakta adil olmak için Hicaz Demiryolu, uzunluğu boyunca her iki hükümetçe serbestçe kullanılması öngörülür." 1921'de Churchill'in Beyaz Sayfasıyla Birleşik Krallık Mandası, toprakları Filistin ve Transürdün olarak ikiye bölündü. İki bölge arasındaki sınırı Şeria Nehri, Ölü Deniz ve Araba Vadisi oluşturmaktaydı. 1954 Ürdün yasasınca, 15 Mayıs 1948'den önce Filistin milliyetine bağlı kişiler 20 Aralık 1949 ile 16 Şubat 1954 tarihleri arasında Ürdün Haşimoğulları Krallığı'nın vatandaşları sayıldı, buna Yahudiler istisnaydı. Ürdün, 1947'deki Birleşmiş Milletler Paylaşım Planı'nın ardından yeni kurulan İsrail devletine saldıran Arap ülkelerden biriydi. Batı Şeria'nın kontrolünü eline geçirip Yahudileri kovdu. Ürdün, Batı Şeria'yı, 1967'deki Altı Gün Savaşı'yla kaybetti fakat bu topraklar üzerindeki haklardan 1988'e kadar vazgeçmedi. 1973'teki Yom Kippur Savaşı'nda Ürdün, Suriye ve Mısır'a katılmadı. 1994'te imzalanan İsrail-Ürdün Barış Antlaşması ile iki ülke arasındaki ilişkiler normalleşti. Ürdün, İsrail işletmelerinin yatırım yapması için kapılarını açtı. İsrailli ve dünyanın diğer ülkelerindeki Yahudiler Ürdün'e turistik gezilerde bulunmaktadır. Suudi Arabistan'ın aksine, Ürdün, topraklarını Yahudilere yasaklamamıştır. 1994'te imzalanan barış antlaşmasından sonra 60,000 ila 80,000 İsrailli turist Ürdün'ü ziyaret etmiştir. İki ülkedeki yakınlaşma beklentileri Amman'da kaşer lokantanın açılmasına olanak sağladı. Arap müşterilerin lokantaya uğramaması, kaşer sertifikası alınamaması ve turistlerin ilgisizliği nedeniyle bu lokanta kapanmak zorunda kaldı. İkinci İntifada'nın ardından (2000'den bugüne), Ürdün nüfusunda anti-İsrail görüşler arttığından Ürdün'ü ziyaret eden İsrailli turist sayısında önemli ölçüde düşüş oldu. Ağustos 2008'de, Ürdün sınır yetkilileri, tefilin taşıyan İsrailli turistleri geri gönderdi. Yetkililer, getirilen parçaların (tefilin) "güvenlik riski" taşıdığını ve ülkeye sokulamayacağını belirtti. Buna tepki olarak turistler Ürdün'e girmemeyi tercih etti. Maksim TsÄ±halka Maksim Tsıhalka (, , "Maksim Tsygalko") (d. 27 Mayıs 1983, Minsk), Beyaz Rus millî futbolcudur. 27 Mayıs 1983 yılında Beyaz Rusya'nın Minsk şehrinde doğan Maxim Tsigalko, profesyonel futbola Belarus'un en önemli takımı Dinamo Minsk'te başladı. 2000 yılında 17 yaşında Belarus ikinci liginde mücadele eden Dinamo Minsk'in rezerv takımı olan FC Dinamo-Juni Minsk formasını giymeye başladı. 2000 sezonunda 15 maçta 14 gol kaydetti. 2001 yılında oyuncu Dinamo Minsk A takımına yükselmeyi başardı. En başarılı dönemini 2002 ve 2003 yıllarında geçirdi. 2002 sezonunda 18 maçta 11 gol atarak takımının en golcü ismi oldu. 2003 sezonunda 19 maçta 8 gol kaydederek, millî takımlara çağrıldı. Aynı sezon Belarus Kupası'nın sahibi oldular. Bir sonraki sezon ise lig şampiyonluğu yaşadı. 2005 sezonunda ise forma şansı bulamayıp, sezon sonu takımdan ayrıldı. 2006 yılında bir diğer Belarus takımı olan Naftan Novopolotsk'a transfer oldu. İlk sezonunda sadece 2 kez golle buluşabildi. 2007'de sezon ortasında takımla yollarını ayırıp Kazakistan'ın FC Kaiser takımına transfer oldu. 2008'de lig dördüncüsü oldular. Ertesi sene kısa süreliğine Ermenistan'ın Banants takımında forma giydikten sonra tekrar Beyaz Rusya'ya döndü ve Savit Mahilyou takımında forma giydi. 2008-2009 sezonunda burada da bekleneni veremeyince sezon sonu serbest kaldı. Maxim Tsigalko’yu efsane yapan hiçbir zaman futbol kariyeri olmamıştır. Maxim Tsikalgo ismi Beyaz Rusya sınırlarının ötesine ilk olarak Championship 01/02 oyunuyla geçmiş ve büyük bir üne kavuşmuştur. Oyundaki insanüstü özellikleri ve oynadığı takımda elde ettiği olağanüstü istatistikleri sayesinde bütün dünyanın resmini bile görmeden tanıdığı ve hayran olduğu bir futbolcu haline gelmiştir. Oyun içinde transfer edildiği bir takımda kariyerini sezon başı yüze yakın golle tamamlayan oyuncu, bir şehir efsanesi haline gelmiş ve birçok kulüp taraftarına da gerçek hayatta da kulüplerinde formaya giymesi hayallerini kurdurmuştur. Oyunun sevenleri Maxim Tsigalko’yu kendi kulüplerine transfer edilmesi için kampanyalar düzenlediği ve kulüp yönetimlerine baskı yaptığı, hatta facebook gibi popüler paylaşım sitelerinde binlerce kişinin üyesi olduğu gruplar ve hayran sayfaları açtığı, futbol kariyeriyle olmasa bile oyun tasarımcıların bilinçli veya bilinçsiz bir hatası sonucu belki de Pele’den sonra en sevilen futbolculardan biri olma başarısını elde etmiştir. Mars Harekâtı Mars Harekâtı II. Dünya Savaşı sırasında Alman güçlerine karşı Sovyet güçleri tarafından başlatılan operasyonun kod adıydı. Bu harekat Georgi Jukov tarafından koordine edilen Sovyet Batı Cephesi ve Kalinin Cephesinin ortak bir operasyonuydu. Erkan MeriÃ§ Erkan Meriç (d. 26 Temmuz 1986, Adana), Türk model ve oyuncu. 26 Temmuz 1986 tarihinde Adana’da doğan Erkan Meriç, ilköğretim ve lise eğitimini Mersin’de tamamladı. Erkan Meriç, Mersin Üniversitesi Elektronik Otomasyon Bölümü’nden 2008 yılında mezun olmuştur. Erkan Meriç, üniversiteden mezun olduğu dönemlerde ailesinin ve yakın çevresinin yönlendirmesi ile mankenlik ajansına yazıldı. Bir yıl boyunca modellik yaptıktan sonra profesyonel olarak mankenlik yapmaya başlayan Meriç, 2008 yılında düzenlenen Best Model of Turkey yarışmasına katılarak, Best Photo Model seçildi. 2009 yılında Best Model of Turkey 2009 yarışmasına tekrar katıldı ve bu yarışmayı kazanarak, Türkiye birincisi oldu. Best Model of Turkey yarışmasında Türkiye’nin en iyi erkek modeli seçilen Meriç, Türkiye’yi temsil etmek üzere Best Model of the World 2009 yarışmasına katılmaya hak kazandı. Bulgaristan’da gerçekleştirilen Best Model of the World yarışmasında birinci seçilen Meriç, “Dünya’nın en iyi erkek mankeni” unvanını almıştır. Kenan İmirzalıoğlu ve Kıvanç Tatlıtuğ’dan sonra bu unvanı kazanan 3. Türk erkek modeldir. Mutlu Kızıltan Mutlu Kızıltan (d. 31 Ocak 1981, İzmir), Türk futbolcudur. 2. Lig ekiplerinden Ünyespor'da oynamaktadır. Futbola İzmirspor altyapısında başlayan Mutlu, 2000 yılında profesyonelliğe geçiş mukavelesi imzalayarak as takıma alındı. Burada genç yaşına rağmen kendine hemen takım yer edindi ve iki sezon burada düzenli olarak oynadı 2000-01 sezonu için Kocaelispor'a transfer oldu. Burada bir sezon oynadıktan sonra birçok 1. Lig ekibinde oynadı. 2010-11 sezonundan beri Çaykur Rizespor'da oynamaktadır. 2011-12 sezonunun yaz transfer döneminde 2. Lig ekiplerinden Şanlıurfaspor'a transfer oldu. Tims Productions Tims Productions, medya sektöründe hizmet veren bir yapım şirketi. 2006'da yapımcı Timur Savcı tarafından kurulmuştur. Seimas Seimas (tam adı: Litvanya Cumhuriyeti Seiması, ) tek meclislilik ilkesine dayalı olarak kurumsallaşmış Litvanya ulusal meclisi. Seimas, dört yılda bir yapılan seçimlerle belirlenen 141 milletvekilinden oluşur. Vekillerin 71'i ülke çapında oluşturulmuş seçim bölgeleinden bireysel adaylıkla belirlenirken, geri kalan 70'i ülke genelindeki oy dağılımlarına göre oransal temsil usulüyle belirlenir. Ülkede partiler meclise girebilmek için %5 barajını aşmak zorundadır. Bu oran seçim ittifakı yapıldığı takdirde %7 olarak uygulanır. Seimas Litvancadaki "Sueiga, suėjimas" sözcüklerinden gelir ve anlamı "toplanma, toplanma yeri, meclis, kurultay"dır. Seimas Binası () mühendis Algimantas Nasvytis, onun erkek kardeşi Vytautas Nasvytis ve
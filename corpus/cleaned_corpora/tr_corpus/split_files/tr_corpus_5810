Oyun tasarımcıları kirpilerin suya konulduklarında çıkamadan yüzdükleri görmüştür. Bu yüzden de Sonic'in kişiliğini buna göre suya girmekten değil oradan sonsuza kadar çıkamamaktan korkmaya ayarlamışlardır. Sonic, gerçek bir kirpi gibi etrafındaki nesnelere tutunarak çıkmaya çalışır. Sonic sonradan bu korkusunu yenmeyi başarmıştır. Hatta su üstünde bile koşabilmektedir. Super Sonic İlk Görünüm: Sonic the Hedgehog 2 Sonic'in en çok girdiği formdur. Çoğu oyunun sonunda bu formuna girer. Sonic’in, Super forma girebilmesi için 7 Chaos Emeralds’a ihtiyacı vardır. Deri rengi sarı, gözleri kırmızıya dönüşür. Ayrıca bu formdayken ışık hızından çok daha hızlı bir şekilde yol alabilir. Düşmanına art arda çok hızlı saldırılar yapabilir ve savaşırken hemen hemen hiç yorulmaz. En güçlü lazer topları veya en güçlü ışınlar (Chaos Spear haricinde) Super formun üzerine atıldığında çizik bile oluşturamaz. Super formdaki kişiye ancak ve ancak 7 Chaos Emeralds ı (Kaos Zümrütlerini) kullanabilen (form değiştirebilen veya enerjisini kullanıp güçlenebilen aşırı derecede güçlü) kişiler zarar verebilir. Super Form aslında limitsiz bir güce sahiptir, bu yüzden bütün bir evreni dahi yok edebilir. Super Sonic’in Chaos özellikleri: Chaos Control Sonic’in zamanı durdurma, ışınlanma, ele geçmesini istemediği nesneleri bu güç sayesinde uzaklara gönderebildiği, zaman tüneli açmak için kullandığı ve daha birçok şey yapabilmesini sağladığı Chaos gücüdür. Düşmanına karşı bu özelliğini kullandığı zaman seçimi kendine aittir. Yani isterse zamanı durdurur, isterse bir yerden bir yere ışınlanır. Chaos Spear Sonic’in Super forma giremeden yapamadığı bir özelliktir. Bir ışın türüdür ve normal ışınlara kıyasla çok daha güçlüdür. Işın, gücünü Chaos enerjilerinden alır ve bundan dolayı büyük hasarlar verebilir. Sonic’in, Super Sonic formundayken yendiği bazı kişiler Eggman’in yaptığı ve 7 Chaos Emeralds’ın, Chaos gücünü kullanabilen bir robot. 7 Chaos Emeralds’ın negatif enerjisi ile inanılmaz derecede güçlenmiş bir mutant chao. Prof. Gerald Robotnik’in yaptığı, Chaos gücüyle güçlendirdiği devasa büyüklükte bir tür yaratık. Zamanı bükebilen, nasıl oluştuğu ve nerden geldiği bilinmeyen bir yaratık. Eggman’in icat ettiği, Chaos gücünü kullanabilen yapay zekâlı Sonic’e benzeyen robot. Dünya’nın çekirdeğinde 7 Chaos Emeralds’ın gücüyle uyandırılmış güçlü bir Gaia. Solaris deneyi esnasında ortaya çıkan Mephiles'ın, Iblis'le birleşerek tüm evrenleri yok etmek için harekete geçmesi. Evreni ele geçirmek için 1000 yıl bekleyen ve en sonunda 7 Chaos Emeralds gücüyle devasa yaratıklara dönüşüp evreni yok edecek kadar güce sahip olan Krallar. İlk Görünüm: Sonic and the Black Knight Sonic and the Black Knight'ın sonunda ortaya çıkmıştır. Bu formda Sonic'in üzeri tamamen altın bir zırhla kaplıdır ve kılıcı daha büyük ve güçlüdür. Kullandığı Excalibur kılıcıyla düşmanına çok güçlü ışınlar atabilir ve Excalibur kılıcının, bütün, büyülü özel güçlerini kullanabilir. Düşmanın en güçlü büyü saldırılarını, Excalibur Kılıcıyla, bu sayede engellemiş ve onu yok etmiştir. Sonic the Werehog İlk Görünüm: Sonic Unleashed Sonic Unleashed'te, Werehog formuna girer. Sonic, Werehog formundayken kollarını istediği kadar uzatabilir, normal formundan daha güçlü olur, karanlıkta Werehog gözleri sayesinde etrafındaki nesneleri çok iyi görür ve koku alma duyusu aşırı bir şekilde gelişir. Gece olduğu zaman Dark Gaia'nın gönderdiği yaratıkları bu şekilde yok etmiştir. İlk Görünüm: Sonic and the Secret Rings Evreni yok edecek düşmanla savaşıp yenmiştir. Ateş üzerinde kontrolü vardır. Hyper Sonic İlk Görünüm: Sonic 3 & Knuckles Kaos Zümrütleri Süper Zümürtlere dönüştüğü zaman bu forma girmiştir. = İlişkiler = Miles "Tails" Prower (Kardeş kadar yakın) Ekidne Knuckles (Dost) Amy Rose TavÅŸan Cream Kedi Blaze (Eski rakip, iyi arkadaÅŸ) Kirpi Shadow (DostÃ§a Rakip) Yarasa Rouge Kirpi Silver (İyi arkadaş) Kedi Big Prenses Sally Acorn Bunnie Rabbot Timsah Vector Bukalemun Espio ArÄ± Charmy E-123 Omega E-102 Gamma Ekidne Tikal Light Gaia (Chip) (dost) Atmaca Jet (Rakip) Rakun Marine UÃ§an sincap Ray Armadillo Migthy Ekidne Shade Chao Cheese TavÅŸan Vanilla Princess Elise (Sonradan hiç tanışmazlar) Chaos 0 (Sonic Adventure sonrası) Mario (Arkadaşça rakip, iyi arkadaş) Yacker Kirpi Sonic (Paralel evrendeki Eski hali) Kılıç Caliburn Merlina Socresses G.U.N KumandanÄ± Professor Pickle Dr. Ivo "Eggman" Robotnik (Ezeli düşman) Metal Sonic (Robot Kopya) Mephiles The Dark SCR-HD Emperor Echidna Ix Bowser jr. Mecha Knuckles Emerl Eggrobo Silver Sonic Eggman Nega Dark Gaia Cubot ve Orbot Lyric Sonic'in oyunlarda ailesi hiçbir zaman görülmemiştir. Ailesini alakadar eden tek bilgi Chritmas Adasında doğduğudur.Oysa Archie çizgi romanlarında tam bir ailesi vardır. Hatta babası Jules yaşamak için robotlaştırılmıştır. Archie çizgi romanlarında ana yazarlardan Ken Penders'la yaşanan sorunlardan ötürü Sonic hikâyesi ve konusu başka bir evrene resetlenip taşınmıştır.Bu yeniden başlatılan yeni seri de Sonic'in ailesi hakkında bilgi verilmemektedir.Penders'la olan sorunlar sonucu Sega oyun karakterlerine çizgi romanlarda akrabalar yaratılmasına izin vermeme kararı almıştır.Çizgi romanda artık geçmişiyle ilgili bilgiler oyun versiyonuyla aynıdır.Ailesiyle ilgili diğer bilgiler ise Sonic Underground çizgi filmindedir. Onda kardeşleri Sonia ve Manic vardır ama bunlar orijinal Sonic serisinden olmadığı için doğru kabul edilemez.2020 yapımı Film uyarlamasındaysa Sonic,Bilge bir baykuş olan Uzunpençe (Longclaw) tarafından yetiştirilmiş ve dünyaya gönderilmişti Joannes Joannes ya da Ioannes, 423-425 yılları arasında Batı Roma İmparatoru III. Valentinianus'a karşı imparatorluğunu ilan etmiş olan Roma Gaspçısı. İmparator Honorius'un ölümü üzerine (27 Ağustos 423), Theodosius hanedanı'ndan geriye kalan son hükümdar II. Theodosius amcasının öldüğünü ilan etmekte hiç sakınca görmedi. Bu iki imparator arasında kalan dönemde, Honorius'un patrician'ı Castinus, Joannes'i imparator ilan etti. Joannes, seçildiği dönemde, "primicerius notariorum" ya da kıdemli sivil memur olarak görev yapıyordu. Procopius onun nezaketini, zekasını ve gelel yeteneklerini övmüştür. Theodosius hanedanının diğer imparatorlarından farklı olarak tüm Hristiyan mezheplerine hoşgörü göstermiştir. Galya üzerinde kontrol sağlamakta zorlannıyordu çünkü orada bulunan eyalet pretorian prefect'i Arles kentinde askeri bir ayaklanma sonucu öldürülmüştü. Buna ilaveten Afrika eyaleti'ni kontrol altından tutan "Komis" Bonifacius, Roma'dan gelen tedarik filosunu da elinde tutuyordu. Joannes, Doğu Roma İmparatoru Theodosius ile bir anlaşma yapabilmeyi umudediyordu ancak II. Theodosius genç III. Valentinianus'u önce "Caesar" ve ardından "Augustus" olarak müşterek imparator atayınca (Valentinianus'un annesi Galla Placidia'nın etkisiyle), tek yapabildiği savaşı beklemek oldu. 424 yılı sonlarında, genç ancak umut vadeden yandaşlarından Aëtius'u askeri yardım alabilmek umuduyla elçi olarak Hunlar'a gönderdi. Aëtius görevi için uzaktayken, Doğu Roma İmparatorluğu'nun ordusu Selanik'den İtalya'ya gitmek için ayrıldı ve kısa süre sonra ulaştığı Aquileia'da ana kampını kurdu. Askeri çabalar sonuçsuz kalınca, Ravenna garnizonu Doğu İmparatorunun oğlu Aspar tarafından ihanet etmeleri için ikna edildi. Devrik imparator Aquileia'ya getirilince önce elleri kesildi ve bir eşeğin üzerinde, kalabalığın aşağılamaları altında hipodromda dolaştırıldı. Bir süre daha devam eden hakaretler ve yaralamalar sonucu nihayet 425 yılı Haziran ya da Temmuz ayında başı kesilerek idam edildi. Joannes'im ölümünden üç gün sonra, Aëtius büyük bir Hun ordusunun başında geri döndü. Birkaç çarpışmanın ardından, Placidia ve Aëtius Batı Roma İmparatorluğu'nun gelecek otuz yıl boyunca geçerli olacak politik durumu için anlaşmaya vardılar. Hun birliklerinin paraları ödendi ve geri gönderildiler. Aetius, "magister militum" pozisyonunu aldı. Ali Ekber Muradi Ali Ekber Muradi (1957- ), Kürt kökenli Yarsani İranlı müzisyen ve besteci. Batı İran'da Kermanşah şehrinde doğdu. Küçük yaşta müziğe başlayan Muradi, Mirza Seyyid Ali Kafaşyan, Kaki Allah Morad Hamidî ve Seyyid Veli Hüseynî gibi Kürt müzik üstatlarının gözetiminde Kürt müzik makamları ve Kürt tamburu öğrenimi gördü. İlk resitalini 1971'de Kermanşah'ta verdi. 1981'de, şarkıcı Şehram Nazırî'yle birlikte çalışarak, Avrupa ve Kuzey Amerika'da sahne aldı. Kürt sufizminde kutsal sayılan tambur konusunda ustadır. New York, San Francisco ve Londra'da sahne almıştır. 30 Eylül 2006'da, San Francisco Dünya Müzik Festivali'nde "Voices of Kurdistan" (Kürt Diyârının Sesleri) isimli bir resital sunmuştur. Erdal Erzincan ve Ulaş Özdemir ile de turneler düzenlemiştir. Bir İngiliz müzik dergisi tarafından dünyadaki en iyi müzisyenlerinden elli birinci olarak seçilmiştir. Siy창setn창me (Nizam체lm체lk) Siyasetname (Farsça: سياست نامه) veya Siyeru'l-mülk (سیرالملوك), Nizamülmülk tarafından kaleme alınmış siyaset konulu eser. Eserde yoğun bir dinî bağlam içerisinde genelde devlet işleri, devlete ve hükmetmeye dair temel ilke ve düşüncelere yer verilir. Yazarı Nizamiyye'nin de kurucusu olan tanınmış İranlı devlet adamı Nizamülmülk, Selçuklu Devleti'nde vezirlik yapmıştı. Bu sebeple Selçuklu Devleti'nin siyaset ve devlet anlayışı, genel Türk ve Fars siyaset anlayışı ve dönemin yaygın siyasî görüşlerine ışık tutması açısından önemlidir. 11. yüzyılda, Farsça yazılmış kitabın bilinen en eski nüshası bugün İran'daki Tebriz Milli Kütüphanesi'nde bulunmaktadır. Seyhan Erözçelik Seyhan Erözçelik (d. 13 Mart 1962 – ö. 24 Ağustos 2011), Türk şair. 13 Mart 1962'de Bartın'da doğdu. Bartın Cumhuriyet İlkokulu ve Kadıköy Maarif Koleji'nden sonra girdiği Boğaziçi Üniversitesi İdari Bilimler Fakültesi Psikoloji Bölümü ve İstanbul Üniversitesi Edebiyat Fakültesi Doğu Dilleri ve Edebiyatları Bölümü'ndeki öğrenimini yarıda bıraktı. 1986 yılında arkadaşlarıyla birlikte "Şiir Atı Yayıncılık"'ı kurdu ve "Şiir Atı" dergisinin yönetimine katıldı. Türkiye Yazarlar Sendikası, Uluslararası PEN Derneği, Reklam Yaratıcıları Derneği ve Kadıköy Maarif Koleji ve Anadolu Lisesi Mezunlar Derneği üyesi. Yayımlanan ilk şiiri Düştanbul, 1982'de Yazko Edebiyat'ta çıktı. Asaf Hâlet Çelebi'nin şiirleri üzerine bir 'şerh' denemesi hazırladı. Dünyasına yakın hissettiği şairler Konstantinos Kavafis ve Osip Mandelstam'dan çeviriler yaptı. 1992'de kayıp şair Halit Asım'ın şiirlerini ortaya çıkardı ve yayına hazırladı. Şiirlerinde zaman zaman Bartın Türkçesiyle birlikte diğer Türk dillerini de kullandı. Kara Yazılı Meşkler'de aruz ölçüsüne modern bir yorum getiren Seyhan Erözçelik, yurt içinde ve yurt dışında şiirle ilgili çeşitli toplantılara, seminerlere katıldı. Princeton, Yale, Duke, Stevens Institute ve Buffalo State Üniversitelerinde Türk şiiri üzerine yapılan sempozyumlara davet edildi. New York'ta Murat Nemet-Nejat'ın yayına hazırladığı "Eda: An Anthology of Turkish Poetry", Wayne Miller ve Kevin Prufer'ın yayına hazırladığı "New European Poets" adlı antolojilerde yer aldı. 2004 ve 2005'te iki "Şiiratı" derlemesini yayına hazırladı. "Gül ve Telve" kitabı, 2010 yılında, Murat Nemet-Nejat'ın çevirisiyle "Rosestrikes and Coffee Grinds" adıyla, Talisman Yayınevi tarafından ABD'de yayımlandı. "Hayal Kumpanyası"yla 1991 Yunus Nadi Ödüllerinin şiir dalında ödül aldı, özel gerekçelerle reddetti. "Kitaplar"la 2004 Behçet Necatigil Ödülü'ne seçici kurulun oybirliğiyle layık görüldü. Yetiştiği okul Kadıköy Maarif Koleji tarafından da ödüllendirildi. 2005 yılında Dionysos Şiir Ödülü'ne layık görüldü. 24 Ağustos 2011 tarihinde beyin kanaması nedeniyle ölen şairin cenazesi Zincirlikuyu Mezarlığı'nda toprağa verildi. Work (film, 1915) Work, ( İş ), Charles Chaplin'in yazdığı, yönettiği ve rol aldığı 1915 yapımı sessiz bir filmdir. Chaplin' in Essanay Studios' daki 8. filmidir. Charlie, Izzy A. Wake' in yanında çalışan bir işçidir. Patronu ona hayli sert davranmakta; hatta bir at arabasında atın yerine koştuğu Charlie' ye arabayı çektirmektedir. Hayli dik bir yokuşta arabayı çekmek zorunda kalan çelimsiz işçi, defalarca yokuştan geri kayıp trenlerin altında ezilme tehlikesi geçirdikten sonra sonunda yokuşun sonundaki eve varır. O ve patronu eve duvar kağıdı takacaklardır. Bu sırada evin sahibi bozulan gaz sobası nedeniyle kahvaltı edememiş, işine de geç kalmıştır. Tamir etmeye çalıştıkları soba ara sıra sorun çıkarmaya devam eder. Eve gelen Charlie ve patronu bir odada işlerine başlarlar fakat evdeki hizmetçiden hoşlanan Charlie' nin ustasının üzerinde durduğu tahtayı tutmak yerine hizmetçinin ( Edna) peşinden gitmesi nedeniyle onu düşürür ve dökülen boyalar nedeniyle her yer berbat olur. Charlie de üst kattaki odalarda çalışmaya başlar; fakat beceriksiz olduğu ve işi bilmediği için odayı mahveder. Bu esnada kocasının evde olduğundan habersiz olan ev sahibesi Martha' nın gizli aşkı eve gelir. Martha onu kocasına işçi gibi göstermeye çalışır fakat kocasını inandıramaz. Elindeki silahıyla karısının aşığının peşine düşen kocanın yanlışlıkla gaz sobasına ateş etmesiyle soba patlar ve ev çöker ve bu sırada evden kaçmak üzere olan Charlie dahil herkes yıkıntıların altında kalır. Letzigrund Stadyumu , İsviçre'nin Zürih kentinde bulunan bir stadyumdur. Kapasitesi 23,605'tir. Bu stadyum FC Zürich takımının iç saha maçlarına ev sahipliği yapmaktadır. IAAF Golden League'in Zürih ayağı bu stadyumda yapılmıştır. Atletik koşullara çok uygun bir stadyumdur. 22 Şubat 1925 tarihinde açılmıştır. 1929 Dünya Ekonomik Bunalımı sırasında FC Zürih kulübü bir ara iflas etmiş, ve stadın yönetimi Zürih Belediye Başkanlığı'nın yönetimine geçmiştir. 2005'te UEFA, Grasshoppers takımının stadını yenileyemedi ve bu stadın 2008 Avrupa Futbol Şampiyonası'nın stadlarından biri olmasına karar verdi. C Grubu'ndaki 3 maç bu stadda oynanacaktır. Yeni stadyum 30 Ağustos 2007 tarihinde görkemli bir törenle açıldı. Ve ilk maç 23 Eylül tarihinde "FC Zürih-Grasshoppers" kulüpleri arasında oynandı. Cenevre Stadyumu Stade de Genève, İsviçre şehri Cenevre'nin güneyindeki Lancy bölgesinde yer alan stadyum. 30,084 kişi kapasitelidir. Stadyum 2003 yılında tamamlanmış, yapımı yaklaşık üç yıl sürmüştür. Cenevre şehrinin takımı Servette FC maçlarını bu stadyunda oynar. Stadyum, 12 Kasım 2005'te İngiltere'nin 3-2 kazandığı İngiltere-Arjantin dostluk maçı ile 4 Haziran 2006'da Brezilya'nın 4-0 kazandığı Brezilya-Yeni Zelanda maçına da evsahipliği yapmıştır. Stade de Genève 2008 Avrupa Futbol Şampiyonası'ndaki A grubunun grup maçlarına da ev sahipliği yapmıştır. Stadyum ayrıca ragbi maçlarında da kullanılmakta olup, 2006-07 Heineken Kupası'nda CS Bourgoin-Jallieu ile Munster ragbi maçının oynandığı yer olmuştur. AyÅŸin Atav Ayşin Atav (d. 2 Nisan 1948, Ankara), Tiyatro, sinema ve dizi oyuncusu, seslendirme sanatçısı. İstanbul Şehir Tiyatroları oyuncusu olan Atav, mesleğinin ilk yıllarında Şehir Tiyatroları kadrosuna girdi. Tiyatro çalışmalarının dışında sinema ve dizi filmlerde de rol aldı. Sanatçı aynı zamanda seslendirme yönetmenliği de yapmaktadır. Annesi ünlü tiyatrocu Şükriye Atav'dır. Ayşin Atav, muhabir ve haber sunucusu Tuba Atav'ın da annesidir. FIA Tiyatro Oyuncuları Derneği Tiyatro Oyuncuları Derneği - (TODER), İstanbul'da yerleşik olan bir sivil toplum kuruluşudur. Kısa adıyla Toder, 1 Temmuz 1988 tarihinde, "birlikten kuvvet doğar" anlayışıyla mesleki birlik temelinde oluşturulmuştur. Kurulan tiyatro örgütleri içinde uzun yıllar ayakta kalan dernek olma özelliği taşıyan Toder, Uluslararası Aktörler Birliği (FIA) üyesidir. Tiyatro Oyuncuları Derneği - Toder, amacını; üyelerinin ekonomik, sosyal, yasal, özlük haklarını ve mesleki saygınlıklarını korumak, mesleği geliştirmek ve üyeler arasında dayanışmayı sağlamak şeklinde açıklamaktadır. Free (müzik grubu) Free 1968 yılında Londra'da kurulmuş bir İngiliz rock grubuydu. Özellikle "All Right Now" adlı şarkılarıyla tanınırlar. Solist Paul Rodgers daha sonra davulcu Simon Kirke ile birlikte Bad Company grubunda yer almıştır. Saygın bir blues gitaristi olan Paul Kossoff 1976 yılında 25 yaşında uyuşturucu yüzünden geçirdiği bir kalp krizi nedeniyle hayatını kaybetmiştir. Grup sansasyanel konserleri ve sonu gelmeyen turneleriyle meşhurdu. Bununla birlikte "All Right Now" adlı şarkının yer aldığı Fire and Water albümünden önceki albümler çok fazla satmamıştır. "All Right Now" adlı şarkıları sayesinde 1970 yılında düzenlenen Isle of Wight Festivalinde 600.000 kişinin önünde çalmıştır. Tucky Buzzard Tucky Buzzard, 1969 yılında üç eski The End grubu üyesi tarafından kurulmuş Britanyalı bir hard rock grubudur. Grup 1969-1973 yılları arasında beş albüm yayımlamıştır. Grubun prodüktörlüğünü Rolling Stones grubundan Bill Wyman yapmıştır. 2006 yılında grup Amerikalı yazar, müzik ve sinema eleştirmeni Dave White tarafından kaleme alınan "Farkında olmadığınızı bile bilmediğiniz en iyi 6 klasik rock grubu" (İngilizce: "Top 6 Classic Rock Bands You Never Knew You Didn't Know") adlı makalede yer almıştır. Nagasaki'ye atom bombas覺 sald覺r覺s覺 Nagasaki'ye atom bombası saldırısı, Amerika Birleşik Devletleri'nin II. Dünya Savaşı'nın son günlerinde Japonya'nın Nagazaki şehrine atom bombası atması olayıdır. Bomba atıldıktan 3 gün sonra, 9 Ağustos 1945 (Amerikan kaydına göre 10:58'de, Japon kaydına göre saat 11:02'de), Plütonyum-239 tipi atom bombası "Fat Man" (Şişman Adam, resmî adıyla Mark III) ile ikinci katliâmı gerçekleştirdi. Bu atom bombasıyla Nagazaki'nin toplam nüfusu yaklaşık 240.000 kişi içinde 74.000 kişi hayatını kaybetti ve binaların yüzde 36'sı tamamen yok edildi. 2007'de, Nagazaki belediyesinin resmî listesine göre, o an öldürülen veya daha sonra atom bombasının etkisiyle ölenlerin toplam sayısı 143.124'a ulaşmıştı. Tengger Tengger ÅŸu anlamlara gelebilir: Patronati Türkçede Patronati Modeli şeklinde tanınan Patronati (tekil: Patronato) işçi, emekli ve bütün İtalyan vatandaşlarının İtalyan devletinin egemenlik bölgesi içerisinde temsil ve koruma amacını üstlenen kuruluşlara topluca verilen addır. 1947 yılında İtalyan Anayasası ile izin verilen Patronati Roma İmparatorluğu'ndaki "Cliens" yapısının bir çeşit devamıdır. 2001 yılında yapılan yasal düzenlemeyle görev tanımlarının sınırları belirlenmiştir. Devlet destekli bir model şeklidir. Devlet bir fon oluşturmakla beraber bütün icraatları sivil toplum örgütleri yürütmektedir. Bunun içinde dînî kurumlar da yer alabilmektedir. Goðafoss Goðafoss (İzlandaca: "tanrıların şelalesi" veya "goði şelalesi"), İzlanda'da yer alan şelale. Robert Rodriguez Robert Anthony Rodríguez (d. 20 Haziran 1968; San Antonio, Teksas), Meksikalı-Amerikan yazar, yapımcı, müzisyen ve film yönetmeni. Düşük bütçeli bağımsız ve çok hızlı Hollywood standartlarında film yapılacağını göstermiştir. İlk filmleri Teksas ve Meksiko'da gösterime girmiş ve çok ilgi görmüştür.Ayrıca en düşük bütçe ile 1 milyon $ hasılatı geçmeyi başararak dünya rekoru kırmış ve Guinness rekorlar kitabına geçmiştir.(7000 $ ile Gitarım ve Silahım'ı çekmiş,film 2.040.920 $ hasılat yapmıştır.) Rodriguez film ile ilgilenmeye 7 yaşında videocu olan babasının yeni satın aldığı VCR video ile başlar. Kardeşleri ve akrabalarının yer aldığı ilk kısa filmlerini bu video ile çeker. St. Anthony Catholic High School'a kaydolduğunda Rodriguez okulun futbol takımının filmini hazırlamakla görevlendirilir. Rodriguez daha sonra Teksas Üniversitesi'ne kaydoldu. Burada çizgi film üzerinde çalıştı ve bu yönünü geliştirdi. Ayrıca spy kids üçlemesi ve desperado filmi de çokça ilgi görmüştür. Quentin Tarantino'yla da birçok ortak proje yapan yönetmen en büyük çıkışını Frank Miller 'le birlikte çektiği Sin City filmiyle yapmıştır. + (( Av (2010 film) Michael Finvh ve Alex Litvak'la beraber senaryo ile aynı film için Elizabeth Avellan'la beraber yapımcısı)) Aquileia Aquileia (Furlan "Aquilee", Slovence "Oglej"), kuzey-doğu İtalya'da Friuli-Venezia Giulia Bölgesi'ne bağlı Udine ili içinde bulunan bir tarihsel bir yerleşke ve yerel idare itabariyle bir komündür. Aquileia bir antik Roma şehridir. 1998'den itibaren "Arkeolojik Bölge ve Patriklik Aquileia Bazilikası" UNESCO Dünya Mirasları İtalya listesinde bulunmaktadır. Adriyatik Denizi'in kuzey başında ve denizkulağının ucunda olup denizden 10 km uzaktadır. Natisone nehri üzerindedir ,bu nehrin yönü Roma zamanından bu yana değişmiştir. Aquileia Romalılar tarafından MÖ 180/181 yıllarında dağlar ve denizkulağı arasında uzun ve dar kısım üzerinde ,kuzey doğuda İllirya savaşları döneminde bir hudut kalesi olarak kuruldu. Aquileia'nın şu komşu komünlerle ortak sınırı vardır: Fiumicello, Grado (GO), Terzo di Aquileia, Villa Vicentina Sezgin Burak'ın "Tarkan" çizgi romanının "Maryo'nun Kuşları" adlı serüveni Akiliya adı altında bu şehirde geçmektedir. Tadjourah KÃ¶rfezi Tadjourah Körfezi (Arapça: خليج تدجورا) Hint Okyanusu'nun Afrika Boynuzu kısmında yer alan körfez. Babü'l Mendep'in güneyinde yer alır. Önemli limanları Obuk, Tadjourah ve Cibuti'de bulunur. Tillie's Punctured Romance (film, 1914) Tillie's Punctured Romance , 1914 tarihli ABD yapımı bir komedi filmidir. Keystone Studyoları tarafından çekilen ilk uzun metrajlı filmdir. Mack Sennett' ın yazdığı, yönettiği ve yapımcılığını üstlendiği filmin başrollerinde Marie Dressler, Mabel Normand ve Charles Chaplin vardır. Film Sennett tarafından A.Baldwin Sloane ve Edgar Sloane'a ait 1910 tarihli müzikli bir oyun olan Tillie's Nightmare' den uyarlanmıştır. Chaplin bu filmlerinin genelinde çizdiği cana yakın serseri tipinden görece farklı; ona kıyasla daha art niyetli ve zalim olan bir kadın avcısını canlandırmaktadır. Bu film, Love of Tillie, Marie's Millions, Tillie's Big Romance ve Tillie's Nightmare gibi adlarla da bilinir. Charlie, kent hayatından sıkılmış ve kendini taşranın sakinliğine bırakmış şehirli bir züppedir. Tillie (Marie Dressler) ise bir çiftlikte babasıyla yaşayan, yarı saf ve geçkin bir köylü kızıdır. Charlie etrafta dolaşırken tesadüfen ona rastlar. Tillie' nin babasının epeyce parası olduğunu fark edince de aslında hiç hoşlanmadığı Tillie'ye aşıkmış gibi davranıp onu kendisiyle birlikte şehre kaçmaya ikna eder. Ona inanan Tillie babasının paralarını çalar ve şehre giderler. Charlie ilk fırsatta Tillie' yi bir restoranda sarhoş eder ve eski kız arkadaşı Mabel ( Mabel Normand)' in yardımı ile paraları alıp kaçar. Tillie sarhoşluğun da etkisiyle olay çıkarınca tutuklanıp hapse atılır. Çaldıkları paralarla bol bol alışveriş yapan Mabel ve Charlie ise sinemaya gidip "A Thief's Fate" (Hırsızın Kaderi) adlı bir filmi izlemeye başlarlar. Film, Charlie ve Mabel gibi dolandırıcılıkla geçinen bir çiftin polis tarafından tutuklanmasini anlatmaktadır. Filmin konusu ve yanlarındaki koltukta oturan polisin onların gerginliğinden şüphelenmesiyle korkup kaçarlar. Parka giden çift dinlenirken gazetede Tillie' nin bir milyonerin yeğeni olduğunu ve milyoner amcası olduğu için 3 milyon dolarlık bir servte konduğunu öğrenen Charlie, Mabel' a haber bile vermeden gizlice kaçıp Tillie' yi bulmaya gider. Bu esnada hapisten kurtulan Tillie, milyoner amcasının başına gelenlerden habersiz, bir restoranda garson olarak iş çalışmaktadır. Babasından utandığı için eve dönemeyen Tillie' nin beceriksizliği yüzünden bir garson olarak geleceği pek de parlak değildir. Charlie onu bulur ve yine kandırarak evlenmeleri için ikna etmeye çalışır. Tillie biraz tereddüt etse de ona yine inanır, evlenirler ve Tillie' nin amcasından kalan malikaneye taşınırlar. Malikanede verilen büyük bir davette Tillie görgüsüzlüğü ve saflığı ile kendini rezil ederken, Charlie de kabalığı ile konuklara zor anlar yaşatmaktadır. Bu esnada eve hizmetçi olarak gizlice girmeyi başaran Mabel Charlie' ye ulaşır ve ondan hesap sorar. Kocasını Mabel' la gayet samimi bir halde yakalayan Tillie çılgına döner ve eline aldığı silah ile evi savaş alanına çevirir. Bu karmaşa sırasında kayak tatili sırasında uçurumdan düşerek olduğu sanılan milyoner amca eve geri dönüverir. Aslında sadece yaralanmış ve iyleşince evine geri dönmüştür. Evin halini görünce deliye döner. Herkesi kovmakla kalmayıp evi berbat eden Tillie' yi tutuklamaları için polise de haber verir. Tillie hala silahla Mabel ve Charlie' yi limana doğru kovalarken, polisler de onu takip etmektedir. Çıkan kargaşada Tillie ve polisler denize düşerler. Tillie uzun çabalar sonunda zar zor kurtarılır. Mabel ise bütün olanlara rağmen Tillie' nin başına gelenlere çok üzülür ve aniden aralarında bir yakınlık kurulur. Son sahnede artık dost olmuş bu iki kadın, kendilerine ihanet eden Charlie' yi terk edip giderler. Namuslu Namuslu, yönetmenliğini Ertem Eğilmez'in yaptığı ve başrolünde Şener Şen'in oynadığı 1984 yapımı Türk komedi filmidir. Şener Şen'in ilk başrol oynadığı filmdir. Film, dönemin siyasi yapısını ve bu düzende yaşayan halkın para tutkusunu mizahi bir şekilde ele almaktadır. Ali Rıza Öğün (Şener Şen), kendi halinde dürüst, namuslu bir mutemettir. Bu özellikleriyle çevresinde hor görülür, kendisine saygı gösterilmez. Bir ay başı çalıştığı dairenin maaşlarını almak için Merkez Bankası'na gider. Güvenlik görevlisi daha önce istifa ettiği için yalnızdır. Çıkışta parayı iki soyguncuya kaptırır. Şüpheler Ali Rıza üzerinde yoğunlaşır. O ne kadar reddetse de herkes paranın onda olduğunu sanır ve ortak olmaya çalışır. Böylece Ali Rıza'nın itibarı birden artar. Sonunda Ali Rıza hırsız damgası yiyerek itibar görmeye tahammül edemez hâle gelir ve çevresinden intikam almaya karar verir. Cibuti frangı Cibuti frangı. Cibuti'nin para birimidir. 1000, 2000, 5000 ve 10,000'lik frank bulunmaktadÄ±r. İsmail Ömer Gulle İsmail Omar Guelleh (Somalice: "Ismaaciil Cumar Geelle." Arapça: اسماعيل عُمر جليه)) (d. 27 Kasım 1947), Cibutili siyasetçi. Guellah, Afrika ülkesi Cibuti'nin 1999 yılından bu yana devlet başkanlığı görevini yürütmektedir. Issa etnik grubuna mensup biri olan Guellah, Etiyopya'da dünyaya gelmiştir. Ailesinin kendisini bölgede bulunan din okuluna göndermesi ile birlikte okul hayatına başlayan Guellah, 1960 yılında eğitimini tamamlamadan o dönem için Fransa koloni bölgesi olan Cibuti'ye göç etmiştir. Daha sonra, bir genç astsubay olarak polisliğe katıldı. Cibuti bağımsız olduktan sonra, gizli polis şefi Hassan Gouled Aptidon hükümetinin kabine başkanı oldu. Somali Ulusal Güvenlik Servisi ve daha sonra Fransız Gizli Servisinden eğitim aldı. Çünkü amcasının halefi olması için düşünülmüştü. Guelleh, amcasının rejimi altında Cibuti güvenlik ajansı başkanı olarak, ülkenin siyasi güçlerinden samimi bir bilgi kazanmış; baskı ve yıldırma taktiği izleyerek "böl ve yönet" politikasını kullanmıştır. 4 Şubat 1999 tarihinde, Cumhurbaşkanı Gouled Aptidon sonraki seçimlerde emekli olacağını açıkladı. Bunun üzerine iktidardaki partisi İlerleme İçin Halk Rallisi'nin (CHP) olağanüstü bir kongre düzenleyerek başkan adayı olarak Guelleh'i seçti. Guelleh bağımsız aday Musa Ahmed Idriss'i yenerek 9 Nisan 1999 tarihinde yapılan başkanlık seçimlerinde % 74,02 oy ile başkanlık yarışını kazandı. 8 Mayıs tarihinde göreve başladı. Musa Ahmed Idriss, "silahlı kuvvetlerini tehdit ettiği" gerekçesiyle Eylül'de tutuklandı ve açıklanmayan bir yerde gözaltına alındı​​. Guelleh, 2005 ve 2011 yıllarında gerçekleştirilen seçimlerde de neredeyse oyların tamamını alarak devlet başkanlığı makamına yeniden seçilmiştir. Guelleh mevcut olan yasaya göre en fazla iki dönem üst üste başkan seçilebilmesine rağmen 2010 yılında gerçekleştirdiği anayasa değişikliği ile üçüncü bir dönem için seçimlere girebilmiştir. Dağlık Karabağ Cumhuriyeti Dağlık Karabağ Cumhuriyeti () veya resmî adıyla Artsakh Cumhuriyeti ( "Artsakhi Hanrapetutyun"), Güney Kafkasya'da yer alan ve hukuken Azerbaycan'a ait Dağlık Karabağ ve çevresindeki 7 Azerbaycan ilini kapsayan topraklar üzerinde, işgal sonrası kurulmuş fiilen bağımsız olan bir ülkedir. Şubat 2017 tarihinde gerçekleştirilen referandum ile Dağlık Karabağ Cumhuriyeti olan ülke ismi Artsakh Cumhuriyeti olarak değiştirilmiştir. Çoğunlukla Ermenilerin yaşadığı bölgede, Sovyetler Birliği'nin dağılmasından sonra yükselen etnik gerilim, Ermenistan'ın desteklediği Ermeni militanlarla Azerbaycan arasında çatışmaların çıkmasına neden oldu. Ermeni güçlerinin bölgeye girişiyle birlikte Azerbaycanlılara yönelik başlattıkları katliamlar halkı göçe zorladı. 10 Aralık 1991'de Azerbaycanlıların boykot ettiği ve yalnız Ermenilerin katıldığı halk oylaması sonucuna göre bağımsızlık kararı alındı ve 6 Ocak 1992'de de bağımsızlık resmen ilan edildi. Fakat Ermenistan dahil, hiçbir ülke veya uluslararası kuruluş Artsakh'ın bağımsızlığını tanımadı. Dağlık Karabağ ile ilgili günümüzdeki sorunların kökleri, Josef Stalin ve Kafkasya Bürosu tarafından verilmiş kararlara dayanır. 1917 Rus Devrimi'nden sonra Karabağ, Transkafkasya Demokratik Federasyon Cumhuriyeti'nin bir parçası olmuş, ancak bu Cumhuriyet kısa bir süre sonra ayrı Ermeni, Azerbaycan ve Gürcistan devletlerine dönüştürülmüştür. Takip eden iki yıl boyunca (1918–1920), Ermenistan ve Azerbaycan arasında Karabağ da dahil olmak üzere birçok bölgede bir dizi kısa savaş yaşanmıştır. 1918 Temmuz'unda, Dağlık Karabağ Birinci Ermeni Meclisi bölge yönetimini ilan etti ve bir ulusal konsey ve hükûmet oluşturdu. Daha sonra Osmanlı askerleri Karabağ'ı ele geçirdi. I. Dünya Savaşı’nda Osmanlı İmparatorluğu’nun yenilgisinden sonra İngiliz kontrolüne geçmiş bölgeye geçici olarak Khosrov bey Sultanov'u (Azerbaycan hükûmeti desteğiyle) genel vali olarak atadı. Şubat 1920’de, Karabağ Ulusal Konseyi, Azerbaycan’ın yargı yetkisini kabul etmesine rağmen, Karabağ’daki Ermeniler gerilla savaşına devam ederek anlaşmayı kabul etmediler. Anlaşma daha sonra Ermenistan'la birlik ilan eden Dokuzuncu Karabağ Meclisi tarafından iptal edildi. Azerbaycan ordusu Karabağ'da savaşırken, Azerbaycan Bolşevikler tarafından işgal edildi. 1921'de Ermenistan ve Gürcistan, halkın desteğini almak için, Karabağ'ı Nahçıvan ve Zangezur ile birlikte Ermenistan'a tahsis edeceklerine söz veren Bolşevikler tarafından ele geçirildi. Bununla birlikte, Sovyetler Birliği'nin, Türkiye'de de komünizmin gelişeceğini uman geniş kapsamlı planları vardı. Bu yüzden Sovyetler Birliği, 3 bölgede de Ermeni çoğunluk olmasına rağmen, Zangezur’un Ermenistan’ın kontrolü altına gireceği, Karabağ ve Nahçıvan’ın da Azerbaycan’ın kontrolü altında olacağı bir bölünmeye karar verdi. Sonuç olarak, 7 Temmuz 1923'te Azerbaycan SSC'sinde kurulmuş Dağlık Karabağ Özerk Oblastı'ndaki Sovyetler Birliği'nin sıkı kontrolü sayesinde, bölge üzerindeki çatışma on yıllar boyunca durmuştur. 1988 yılının başında Ermeniler ve Azeri Türkleri arasında bir dizi saldırı ve misilleme başlamıştır. Perestroyka ortamında Karabağ'daki Ermenilerin Azerbaycan rejimine karşı protestolar başlamıştır. Fakat bu muhalif hareket hızla siyasi örgütlenmeye dönüşmüş, demokrasi ve ulusal egemenliğini kazanmayı amaçlayan anti-komünist geniş bir ittifak olan Karabağ Komitesini oluşturulmuştur. 20 Şubat 1988'de Dağlık Karabağ Özerk Oblastı Ulusal Konseyinin Ermeni temsilcileri bölgenin Ermenistan ile birleşmesi için oy kullanmışlardır. Ermenistan Sovyet Sosyalist Cumhuriyeti resmî olarak buna yanıt vermemiştir. Fakat ulusal konseyin hareketi Sumgayıt'ta 26 ile 100'den fazla Ermeninin yaşamını yitirdiği pogroma yol açtı. Ermenistan'ın Spitak şehrinde ise Azerilere saldırıldı. Pogromlar başlayınca çok sayıda Ermeni ve Azeri göç etmek zorunda kalmıştır. 7 Aralık 1988'de Spitak civarında meydana gelen ve Ermenistan'ın kuzey kesimini tahrip eden depremin ardından gelen karışık ortamda Sovyet yetkilileri Karabağ Komitesinin önderlerini tutuklayarak karşı hareketin büyümesini engellemeye çalışmıştır. Ancak Ermeni milliyetçilerinin desteği olmadan Ermenistan'ı yönetmek için Ermenistan Komünist Partisi'nin giriştiği uygulamalar siyasi krizi derinleştirmiştir. Mart 1989'da seçmenlerin çoğu, Sovyetler Birliği'nin Yüksek Halk Temsilciler Meclisi genel seçimini boykot etmiştir. Karabağ Komitesi üyelerinin serbest bırakılması için gösteriler düzenlenmiş ve Mayıs ayında yapılan Ermenistan Yüksek Sovyeti seçiminde Ermeni seçmenler Karabağ davasını destekleyen temsilcileri seçmişlerdir. Seçimden sonra Karabağ Komitesi üyeleri tahliye edilmişlerdir. Mihail Gorbaçov Karabağ Sorunu'nu çözmek için Özel Yönetim Komitesi'ni kurmuş ve Dağlık Karabağ Özerk Oblastı'nın özerklik haklarının artırılmasını önermiştir. Haziran 1989'da Levon Ter-Petrosyan önderliğinde çok sayıda gayriresmî milliyetçi örgütler birleştirilerek Bütün Ermeni Hareketi (Հայոց Համազգային Շարժում "Hayots Hamazgain Sharzhum") kurulmuş ve Ermenistan hükûmeti de resmen onaylamıştır. Hem Bütün Ermeni Hareketi hem de Azerbaycan Sovyet Sosyalist Cumhuriyeti'nde kurulan Azebaycan Halk Cephesi, Özel Yönetim Komitesi'nin kaldırılmasını istemiştir. Ermeniler bölgenin Ermenistan'ın bir parçası olması gerektiğini, Azeriler ise Dağlık Karabağ Özerk Oblastı'nın özerkliğinin kaldırılmasını savunmuştur. Ağustos 1989'da Karabağ'daki Ermeniler kendi Ulusal Konseyi'ni seçmiş ve Dağlık Karabağ Özerk Oblastı'nın Azerbaycan Sovyet Sosyalist Cumhuriyeti'nden ayrılması ve Ermenistan Sovyet Sosyalist Cumhuriyeti'yle birleştiğini açıklamıştır. Eylül 1989'da Azerbaycan, o zamana kadar Ermenistan'ın diğer Sovyet cumhuriyetlerinden yaptığı ithalatın %90'ını karşılamakta olan hayati yakıt ve besleme hatlarına karşı ekonomik abluka uygulamaya başlamıştır. Kasım 1989'da SSCB Yüksek Sovyeti Dağlık Karabağ Özerk Oblastı'nin özerkliğini kaldırılıp doğrudan Azerbaycan Sovyet Sosyalist Cumhuriyeti'ne bağlanmasına dair karar almıştır. Fakat Sovyetlerin politikası ters etki yaratmış ve Aralık 1989'da Ermenistan Sovyet Sosyalist Cumhuriyeti Yüksek Sovyeti ile Karabağ Ulusal Konseyi'nin ortak oturumu, Moskova'nın kararını geçersiz sayarak Dağlık Karabağ Özerk Oblastı'nın Ermenistan ile birleştiğini açıklamıştır. Şubat 2017'de gerçekleştirilen 2017 Dağlık Karabağ Cumhuriyeti anayasa değişikliği referandumu ile seçmenin %90'ının onayı ile ülke ismi değiştirilmiş ve yarı başkanlık yönetim sisteminden tam başkanlık yönetim sistemine geçilmiştir. 18 Mayıs 2001 tarihinde dönemin Ermenistan Savunma Bakanı Serj Sarkisyan'ın Ermenistan parlamentosunda yaptığı şu konuşması Türk basınında yer almıştır: Ülke, eski Dağlık Karabağ Özerk Oblastı'nın büyük çoğunluğunun yanı sıra Laçın ve Kelbecer gibi bölgeleri de kapsamaktadır. Günümüzde başkent Hankendi ile Askeran, Hadrut, Mardakert, Martuni, Şaumyan, Şuşa ve Kaşatag mazrlarına ayrılmaktadır. En büyük şehri Hankendi (Stepanakert) ve diğer büyük kentleri ise Şuşa (Şuşi) ve Laçın (Berdzor)'dır. Artsakh Cumhuriyeti'nin 12 tane bakanlığı var. Artsakh Cumhuriyeti Dışişleri Bakanlığı Hankendi bölgesinde bulunmakla beraber Dışişleri Bakanlığı görevini Kevork Petrosyan yürütmektedir. Artsakh Cumhuriyetinin farklı ülkelerde 5 dış temsilciliği bulunmaktadır. Bu temsilcilikler çeşitli konularda bilgi sunup barış sürecinin yürütülmesine yardımcı olma görevlerini yapmaktadır. Dağlık Karabağ Savunma Ordusu 15.000 - 20.000 civarında subay ve erlerden oluşturulmaktadır. Personelleri, çoğunlukla Karabağ ve Azerbaycan'ın muhtelif yerlerinden gelen Ermeniler ile oluşturulmaktadır. Yüksek oranla Sovyet Ordusu'nun bıraktığı silahlardan Kalaşnikov tüfeği, tank, ağır top ile iyi donatılmaktadır. Kayda değer miktarda Ermenistan'ın silah ve malzeme desteğini almaktadır. 2001 yılında Artsakh Cumhuriyeti'nin raporlarına göre ülke nüfusunun 95% Ermeni, diğer büyük etnik gruplar ise Süryaniler, Rumlar, ve Kürtlerdir. Mart 2007 tarihinde yerel hükûmet nüfusun 138.000 olduğunu belirtti. Ülke de yıllık doğum oranının 2200-2300 aralarında olduğu, 1999 senesine göre yaklaşık 1500 kişilik bir artış olduğu söylendi. 2000'e kadar, ülke sınırları içinde net göç olumsuz yönde oldu. 2007'nin ilk yarısında, 1,010 doğum ve 659 ölüm olduğu, 27 kişinin göç ettiği bildirildi. Yaş gruplarına göre: 15.700 (0-6), 25.200 (7-17) 75.800 (18-59) ve 21.000 (60+) Şehir ve İllere (Tekil: Marz, Çoğul: Marzer) göre: Artsakh Cumhuriyeti nÃ¼fusu : Ulaşım sistemindeki sorunlar birkaç yıl içinde iyileştirilmeye başlandı: Kuzey ve Güney Karabağ otoyolu tek başına büyük oranda ulaşım sistemindeki sorunlarının çözülmesinde yardımcı oldu. 169 kilometrelik Hadrut-Hankendi-Askeran-Martakert otoyolu, Karabağlılar için cankurtaran vazifesi gördü. Hayastan All-Armenian Foundation adlı kuruluş yolun inşa edilmesi için 25 milyon dolar hibe etti. Ermenistan'ın başkenti Erivan'dan, Artsakh Cumhuriyeti'nin başkenti Hankendi'ne ulaşım yaklaşık 4 saat sürerken önceleri 8-9 saat sürmekteydi. Dağlık Karabağ'ın eğitim sistemi siyasi sorunlar ve gerçekleşen çatışmalar yüzünden kötü durumdadır. Fakat Artsakh Cumhuriyeti'ne Ermenistan Cumhuriyeti'nden ve Ermeni diasporası'ndan gelen ciddi yardımlar ile çoğu okul yeniden inşa edildi. Cumhuriyet'te 200 yakın bölgede yaklaşık 250'ye yakın okul vardır. Öğrenci nüfusu tahminlere göre yaklaşık 20.000 kişidir, yarısından fazlası başkent Stepanakert şehrindedir. Karabağ Devlet Üniversitesi, Ermenistan ve Dağlık Karabağ hükûmetinin ortak çabaları ile merkezi kampüsü Stepanakert kentinde olmak üzere açılış töreni 10 Mayıs 1992 tarihinde gerçekleşti ve hizmete girdi. Erivan Üniversitesi ayrıca Hankendi'nde bir kampüs açmıştır. Sarkis Bağdasaryan'ın eserlerinden "Biz Dağlarımızız" (Մենք ենք մեր սարերը "Menk yenk mer sareri") Hankendi'nde bulunmaktadır. Bu anıt Artsakh Cumhuriyeti'nin semboli olarak geniş ölçüde kabul edilmektedir. Süngertaşı kayasından yapılan yaşlı erkek ve kadın, Karabağ'ın dağ halkını temsil etmektedir. Doğu Ermenicesi'nde "Nine ve Dede" (Տատիկ և Պապիկ "Tatik yev Papik") olarak da bilinen heykel, Artsakh Cumhuriyeti armasında belirgin bir şekilde kullanılmaktadır. "Azat Artsakh", Artsakh Cumhuriyeti'nin resmÃ® gazetesidir. Spor alanında faaliyetler Artsakh Cumhuriyeti'nde Artsakh Kültür ve Gençlik Bakanlığı tarafından gerçekleştirilmektedir. Futbol, Artsakh Cumhuriyeti'nde en popüler spordur. Hankendi'nde inşa edilmiş bir futbol stadyumu vardır. 1990'larda başlayarak, bazı Karabağ takımları Ermenistan Cumhuriyeti'ndeki Ermeni Ligi'ne katılmaya başladı. Ayrıca basketbol ve voleybol olmak üzere diğer sporlar ile de ilgilenilmektedir. Martakert'de yelkencilik alanında etkinlikler yapılır. Karabağlı sporcular takım oyunlarında ve atletizm alanında Ermenistan'ın başkenti Erivan'da düzenlenen Pan Ermeni Oyunları'na katılmaktadır. "Resmî web siteleri:" "Medya:" "Diğer" Noktalama Noktalama bir dilde noktalama işaretlerinin nerede kullanılacağını belirleyen kurallardır. Bâzı dillerde noktalama işaretlerine o kadar önem verilmez, başka dillerde bu kurallar, diğer dil kurallarının yanında çok mühimdir. Almanca konuşulan ülkelerde imla hataları yapan çocuklar, eğitim engelli çocuklar için açılan okullara giderler. Chicago Fire FC Chicago Fire, 1997 yılında kurulmuş olan Amerikalı futbol takımı. 8 Ekim 1997 tarihinde kuruldu.1998 yılında katıldığı ilk lig sezonunda, MLS Kupası ve US Open Cup kupalarını kazanarak çifte zafer yaşadı. Ayrıca 2000, 2003 ve 2006 yılarında ABD kupasını kazanma başarısı gösterdi. Fenerbahçe (erkek voleybol takımı) Fenerbahçe erkek voleybol takımı, Fenerbahçe Spor Kulübü'nün erkek voleybol şubesidir. Takımı maçlarını Burhan Felek Spor Salonu'nda oynamaktadır. Önce YMCA Teşkilatı, sonra da okullarda yapılan bu sporda ilk parlayanlar Mühendis Mektebi ile Kabataş Sultanisi oldular. Voleybolun Türkiye'de doğuşu ile beraber maçları ilgi ile izlenen Mühendislik Mektebi takımı genellikle Fenerbahçeli idiler. Önceleri Topçu Subayı yetiştirmek amacı ile Mühendishane-i Berri-i Hümayun adı altında kurulup bugün ismi İstanbul Teknik Üniversitesi olan Mühendis Mektebi'nin 1911'de açılan bordo renkli kulübü, Fenerbahçe'nin o yıl şampiyon olan futbol takımından bek Arif Emiroğlu (şehit), haf Kemal Aşkın ve kaleci Ali Sait tarafından kurulmuştu. Bu üç Fenerbahçeli girişimlerinden korka korka haberdar ettikleri Refik Fenmen Bey tarafından, aksine, kutlanmışlar ve 5 altın lira ile desteklenmişlerdir. Bu durum da doğal olarak okuldaki öğrencilerde ve takımdakı sporcularda Fenerbahçe sevgisi doğurmuştur. Balkan Savaşı (1912-13), I. Dünya Savaşı (1914-18) ve Türk Kurtuluş Savaşı (1919-1922) yıllarında kesintiye uğrayan voleybol faaaliyetleri 1921 yılında düzenlenen ilk İstanbul Ligi ile canlandı. 1921-24 yılları arasında Mühendis Mektebi dört yıl üst üste şampiyon oldu. Üst üste birinci olan Mühendis Mektebi Takımı 1925'te müsabakalara bu kez Üsküdar İdman Ocağı ismi altında girip şampiyon oldu ise de 1926 yılında birinciliği, artık Beşiktaş Jimnastik Kulübü adına maçlar yapan Kabataş Sultanisi takımı kazandı. 1927'de okulun en iyi voleybolcuları olan 3. sınıftan Aziz Torun (Kaptan), Bedi Süheyl Enüstün, Fikret Germen, İsmail Hakkı (Ahbap), Yusuf ve Fahri, kurdukları Ateş takımıyla, İstanbul Ligi'ne Fenerbahçe adına girmeye karar verdiler. Okulu spor konseyi, Fenerbahçe yönetim kurulundan üç temsilci ve okul müdürü, üst üste yapılan iki toplantıdan sonra, sarı-lacivertli kulübün top, forma ve diğer gerekli malzeme ve zaruri harcamaları karşılaması koşulu ile bu takımın 1927 ligine Fenerbahçe adıyla katılmasını resmen kabul etmişlerdir. 1927 yılı İstanbul Ligi, lige yeni katılan Fenerbahçe'yle bir önceki sezon şampiyonluğu eline geçirmiş olan Beşiktaş'ın mücadelesine sahne oldu ve 6 Mayıs 1927'de Beyoğlu Amerikan Kulübü salonunda oynanan final maçında siyah beyazlılar ilk seti 15-10 kazanıp, bir sonraki sette de 14-3 öne geçmelerine rağmen önce seti 16-14, sonra final setini de 15-10 kaybederek bir yıl taşıdıkları şampiyonluk unvanını Fenerbahçe'ye devrettiler. Bu ilk şampiyon kadro şu oyunculardan müteşekkildir: "Aziz Torun, Bedi Enüstün, Fikret Germen, İsmail Hakkı Ahbap, Yusuf, Fahri." Fenerbahçe, ikinci şampiyonluğunu 30 Mart 1928 günü yine Beşiktaş'ı finalde 4-15, 15-8 ve 15-11'lik setlerle 2-1 yenerek kazandı. Pera, St. Benoit, Beşiktaş, Vefa, Fenerbahçe, Galatasaray, Yeni Yıldız, Etoile ve Amerikan Kulübü olarak, 8 kulüp arasındaki şampiyonanın final maçı dönemin basınına şu şekilde yansımıştır: "Fenerbahçe Voleybol Şampiyonu" "İki aydan fazladır devam eden İstanbul Voleybol Birinciliği dün nihayet buldu. Şampiyon, geçen sene olduğu gibi, bu sene de büyük muvaffakiyet gösteren Fenerbahçe takımıdır. Zaten, baştan beri, Fenerbahçe-Beşiktaş takımları muvaffakiyetli oyun kabiliyetleriyle, birinciliğe en fazla layık görülmekte idiler. Fakat, işin alaka uyandıran tarafı, birinciliğin 2 kıymetli rakipten hangisine nasip olacağı keyfiyeti idi. Dün, Beyoğlu’ndaki Amerikan Kulübü’nde yapılan son müsabaka meseleyi hal etti:" "Fenerbahçe takımı voleybolu, geçen seneki gibi, bu sene de Beşiktaş'tan daha iyi oynuyor. Müsabaka çok heyecanlı oldu. Birinci devreyi Beşiktaş 4-15 kazanmıştı. 2. devre Fenerbahçe 15-8 galip gelince müsabaka çok calibi dikkat bir hal aldı. Neticeyi tayin edecek 3. devre büyük heyecanla takip edildi. Bu devre de 15-11 puanla Fenerbahçe lehine neticelenince artık senenin Voleybol Şampiyonu anlaşılmış oluyordu. Fenerbahçe'yi tebrik ederiz." Bu yıl Galatasaray da lige katılarak voleybolda da ezeli rekabetin sacayaklarını tamamlamıştı. Fenerbahçe 25 Ocak 1929'da yine Beşiktaş'ı 15-13 ve 16-14'lük setlerle 2-0 yenerek üçüncü kez şampiyonluğa ulaştı. Galatasaray ise üçüncü oldu. Bu üst üste 3. şampiyonluğu kazanan Fenerbahçe kadrosu Aziz Torun (Kaptan), Bedi Enüstün, Fikret Germen, İsmail Hakkı, Yusuf, Fahri ve Sabiha Rıfat'tan oluşmuştur. Yine Mühendis Mektebi talebesi ve Fenerbahçe kadın voleybol takımı kaptanı olan Sabiha Rıfat, takımda zaman zaman yer alırken, Türkiye'de erkek takımlarda forma giyen ilk kadın sporcu olma özelliğini kazandı. Dönemin basını bu ilginç konuya şu şekilde eğilmektedir: "3 sene üst üste İstanbul Birinciliği'ni kazanan Fenerbahçe Voleybol Takımı bu seneki resmi müsabakalara bazı değişikliklerle iştirak etmiştir. Bu arada, Fenerbahçe Hanımlar Takımı Kaptanı Sabiha Rıfat hanım takıma dahil olmuştur. Memleketimiz sporunda ilk defa resmi müsabakalarda muhtelit (Karma) takım çıkararak yenilik meydana getirdiğinden Fenerbahçe'yi tebrik ederiz." Bu önemli ve tarihe malolan olay Fenerbahçe Spor Kulübü Yönetim Kurulu'nun da dikkatinden kaçmadı ve Fenerbahçe Spor Kulübü Genel Kaptanı Hayri Celaleddin Atamer, takım kaptanı Bedii Süheyl Enüstün aracılığıyla, 28 Ocak 1929 tarihinde Sabiha Hanım'a aşağıdaki metni haiz bir kutlama mektubu gönderdi: "Bu memlekette ilk defa cem'i sporda erkek arkadaşlarla beraber oynamak suretiyle gösterdiğiniz teceddüd ve muvaffakiyetten dolayı sizi Fenerbahçe gençliği ve hey'et-i idaresi adına hararetle tebrik ederim efendim." Fenerbahçe ile Beşiktaş 1930 İstanbul Ligi'nde dördüncü kez üst üste final oynadılar. Karşılaşmayı kazanan Fenerbahçe, dördüncü kez üst üste şampiyonluğunu korudu. Sonraları Genel Müdür, Müsteşar ve Milletvekili gibi üst düzey mevkilerde hizmet veren ilk şampiyon voleybolcuların 1930'da diplomalarını alıp yurda dağılmaları bu şubede durgunluk yaratmıştır. 1932'de, başta Tarık Gülerman, Mustafa Kemal, Enver, Sadık, Nihat, İbrahim, Namık, İsmet ve İsmail olarak, çoğunluğu yine Mühendislerden kurulu takım hemen sivrilip yine Beşiktaş'la finale kaldı. 21 Nisan 1933'te Galatasaray Spor Kulübü salonunda gürültülü geçen bu final maçını da 15-10 ve 15-11 kazanan Fenerbahçe 5. kez şampiyon oldu. İki grupta yapılan 1934 şampiyonasında, A grubunda mücadele veren Galatasaray, İstanbulspor, Feneryılmaz, Vefa ve Topkapı takımlarından Feneryılmaz; B grubunda da Fenerbahçe, Beşiktaş, Hilal ve Süleymaniye'den Fenerbahçe grup birincileri oldular ve 18 Mayıs 1934'teki final maçını 15-9 ve 15-11'lik setlerle 2-0 kazanan sarı-lacivertliler altıncı kez İstanbul şampiyonu oldular. Salonsuzluk ve sportif çalışmaların futbol dalında yoğunlaştırılması kararı voleybol şubesini 1935'ten itibaren yeniden hareketsizliğe gömmüş ve bu durum 1941'e kadar sürmüştür. O yıl Şube Kaptanı Yüksek Mühendis Mehmet Yalçıner'in gayreti şubenin canlanmasına olanak vermiştir. Ancak, talimatname 2. kümeden başlamayı gerektiriyordu. Muvaffak Soylu‚ atlet Vasfi‚ Öğretmen Taci ve Mehmet‚ futbolcu Cihat ve Murat‚ Muzaffer‚ Semih‚ Ömer‚ Ahmet‚ Ziya ve Ayhan gibi gençlerden kurulu yeni takım‚ 1941'de İstanbul 2. Ligi şampiyonu olup birinci lige geçmiş‚ Teşvik Turnuvası'nda da‚ finalde Galatasaray'ı yenerek şampiyon olmuştur. 1941-42 yılında İstanbul 1. Ligi ikinciliğine ulaşan Fenerbahçe, bu gayretli çalışmada sebat etmemiş ve şube bir kez daha sessizliğe gömülmüştür. Fenerbahçe voleybolu 1946'da bir kez daha canlanmıştır. Bu kez‚ M. Jeba Berkok ve 1944 yılında Fenerbahçe'de basketbol takımını kalıcı olarak vücuda gettiren Muhtar Sencer'in öncülüklerinde Fevzi Akkan‚ Enes Talay‚ Lui Şalabi‚ Suzan Gürel‚ Refik‚ Cell ve Derya gibi gençler bir kez daha İstanbul 2. Lig şampiyonluğunu kazanıp birinci lige çıkmışlardır. Şampiyonluk yolunda çekiştiği Galatasaray'ı mağlup eden bu kadro, bir diğer rakibi Beyoğluspor'a karşı beş kişi çıkabilmesi nedeniyle yenilmiş ve bir kez daha lig ikinciliğinde kalmıştır. Fenerbahçe'de voleybol 1950'lerin başında tekrar canlandı. 1951-52 sezonunda genç takım 23 Kasım 1952'de oynanan maçta Kadıköyspor'u yenerek teşvik turnuvası şampiyonu oldu. 1951-52'de İstanbul İkinci Küme şampiyonu olan sarı-lacivertlilerin A takımı bir kez daha Birinci Kümeye yükseldi. 1952-53 sezonunda başarılı oyunlarıyla dikkat çeken Sacit Seldüz ve Orhan Bilgin Türk millî takımının yaptığı ilk millî müsabaka olan Yugoslavya maçı öncesinde aday kadroya alındılar. 1952-53 sezonunda tarihinde ilk kez İstanbul şampiyonluğuna ulaşan genç takım, 29-31 Ekim 1953'te Ankara'da düzenlenen Türkiye Gençler Şampiyonası'nda Türkiye üçüncüsü oldu. 10 Ocak 1954'te de finalde Kadıköyspor'u yenerek bir kez daha Teşvik Turnuvası şampiyonu oldu. 1954 yılında kadro Genç Erkekler Voleybol Şampiyonası'nda tarihinde ilk kez Türkiye şampiyonluğuna ulaştı. Üst üste şampiyonluklara ulaşan bu güçlü kadro şu oyunculardan kuruludur: Tunç Tümerkan, Avedis Merkeryan, Şakir Solmaz, Vural Akar, Kutlu Payasoğlu, Ertan Trak ve Aldebran Ülserin. Bu ilk başarılı hamlenin ardından Dr. Selim Çapa‚ Önder Dai‚ Bedii Özcan ve Muammer Tezel 1955 yılında yeni bir takım kurdular. Tunç Tümerkan (K)‚ Nadir Yeker‚ Erdal Akkan‚ Nureddin Çetinyılmaz‚ Aldebran Ülserin‚ Fahrettin Gökmenoğlu´ndan oluşan ve Alaaddin Güneş tarafından çalıştırılan kadro 1955-56 sezonunda İstanbul İkinci Ligi'nde bir kez daha şampiyon olup artık bundan sonra kalıcı olarak yeniden Birinci Lig'e yükseldi. Nevzat Karazincir‚ Orhan Bilgin‚ Şakir Solmaz‚ Altan Ayanoğlu‚ Zekai Yalçın‚ Tanzer ve Cahit'in de katılmalarıyla‚ bu kadro büyük ümitler verdi. Ancak‚ yine salonsuzluk ve takımın kötü kaderi olan göçebeliğin yarattığı büyük engel 1. Ligde başarıyı engellemeye yetiyordu. Bu durumun sonucunda Fenerbahçe 1956-57 sezonundan 1960-61'e kadar orta sıralarda mücadele etti. 1961-62 sezonunda ilk kez iddialı bir kadro kuran ve lig üçüncülüğünü kazanan takım, Konya'da Federasyon Kupası şampiyonu oldu ve 4-8 Nisan 1962 tarihlerinde düzenlenen Türkiye Şampiyonası'na tarihinde ilk kez katıldı. Beykoz'u 3-0, Harbokulu'nu 3-2 yenen, Darüşşafaka'ya 3-2, Galatasaray'a 3-1 yenilen takım ilk kez Türkiye üçüncüsü oldu. Bir sonraki sezon ise, Atilla Sesören‚ Yılmaz Başbuğ‚ Cengiz Arslangiray‚ Tanzer Uçak‚ Erdal Akkan ve Ayhan Altuğ'dan oluşan kadro ezeli rakibi Galatasaray'ı mağlup ettikten sonra, ikinci devrenin son maçında hakem hatalarının günlerce konuşulduğu olaylı maç sonucu Galatasaray'a hükmen mağlup ilan edildi ve şampiyonluğu kaçırdı. Sezona ilişkin faaliyet raporunda şu satırlar kayıtlıdır: "Sportif oyunlarda en büyük zaafımız salonsuzluktur. Bu büyük eksiklik voleybolda da kendini şiddetle duyuruyor. Buna rağmen‚ salon sahibi kulüplerle başa baş‚ ekseriyetle de üstün mücadelede bulunan kulübümüz‚ İstanbul Şampiyonluğunu set averajı ile kaybetti." Yukarıda Galatasaray'ı yenen kadrodan başka‚ Gürkan Taner‚ Ünal Gökyayla‚ Yüksel Talayman‚ Oktay Eyüpoğlu‚ Ünal Küçükersan‚ Nasuhi Ünlü‚ Melih Matçora‚ Teoman Hakkut‚ Ersan Alpkanlar‚ Şamil Şıltan ve Şemsettin Üstündağ'dan oluşan geniş kadro 1963-64, 1964-65 ve 1965-66 sezonlarında Galatasaray'ı yenmelerine rağmen şampiyonluğu belirleyecek maçlarda ezeli rakiplerine kaybederek üst üste ikinci oldular. 1964, 1965 ve 1966 Türkiye şampiyonalarında takım Türkiye dördüncülüğünden yukarı tırmanamamıştı. Fenerbahçe'nin bu makus talihini altın yıllara dönüştüren yine özkaynakları oldu. 1964 yılında Haydarpaşa Lisesi ve St. Joseph Lisesi öğrencilerinden oluşturulan genç takım önce 1964-65'te İstanbul üçüncülüğüne ulaştı; 1965-66 sezonunda ise namağlup İstanbul şampiyonu oldu, Konya'da düzenlenen Türkiye Şampiyonası'nda 13 Mart 1966'da oynanan final maçında Galatasaray'ı 3-2 yenerek şampiyonluğa ulaştı. İşte bu dönemde Türk millî takımı sistem olarak Doğu Avrupa voleyboluna yönelmiş, Rumen antrenör Murafa Türk millî takımlarını çalıştırmaya başladı. Doğu Avrupa voleybol anlayışına bağlı, uzun süreli, programlı çalışmalara yatkın bir antrenör olan Hilmi Tükel'in kendi yetiştirdiği gençlerden kurulu Fenerbahçe takımı da, bu dönemde, tam bir serpilmenin eşiğindeydi. Daha başlarken Doğu Avrupa voleybol anlayışına göre hazırlanmış olan bu yükselme özlemi içindeki sporcular, Murafa'nın çalıştırdığı genç ulusal takımda yer alıp uluslararası tecrübe kazanınca, 1966-1967 dönemi İstanbul birinciliğini, Galatasaray'ın yılların şampiyonu "Yenilmez Armadasından" koparmayı başardılar. 33 yıl aradan sonra İsanbul şampiyonluğuna ulaşan kadro şu şekildedir: Nusret Vuran (Şube Kaptanı), Hilmi Tükel (Antrenör), Gün Erte (Takım Kaptanı)‚ Özcan Sarıtürk‚ Ahmet Özkan‚ Deniz Esinduy‚ Yüksel Özgür‚ İbrahim Vuran, İsmail Vuran, Teoman Hakkut, Mehmet Toydemir, Şemsettin Üstündağ. 1967-68'de Galatasaray'a ilk devre maçında 3-0 yenilen Fenerbahçe 23 Mart 1968'de rakibini 3-1 yenerek rövanşı aldı, puan ve averajını eşitledi. 25 Mart'ta ise Galatasaray'ın İETT'ye 3-0 yenilmesiyle şampiyonluğunu garantiledi; 31 Mart'ta da şampiyonluğunu ilan etti. Fenerbahçe 1968-69'da ise hiç yenilmeden, 18 maçta 18 galibiyetle 9. kez şampiyon oldu. Bu genç kadro Türkiye şampiyonalarında ise 1967 ve 1968 yıllarında üçüncülüğe ulaştı, 1969'da ise dördüncülükte kaldı. Yıldızlar‚ Gençler ve Kadınlarda da sağlanan üst üste şampiyonluklarla‚ Fenerbahçe voleybolu‚ 1967-69 yıllarında‚ tam anlamıyla yeni bir "Altın Dönem" daha yaşamıştır. Fenerbahçe erkek voleybolunun altın çağı olan 1967-69 arası üst üste 3 şampiyonluk yılının‚ bu son derece mükemmel‚ teknik ve uyumlu kadrosu‚ 1969 Türkiye Şampiyonasından itibaren‚ sarsılmaya başladı. Bu branşta birer yıldız olan gençlere uzanan eller çoğalmıştı. Bu psikolojinin etkisinde‚ 1969-70 mevsimi İstanbul şampiyonluğunda Fenerbahçe 4. oldu ve bu yıl kurulan deplasmanlı Türkiye ligine giremedi. 1970-71'de de akla gelmez şanssızlıklar ve set averajıyla 2. olunca‚ yine giremedi. Bütün bunlara karşın‚ takımı ayakta tutabilmenin külfeti giderek artıyordu. Milliyet gazetesinin 23.7.1969 sayısındaki şu yazı ilginçtir: "Dört yıldır çeşitli İstanbul ve Türkiye şampiyonlukları kazandıran gençler‚ kızlar ve A takımı millî voleybolcuları Özcan‚ Ahmet‚ İsmail‚ İbrahim ve Deniz´e Eczacıbaşı‚ Galatasaray‚ İ E.T.T. ve Beyoğluspor talip. Ancak‚ Voleybolcular: "Biz Fenerbahçeliyiz ve Kulübümüzden ayrılmak istemiyoruz. Fakat yöneticilerimiz bize ilgisiz kalmakta devam ederlerse‚ transferin son günü istemeye istemeye ikinci kümeden bir takıma transfer olacağız!" demişlerdir. Şube Kaptanı Nusret Vuralın istifasından sonra zaruri masraflarını bile alamayan voleybolcular‚ henüz bir antrenör bile angaje olunmadığını söylemişlerdir". Yönetim Kurulu'nun 2 Nisan 1972 Genel Kuruluna sunduğu rapor gelişmeleri yeterince aydınlatıyor: "Senelerce şampiyonluklar kazanan elemanların başka kulüplerin cazip teklifleri karşısında ayrılmaları sonucu zayıflayan takımımız‚ çalışmalarını özel idmanlara inhisar ettirmek zorunda kalmıştır. Yalnız kız takımımız lige katılmış ve yenilmeden İstanbul şampiyonu olmuştur." Kapanan Erkek Voleybol Şubesi‚ her yıl kâğıt üzerinde bir aşağı kümeye düşürüldü. 1971-72'de 1. Lig, 1972-73'te 2. Lig, 1973-74'te 3. Lig ve 1974-75 sezonunda 4. Lig puantajında görünen Fenerbahçe, 1975-76 sezonunda tüm liglerden kayboldu. 1976-77 de yeniden faaliyete geçerken 4. kümeden başladı. O yıl Alaaddin Güneş antrenörlüğünde şampiyon olup 3. kümeye geçen kadro, Orhan Tüker‚ Haluk Güvener‚ Korman Ataman‚ Sinan Dinçoğlu‚ Mehmet Gürkan‚ Selçuk Dikmen‚ Fatih Kaya ve Salih Arkış´dan kuruludur. 1978-79'da 3. Lig şampiyonluğunu son maçta Otomarsan'a yenilerek kaybeden sarı-lacivertliler 1980-81 sezonunda da Arçelik'in ardından ikinci oldu. Ali Şen'in 1981 yılında Fenerbahçe başkanlığına geçmesi ve amatör branşlarda atılım yapmasıyla 1981-82 sezonunda yeni bir hamle yapıldı ve o sezon şampiyon olan takım 2. Lige geçti. 1982-83'te şampiyonluğu Bakırköyspor'a kaptıran sarı-lacivertliler, 1983-84'te 20 maçta 20 galibiyet ve 60/0 gibi az görülebilecek bir set averajıyla 1. Lige yükseldi ve 1984-85'te de bu kümenin şampiyonluğunu kazandı. Eşref‚ Keskin Saygın‚ Cem Kartal‚ Osman‚ Tunç Tuncel‚ Levent‚ Tamer‚ Zeki ve Alaaddin'den oluşan kadro 31 Mayıs-2 Haziran 1985'te İzmit'te yapılan Federasyon Kupası terfi maçları sonunda ikinci oldu ve 1985-86 Deplasmanlı Voleybol ligine katılma hakkını kazandı. Fenerbahçe Kulübü‚ 15 yıl aradan sonra‚ Sönmez Filament‚ Güney Sanayi‚ Ziraat Bankası‚ Oyak Renault‚ Arçelik‚ Sosyal Sigortalar Kurumu‚ Fenerbahçe‚ Galatasaray‚ Eczacıbaşı‚ S.I.Sanayi‚ Makospor‚ Beşiktaş‚ Silahlı Kuvvetler‚ Petrol Ofis‚ A.E.G. Eti Kandra ve Kolej olarak‚ 16 takımdan oluşan ve 12. bitirdiği 1985-86 ligine girmeyi başardı. Fenerbahçe Voleybol takımı‚ şube kaptanı yine Yavuz Bayraktar yönetiminde ve eski millî voleybolcularından İsmail Vuran antrenörlüğünde Serdar Çağan‚ Yusuf Hakim‚ Nuray Uyar‚ At Arıcan‚ Hakkı Filibeli‚ Atilla Saylan‚ Tunç Tuncel‚ Hakan Özkan‚ Ahmet Tarkan‚ Bülent Gürcan‚ Sami Özeren ve Macar Peter Nagi kadrosu ile 1987-88 sezonundaki deplasmanlı ligde de yer aldı. İlk kez 1988-89 sezonunda ilk sıralar için mücadele vermeye başlayan Fenerbahçe Play-off Çeyrek Final Grubu'nun son maçında Ziraat Bankası'na sürpriz bir şekilde 3-0 yenilerek ilk dörde girme şansını kaybetti. 1989-90 sezonunda Dünya Baltacıoğlu ve Kenan Bengü gibi iki millî takım oyuncusunu transfer eden ve sezonu beşinci tamamlayan Fenerbahçe, 1990-91 yılında daha iddialı bir kadroyla mücadele verdi ve ligi dördüncü olarak tamamladı. Sönmez Filament ile oynadığı Devlet Bakanlığı Kupası'nı ise 3-2 kaybetti. Bir sezon sonra (basketbol takımının da şampiyonluğuyla) çıtayı yükseltmesi beklenen voleybol takımı transferde kayıplara uğradı ve 1991-92 sezonunda ise kâbus gibi bir yıl geçirerek ancak play-out müsabakaları sonucunda son takım olarak ligde kaldı. 1992-2000 yılları arasında Fenerbahçe kendine orta sıralarda yer buldu. 1992-93'te başarılı bir performansla şampiyonluğu kovalayan dört takımın hemen ardından ligi beşinci bitiren sarı-lacivertliler yabancısız oynadıkları play-off'u sekizinci sırada tamamladılar. 1993-94 sezonunda ise altıncılık kazanıldı. 1995-98 arasında beşincilik ve onunculuk arası sonuçlar alan sarı-kanaryalar 1998-99 sezonunu ise play-off'ta çeyrek finalde Netaş'a yenilerek kapattı. 1999-2000 sezonunda altıncı oldu, çeyrek finalde Galatasaray'a 3-1'lik seri ile elendiyse de Türkiye Kupası'nda üçüncü oldu ve Birinci Lig'e çıktıktan beri ilk resmi kupasını kazandı. 2000-01 sezonunda ise yedinci olarak play-off'a kaldı. Marmara Koleji'ni geçtikten sonra bir önceki sezon gibi Galatasaray'a elendi. Türkiye Kupası'na da çeyrek finalde veda etti. 2001-02 sezonundan itibaren sadece Türk sporculardan kurulu kadroyla mücadele etti ve onuncu olarak play-off'a kalamadı. 2002-03 sezonunda da zaman zaman zor anlar yaşayan takım ligi onuncu bitirdi, play-off'ta Arkas St. Joseph'i geçtiyse de çeyrek finalde Erdemirspor'a elendi. 2003-04 sezonunda ise Fenerbahçe'nin çıkışı başladı. Ligde ilk dört sırada yer alarak final grubuna kalan takım, Adana ayağında ilk iki maçı kazanarak şampiyonluğa ortak oldu. 14-16 Nisan 2004'te Gaziantep'te düzenlenen ikinci ayak ömaçlarının ilk müsabakasında normal sezonu lider bitiren Halkbank'a 3-0 yenilerek iddiasını kaybettiyse de, Ziraat Bankası'nı yenerek ikincilik iddiasını güçlendirdi. 16 Nisan 2004 tarhinde şampiyon olan Erdemirspor'a 3-2 yenilse de 9 puanla şampiyonun beş puan gerisinde Türkiye ikinciliğine ulaştı. Tarihinde ilk kez Türkiye ikinciliğine ulaşan ve keza ilk kez Avrupa Kupalarına katılmaya hak kazanan sarı-lacivertli takım şu şekildedir: "Barış Özdemir (kaptan), Gökhan Öner, Burak Hascan, Gürsel Yeşiltaş, Hasan Körfez, Uğur Ülkü, Rıdvan Üregil, Erhan Dünge, Gökhan Öztürk, Dariusz Stanicki, Milan Vasiç, Andre Franca (sezon içinde gönderildi), Nikos Samaras." 2004-05 sezonunda ligi altıncı sırada tamamlayarak final grubuna girme hakkını kaybederken, Avrupa Erkekler Top Teams Kupası'nda çeyrek final oynama başarısına erişti. Tarihinde ilk kez Avrupa Kupalarında çeyrek final oynayan takımın kadrosu ise şu şekildedir: "Barış Özdemir (kaptan), Hakan Fertelli, Nuri Şahin, Burak Hascan, Rıdvan Üregil, Santiago Darraido, Camilo Sato, Juan Pablo Porello, Erhan Dünge, Berat Kısal, Kerem Eryılmaz, Uğur." 2005-06 sezonu Fenerbahçe için şanssız geçti. Ligi şampiyon bitiren Arkasspor'u üç maçta da yenen Fenerbahçe İstanbul Büyükşehir Belediyespor'a karşı aldığı 3-1'lik yenilgi ile büyük darbe yedi ve 0,5 puan farkıyla ikinci oldu. Bu maçı 3-2 bile kaybetmesi halinde Fenerbahçe tarihinde ilk kez Türkiye şampiyonluğuna ulaşacaktı. Fenerbahçe, kıl payı kaçırdığı şampiyonluğa 100. yılını kutladığı 2006-07 sezonunda ulaşmayı hedefledi. İddialı transferlerle lige giren Fenerbahçe klasman maçlarını ikinci, daha sonra final grubunu yine ikinci tamamladı, 13-15 Nisan 2007'de Eskişehir ve 20-22 Nisan 2007 tarihlerinde Adana'da düzenlenen Play-off müsabakalarında 6 maçta sadece Halkbank'ı 2 kez yenebildi ve ligi Arkasspor ve İstanbul Büyükşehir Belediyespor'un ardından 8 puanla üçüncü olarak tamamladı. 2007-08 sezonunda Fenerbahçe tarihindeki ilk Türkiye şampiyonluğuna ulaştı. Teknik direktörlüğünü Georgy Demeter'in yaptığı ve Hakan Fertelli, Arslan Ekşi, Ali Peçen, Barış Hamaz, Burak Hascan, Emre Batur, Murat Arslan, Kadir Arslan, Furkan Yalçınkaya, Resul Tekeli, Berat Kısal, Ayberk Sevinç, Deha Bozkan, Vladimir Grbiç, Tomislav Cosković ile Ernardo Gomez'den oluşan kadro önce Türkiye Kupası'nda finalde karşılaştığı Arkasspor'u safdışı bırakarak şampiyon oldu. 26 Mart 2008'de Caferağa Spor Salonu'nda oynanan ilk maçı 3-1 alan kadro, 1 Nisan 2008'de İzmir'de oynanan rövanş maçını da bu kez 3-0 kazanarak tarihinde ilk kez bu kupaya ulaştı. Takım form grafiğini giderek yükelttiği bu dönemde ligin son maçlarında Arkasspor, Galatasaray, Meram Belediyespor, Sosyal Güvenlik Kurumu ve Halkbank'ı yenerek ligi lider bitirme ve play-off'larda saha avantajını eline geçirme fırsatını da yakaladıysa da 5 Nisan 2008'de Tokat Belediyesi Plevnespor'a sürpriz bir şekilde 3-1 yenilerek ikincilikte kaldı. Play-off çeyrek finalinde de eşleştiği bu rakibini 3-0 ve 3-1'lik galibiyetlerle geçen sarı-lacivertliler karşılarında Türkiye Kupası finalinde safdışı bıraktıkları son iki sezonun lig şampiyonu Arkasspor'u buldular. 22 Nisan'da İstanbul'daki ilk maçı 3-2 kaybeden takım saha avantajını yitirdiyse de, İzmir'de adeta şahlandı ve iki maçı da 3-1 aldı. İstanbul'daki 29 Nisan tarihli maçta rakibini 3-0 ile uğurlayan Fenerbahçe finale çıktı. 3 Mayıs 2008'de Ankara'da Selim Sırrı Tarcan Spor Salonu'nda Halkbank'ı 3-1 yenen sarı-lacivertliler, İstanbul'daki iki maçı da 3-2 ve 3-1 kazanarak tarihinde ilk kez şampiyon oldu. 8 Mayıs 2008'deki tarihi maç sonucunda Arslan Ekşi "en iyi pasör", Gomez "en iyi smaçör" ve Grbiç "en değerli oyuncu" ve "Payidar Demir" özel ödülünü aldı. 2008-09 sezonu Fenerbahçe için şanssız geçti. Ligin ilk yarısını 11 maçta 6 galibiyet ve 25/19'luk averajla orta sıralarda bitiren takım, normal sezonu da 22 maçta 13 galibiyetle 38 puan toplayarak ve 50/39 averajla beşinci bitirdi. Play-off çeyrek finalinde Halkbank'ı 2-0, yarı finalde de Arkasspor'u da 3-2'lik seriyle eledi. Finalde ise, İstanbul Büyükşehir Belediyespor'a karşı 3-0'lık galibiyetle seride 1-0 öne geçmesine rağmen, ikinci maçta Arslan Ekşi'nin final serisinde bir daha oynayamayacak şekilde sakatlanmasıyla dar kadrosunun dezavantajını hissetti ve 3 maç arka arkaya 3-0 kaybederek ligi ikinci sırada tamamladı. 2009-10 sezonuna Selanik'te yapılan Balkan Kupası dörtlü finallerinde ev sahibi Aris takımını 27 Eylül 2009 tarihinde oynanan finalde 3-2 mağlup ederek Balkan şampiyonluğuyla başladı. Ligde ise normal sezonu 22 maçta 18 galibiyetle 56 puan toplayarak 61/22'lik set averajıyla birinci bitiren sarı-lacivertli takım play-off'ta çeyrek finalde Maliye Millî Piyango'yu 2-0, yarı finalde de Arkasspor'u da 3-1'lik seriyle eledi. 12-17 Nisan 2010 tarihlerinde yapılan final serisinde Ziraat Bankası'nı 3-2, 3-2 ve 3-1'lik sonuçlarla 3-0 ile geçti ve tarihinde ikinci kez Türkiye şampiyonluğuna ulaştı. Şampiyon kadro şu oyunculardan kuruluydu: "Emre Batur, Erden Çevikel, Tomislav Coşkoviç, Lukas Divis, Arslan Ekşi, Gabriel Gardner, Özkan Hayırlı, Cengiz Kartaltepe, Serkan Kılıç, Cem Kurtar, Yasin Sancak, Burak Yavuz". 2010-11 sezonu Fenerbahçe için sıkıntılı başlayan, ancak mutlu biten bir sezon oldu. Kiğılı'nın sponsorluğuyla mevsime iddialı transferlerle giren sarı-lacivertli takım, ilk 5 maçı namağlup bitirmesine rağmen daha sonra önemli rakipleriyle yaptığı karşılaşmaların çoğunu kaybetti; Avrupa Kupaları'nda da beklenen başarılara ulaşılamadı. 15. haftada Halkbank'a karşı alınan 3-1'lik yenilgi sonucunda, 1 Şubat 2011 tarihinde antrenör György Demeter ile mevcut sözleşme feshedildi, Daniel Jorge Castellani Demeter'den boşalan göreve getirildi. Yenilgiler devam etmesine rağmen, oynanan oyun ve Tükiye Kupası'nda final oynanması takımın play-off'taki performansına yönelik umutları artırdı. 22 maçta 14 galibiyetle 40 puan toplayan ve 49/36'lık averaj yakalayan takım normal sezonu beşinci tamamladı. Ancak daha önceki sezonlarda olduğu gibi play-offlarda adeta vites yükselten takım çeyrek finalde İstanbul Büyükşehir Belediyespor'u 2-0 ile geçti. Yarı finalde normal sezonu lider kapayan Ziraat Bankası'ı 2-1 ile safışı bıraktı. Finalde ise Fenerbahçe'ye karşı 3-2'lik galibiyetle Türkiye Kupası'nı kazanmış olan Arkas'ı 19-24 Nisan 2011 tarihlerinde oynanan seride 3-1, 3-1 ve 3-0'lık galibiyetlerle 3-0 yenen sarı-lacivertliler tarihlerindeki üçüncü Türkiye şampiyonluğuna ulaştılar. Bu başarıyı kazanan takım şu oyunculardan kuruludur: "Arslan Ekşi, Tomislav Coşkoviç, Cengizhan Kartaltepe, Emre Batur, Burak Yavuz, Ramazan Serkan Kılıç, Erden Çevikel, Uğur Güneş, Leonel Marshall, Kemal Kayhan, İvan Milijkoviç, Ersin Durgut, Andrija Geriç, Soner Mezgitçi, İzzet Ünver, Caner İsmet Söylemez". 2010-11 sezonunu şampiyon tamamlayan Fenerbahçe, aynı sezonun Türkiye Kupası galibi Arkas'la 8 Ekim 2011 tarihinde Süper Kupa maçında karşı karşıya geldi. Maçı 3-0 (25-17, 25-20, 25-22) kazanan sarı-lacivertliler tarihinde ilk kez Süper Kupa şampiyonu oldu. Ayıca Grundig ile 1+1 olmak üzere isim ve ana sponsorluk anlaşması yapıldı. 2018-19 sezonu 7 hafta sonunda 2 galibiyet 5 mağlubiyet alan takımın 2015 yılından beri baş antrenörlüğünü yapan Veljko Basić ile yollar ayrıldı. 29 Kasım 2018 tarihinde baş antrenörlük görevine Polonyalı Mariusz Sordyl getirildi. 2018-19 sezonunda Malatya'da AXA Sigorta sponsorluğunda oynanan Kupa Voley final maçında Galatasaray'ı 3-2 yenen Fenerbahçe 4. kez kupanın sahibi oldu. Fenerbahçe altyapı takımlarının Türkiye şampiyonalarında aldığı dereceler aşağıdadır: Medya Ferdinand Hodler Ferdinand Hodler (14 Mart 1853 - 19 Mayıs 1918), 19. yüzyılın en bilinen İsviçreli ressamlarından biri. Hodler, eserleriyle dışavurumcu sanatçıları büyük ölçüde etkileyen isimlerden oldu. Hodler, 1853 yılında, Bern'de altı çocuğun en büyüğü olarak dünyaya geldi. Babası, Jean Hodler, az para kazanabilen bir marangozdu. Annesi Marguerite ise köylü bir aileden geliyordu. Sekiz yaşına geldiğinde babası ve iki erkek kardeşini veremden kaybetti. Annesi, bir iç mekân ressamıyla ikinci evliliğini yaptı. Fakat 1867 yılında o da veremden vefat etti. Hodler'in ailesini kaybetmesine sebep olan hastalık onda güçlü bir ölüm bilinci oluşturdu. Daha on yaşına gelmeden üvey babasından dekoratif resimler hakkında eğitim aldı. Ardından, Thun'a yerel bir ressam olan Ferdinand Sommer'den eğitim almak üzere gönderildi. Hodler'in erken dönem çalışmaları çoğunlukla dükkânlara ve turistlere satılan manzara resimleridir. 1871 yılında, bir ressam olarak çalışmak üzere Cenevre'ye taşındı. Orada, Fransız manzara ressamı Corot'nun arkadaşlarından Barthelemy Menn'in yanında çalıştı. İlk dönem resimlerinde Corot'yu örnek alan Hodler'in çalışmaları çoğunlukla büyük bir gerçekçilik ile çizilmiş manzaraları, portreleri ve figür kompozisyonlarını içerdi. 1879 yılına gelindiğinde artık gerçekçilik akımının ünlü Fransız ressamı Gustave Courbet'den etkiler taşıyan kitlesel, yalın portreler yapıyordu. Ama 1880'lerin ortalarında gençlik ve yaşlılık, yalnızlık ve dalgınlık gibi kavramları simgeleştirmeye gittikçe daha çok yer verdiği konulu resimlerinde tutuk bir çizgisel stilizasyona yöneldi. Aralarında "Gece" nin de bulunduğu bu tür yapıtlarıyla bütün Avrupa'da büyük bir ün kazandı. Sonraki resimlerinde biri dışavurumculuk doğrultusunda, biri de simgesel olmak üzere, iki farklı anlatımı benimsedi. Dışavurumcu yapıtlarının çoğunu oluşturan manzara resimlerinde mistik doğa anlayışını ortaya koymakla birlikte, Fransız resminden büyük ölçüde etkilendiğini gösteren duru bir kompozisyona da ulaştı. Lino Ventura Lino Ventura (Angiolino Giuseppe Pasquale Ventura) (14 Temmuz 1919 - 22 Ekim 1987), karakter rolleriyle ün kazanmış, Fransız sinemasının İtalyan asıllı oyuncusu. Hayatının büyük bölümünü Fransa'da geçirdiği, hatta İtalyanca'yı bile Fransız aksanı ile konuştuğu halde Fransız vatandaşlığına geçmemiştir. Sekiz yaşındayken ailesiyle birlikte Fransa'ya giderek Paris'e yerleşti. Ortaöğrenimini yarıda bıraktı ve tamirci çıraklığından başlayarak çeşitli işlerde çalıştı.Profesyonel olarak boks ve güreş yaptı. 1954'te Jacques Becker'in yönettiği "Touchez pas au grisbi" 'yle (Haracıma Dokunmayın) sinema oyunculuğuna başladı. İri cüssesi ve sert görünümüyle kısa sürede karakter rollerinin, özellikle de gangster filmlerinin aranan oyuncusu oldu. Laura Linney Laura Leggett Linney (d. 5 Şubat 1964) üç kez Oscar'a aday gösterilmiş, Emmy ödülü sahibi Amerikalı oyuncu. 2000 yılında You Can Count on Me filmi ile En İyi Kadın Oyuncu Akademi Ödülü'ne, 2004 yılında "Kinsey" filmi ile En İyi Yardımcı Kadın Oyuncu Akademi Ödülü'ne, 2007 yılında ise "The Savages" filmi ile En İyi Kadın Oyuncu Akademi Ödülü'ne aday gösterilmiştir. 2002 yılında The Crucible, 2005 yılında Sight Unseen oyunlarındaki rolleri ile En İyi Kadın Oyuncu dalında Tony Ödülü'ne aday olmuştur. 1995-2000 yılları arasında David Adkins ile evli kalmıştır. III. Constantius III. Konstantius (Latince ismi: Flavius Constantius) (ö. 2 Eylül 421), geç dönem Romalı general, politikacı ve İmparator. 410'lar boyunca tahtın arkasındaki asıl güçtü ve nihayet 421 yılında Honorius'la birlikte müşterek Batı Roma İmparatoru olarak görev yapmıştır. Konstantius, Naissus'da (günümüzde Niš) doğmuştu ve muhtemelen bir askerdi. Honorius'un magister militum olarak görev yaptığı dönemde Batı Roma İmparatorluğunu barbar işgaline karşı savunmak için göstermiş olduğu gayretlerle ve III. Constantinus'in İmparatorluğunu ilan ederek başlattığı ayaklanmayı bastırmaktaki başarısıyla dikkatleri üstüne çekti. Bunun sonucu olarak Patrician sınıfına yükseltildi ve zayıf bir İmparator olan Honorius üzerindeki etkisini gittikçe artırmaya başladı. 417 yılında Honorius'un kızkardeşi Galla Placidia ile evlendi ve 8 Şubat 421'de müşterek imparator seçildi. Bu olaydan sonra Batı'yı etkin bir biçimde yönetmeye başladı. İmparatorluk makamına yerleştikten sonra, özellikle kişisel özgürlüğünü ve mahremiyetini kaybetmekten şikayet ettiği rivayet edilir. Honorius'un yeğeni olan Doğu Roma İmparatoru II. Theodosius, III. Konstantius'un imparatorluk statüsünü tanımayı reddetti. Rivayetlere göre, III. Konstantius imparatorluk üzerindeki haklarının tanınmasını sağlamak için Doğuya bir sefer yapmayı planlıyordu ancak, İmparatorluğunun henüz 7. ayında, 2 Eylül'de aniden öldü. III. Konstantius ve Galla Placida'nın geleceğin imparatoru III. Valentinianus ve Justa Grata Honoria adında iki çocukları olmuştur. Ron Paul Ron Paul (d. 20 Ağustos 1935, Green Tree, Pittsburgh, Pensilvanya), Teksas eyaleti 14. bölge Temsilciler Meclisi üyesidir. 1988 ABD Başkanlık seçimlerinde, Liberal Partinin Başkanlık adayı ve 2008 senesinde ABD başkanlık seçimlerinde Cumhuriyetçi Parti'den aday oldu. Ön seçimlerde aldığı oy sayısı bakımdan John McCain'in çok gerisinde kalarak 12 Haziran 2008 tarihinde adaylıktan çekildi. Ron Paul, Cumhuriyetçi Parti'den 2012 seçimlerinin ABD başkanlık adaylarından biriydi. 2010 senesinin başlarında, politik uzmanlar ve gazeteciler Ron Paul'un 2012'de bir daha ABD başkanlık seçimlerine aday olacağı ile ilgili birçok spekülasyon içerisindeydi. Paul'un eşi Carol'a aday olup olmayacağı sorulduğunda: "Ona şimdi sorarsanız, muhtemelen hayır diyecektir, ama kendisi şunu da ekledi: Olaylar Türkiye'de çok hızlı gelişiyor ve olası bir krizde, onun bilgisi ve tecrübesine ihtiyaç duyulacağı zaman...bu işi yapar." 21 Şubat 2011 temel, baz bir organizasyon tarafından gerçekleştirilen bir kampanya sayesinde, Paul'un 2012 başkanlık kararını etkileyebilmek için kendisine 24 saat içerisinde $700,000 toplandı. Mart 2011'de Paul Phoenix, Arizona'da gerçekleştirilen "Tea Party" Çay Partisinin vatansever toplantısının anketini birinci olarak kazandı. 26 Nisan 2011'de Paul resmi olarak, Des Moines, Iowa eyaletinden, 2012 seçimlerinde Cumhuriyetçiler'den ABD Başkanlığına adaylığını açıkladı. 12 Mayıs 2011, ulusal ABC kanalının "Good Morning America" programında resmen Cumhuriyetçiler'den ABD Başkanlığına adaylığını açıkladı. 18 Haziran 2011 New Orleans, Louisiana'da düzenlenen Cumhuriyetçiler liderlik konferansında, Paul ABD Başkanlık anketinden neredeyse verilen oyların % 40'ını alarak kazandı. Petronius Maximus Flavius Anicius Petronius Maximus (396 civarı - 22 Nisan 455), 17 Mart 455 ve 31 Mayıs 455 tarihleri arasında kısa bir süre için Dominus Noster Flavius Anicius Petronius Maximus Augustus adıyla Batı Roma tahta çıkmış olan Romalı Aristokrat. Petronius, Senatoryal sınıftandır. Bilinen ilk görevi 411 yılında üstlendiği "praetor" luktur ve ardından 415 civarında "tribunus et notarius" olarak hizmet etmesi ona Roma İmparatorluk bürokrasine girme şansı vermiş ve 416 ve 419 yılları arasında "Comes sacrarum largitionum", 419 ve 433 yılları arasında da Urban prefect olarak görev yapmıştır. 433 yılında Konsül, 439'da İtalya eyaleti Praefectus praetorio'i ve 443 yılında ise ikinci defa Konsül seçilmiştir. 445 yılında kendisine verilen Patrici statüsü ile birlikte, ertesi yıl Batı Roma İmparatorluğu orduları başkomutanlığına seçilen Aëtius'un üçüncü Konsüllüğüne kadar Roma'lı olmayan birisine verilen en yüksek payelere ulaşmıştır. Şurası açıktır ki, Maximus ve Aëtius arasında var olan düşmanlık, Batı Roma İmparatorluğunun yavaş yavaş yıkılmasına neden olan olayları tetiklemiştir. Antakyalı İoannis'un anlattıklarına göre Maximus ve Harem ağası Heraclius, İmparator III. Valentinianus'u Aëtius'u bizzat kendi elleriyle öldürmeye ikna etmişlerdir. Tarihçi İoannis, tüm bunlara ilaveten Valentinian'ın Optila ve Thranstila'nın elinden olan ölümü için (16 Mart 455) her ikisini de Maximus'un kışkırttığını iddia eder. Valentinian'ın ölümünün ardından, Maximus'un tahta çıkabilmesi için kalan son rakibi, İmparatoriçe Licinia Eudoxia tarafından da desteklenen, Aëtius ve geleceğin imparatoru Majorian'ın koruması Maximianus'un oğlu Domninus'tu. Maximus, sarayın kontrolünü ele geçirerek bu rakipten kurtulamayı başardı ve Eudoxia'yı kendisiyle evlenmek zorundan bıraktı. Maximus, hemen Avitus'u askerlerin baş komutanı olarak atadı ve Vizigotlar'ın desteğini sağlamak için onu Toulouse'a gönderdi. Ancak Avitus görev yerine ulaştığında Maximus ölmüştü ve görev anlamsız bir hale gelmişti. Maximus'un tacı elinde tuttuğu iki ay içinde Vandal'ların kralı Genserik'in İtalya'ya geldiği söylentisi Roma'da oturanlar arasında paniğe neden oldu. Bu kargaşa sırasında Maximus, bir serseri ya da "Ursus" adından Romalı bir asker tarafından taşlanarak öldürüldü. Maximus'un ölümünden üç gün sonra 22 Nisan'da, Genserik ordusuyla birlikte Roma'ya girdi. Vandallar şehri yağmaladılar ve sakinlerini köle ya da tutsak olarak esir aldılar. Papa I. Leo'nun yalvarmaları üzerine, kundaklama, cinayet, işkence ve şehrin tahrip edilmesini de içeren aşırı davranışlarına son verdiler. Petronius Maximus, 396 yılı civarından doğmuştur ancak doğum yeri bilinmemektedir. İki kez (belki de üç) İtalya eyaleti Praefectus praetorio'i, iki kez Roma Urban prefect'i ve iki kez Konsül olarak görev yapmıştır. 445 yılında hizmetlerine karşılık patrici sınıfına dahil edilmiştir. Bu aşamadan sonra oldukça varsıl birisi olmuş ve Roma'da bir forum inşa ettirmiştir. III. Valentinianus 455'te ölümüyle birlikte Batı İmparatorluğunda tahtın varisi kalmamıştı. Doğu Roma İmparatoru Marcianus'a danışılmamıştı ancak onun seçimi büyük ihtimalle ordu komutanı Majorian olacaktı (sonradan gerçekten de imparator oldu). Bir diğer aday ise Aëtius'un destekçisi Maximianus'tu. Her halukarda, aslında Petronius Maximus seçilmiş biriydi. Yönetim konusunda mükemmel bir kariyere sahipti ve sahip olduğu muazzam serveti kendisi için yapılacak iyilikleri satın almaya harcadığına inanılıyordu ve bu nedenle aslında tam olarak tahtı satın almıştı. İmparatorluk makamına oturunca, Maximus hemen III. Valentinianus'un dul karısı Licinia Eudoxia ile evlendi. Aslında eski kocasının ölümüyle ilişkisi olduğunu düşündüğü Maximus ile gönülsüzce evlenmişti. Gerçekten de Maximus, III. Valentinianus öldürülmesini büyük bir iyilik olarak kabul etmiştir. Licinia Eudoxia, umutsuzca Vandal kralı Genserik'ten yardım beklemişti. Licinia Eudoxia, zaten Vandal sarayı ile kızı Eudocia ve Genserik'in oğlu Hunerik'in ile (Petronius Maximus tarafından iptal edilmeden önce) nişanlı olması nedeniyle ilişki halindeydi. Mayıs'la birlikte Genserik'in İtalya'ya doğru yelken açtığı haberleri Roma'ya ulaştı. Haberler yayılınca tüm şehir halkı panik halinde yerlerini terk etmeye başladı. İmparatorun kendisi de şehri savunmak yerine Senato'yu da kendisine eşlik etme konusunda uyararak kaçma planları yapmaya başladı. Ortaya çıkan panik nedeniyle Petronius Maximus tamamen devre dışı kaldı ve kendini muhafızlarının ve çevresindekilerin korumasına bıraktı. 31 Mayıs 455'te Şehir dışındaki bir yolda ilerleken, öfkeli bir serserinin saldırısına uğradı ve taşlanarak öldürüldü. Vücudu parçalandı ve Tiber nehri'ne atıldı. Saltanatı sadece 71 gün sürmüştür. İlk evliliğinden doğan ve 17 Mart ve 31 Mayıs arası Sezar olan, üvey kızkardeşi Eudoxia ile evlenen oğlu
veya kişilerde değil de kalplerinde saklamayı başarabilirlerse o zaman bu anıları bir nesneyi kaybettikleri kadar kolay kaybetmeyeceklerdir. Aslında anıların hayatın içinde ne şekilde saklandığından bahsettikten sonra tekrar küçük hikâyedeki karakterin düşüncesine geri dönersek, anıların birer nesne olduğunu veya nesnelleştirilmesi gerektiğini düşünmediğim gibi satılabilir olduklarını da düşünmüyorum. Anıların satılabilir olması için onları sattıktan veya kaybettikten sonra o anılardan geriye hiçbir şey kalmamalı insanın hayatında. Fakat anlattığım gibi anılar böyle değildir, yaşamaya devam ederler. Gitseler bile mutlaka bir iz bırakırlar arkalarında. Anıların yaşandığı mekân artık olmasa da, anıları bize yaşatan kişiler artık yaşamasa da anılar vardır, sonsuza kadar dururlar yanımızda. Nesneler ise ancak anılardan izler taşır, bu nesnelerin satılması veya kaybedilmesi de anıların satıldığı anlamına gelmez. Bu nedenle anılar satılamaz, satılamamalıdır çünkü. Kaynakça Öztürk, Emrah. Limon Yağmuru. İstanbul: Yapı Kredi Yayınları, 2014. Baskı. Şevval Gülçe Göksu Huzura Özlem Sinema salonları kalabalıklar içinde ağlamak için en uygun yerdir belki de. Etrafınız insanlarla çevrilidir ama kimsenin aklına gelmez, umrunda olmazsınız. Kısa bir süreliğine de olsa özgür olma şansı verir sinemalar. Ağlama ayıbınızı kimsecikler fark etmez. Ağlar, birkaç kez burnunuzu çeker ve sonrasında hemen siliverirsiniz gözyaşlarınızı. Kimse görmediği gözyaşlarınız için yargılamaz ve sorguya çekmez sizi . Ben de Bal Ülkesi’ni (Honeyland) izlerken bu özgürlükten doyasıya faydalandım. Film belgesel boyunca ağladığım anlaşılmasın diye gizliden gizliye gözyaşlarımı silip gidenlerin yerine istemsizce yenilerini eklediğimi fark ettim. Beni bu denli etkileyen şey müzik miydi, Yörüklerin konuştuğu Türkçe miydi emin olamadım başta. Belki de beni duygulandıran şey bizden birinin -bir Türk’ün- hayatının aktarıldığı bu belgeselin Oscar’a aday gösterilecek kadar beğeni almış olmasıydı. Ya da sadece ağlamaya dünden razı olduğum duygusal bir günümdeydim. Nihayetinde bu konuya kafa yormayı bıraktım. Etrafımdaki kimse gözyaşlarımı sorgulamıyorken kendi kendimi sorguya çekmem manasız diye düşündüm. Fakat içten içe biliyordum ki zihnim, bana sezdirmeden de olsa, beni etkilemiş olan şeyin ne olduğunu daha etraflıca düşünmeye devam edecekti. Beni tatmin edecek gerçek yanıtı bulmam sahiden de uzun sürmedi. Derslerim tüm yoğunluğuyla yeniden başladığında o yanıt beni buldu ve içimde doğup büyüdü. Ne kadar görmezden gelmeye çalışsam da mutsuz olduğum gerçeği vurup duruyordu kalbime, koca bir ağrıya dönüşüyordu orada. Bu film bende iz bırakmış; Hatice beni etkilemişti çünkü doğayla iç içe olmayı, doğallığı özlüyordum. Şehir hayatının insanı yoran karmaşasından uzakta olmak, sessizliği ve sakinliği bulmak istiyordum ben de. Hatice olup, minicik de olsa hayalimin peşinden gitmek istiyordum. Özeniyordum ona. Bir statü edinebilmek için amansız bir rekabet dünyasının içine girmeyi değil, mutlu olmayı istiyordum sadece. Huzuru arzuluyordum. Daha güneş bile doğmamışken gülümsemenin yasak olduğu asık suratlı sokaklardan geçip okula gidiyor, o insanı kör etmeye yemin etmiş beyaz ışığın bile memnuniyetsizliğimizi örtemediği sınıflarda derslere giriyor ve bir yerlere yetişmek endişesiyle sürekli oradan oraya koşturuyordum bir arı gibi. Asla dinlendirmiyor ve dinlemiyordum kendimi. “Ne istiyorum” diye sormuyordum hiçbir zaman. Oysaki ben bu kadar çok koşmayı değil, durup biraz da dinlenmeyi isterdim. Kulaklığımı takarak beni dış dünyadan soyutlayacak ses duvarları örmeyi değil; etrafıma bakmayı, beni örten kubbenin farkına varıp göğe dokunmayı, rüzgârı duymayı, şehri çoktan terk etmiş kuşları dinlemeyi isterdim. Acele etmeden, yavaş ama hantal olmayan adımlarla gezinmek, keşfetmek isterdim beni saran çevreyi. Koklamak isterdim beton yığınları arasında hayatta kalmayı başarabilmiş bir çiçeği. Sadece bakmak değil görmek isterdim çevremdekilerin güzelliğini. Hatice gibi, köyümde yaşayıp dağlar arasından nazlanarak doğan güneşi görmeyi ya da bahçemizdeki kuşların sesiyle uyanmayı isterdim. Gece olunca utangaçlığı bir kenara bırakıp da ışıldamaya başlayan yıldızlarla dertleşebilmeyi, düşlerimin rotasını Samanyolu’nun beyazlığına çevirebilmeyi... Vuslatın bitmesini ve eve, gerçekten sevdiğim yere, doğaya ve doğallığa kavuşabilmeyi; şehrin beni tutsak eden hırslı nefesinden kendimi kurtarabilmeyi dilerdim. Küçük şeylerle mutlu olmayı, azla yetinebilmeyi, bal peteğini doldurmayacak hadiseler için yüreğimin daralmamasını… Oysa ne kadar da zor şehre alışmış bir insan için bunları başarabilmek, sadece geçinip gidebilmek. Fazlaya, daha fazlaya öyle alışmışız ki garipser olmuşuz sadeliği. Gülümsemeyi unutmuş, “ruhum ne istiyor” diye sormayı bırakmışız çoktan. “O ne istiyor, bu ne istiyor” diye düşünmekten yıpratmış ve belki de kaybetmişiz ruhumuzu. Tüm bedenimizi kaplayan iç sıkıntılarımız, kaygılarımız bizi öyle ele geçirmiş ki bizi tüketen ve bu memnuniyetsizliğe sürükleyen yaşamımıza daha sıkı sıkıya sarılmışız, bir kayıp daha vermemek uğruna. İşte bu yüzden özeniyorum Hatice’ye: Gülebildiği, bal yiyebilmek gibi minik bir hayale tutunup ruhunun istediği hayatı sürdürebildiği için… Honeyland, 2019. Kaynakça Kotevska, Tamara ve Ljubomir Stefanov. Honeyland. 2019. Film. Nisan İzgi Aydın BİR VARMIŞ BİR YOKMUŞ “Ozancan Akkuş’un anısına…” Bir, iki, üç, dört, beş… Tik tak tik tak… Saniyeler geçiyor. Saniyeler, dakikalar, saatler, günler, haftalar, aylar, yıllar, ömürler geçiyor. Ben, benden geçiyorum. Yaşadığımız her gün hatta nefes aldığımız her saniye değişiyoruz. Kalplerimiz o kanı her pompalayışında sona bir kalp atışı daha yaklaşıyoruz. Küçükken zamanın geçmesine üzülmezdim. Güneş yeniden, yeniden, yeniden doğarken ben büyümek isterdim. Her yeni günün başlangıcında büyümek, büyümek, kocaman olmak isterdim. Her gün batımında ise ertesi günün tekrar doğmasını… O zamanlar günlerim oyun oynamakla, eğlenmekle geçerdi. Dertsizdim, tasasızdım. Ailem deli doluydu, ben deli doluydum. Çünkü çocuktum. Çocukken hayatım tozpembeydi hatta tam anlamıyla gökkuşağıydı. Ben de gökkuşağının üzerinde yürüyen, koşan bir insandım. Her küçük çocuğun yaptığı gibi kollarımı iki yana açıp “Bu kadar!” derdim ve gerçekten bazı şeylerin “o kadar” olması bana yeterdi. Büyük hayallerim yoktu. Sadece moda tasarımcısı olmak ve bir valiz dolusu kıyafet tasarlamak istiyordum ve bu kadardı çünkü o zamanlar bir valiz dolusu demek epey çok demekti. Yalnız kalınca ağlamalarım yoktu. Bir şeyler için kaygılanmak, bir şeylerden korkmak, bir şeylere yetişmek için çok koşmak, kovalamak ve yakalamaya çalışmak yoktu. Elde etmeye çalıştığım tek şey yeni bebekler, yeni evcilik takımları, doktor setleri ve arabalardı. O zamanlar ardı sıra koştuğum ve yakalamaya çalıştığım tek kişi benden kaçan ve kaçarken gülücükler saçan kardeşimdi. Kaçırmaktan korktuğum tek şey akşamüstü, tam böyle güneş ağaçların arasına saklanırken ve Anıtkabir’e bakan evimizin büyük penceresinden, küçük salonumuza süzülen ışık huzmeleri koltuklarımızı turuncu-sarı bir renge boyarken başlayan çizgi filmdi. Özlediğim tek kişi iş için tek geceliğine İstanbul’a giden annemdi. Arkasından üzülürdüm ama belli etmezdim çünkü babamın da benim üzüntümü paylaşacağını bilirdim. Ben çocukken dünyanın hâli bugünkü gibi değildi. Belki de o zaman da çivisi çıkmıştı ama ben oyuncaklarımdan başka bir gerçekliğin farkında değildim. O zamanlar sanki sürekli yeni bebekler doğardı ama hiç kimse ölmezdi ve biz, hepimiz mutlu mesut bu gezegenin üzerinde dolaşırdık. Zaman değiştikçe işler değişti. Zaman kavramının kendisi değişti. Sonra büyüdüm. Üstünde gezindiğim gökkuşağını beton ve demir yığınları kapladı. Gözümdeki kalpli, pembe gözlüğün camları yavaş yavaş paramparça oldu ve ben asıl gerçekleri görmeye başladım. Eskiden varlığıyla yetinebildiğim her şey şimdilerde asla yetmiyor. Önceleri küçücük, içi dolu fıçıcık olan hayallerim artık boyumu aşmaya başladı. Hayallerimin gerçekleşmesi için çaba göstermeye enerjim var mı yok mu ondan da emin olamıyorum ama neyse ki konumuz bu değil. Artık yalnız kalınca ağlamak zorunda kalıyorum çünkü bazı insanların bir daha ağlayamayacak olması ruhumda iyileşmeyecek yaralar açtı ve yalnız kaldığımda bu yaraların varlığını daha çok hissediyorum. Büyüdükçe kaygılarım da korkularım da benimle büyüdü. Gerçek korkunun ne demek olduğunu büyüdüğüm esnada kâh etrafımdaki insanların gözlerinde gördüm kâh iliklerime kadar hissettim. En basitinden küçükken ölmek nedir bilmediğim için ondan korkmasını da bilmezdim, şimdi ise tanıdığımız ya da tanımadığımız, hayatımıza dokunan ya da hayat çizgilerimizin yakınından bile geçmeyen insanların ölüm haberlerini, eskiden karşısında çizgi film beklediğimiz televizyonlardan sürekli duyuyoruz ve ben, ölmekten korkuyorum. Keşke her şey ben çocukken olduğu gibi kalsaydı… Araya ayrılıklar, özlemler girmeseydi veyahut insanlar sokakta paramparça olmasaydı. Birisi gelip küçükken bu konular hakkında beni uyarsaydı ve büyümenin aslında ne demek olduğunu bana gösterseydi hiç büyümek istemezdim. Keşke her şey bu kadar çok değişmeseydi. Keşke rüyalarımda bombalar üzerime yağmur damlaları gibi düşmeseydi veya arkadaşlarımın savaşta öldüğünü görüp nefes nefese uyanmasaydım bu kâbuslardan. Keşke, keşke hiç büyümeseydim. Allahtan evimiz hâlâ Anıtkabir’e bakıyor. Kaynakça: http://www.hurriyet.com.tr/ankara-patlamasinda-olen-odtulu-ozancan-akkusun-baba-evinde-yas-40068422 Salim Can Akyürek 21302254 TURK 101 Section 025 Suç, sizin inandığınız şey midir yoksa toplumun söylediği mi? Sizden bir süre düşünmenizi istiyorum; En son ne zaman, herhangi bir olaydan dolayı sizi uyutmayacak kadar çok vicdan azabı çektiniz? Peki ya en son ne zaman; toplum öyle dedi diye değil de sizin doğrunuz öyle olduğu için bir şeyler yaptınız? Lütfen sorularımı basitleştirmeme izin verin; en son ne zaman, özgür insan tanımlamasına girdiniz? Günümüzde yaşanan olaylara şöyle bir baktığımızda kolayca görebiliyoruz ki, vicdan denen şey, sadece sözlüklerde görülen bir kelime haline geldi. Artık insanların vicdan denen bir şeyleri yok, onun yerine, bir şeylerin arkasına saklanmayı seçiyorlar. Bahsettiğim kişiler, karısının hamilelik sürecinde onu ‘Kadın Doğum’ kısmına mı yoksa ‘Çocuk Hastalıkları’ kısmına mı götüreceğini bilmeyen ama dinin arkasına saklanma işini çok güzel yapan kişiler, sırf karşısındaki kişinin görüşü kendi görüşü ile örtüşmediği için o kişiye zarar vermekte bir sakınca görmeyen kişiler, ‘A devletinin insanları zarar görüyor’ bahanesini ileri sürüp o devletin topraklarının her santimetrekaresine bomba yağdırmaktan çekinmeyen kişiler. Sahi siz, en son ne zaman sadece kendi vicdanınızı rahatlatmak için bir bahanenin arkasına saklandınız? Günümüzde idam cezasının yasadan kaldırılmasının sebepleri arasında ülkeler arasında en yaygın olanı ‘Eğer birini öldürmüş bir kişiye ölüm cezası verirsek, ondan ne farkımız kalır’ bahanesidir. Peki ya sizce, sırf aynı seviyeye inmemek için yaptığının tam anlamıyla karşılığını yapmadığınız birisi cezasını çekmiş sayılır mı? Yoksa ‘Dişe diş, kana kan, göze göz’ tarzı bir hayat felsefeniz mi var? Bir insanın daha önce cinayet işlemiş olması size o insanı öldürme hakkı verir mi? İnsan olmanın belki de milyarda bir görülen bir hastalık olduğu bu günlerde Dostoyevski’nin ‘Suç ve Ceza’ adlı eserini bir de bu açıdan okumanızı şiddetle ve gerekirse hiddetle tavsiye ederim. Her roman, her eser, her şiir farklı insanlara farklı şeyler anlatır aslında. Sizi yaşama sevincine boğan bir roman başka birinin depresyona girmesine neden olabilir. Ben ‘Suç ve Ceza’yı okurken vicdan konusu en çok aklıma takılan konu oldu, belki de son yıllarda defalarca kez vicdan azabı yüzünden uyuyamamamdan kaynaklanıyor olabilir. Dostoyevski’nin bu güzel eserinde her şeyi bulabilirsiniz; ölüm, umut, sefalet, vicdan, din, umutsuzluk, yaşam… Bu kadar duygunun içerisinde, size en çok hitap edeni bulursunuz. Raskolnikov karakteri romanın baş karakteri. Yukarıda bahsettiğim ‘umut, sefalet, vicdan, din’ gibi duygularını yaşayan ve bu duyguları dışarı yansıtmayı pek de sevmeyen biri. Üniversitede hukuk okuyan karakterimizin romanın başı ve sonu arasındaki değişimi gerçekten kayda değer. Romanın başlarında sisteme inancı tam olan ve hukuk devleti kavramına inanan Raskolnikov, ortalarda bu inancını kaybediyor ve neredeyse nefrete dönüştürüyor. Romanın sonlarında ise gerek başka bir karakterin yardımıyla gerekse öyle yaşamaktan bıktığı için o nefreti sindiriyor ve sisteme tekrar inanmaya başlıyor. Her ne kadar çevresinden gizlemek için agresifliğini, aksiliğini kullansa da derin bir vicdan azabı çekiyor Raskolnikov. Kendi görüşüne göre ‘dünya için zararlı biri’ tanımlamasına giren bir kadını öldürdüğü için yeri geliyor, günlerce uyuyamıyor. Arkasına saklandığı bahane, yaptığı şeyin üstünü örtmeye yetmeyince ise, hayat onun için çekinilmez bir hâl alıyor. Öyle tiksiniyor ki yaptığı şeyden, elde ettiği ‘’ganimete’’ elini bile sürmüyor. Daha sonraları hayata bakış açısından, ailesine verdiği önemden çok etkilendiği bir kadının söylediklerini uygulamaya karar veriyor, ellerini açıp Tanrı’dan ve insanlardan yaptığı şey için özür diliyor. Tabi ki sadece özür dilemekle cezasını çekmiş sayılmıyor ancak o özrü dileyebilmek için bile belki de çoğumuzun sahip olduğundan çok daha fazla cesaret gerektiğine eminim. Özür dileme olayından sonra gidip teslim oluyor. Cezasını çektiği yıllarda karakterimizi ayakta tutan, hayata bağlayan tek şey ise ona özür dilemesi ve teslim olması gerektiğini söyleyen, meyhanede tanıştığı Bay Marmeledov’un kızı olan Sonya’ya duyduğu sevgiden başka bir şey değil. Bu romanın anlayabilecek olana anlattığı bir başka şey ise her ne kadar her gün insanlar reddetmeye çalışıyorsa da hukuk devletinin ve toplumu düzenleyen bir sistemin gerekliliğidir. Ortada insanları düzenleyen, hizaya sokan ve nesnel bir ‘doğru/yanlış’ olgusu yaratan bir sistem olmadan, insanların her istediğini yapıp kafasına göre karar verdiği bir ülkenin kaosa sürükleneceğini ve bir süre sonra da artık o eski ülkeden eser kalmayacağını anlamak için, sisteme tekrar inanmak için bir gerekçe istiyorsanız eğer, size bu romanı gösterebilirim. Tabii illa bir şeylere inanmak için birinin size bu kadar uzun anlatması gerekiyorsa... Raskolnikov her ne kadar bir roman karakteri, bir insan olsa da aslında daha çok bir şeyleri temsil ediyor. Yeri geliyor umut denen şeyin varlığını bize hatırlatırken yeri geliyor vicdan azabı dolayısıyla uyuyamadığı geceler sanki bizim gündüzümüze doğuyor. Eğer daha önce okumadıysanız bu eseri, şimdi tam zamanı. Size bir şeyler elbette katacaktır Dostoyevski’nin cümleleriyle, ama asıl konu, size hatırlatacağı şeylerdir. Ece Gören Kİ MLİ KSİ Z Kimsin? Nesin? Ne kadar değerlisin? Bu sorular tepemize yüklendi yükleneli nefes alamaz olduk. Üstelik bir de verecek cevabımız olmayınca mecbur boyun büktük, eksik hissettik. Bir taraftan “Kendin ol!!” diye yakamızdan çekiştiren öbür taraftan da farklı olan herkesi ve her şeyi parmakla gösteren bir toplumun içinde ne olacağınızı bilemedik. “Kendi olmak” adı altında “daha samimi ol, daha doğal ol” diye arkamızdan iteleyenlerin oyununa gelip kendimizden kilometrelerce uzağa düştük. Bunca zaman istenilen gibi olmaya çalışıp yalpalarken ben nerde hata yaptım diye kendimizi yıprattık. Ama bilemedik ki hatamız aslında çok basitti; kendimize değer biçme işini başkalarının eline vermek. Bunlar benim aklımda o kadar uzun zamandır yaşıyorlar, çocuk beynime o kadar erken yerleşmişler ki; artık daha fazla düşünmek yoruyor beni. Sayısız günlerim oldu, gerçekten ne istediğimi sorguladığım. Önceden belirlenmiş standartlara yetişmeye, kendimi başkalarına kanıtlamaya uğraştım. O herkesin hayranlıkla baktığı “başarılı” etiketine sahip olan pek kıymetli(!) insanlardan olabilmek uğruna kendimi parçaladım. Belki de benim olmayan hedefleri kovaladım. Sırf “birisi” olabilmek için. Birisi olabilmek için başkasının kılıfında dolaştım. Asıl yüreğimden geçenleri yapmaya zaman bulamadım. En sonunda da yorgun düşüp kimse olamadım. Ve belki de bu yüzden Patrick Süskind’in “Koku”sunu okurken bu kokusu olmayan kokuların efendisinin derdine ortak oldum. Derler ki bir duyusunu yitirenlerin diğer duyuları daha keskin olurmuş. Körler herkesten iyi hisseder, sağırlar herkesten farklı tat alırmış. Jean Baptiste Grenouille da sanki gözleri görmez, kulakları duymazmış gibi, kokuyu yaşayan her varlıktan daha güçlü duyuyor. Dünyayı kokular aracılığıyla görüyor ve bundandır ki kendiyle baş başa kalıp da bir tek kendini göremediğini fark ettiğinde, kâbusu oluyor. Hiç kimse olmama düşüncesi o kadar korkunç geliyor ki, bu düşünce onu yiyip bitiriyor. Ve ben, bir kitabın sayfaları arasına saklanmış bu kimliksiz adamda kendimi buluyorum. Boş zamanlarımda genç kız doğramıyorum belki, vücutlarını mumyalayıp parfüm yapmıyorum, ama ben de aynı bu tuhaf adam gibi boş hissediyorum. Ait değilmişim gibi hissediyorum. Kaybolup gitme korkusunu paylaşıyorum onunla. Çünkü her ne kadar eşsiz bir yeteneğe sahip olsa, dünyayı kökten değiştirecek şeyler yapsa, hatta yüzyıllarca akıllardan silinmeyecek katliamlara imza atsa da fark etmiyor, eninde sonunda silinip gidiyor Grenouille’un bütün izleri. Tarih kitapları onu yazmıyor, insanlar ismini hatırlamıyor. Sanki hiç yaşamış, varolmamış gibi. Jean Baptiste Grenouille hiç varolmadı. Çünkü kendi gözünde bir hiçti. Peki soruyorum; ille de tek bir şey olmak mı gerekir? Bir kimlik beğenip etiketlemeleri için önlerine uzatmadan birey olunmaz mı? Sadece yaşamak, birisi olmak zorunda olmamak mümkün mü? Bana sorarsanız her şey mümkün, tabi siz istedikçe. İşte ben bu kalıpları yıkmak istiyorum. Bazı günler Grenouille’un hiç olamadığını olmaktan, kendim olmaktan sıkıldığımda “her zamanki ben”in yapamayacağı şeyler yapmak istiyorum. Hiç kimse olamayan Grenouille’a inat, her şey olmak istiyorum. Evcilik oynarcasına, bir günlüğüne kendimden daha cesur birinin kokusunu giymek, arada kendime birazcık bencillik yapma izni vermek, kendimden kaçmak istiyorum. Dopdolu ve kuralsız yaşamak, ama etiketsiz kalmak istiyorum. Her gün yeniden değişmek, kendimi yeniden yazmak istiyorum. Önemli olabilmek mücadelesi bu kadar yormasın istiyorum. Yani diyeceğim şu; kendin ol ya da olma. Hiçbir şey fark etmez. İster acılarını gülücükler ardına sakla, ister ağzına geleni konuş esirgeme. İster kendinden başkasına kulak asma, ister sevdiğinin sözünden çıkma. “Ne olursan ol, yine gel.” Çünkü inanın, günün sonunda önemli olan tek şey hayatını tam istediğin gibi yaşayabilmiş olmak olacak. Gözde UĞUR VATOZ A.Ş. ‘’İnleyen nağmeler ruhumu sardı. Bir rüya ki orada hep şarkılar vardı. Her yerde şarkılar… Şarkıcılar… Âşıklar… Müzik dünyası, rüya gibi, bambaşka. Herkes şarkıcı olmak istiyor. Herkes şan şöhret istiyor. Ama hepsi iyi kalpli bir yabancı gelse de elimizden tutsa diye bekliyorlar. Bir hızır… Bir melek… Bizi bekliyorlar. Ee artık vakit geldi. Nasıl ortalıkta dolaşan sivil polisler varsa bilin ki artık aramızda sivil dolaşan melekler de var.’’ Melekler ve şeytanlar… Gerçekler ve yalanlar… Ölüm ve yaşam... ‘’Kral benim abi!’’ derken dibe çakılmak ve her şey bitti derken ‘’yaşayarak intihar etmeye’’ karar vermek… Neredesin Firuzeyi bu şekilde tanımlayabilirim. Ama tek bir kelimeyle tanımlamam gerekecekse o da ‘’umut’’ olur. Filmdeki bütün karakterler bir umudun peşinde sürüklenirler. Bazıları şöhret olmak ister, bazıları köşeyi dönmek… Kimisi karısının iyileşeceğine inanmak ister, kimisi meleğini bulmak… Ve birisi ise birilerine Gözde UĞUR umut olmak ister: Firuze1. Gerçeklerle yalanlar arasında sıkışmış bir melek. Televizyonda şarkı söyleyen bir adamın, Ferhat ’ın2, ona ihtiyacı olduğuna inanır ve onun kaset çıkarabilmesi için yardım eli uzatır. Peki, ‘’her köşe bucağın anneanneyi yiyen kötü kalpli kurtlarla dolu’’ olduğu şöhrete giden yolda Firuze, Ferhat’a ve mafyadan kurtulmak için Ferhat’tan başka çaresi kalmayan Hayri3 ve Umut MÜZİK ekibine gerçekten yardım edebilecek mi? Burada asıl sorulması gereken, belki de, yardımdan kastın ne olduğudur. Evet, Firuze vadettiği şeyleri yapamaz, sözlerini tutamaz. Ama onlara yaşadıklarını hissettirir, bir umut verir. Her şeyin iyi olacağına dair olan inançlarını tazeler. Bir kere için bile olsa kapıların onlar için ardına kadar açık olduğunu hissettirir. “İnsan yaşarken bilmez yaşadığını, öğrenmeli…” diyerek bir bakış açısı kazandırır Ferhat’a. Bu filmin başrolünün Ferhat olduğu düşünülebilir. Çünkü bu onun başarı hikayesi. Ama bana göre hikayenin ana kahramanlarından biri olmamasına rağmen bu filmin başrolü Firuze’dir. Kendi gerçekliğinden başka bir gerçeklik arayan bir kadının hayalidir bu. Kendi yalanına inanmak ister Firuze ve onun umudu da başka birisinin umudu olabilmektir. İnsanların iflas üzerine iflas ettiği, eczaneden 1 Demet AKBAĞ 2 Özcan DENİZ 3 Haluk BİLGİNER Gözde UĞUR ilaç çaldığı, zoraki evliliklerin olduğu, o iki yakanın bir türlü bir araya gelmediği, akıl hastalıklarının sancısının olduğu bir gerçeklik yerine iyilerin de kazanabildiği, Ferhat’ın kendisine âşık olduğu ve gücünün değişime yettiği alternatif bir gerçekliği kabul eder. Bir süre için diğerlerine de kabul ettirir bunu. Bardağı taşıran o son damla da düştüğünde, bu insanlar kendilerinden ümidi kestiğinde onların hayatlarını değiştirtecek bir fikir verir: ‘’ O zaman siz de yaşayarak intihar edin.’’ Belki söz verdiği takımları, arabaları, kasetleri değil ama karanlık gerçeklikten çıkmak için bir ışık verir onlara. Firuze’nin gerçeklerle oynayarak ulaştığı sonuç bize de gerçekliğin asıl işlevini sorgulatır: ‘’- Ne söylediniz ona? + Gerçeği… - Ve gitti. Gerçek nedir ki? Ona hayal kırıklığı yaşattınız. Niyetimiz o değildi. Gerçekler söylenince, artık hatırlanacak ne kalıyor ki geriye? Bakın siz gerçeksiniz bense yalan. Yalan! Meleksiz bir cennet gibi! ‘’ Bazen gerçeklerden çok umuda ihtiyacımız olduğuna inandırır bizi. Herkese büyük bir hayalkırıklığı yaşatsa da Firuze, en büyük hayalkırıklığını kendisi yaşar. Gerçek en çok onun yüzüne çarpar. Ferhat ve arkadaşları kaset ümitlerini kaybeder, evet, ama Firuze aşkını, kendine olan inancını, yaşadığı tüm gerçekliği kaybeder. Kurduğu düzen yıkılır, peruğunu çıkarır, köyüne döner ve rüya biter. Peki, Firuze’nin hikayesi mutsuz bir sonla mı bitti? Hayır, çünkü o Ferhat için bir şeyleri değiştirebilecek kişi olmak istemişti, oldu da. Belki hayal ettiği biçimde değil, ama yine de filmdeki mutlu sonun mimarı oldu. Mutlu son dediysem de ‘’olduğu kadar’’ bir mutlu son… Bu çakallıkla iyilik arasında duran yarı çocuk adamların ancak dipten çıkmasına yetecek kadar bir mutlu son… ’’ Yeniden doğduk be! Yeniden! Arkadaşlar kendimize gelelim, sıfırdan başlayacağız. Bana bak, bizi kimse tutamaz artık! Yepyeni bir şirket kuralım, yepisyeni bir şirket. Böyle janjanlı, havalı bir ismi olsun. Çarpma sırası bizde! Öyle bir çarpacağız ki kimsenin ruhu duymayacak be! Hani o balık gibi, var ya kumun altında… Gözde UĞUR Ulan neydi onun adı be? Neydi onun adı ya?! HAH! VATOZ!’’ Gözde UĞUR KAYNAKÇA Neredesin Firuze. Ezel AKAY. Özcan DENİZ, Haluk BİLGİNER, Demet AKBAĞ. DVD. UIP.2004 ÖYKÜ DEMİR Mermerin İçinde Saklanmış Hisler Yunan mitolojisine olan ilgim yaklaşık dört sene önce başladı. İlk olarak şanı en çok duyulmuş tanrıları ve bu tanrıların yaptıklarını araştırdım. İlgimi çeken her konuda kendimi konunun içine koyma işini sürekli yapıp durduğumdan, sanırsam en çok kalbimi acıtan hikâye, çirkinliği ve laneti ile ünlü olduğu düşünülen ancak aslında hikâyesinin çirkinliğinden ve lanetinden değerli olduğu Medusa’nın hikâyesi oldu. İnsanların bu konuda anlattıklarının olayın sadece sonu olması durumundan, olayların önceki kısımlarını öğrendikçe içimde oluşan ürpertiye ve hüzne engel olamadım. Medusa, aslında üç kardeşi arasındaki tek ölümlüydü. Kardeşleri arasındaki en güzel kişi olduğundan ‘sözde’ tanrı Poseidon’un gazabına uğramış, masum bir varlıktı. Bu hale dönüşümü onun bahtsızlığı ve başkalarının iğrenç düşünceleri yüzünden olsa da, Medusa bana göre her haliyle güzel bir kadındı. Bulunduğu konumdan dolayı eline geçen geçmeyen her şeyin sahibi olduğuna inanan bir tanrıdan çektiği yetmezmiş gibi, o tanrının eşi olan Athena’nın lanetiyle ipek saçları yılan başına dönüşmüştü. Bir anda tüm güzelliği bakılınca heykele dönüştürecek bir hal alınca, Medusa kendini ıssız bir yere atmıştı. Düşünüyorum da, bir lanet insanın dış görünüşünü değiştirse de içini değiştiremiyor olmalı. Bu eserde de yansıtılan yüz hatları, Medusa’nın hüznünü vurguluyor, anlatılmak istenileni kelime ihtiyacı duymadan dışa vurabiliyordu. Medusa olmak vardı diye düşündüğüm zamanlar oluyor, sonrasında hayallerimle yine baş başa kalıyordum. Yalnız kalmaya bazen o kadar çok ihtiyacım oluyor ki, bırakın saçlarım yerine geçen yılanları, kollarım ve bacaklarım yerine geçebilecek yılanlar olsa diyorum. Bazen ise tam zıttı oluyor, çevremde olan şeylere verdiğim tepkilerin fark edilmeyişi, umursanmayışı beni lanetlenmiş biri gibi hissettiriyor. Neden diye düşünüyorum, niye sesimi duyuramıyorum. Sonuç ortada. İnsanların güzellik kavramını karşılamazsan, sözlerindeki güzelliğin değerinin duyulmayacağı bir dönemde yaşıyoruz. Tıpkı Medusa güzelliğini kaybettiğinde kaçıp saklandığı gibi, ben de kaçıp saklanıyorum. Konuşmalara girmekten, insanları görmekten kaçıyor, saklanıyorum. Hüznüm ve kederim saçlarımın her teli arasında kayboluyor, çevreme yaklaşıp sorunun ne olduğunu soran insanları kendimden uzaklaştırıyorum. Bana göre keder ve hüzün, insan hayatının kaçınılmaz sonu, belki de başlangıcı. Tıpkı Medusa’nın yıllarca saklanmış olmasına aldırmadan onun sonunu getiren yalnızlık, odamın bir köşesinde sessizce benim de saklanıp sonumu beklememe sebep oluyor. İnsanların değişmesini beklemem gerektiğini düşündüğüm zamanlarda yine aklımdaki yerini aydınlatan Medusa, bana onların değişmeyeceğini, zaman geçtikçe daha da kötüleşebileceklerini hatırlatıp duruyor. Durum gereği, gülümsüyorum. Kaderim, diyorum, bu kadar basit bir şekilde işlenmiş demek ki. Güzelliğin dışarıdan görünüşle belirlenmesi kalpteki güzellikleri saklarken, güzel görünebilmek için kalpsizleşen insanları görüyorum baktığım pencereden. Yakmak istiyorum pencereyi. Ya pencere, ya gözlerim diyorum. Ya bu insanların verdiği acınası değerler için içimi yakacağım, ya da dış görünüşe önem veren insanların düşüncelerini diyorum. Sadece diyebiliyorum, sonum yine Medusa oluyor. Bir büstün beni bu düşüncelere itmesini de içimdeki karmaşaya bağlıyorum. Bir gün kederi ve yalnızlığı atıp beni kabul edebilecek insanları bulana kadar karşıma çıkan insanları heykele çevirmeyi göze alabilirsem, kimlikte görünen ismimi Medusa ile değiştirip, Medusa’yı 21. yüzyılda yaşatmayı planlıyorum. Karşıma çıkan tüm Poseidon’ları ve Athena’ları taştan, soğuk heykellere dönüştürdüğümde belki, Medusa’nın ölümünü kabullenebilirim. Umuyorum ki beni bu kadar yoracak işleri yaptırmadan insanlık güzelliğin aslında içeride, düşüncelerde saklı olduğunu anlar. Bu arada da, güzelliğin, saflığın ve masumluğun asıl simgesi olması gereken Medusa, kalbimdeki özel yerini hep koruyacak. Heykeltıraş: Gian Lorenzo Bernini BABAYA AŞK / Zehra Ebrar Kıcıroğlu Baba deyince, bir sessizlik oluşur beyinlerde. Anne gibi değildir, hemen duygulandırmaz sizi. Daha ağır, daha derin, daha ayakları yere basan duygular hissedersiniz. Ve her insanın babasıyla farklı bir ilişkisi vardır. Kimi biraz resmi, kimi çekingen, kimi öfkeli, kimi kırgın, kısacası çok nadir bir kısım babasıyla arkadaş olmayı başarabilir. Bu rolü genelde anne üstlenir çünkü. Eskilerden gelen ‘evin direği’ yakıştırması maalesef o kadar sabitleşti ki, babalar artık sadece ev işleriyle ilgilenir oldu. Anneler çocukların her kusurunu örtüp onları her daim desteklerken, bunu hata yapma lüksü olarak görmemeleri için gerçekçi, baskın, sözünü geçirebilecek bir otorite lazımdı. O da babalarımız oldu. İşte bu yüzden babalarımız bize sarıldığı zaman, annelerimizde olduğu gibi alışıldık bir duygu hissetmeyiz. Daha kıymetlidir, daha değerlidir, daha derinden etkiler insanı. Fakat Kafka’nın babasıyla olan ilişkisi hepimizinkinden çok daha başkadır herhalde. Aslında ilişkilerin karşılıklı olarak yaşandığını düşünürsek, Kafka’nın münasebetleri hep tek taraflıydı diyebiliriz. Kendi doğumuna, varlığına, bu dünyaya gelmesine sebep olan kişiye bu kadar uzak olması nasıl anlaşılabilir bilemiyorum. Yukarıda belirttiğim gibi keskin duygular besleyemiyor hiçbir zaman. Korkuyor, çok korkuyor ama aynı zamanda hayranlık duyuyor. Nefret ediyor, ama kızamıyor. Başına gelen bütün talihsizliklerde ondan bir parça, onun etkisini, kabahatini görüyor ama suçlayamıyor. Kafka’nın bu çaresiz çelişkisini ilk fark ettiğimde aşk geldi aklıma. Çünkü böyle büyük, içinden çıkılmaz ikilemler ancak âşık biri tarafından yaşanabilir. Her kusurunu, her hatasını, ayıbını görmesine rağmen hâlâ haklı sebepler bulmaya çalışmak, hâlâ onun yüceliğini korumak istemek… Kafka babasına âşıktı bence. Hayatının merkezine onu koydu, hiçbir zaman onu göklere çıkarıp kendini aşağıladığı için pişmanlık duymadı, üstelik kendini küçülttüğünün farkındaydı da. Babasının hatalarını ondan gizli bir şekilde düzeltmeye çalışıyor, onun kırdığı kalpleri kendisi onarmaya çalışıyor, yaptığı terbiyesizlikleri mantıklı açıklamalara oturtmaya çalışıyor, onun yüzünü güldürmek bir yana, sadece yüzünün güldüğü anlara şahit olmaya bile razı oluyor. Ondan ayrılmak istedikçe kendini daha yakınında buluyor, onun gibi olmamaya çalıştıkça daha çok benziyor, ona öfkelendikçe daha çok bağlanıyordu sanki. Aşk değil de nedir bu? Baba sevgisinden uzak, aslında babasından tamamen uzak, baba-oğul ilişkisini bilmeyen Kafka için aile o kadar kutsal, o kadar yüce bir kavram ki, böylesine köşeye sıkışmış bir adamın tek hayalinin bir gün baba olmak istemesi, acımadan başka bir duygu uyandırmıyor insanda. Ne yapmayı planlıyordu ki? Kendi babası gibi olmayıp, çok şefkatli, sevgi dolu, sürekli evladının arkasında duran, onu destekleyen, en azından varlığını fark eden, ona zaman ayıran, hayatının en kıymetlisi yapan bir baba olup, babasını mı cezalandıracaktı aklınca? Yine babasına bir şeyleri kanıtlamaya mı çalışacaktı? “Senin yapamadığını ben yaptım, bak iyi bir baba oldum. Artık gör beni ne olur.” mu diyecekti? Maalesef Kafka’nın baba olma isteği, gerçekten içindeki yüce aile kavramından değil, her düşüncesinde olduğu gibi kendini babasına gösterme çabasından kaynaklanıyor bence. Bazen kitabı okurken, hışımla sallayıp “Aptal mısın, nesin? Adamla iki kelime edemediğin için kendi babana mektup yazıyorsun. Seni dinlemediği için, kendi kendine onunla konuşuyorsun, ama hâlâ seni fark etmesi için uğraşıyorsun. Mecnun musun anlamıyorum ki!” diyesim geliyor. Ne kadar zor, ne kadar yıpratıcı, ne kadar güç bir şeydir küçük mutlu anıları kafanızda tekrar tekrar canlandırıp onlarla yetinmeye çalışmak. Kafka’nın yaşadığı da buydu. Artık babasıyla hiçbir paylaşımının olmadığını, anılar biriktiremediklerini kabullendi. Onun yerine, evlilik çağına geldiğinde bile hala çocukken yaşadığı birkaç küçük mutluluğu kendine hatırlattı durdu. Belki de bu yüzden büyüyemedi Kafka. Yaş almasına rağmen, sürekli babasını yüceltip kendisini küçük görmekten vazgeçmedi. Kafka’ya kızmak mı, yoksa onun bu durumuna üzülmek mi daha doğru bilemiyorum. Yoksa aynı ev içinde baba-oğul olmayı başaramamış bu iki insanın arasında kalan annesinin derdine mi düşmeli? İkisinin de zaafı oydu aslında. Belki de tek ortak noktaları. Hatta belki de bu yüzden Kafka bu kadar düşkündü annesine. Babasına o kadar uzaktı ki, babasına ait değerleri, ona ait parçaları annesinde arıyordu. Çünkü babasının şu dünyada gözünden sakındığı, gerçekten değer verdiği tek kişi hiç şüphesiz oydu. Kafka annesine her baktığında, acaba gerçekten annesinin gözlerini mi görüyordu, yoksa babasının baktığı iki çift göz olarak mı bakıyordu onlara? Kafka’nın babasına olan aşkı, bana bunu bile sorgulattı en sonunda. Her baba, evladının gözünde bir kahramandır. Kafka tüm hayatı boyunca kahramanı tarafından fark edilmek istedi, onu hayatının merkezi yaptı, yaşadığı her kötü tecrübede onu suçlasa da, yine de hep onun yanında olmak istedi. Fakat unuttuğu bir şey vardı. Kahramanları kahraman yapan, onlara her istediğimizde değil, sadece gerçekten ihtiyaç duyduğumuzda ulaşabilmemizdir. Kafka ulaşılmazı istedi ve bu yaptığı en büyük hata oldu. Sinan Emre Bostancı Seçimlere Övgü Geçenlerde bir psikoloji deneyi için iki hoş hanımla mülakat yaptım. Kadınlara rastgele sorular sordum (burada sizinle paylaşamayacağım sorular). Sorulardan birisi için aldığım iki farklı cevap beni gerçekten çok şaşırttı. Bu cevapları etik açıdan sizlerle paylaşamam. Fakat düşünebilmenizi sağlayabilirim. Şöyle ki: İki farklı ağaç hayal edin. Ağaçlardan bir tanesi çok uzun ömürlü, diğeri ise oldukça kısa ömürlü. Hatta o kadar kısa ki yaşamasının anlamını bile tartışabilirsiniz. Sizin göreviniz bu ağaçlardan birisine bakmak. Bütün hayatınızı bu ağaçlardan birisine vakfedeceksiniz. Ne kadar uzun süreceği ise sizin seçiminizle doğru orantılı olacak. Yalnız ortada bir problem var: siz ne kadar yaşayacağınızı bilmiyorsunuz, ağaçların da. Bir çalışmaya göre ise bu ağaçlardan herhangi birisine bakan insanların hayatları, baktıkları ağacın hayatıyla doğru orantılı olarak uzuyor veya kısalıyor. Ayrıca, bakacağınız ağacın hayatıyla bu sefer ters orantılı olarak yaşamınızın kalitesi artıyor yahut azalıyor. Yalnız burada bir şeye dikkat edin: ne kadar ömrünüz kaldığını bilmiyorsunuz; belki normalde uzunca bir hayat yaşayabilirsiniz ya da çok kısa bir ömrünüz kalmış olabilir ( tabii seçim yapmadığınız takdirde). Hangisini seçerdiniz? Yahut bir seçim yapar mıydınız? Unutmayın, seçmeme hakkınız seçme hakkınız kadar fazla! (Ama insanlar genellikle seçim yaparlar.) Hiç seçim yapmamayı düşündünüz mü? Size sunulan tercihlerin dışına çıkmayı? Hayatınızda çok daha farklı seçeneklerin olduğu aklınıza geldi mi hiç? Kocasını ve iki çocuğunu bırakıp aşığıyla kaçan bir kadından bahsediliyor Stefan Zweig'ın romanında (Zweig, 2015). Şimdi düşünelim. Bu kadının elinde hangi seçenekler vardır? Birincisi: aşığıyla kaçmamak; ikincisi aşığıyla kaçmak (Bu ikisi yer değiştirebilir). Peki, gerçekten de böyle mi? Aslında, burada sonuçlara göre hemen bir anti-tez icat etmiş olmuyor muyuz? Kadın kaçtığı için kaçmamasını, onun pozitif tamamlayıcısı olarak gördük. Fakat eğer kaçmasaydı bu sefer herhangi bir kaçma hikâyesinden bahset(e)meyecektik. Benim burada kafama takılan şey, iki farklı seçeneği açığa çıkaran şeyin ne olduğundan çok bunları iyi ve kötü diye sınıflandırmamız? Pozitif yahut müspet hareketlerin varlığında herhangi bir ‘keşke'den bahsetmiyoruz. Fakat bir menfi hareketin oluşumunda, hemen onun pozitif eşleniğini arıyoruz. Neden bu ikisi aynı ölçüde değerlendirilmiyor? Yani neden bir kaçma olayı olduğunda, bir kaçmama olayı olmuş gibi davranılmıyor? Bu da bir seçenek değil mi? Kendimizin yarattığı bu düalist anlayışta neden bir tarafa pozitif ayrımcılık yapıyoruz da, diğer tarafı aşağılıyoruz? Yahut neden ikili bir anlayışımız var? Pekâlâ, şöyle diyebilirdik: Keşke kaçmasaydı ya da başka biriyle kaçsaydı? Evet, bu da bir seçenek değil mi? Başka biriyle kaçması. Şimdi elimizde üç farklı seçenek var. Ama dikkat ettiyseniz kaçmama dışındaki iki seçenek menfi seçenekler, yani olumsuz yahut ahlaksız seçimler. Fakat en nihayetinde seçim değil mi? (Seçim, seçimdir mi?) Bakın Stefan Zweig bu konuda ne diyor: “...cesaretle arzusunun peşine takıldığı için ona bir ölçüde saygı duyuyorum, ancak bugün olmasa bile yarın kesinlikle çok mutsuz olacağı için ona üzülüyorum.[...]zayıf bir kadınmış gibi geliyor bana. Yaptığı belki aptalca, fazlasıyla acele etmiş olduğu da kuşku götürmez, ama asla alçak ve adi biri değil, bu zavallı ve mutsuz kadını küçümseme hakkını kendinde gören herkese her zaman acırım.” (Zweig 10-11) Onların seçimlerini değiştirmek yerine onlara üzülmek... Bence bu daha olgunca... Az önce düalist diye bir kavram kullandım. Burada düalizm, bir yaratan ve yaratılan farklılığı olarak düşünülebilir. İlk paragraftaki soruda yaratanın ben olduğumu düşünürsek, baştaki soruya yanıt verenlerin yaratılanlar konumunda olduğunu varsayabilirsiniz. Bu durumda yapacakları seçeneklerin hepsinde bir menfi yol bulabiliriz. Fakat onların açısından olaya bakarsak, onlar kendi yollarında gideceklerdir. Mesela, hayattan korkup ondan kopmayı arzulayan bir kadın, kısa ömürlü ağacı seçecektir. Bu menfidir, çünkü bir nevi intihardır. Diğeri ise kalitesiz de olsa uzun bir hayatı seçecektir. Bu da menfidir, çünkü anlamı olmayan bir hayatta yaşamayı istemek absürttür. Ama onlara seçenekleri ben sundum. Doğru olup olmadığını kanıtlama yetkisi onlara bu seçimi yaptıranda mıdır? Peki, seçim yapmayanları hangi kefeye koyacağız? Mesela onlara soruyu soranlar seçim yapmadılar (kendimden biliyorum). Peki ya yapsalardı? İşte o zaman her şey daha güzel olmaz mıydı? Seçimleri yaratanların seçim yapması... Demek ki birisi çıkıp size seçenekler sunarsa, siz de bir tercih yaparsanız mutlaka ama mutlaka negatif tarafın içerisine düşeceksiniz. O Halde, yalnızca kendi seçimlerimizi mi yaratmamız gerekli? Kendi kendimizin yaratıcısı olalım yani. Bu zor mu? Bir yaratıcı olmak... Kaynakça Zweig, Stefan. Bir Kadının Yaşamından Yirmi Dört Saat. İstanbul: Türkiye İş Bankası, Kültür Yayınları, 2015. Yağmur Dingeç 21501410 Sınırlara Bağlı Kalma Bir insan doğduğu millete ne kadar bağlı olmalı? Sırf o topraklarda doğdu diye varını yoğunu ortaya koyup o ülke için ölmeli mi? Bin yıllardır süre gelen bir anlayış var aslında. Eğer bir ülkenin suyunu içiyor, aşını yiyor, toprağını ekiyor, havasını soluyorsan; o ülke için ölebilmesin düşüncesi mevcut. Ancak bu tarz düşünceler her zaman olumlu bir sonuca varmıyor bence. Her devletin, her ırkın ve her ülkenin vazgeçemediği ve günden güne de körüklemeye çalıştığı bir akım bu. Bizim ülkemizde de bu tip şeyler yaşandı ve bu sadece son yüzyılın mevzusu değil. Bin yıl önce de vardı milliyetçilik, bin yıl sonra da olacak. Liah Greenfeld’in yazmış olduğu Milliyetçilik: Moderniteye Giden 5 Yol kitabı milliyetçiliği, iyisiyle ve kötüsüyle, derin bir şekilde işlemiş. Ancak bence herkes için, kabullenmesi gereken en doğru görüş bu değil ve daha evrensel olmak zorundayız. Bu millet, onlarca devlet, binlerce darbe ve ihtilal ve sayısız devlet başkanı gördü. Ancak birçok kişinin birleştiği ve tek kuvvet olduğu şey her zaman Türk olma olgusu oldu. Milliyetçilik, Türk insanı için yıllardır süregelen ve bizi bir bakıma birbirimize bağlayan bir kavram oldu. Belki de bu sayede tüm kıtalara hükmeden bir imparatorluk oluşturabildik ya da sırf milliyetçilik duygusundan ötürü Kurtuluş Savaşı’nı kazanabildik. Ancak böyle gurur duyabileceğimiz olayların yanı sıra, bir de bizi ve milletimizi üzen olaylar da yaşanmadı değil ve onların sebebi de yine milliyetçilik duygusunun bir tarafta baskın olmasından kaynaklıydı. Sağcısından solcusuna, güneylisinden kuzeylisine, köylüsünden şehirlisine herkes, bu ülkenin refaha ermesi ve gelişmesi için uğraşıyor fakat yöntemleri birbirinden değişik. Son yılların en kanlı ve büyük olaylarından biri, 1980 darbesinin de çıkış noktalarından biri olarak gösterilen ve ülkeyi kana bulayan, ardı arkası kesilmeyen ‘sağ sol’ çatışmaları ve kavgalarıydı. Bunun temelinde de her iki tarafın da bu millet için ortak bir amaç için uğraştıkları fakat yöntemlerinin farklı olduğunu, büyüklerimin bana anlattıklarından çıkardım. Ancak yeni yüzyılın ve gelişmiş teknolojinin getirdiği düşünce yapısıyla milliyetçilik akımı ne kadar işlevsel kaldı tartışmaya açık. İşte bu yüzden -yeni yaşam biçiminden dolayı- insanların milliyetçilik gibi küçük çaplı akımları bırakması gerektiğini ve olaylara daha geniş perspektiften yaklaşmalarını düşünüyorum. Artık daha geniş yaşıyoruz. Millet kavramı neredeyse ortadan kalkacak. Geçmişte bu kavrama tutunmak ve ona göre yaşamak kolaydı, ancak günümüz dünyasında buna gerek olduğunu sanmıyorum. Çünkü artık herkes her yerde… Ankara’da olan bir olay saniyeler içinde Pekin’de duyulur oldu ve artık bu kadar üstün yaşarken, insanların algısının kendi milletlerini savunmak ve milliyetçilik gibi bir kavrama tutunmak kadar düşük olabilmesi beni üzüyor. Yani her ne kadar Greenfeld, milletçilik akımını modernize ederek anlatmış olsa da bu durum, kısa bir süre sonra varlığını yitirecek. Birçok siyaset bilimci veya sosyal bilimci, artık küreselleşme dedikleri ve tüm dünya milletlerini ortak gördükleri bir akıma yönelmiş durumdalar. Benim için de en mantıklı ve doğru gelen şeylerden birisidir bu. Çünkü artık bir şeyler üretmek istiyorsak bunu birkaç bin kilometre karelik bir alanı düşünerek yapamayız. Evrensel olmalı ve dünyanın öbür ucundaki insanların düşüncesini de ölçüp biçerek yapmalıyız. Günümüz dünyasında milliyetçilik düşüncesi o kadar da baskın olmamalı. Artık “ülken ve milletin için fethet ve yönet” mantığını bir kenara bırakmalı ve dünya milleti olma yolunda ilerlemeliyiz. Bunu sadece Türk milliyetçiliği üzerinden düşünerek de söylemiyorum. Fransalısı, Ugandalısı, Kanadalısı, Pakistanlısı… Eğer küresel olmak istiyorsak sınırların ötesine geçmeyi tüm dünyaca bilmeliyiz ve modern dünyanın bizden beklentisinin, kendi milletin için çalış ve üret olmadığının farkına varmalıyız. Ve bana kalırsa insanoğlu artık bazı şeyleri daha evrensel ve bütün olarak görmeyi öğrenmeli ve ilkel akımları bir kenara bırakmalı. KAYNAKÇA Greenfeld, Liah. Milliyetçilik: Moderniteye Giden 5 Yol. İstanbul: Alfa Yayınları, 2017. FARKLI BİR YUVA ARAYIŞI, İNSANLIĞIN KURTARILIŞIKoca evrende yaşayabildiğin tek gezegen artık bildiğin eski gezegen değil. O kadar hor kullandın, o kadar hırpaladın ki artık seni korumayı bıraktı. Seni koca evrende, üstelik yaşam için uygun olduğu bilinen başka gezegen yokken açıkta bıraktı. Bunun için sakın suçlama bu siyah örtü üzerindeki mavi bilyeyi, çünkü bunu sen yaptın. Evet, neden şaşırıyorsun neden sağa sola bakıyorsun. Bunların hepsini sen yaptın. Peki, sen yapmamış olabilirsin ama yapanlara ses çıkarmadın, sustun. Susmanın kabullenmek olduğunu unuttun. Böyle olmak, böyle bitmek zorunda değildi. En başından Dünya’nın bize değil, bizim Dünya’ya muhtaç olduğumuzu anlayabilmiş olsaydık tabii. Dünya biz yokken bile milyonlarca hatta milyarlarca yıl boyunca var oluşunu sürdürmüştü. Doğa her zaman bir yolunu buldu, yine bulur. Peki, biz bulabilir miyiz?Daha fazla Dünya’da kalmak intiharla eşdeğer gibi gözüküyor. Toz fırtınaları, kıtlık, iklim değişikleri seni -senden önemlisi bütün insanoğlunu- tehdit ediyor. Tek kurtuluş yolu buradan çekip gitmek. Hiçbir yere gitmeyip batırdığın, batırdığınız dünyayı iyileştirme evresini çoktan geçtik çünkü. Zaten eminimki Dünya bizsiz daha çabuk iyileşir. Bu yüzden daha fazla eski haline döndürmeye çalışmak, vakit kaybı. Vakit... Vakit çok önemli hatta vakither şey. Bu aralar bizimle hiç uğraşmadığı kadar çok uğraşıyor ama onu yenmeliyiz, yeneceğiz. Buradan gideceksin ama nereye ve nasıl? Sorma kendine neden ben diye, seni seçtiler, belki de sen kendini seçtin. Peki neden? İnsanlığı kurtarmak mı? Saçmalama sana ne insanlıktan. Sen kızını, biricik kızını kurtarmak için çıkıyorsun bu yıldızlar arası yolculuğa. Evet, ya ne zannettin? Mars’a gidip koloni kuracağımızı mı? Artık bize buralarda ekmek yok. Çok daha uzağa gitmek icap ediyor. Sen kızını kurtaracaksın. Sadece babası olduğun için değil. Onu kurtaracaksın çünkü o daha çok küçük, daha hiçbir şey bilmiyor. Ne olursa olsun oyaşamalı, onun gibi masum küçükler yaşamalı. Onları sen yaşatacaksın unutma, bu inancından ayrılma.Ne gibi zorluklarla karşılaşacaksın acaba? İnan bunu kimse bilmiyor. Aslında senden önce gidenler oldu, onlar biliyor olabilir. Gidenlerden birkaçı mesaj gönderiyor. Güvenilebilirmi sence? Evet katılıyorum, çok riskli. Hiçbir veri alışverişi veya kanıt yok. Sadece “Burası çok güzel” diyen radyo dalgaları... Başka bir gezegende tek başına geçirilen onca yıldan sonrakim olsa kafayı yer, suçlamamak veya kınamamak lazım. Çünkü kimse daha önce böyle bir şekilde sınanmadı. Kendinden başka bir insanı görmek veya bulundukları cehennemden kurtulmak için bütün insanoğlunu bile riske atabilirler. Peki yalan söylemiyorlarsa, söyledikleri gibi ‘yeni bir ev’ bulmuşlarsa. Çok seçenek yok, üstelik yeterli zaman da. Bir an önce karar vermek lazım ya riske atacaksın ve belli bir şansları olacak ya da durdukları yerde yani Dünya’da ölecekler.Senden son bir istediğim daha olacak. Bunu kendim için değil, insan ırkı için istiyorum. Eğer geri dönecek kadar yakıtın kalırsa ve hala uygun yer bulamamış olursan koloni kurup insanoğlunu kurtarmayı seç, kızını görmeyi değil. Ağlama, ağlama sakın. Tut gözyaşlarını içinde ve pes etme, umutsuzluğa düşme. Hele hele umutsuz bir şekilde sakın ölme. Dylan Thomas'ın dediği gibi,Gitme o güzel geceye kibarlıkla İhtiyarlık yanmalı ve söylenmeli gün kapandığında; Öfkelen, öfkelen ışığın ölümünün karşısında. Güneşi uçarken yakalamış olan vahşi insanlar,Ve öğrenen, çok geç, yas tuttuklarını onun yolunda, Gitmezler o güzel geceye kibarlıkla.Ve sen, benim babam, hüzünlü tepede, orada Yalvarırım, lanetle ve kutsa beni şimdi acımasız gözyaşlarınla. Ama gitme o güzel geceye kibarlıkla. Öfkelen, öfkelen ışığın ölümünün karşısında.Öfkelen sende bu sona ama devam et, kızını onurlandırmak için devam et aramaya ve insanlığı kurtarmaya. Altuğ KAYAGAMLI BAYKUŞBazen okuduğumuz romanlarda kendimizin yansımasını nasıl görüyorsak, ben de okuduğum son romanda tam ters yansımamı gördüm. Marslı romanındaki Mark Watney karakteri, bizler asansörde kalınca ne yapacağımızı şaşırırken, tam anlamıyla Mars’ta mahsur kalıyor ve (elbette kurgu ve gerçeküstüne yakın olmakla birlikte) inanılmaz bir kurtuluş macerası yaşıyor. Burada kurgu detayları, Mars’a ayak basma ve orada mahsur kalma düşüncesi, konunun teknik yanının çekiciliği bir yana, kitabın beni en çok düşündüren yanı, baş karakterin azmi ve çabası oldu.Roman, okuru sık sık kendisini Mark’ın yerine koymaya itiyor ve okura “Ben olsam ne yapardım?” sorusunu sorduruyor. Elbette bağlam olarak benim sıradan yaşamımdan, içinde bulunduğum koşullardan çok farklı bir ortam söz konusu; fakat “insan” söz konusu olduğunda, Mars’ta da Jüpiter’de olsa aşağı yukarı aynı özellikleri sergiler diye düşünüyorum ve kendimi daha maceranın ilk başlarında, ilk krizde olmasa da ikincisinde pes ederken görüyorum. Bunun nedeni benim aklımı hep kurcalayıp, belki de ben hiç istemesem de bazen yön veren olumsuz düşünme eğilimim. Bundan birkaç yıl önce aile fertlerim tarafından takılan “Gamlı Baykuş” lakabı da benim yıllarca inkar edip, sonunda kabul etmeye mecbur kaldığım bu özelliğimden kaynaklanır. Bu tutumum, insan psikolojisinin ne kadar derin ve ne kadar zincirleme reaksiyonlar halinde işlediğini öne sermektedir aslında. Uzun süre kendimi gözlemledikten ve tutumlarımın altında yatan nedenlere dikkat edip, bu tutumlarımın sonuçlarını gerçekten dışarıdan izleyen biri olarak görmeyi başardıktan sonra bunların hepsinin hayal kırıklığından kaçınma ve iliklerinden korkma eğiliminden kaynaklandığı kanaatine vardım. Bu zincirleme reaksiyonun şöyle işlediğini söyleyebiliriz; beynim öncelikle “kendini kötü olasılığa hazırla, çünkü olumsuz da sonuçlanabilir” sinyali veriyor, ardından ben bu olumsuz düşünceyle yaptığım her işte, çabalarımı bir üst seviyeye çıkaramadan, hayal kırıklığı yaşama korkusuyla pes ediveriyorum.Bundandır ki, zor koşullarda büyük işler başaran karakterlere hayranlığım belki diğer insanlara göre daha fazladır. Umutsuzluğun onları yıldırmasına nasıl da izin vermezler, şaşarım! Ben sabahları, yokuşu servisi yakalamayacağımı düşünerek, sürekli evrene bu sinyali vererek çıkarken, önünde benimkilere kıyasla gerçek ﬁziksel ve manevi engeller olan insanların düşünce gücüyle başardıklarına hayranlığımı gizleyemem.Evrene sinyaller vermek denen şeyin aslında sinyallerle ilgisi olmadığını da son zamanlarda çözdüm. Motivasyonunuz düşük olduğunda, potansiyelinizin de en düşüğünü ortaya koyuyorsunuz. Çabanın, başarının en azını gösteriyorsunuz. Dolayısıyla elde ettiğiniz sonuçlar da tatmin edici olmuyor ve bu aslında böyle bir döngü olarak devam ediyor; ta ki siz durumu kabullenene ve bunu kendi kendinize yaptığınızı kabul edene kadar. Bir sorunun belirlenmesinin ardından herhalde iki aşama gelir; önce nedenleri belirlemeniz, ardından da çözümler getirmeniz gerekir. Bu durum söz konusu olduğunda, nedenleri belirlemem imkansız görünüyor. Yaşamımın bir noktasında, umutlarım çok yükselmiş düzeydeyken hayal kırıklığıyla yüzleşmiş olmalıyım diye düşünüyorum. Bu kısmın üzerinde çok durmaksızın, asıl başarmaya çalıştığım bu döngüyü kırmak, gamlı baykuş olmaktan çıkmak.Bu da kendime olan güvenimi toparlamamdan geçiyormuş meğer. Kendime güvenip, hayal kırıklığına uğrasam da, yıkılan kırılan bir şeyler olsa da, kendimi toparlayabilecek, devam edebilecek güce sahip olduğuma kendimi inandırmam gerekiyormuş. Sonuçta Atlas değiliz hiçbirimiz, dünyanın yükünü sırtımızda taşımıyoruz bazen öyle görünse de… Dünyanın yükü elimizden kaysa bile kıyametler kopmayacak, medeniyetler yok olmayacak. Sadece başaramamış olacağız, sonra kaldığımız yerden başarabilmek için devam edeceğiz. Demek ki hayatta ihtiyacımız olan en önemli şeylerden biri, umut edebilme ve bunu koruyabilme cesareti. Deniz ÖKTENB. Evrim ÇAKIR 21002052 TR-102/20 DEĞİŞİMİN ADI: OTOMATİK PORTAKAL Otomatik Portakal kitabını, bir arkadaşımın tavsiyesiyle okumaya başladım. 60’lı yıllarda Anthony Burgess tarafından yazılmış olan bu kitap, döneminin en etkili romanı olmalı diye düşünüyorum. Bir süre kitap ve yazarı hakkında araştırma yaptım ve ilgi çekici bilgiler edindim. Toplum tarafından tepki gören bir romanla karşı karşıya kalmıştım. Ancak, bu durum beni kitaba daha da itti. Daha sonra, kitabı asıl okuma amacım , yaklaşık on yıl sonra çekilmiş olan filminin bir dönem yasaklanmış olması oldu. Merak uyandıran bu olay, Otomatik Portakal’a git gide hayran olmamı sağladı. Roman; gençlikten, çeteleşmeden, uyuşturucudan bahsederken kusursuzca yönetim sistemini, otoriteyi robotlaştırılan insanoğlunu eleştiriyordu ve Anthony Burgess bu eleştriyle dolu romanında, oldukça sivri bir dil kullanmıştı. Romanın sayfalarından bahsetmek gerekirse, ben daha çok kendimi buldum diyebilirim. Kimi zaman, hayat bizi dönüşü olmayan yollara sokar. Kimimiz etrafa ateş püskürtürüz, kimimiz ise bütün hatayı kendimize yükleriz. Ben bu kitapta, iki seçeneği de bütün karakterlerde görüyorum. İlgi çekici kısmı bu olmalı diye düşünüyorum. Genellikle, bir kitaba ya da bir filme bağlandığımda, bu bir karakterden etkilenmem nedeniyle oluyor. Otomatik Portakal ise çok farklı. Yeri geliyor karakterlerle ağlıyorum, yeri geliyor endişeleniyorum arada da gülümsüyorum. Ama bu biri yüzünden olmuyor. Tüm bu duygu seli; bütün çete üyeleri, aile fertleri ve diğer insanlarla, ahenk içinde gerçekleşiyor. Geçlikte kurulan çeteleri, uyuşturucu deneyimlerini adım adım hissediyorum. Hayalgücümü zorluyor bazı bölümler. Sahne sahne gözümün önüne geliyor sanki. Bir bakıyorum, kan gövdeyi götürüyor. Gözümün önünde işlenen cinayetler, kulağıma gelen klasik müzikler... Çeteye olan sadakatlerini takdir ettiğimde kendimden utanıyorum. Sanki bir suça ortak olmuşum gibi kan beynime sıçrıyor. Bazen de kızıyorum herkese. Tüm çeteye, ailelerine... Her kitaptan bir ders çıkarmaya çalışıyorum. Anthony Burgess şansını çıkarıma bırakmıyor gibi. Dersi doğrudan veriyor, açık açık söylüyor neleri eleştirdiğini. Daha gençliğinin baharında olan bir insanın, uyuşturucu ve cinayetten mahkemelerde yargılanmasını ve asıl sorumluyu anlatıyor romanında. Suçluluk duygusunu tattırıyorcasına sorguluyor toplumu. Yargıya geliyor sıra, otoritenin gerçek yüzünü görüyorum ve adalet bunun neresinde diye bağırıyorum sessizce. Söylesenize gerçekten, adalet bunun neresinde? Azılı bir suçlunun kobay olabilme kararı kime ait gerçekte? Suç işleyen biri insani haklara sahip değil midir yani? İşte ben bunlara uyandım bu kitapla. Suçtan arındırma amaçlı yapılan işkenceler... Her zerresini hissettim beynimde. Günlük hayatımıza yalan söylüyoruz, birilerine haksızlık yapıyoruz, bir başkasının hakkını yiyoruz. Peki hangimiz bunları yapan bir insana işkence yapılmasına göz yumar diye merak ediyorum. Daha önce okuduğum çoğu kitap masal gibi geliyor. Acının merkezinde yaşayan bir grup çocuğu kucaklıyorum. Gözlerimde yaşlarla dayanmalarını diliyorum. İşte hayat... Ne zaman bir hayatla karşılaşsak ya da ne zaman bir anıya dahil olsak, birikimimize katkıda bulunduğumuzu düşünüyoruz. Yeni bir telefon alamadık, arkadaşlarımızın gittiği yere gidemedik diye üzülüp yas tutuyoruz. Ben Otomatik Portakal ile gerçekleri görmeye başladığıma inanıyorum. Madalyonun öbür yüzü artık daha net. Karşılaştırmalar yapıp, ya onun yerinde ben olsaydım diye kendimi ölçüyorum. Anthony Burgess sayesinde bazı tabularımı yıktım. Bir insanı öldürmek, bir gencin uyuşturucu bağımlısı olması gibi şeyler bana itici ve kayda değmez gelirdi. Bu tarzda insanların insan kategorisine konulmaması gerektiğini düşünürdüm. Tedavi olmalılar derdim. İşte geri kafalılık diye ben buna derim. Nasıl olur da böyle düşünmüş olabilirim? Bir romanın beni böyle değiştirmesi mümkün mü? Evet cevabını tereddütsüz veriyorum. Okunmalı diyorum, Otomatik Portakal cahilliğe karşı gelmek için okunmalı. Yasemin Payaslıoğlu 21400206 HAYVAN Muhtemelen duymuşsunuzdur: “Yeni bir mahalleye taşınacaksanız ve oradaki insanların nasıl olduğunu merak ediyorsanız o mahalledeki hayvanların, kendilerine yaklaşıldığında nasıl tepki verdiklerine bakın.” diye bir laf vardır. Kesinlikle katıldığım bir söylem. Hatta sadece teoride katılmakla kalmayıp ev bakarken gerçekten de mahalledeki hayvanların bana nasıl tepki verdiğine bakarak pratiğe de geçirdiğim bir söylem. Benim açımdan, bir insanın arkadaş kalmaya değer veya genel olarak iyi bir insan olup olmadığını anlamak için, o insanın garsonlara ya da herhangi bir yerdeki hizmetlilere davranışından ziyade, hayvanlara nasıl davrandığını gözlemlemek yeterli. Hayvan sevmeyen insandan arkadaş olabileceğine inanmıyorum. Bir insana kötü davranmak da kabul edilemez tabii ki, ancak insanların -genelde- kendilerini savunabilecekleri yöntemler ve sistemler var. Bir köpek siz ona kötü davrandığınızda size dava açıp hakkını arayamaz veya yaşattığınız travmaları unutmak için psikoloğa gidemez. (Gerçi son zamanlarda hayvan terapisti diye bir meslek ortaya çıktı.) Bir “insan” bir hayvana kötülük yaptığında, hayvanın bunu atlatma süreci bir insanınkinden çok farklı olacaktır bu sebeple. Muhtemelen kötü davranılan hayvan kendini korumak için ona saldıran insana saldıracak ve bu sebeple de uyutulacak. Hayvanların çoğu, kışkırtılmadıkları ya da avlanma alanlarına girilmediği sürece bir insana saldırmaz. Ancak insanlar olarak biz, önümüze gelene saldırmayı -gerek psikolojik gerek fiziksel olarak- neredeyse marifet biliyoruz. Bir insan eğer bir hayvana kötü davranabiliyorsa, kendi ırkına çok daha zararlı olabilir. Vakit buldukça veterinere giden ve oradaki hayvanlarla zaman geçirmeyi, onlar tedavilerini görürken onları sakinleştirmeyi seven bir insanım. Veterinere gelen giden hayvan sahiplerinin çoğu, gerçekten hayvanlarını seven, güler yüzlü, kibar ve genel olarak düzgün insanlar. Herkes birbirinin evcil hayvanına selam verip geçmiş olsun diyor, eğer sahipleri ve veteriner uygun görürse birbirinin hayvanlarıyla oynuyor. Benim için biraz ütopik de bir yer. Çünkü Yasemin Payaslıoğlu 21400206 birbirini asla tanımayan birçok insan hayvan sevgisi etrafında toplanıp resmen birbirimize sahip çıkıyoruz. Herkesin yüzü bir ak, bir temiz… Böyle şefkat ve anlayış akıyor herkesten. Belki dışarda hayvanlarımız olmadan anlaşamayacağımız insanlar ama veterinerde birbirimizi görünce Golden Retrieverlar gibi dilimizi sarkıta sarkıta, yüzümüzde aptal gülümsemelerle arkadaş canlısı insanlara dönüveriyoruz. Gelen insanların, kendisi hariç bir varlığa da değer vermesidir belki de onlarlayken daha rahat hissetme sebebim. Hayvanların neredeyse hepsini severim, korktuklarım var elbet ancak benim korkum onların ölmesini gerektirmiyor. Vejetaryen ya da vegan değilim çünkü sağlık açısından protein almamızın gerekli olduğunu biliyorum ve sağlık ile beslenme birbiriyle kol kola olan iki kavram. Beslenmeden insanın yaşaması mümkün değil. Öteki yandan, kozmetik ürünler yaşamam için elzem ürünler değil bu sebeple bu ürünleri kullanırken en azından hayvanlara zarar verilmeden yapılmış olmalarına dikkat etmek vicdanımı rahatlatıyor. Bilimin ilerlemesi için hayvanların kullanılmasının gerektiği durumlar bolca var ve buna karşı değilim. Ancak benim saçlarımın daha güzel gözükmesi için ya da dudağıma süreceğim rujun pigmentlerinin daha göze çarpıcı olması için “falan filan” balığından gelmesi, herhangi bir tavşanda denenmesi gerçekten çok gereksiz. Sokakta gördüğü kediye, köpeğe selam veren ve onları gördükçe gereksiz bir mutlulukla dolan bir birey olarak insanlara gerçekten de hayvan sevgisini öneriyorum. Herkesin korkuları, alerjileri olabilir. Özellikle alerji durumunda kimseyi zorlayacak değilim. Ancak bizim hayvanlardan korkmak için hiçbir sebebimiz olmadığını düşünüyorum. Yaşadıkları doğayı parçalayıp, beton bir ormana dönüştürdük. Yaşadığımız yerlerde bizimle yaşamalarına izin vermek yapabileceğimiz en basit şey. Keşke rahat bıraksaydık da doğa hâlâ yaşayabilecekleri bir durumda olsaydı. Fakat bunu ellerinden aldığımız için en basitinden yapabileceğimiz şey yaşamalarına izin vermek ve onlara sevgiyle yaklaşmak. Çünkü bir Yasemin Payaslıoğlu 21400206 hayvanın güvenini kazanmak ve sevgisini hissetmek gerçekten de bir insanın yaşayabileceği en güzel duygulardan biri. NEFES ALIP YAŞAYAMAMAK ÜZERİNE Gri bir Ankara günüydü. Standart yani. Finallerim bitmiş, yaz okulu başlayana kadar tatilimi evden çıkmadan sürdürüyordum. Korkularımın yoğun olduğu bir dönemden geçiyordum. Geçmişimde kaldığım dersten, geleceğimde de tekrar kalma korkusu günlerimi kabusa çeviriyordu. Birkaç kez panik atak bile geçirmiştim bu yüzden. O gün henüz stres krizim tutmamıştı ancak üzerimde hafif bir panik hissi vardı. Kendimi rahatlatmak adına film izlemeye karar verdim. Uzun süredir karşıma çıkan ancak önyargımdan dolayı sıkıcı olarak düşündüğüm “Youth” ya da Türkçe karşılığıyla “Gençlik” filmini izlemeye karar verdim. Biraz çekingenim sanat filmlerine karşı çünkü izlediğim sanat filmleri üzerimde, kadrajdaki manzaranın orada dönen hikayeden daha önemli olduğu hissini bırakmıştır ve ben hikayeye de önem veririm film izlerken. Ancak filmi izlerken fark ettim ki, filmdeki asıl sürükleyici hikaye gibi manzaralarında kendine ait hikayeleri var. Bu etmenleri birbirine bağladığımda aslında film içerisinde geçmiş ve geleceğin çok hoş işlendiğini gördüm ve o an içinde olduğum durumla da bağdaştırarak kendimi adeta filmin içinde hissettim. Gerçekten yaşadığım anı ne kadar iyi değerlendirebiliyorum? “Carpe diem” felsefesini zamanında öğrenmiştim ve büyüklerim hep bana anımı değerlendirmem gerektiğini yıllar önceden beri söylemekteydi zaten. Yani aslında biliyordum anı değerlendirmenin önemli olduğunu ancak bir türlü bunun farkına varamıyordum. Çünkü kaygılarım vardı kendimden ve çevremden gelen beklentilere karşı. Geçmişimde olan başarısızlıklarım, geleceğime başarılı olmam için gaz veriyordu ama ben yine başarısız oluyordum. Sonra her şey sil baştan. Her seferinde geleceğime dair plan yapıyordum, çünkü bana planlı olursam disiplinli olacağım söyleniyordu ve bu şekilde başarıya ulaşabileceğim öğretiliyordu ama ben yine başaramıyordum planlarımı, disiplinim olsa bile. Çünkü yanlış yere odaklanıyordum. Hayatımın en değerli vaktini de çöpe atıyordum. Yapmam gerekense basitti aslında, anımı planlayacaktım ve yaşayacaktım. Peki nasıl yapacaktım anımı yaşamayı? Anı yaşamak Hollywood sinemasında her gün içki içerek parti yapmak temasıyla anlatılmıştır aslında ve bu tema benim gibi olan memur çocuklarına biraz uzaktadır. Belki de bu yüzdendir çekingenliğim. Belki de gelecekte bir baltaya sap olabilme kaygısıdır anı yaşamamda engel olan. Bunları bir yana koyarak düşünmeye başladım ve şunlara karar verdim; ilk olarak daha fazla insanla tanışacaktım çünkü her insanın kendine ait hikayesi vardır ve bu hikayeleri öğrenerek kendime şekil verebilirdim anımı en verimli şekilde yaşamak için. İkincisi daha fazla kitap okumalıydım, insanlarla konuşurken empati duygumu artırmak için, böylece insanları daha iyi tanıyabilirdim. İnsanları tanımak önemliydi çünkü yalnız kaldığım zamanlar olsa da zamanımın çoğunu insanlarla geçiriyordum yani “anlarımda” insanlar vardı. Üçüncü ve son olaraksa daha az kahve içmeye karar verdim, kafeinle yaşayanlardanım ancak fazla arkadaşlık ettiğim için çarpıntılar oluşuyordu kalbimde ve bu çarpıntılar beni korkularımla daha fazla yalnız bırakıyor ve bu yüzden anımı yaşayamıyordum. Bunlar filmi izlerken aklımdan geçenlerden sadece bir kısmıydı aslında. Her sahnesinde başka düşüncelere dalıyordum. Her karakterde kendimden bir parça buluyor ve her manzarada daha çok düşünüyordum hayat üzerine. Tesadüftür ki annem o sıralar “Beşinci Anlaşma” adlı kitabı okuyordu ve bana o kitapta anlatılanlardan birini yanıma gelip anlattı. Bana şunu dedi; “Bırakalım şimdi ölüm sonrasındaki cennet ve cehennemi, asıl cennet ve cehennem bu dünyada ve biz bu dünyaya cenneti yaşamaya geldik. Bunu ancak ve ancak anımızı değerlendirerek yapabiliriz. Geçmişteki hatalarımız ve gelecekte hedeflerimiz ve kaygılarımız bize cehennemi yaşatır. Önemli olan yaşadığımız yani nefes aldığımız zamandır.”. Anınızı yaşayabilmeniz dileğiyle. Göksu Güleç Not: Tekrar aldığım dersten yine kaldım ve önümüzdeki dönem tekrar alacağım ancak bu sefer gece uykum kaçmıyor ve gerginlikten panik atak geçirmiyorum. Galiba anımı yaşamayı yavaş yavaş öğreniyorum. Kaynakça Sorrentino, Paul. Youth. 2015.Fox Searchlight. Film. Talha Murathan Göktaş Faydacılığın Geçmişi ve Bugünü Ey sen insanoğlu, bu dünyada işin ne? Yaptığın şeyi neden yapıyorsun? Bu yazıyı neden okuyorsun Allah aşkına? Ya da ben bu yazıyı neden yazıyorum? Genel olarak bir birey tercihlerine ve eylemlerine nasıl karar veriyor? 1842 doğumlu filozof William James bu soruya çağ açacak bir cevap vermiş: “İnsan ahlaki eylem ve davranışlarına karar verirken ilkece en yararlı olanını seçer.". Yani der ki sen bu metni okuyorsun, çünkü şu anda kendin için yapabileceğin en faydalı davranış bu. Bu perspektif sarsıcı olduğu kadar da ilgi çekici ve merak uyandırıcıdır. Böylece bireyin fayda gözeten davranışları, bu tutumun topluma etkisi ve etik değerlerle ilişkisi birçok sanat eserinde işlenmiştir. 2013 yılında ilk sezonu yayınlanan House of Cards isimli Amerikan dizisi de pragmatizm temasının işlendiği eserlerden birisi. Dizi Francis Underwood'un başkanlık seçim kampanyası sırasında kendisine vadedilen Dışişleri Bakanlığının bir başkasına verildiğini öğrendiği konuşma ile başlar. Underwood o anda geleceğine karar vermiştir: başkanın ona vermediği mevkiyi ve gücü kendi strateji ve oyunlarıyla kazanacaktır. Kısacası politikayla. İlk bölümden güç basamaklarını tırmanmak için kolları sıvayan Francis, usta oyuncu Kevin Spacey (Francis Underwood), ünlü yönetmen David Fincher ve ekibinin de becerisiyle izleyenler kendilerini Amerikan Kongresinin koridorlarındaki kirli dünyada bulurlar. Tarih boyunca yalandan ve ikiyüzlülükten ayrı düşünülemeyen bu siyaset meydanında, başkahramanımız da kendisine silah olarak acımasızlığı, bencilliği ve faydacılığı seçer. Filmde de sıkça bahsettiği ilkesi olan "uslanmaz faydacılık ”tan ayrılmaz ve her ilişkisinde, konuşmasında, teklifinde ve cevabında bunu gözetir. Peki sizce bu bencil ve empatiden son derece yoksun tutumu onu hedefine yaklaştırır mı; yoksa sevgi, kardeşlik ve şefkate meyilli olduğu öne sürülen sosyal önceliklerimizle ters düşerek onun sonunu mu getirir? Kuşkusuz bir şekilde onu güç basamaklarında yukarıya doğru taşır, Francis Underwood senatör olarak başladığı yolculuğunda bir yıldan biraz kısa bir süre içerisinde Amerikan başkan yardımcılığına kadar yükselir. Başkahramanımız Sayın Underwood ve fikirlerini kabul edilemez ve kendi doğrularınıza aykırı bulduğumuzu tahmin ediyorum peki bu kararı verirken kendinizin de uslanmaz bir faydacı olduğunun farkında mısınız? Evet öylesiniz. Öncelikle siz biyolojik bir canlısınız yaşamak için faydalı olanı alıp zararlıdan kaçmak zorundasınız. Bakterilerden hayvanlar aleminin zirvesi insana uzanan evrim sürecinin en önemli tetikçisi şüphesiz ki faydacılıktı. Kendi yaşam mücadelelerinde gelişimlerini ve yaşam faaliyetlerini sağlayacak her türlü maddeyi aradılar ve sahiplendiler. Milyonlarca yıl önceki atalarımız “faydalı” şeyler tükenmeye başladığında başka canlılarla rekabete girerek o şeylere ”kendisi” sahip olmak istedi; çünkü aksi ölümdü. Milyonlarca yıllık gelişimin, zekanın ve bilgeliğin ürünü olan insanoğlunun bile “Ölümden başka gerçek yok” dediği bu ürkütücü kavram. Diyeceğim o ki bugün kol ve bacaklarımızın olmasını, nefes almamızı, öğrenmemizi, konuşmamızı sevmemizi kısacası sahip olduğumuz her şeyi bizim özümüzde olan ve hiçbir zaman ayrılmadığımız bencillik ve faydacılık ilkelerimize borçluyuz. Peki bunlara rağmen Francis Underwood’u suçlamak neden? Doğamızın işleyişinin en önemli kanunlarının farkında olup onları lehine kullanmak mı? Başka bir açıdan yaklaşmak istiyorum, üniversite sınavı hazırlık yıllarınızı ya da yarış içinde olduğunuz başka durumları hatırlayın. Siz de kendiniz için çalıştınız başkalarının başarılı olmasını umursamadınız. Üniversitenin o dilediğiniz bölümüne diğerlerini eleyerek siz yerleşecektiniz çünkü başarıyı herkesi elde edemezdi. Orda önemli olan diğerlerini geçmekti. Francis Underwood’un bundan başka bir şey yaptığını düşünmüyorum, sadece onun bencilliği daha aşikar ve kazandığı başarıda daha büyüktü. Kaynakça: https://tr.wikipedia.org/wiki/Pragmatizm BİR NEFES MUTLULUK Doğamız gereği bir şeyleri sevme veya ait olma isteği hissediyoruz. Kimi zaman bu sevgiyi ailemizden görmek için çırpınırken buluyoruz kendimizi. Aitlik hissi ve sevgiyi aileden göremediğimiz takdirde kendimizi dışarıya soyutlamış bir şekilde buluyoruz. Bunun nedeni ise içimizde tükenmek bilmeyen sevilmek dürtüsü. Bir insan mutlu olmak için kendini bu kadar paralarken onu mutlu etmek nasıl bu kadar zor olurdu burası çok çelişkili. Mutluluk isteğiyle yanan birisi ufak şeylerle de mutlu olabilirdi fakat o ufak şeylere de rastlayamaması insanı hüzne boğuyor. Zaten gerçek hayatta da böyledir bu düzen. Bir şeylere anlamlar ararız, mutluluğun peşinden koşarız. Ama o koştuğumuz şeyler bizim yüklediğimiz anlamlardan ibarettir fark etmesek bile böyledir. Jeanette Winterson’un da Normal Olmak Varken, Neden Mutlu Olasın? Dimi... eserinde değindiği gibi: “Yalnızca yaşayan bir şey ölebilir. Biz anlam arayan canlılarız.” Değer vermek konusunda ise insan kendisine değer vermeden başkasından nasıl olur da değer görmeyi düşleyebilirdi? Böyle bir şey ne kadar mümkündü? İnsan ne bekliyorsa hayattan, çevreden önce kendi içinde bunu bulmalı oysa. Değer görülmek isteyen kendini değerli görmeli, sevgi arayan kendisini sevmeli, saygı isteyen ise kendisine her daim saygı duymalıydı ki istekleri gerçekleşebilsin. Her şeyin başlangıcı da bitiş noktası da insanın kendisidir. Çevreden mutluluk ararken bunun bir kıvılcımını kendi içimizde bulduğumuz zaman mutluluk daha kolay bulunabilir. Bizi sırf biz olduğumuz içinde sevebilirler. Sevmeliler. Günümüzde istisnaları mevcut ise bu bizimde başımıza gelebilmeli. Normal olmak varken neden mutlu olasın? Sorusuna da gelince; bir kere hayata geldiğimizi göz önüne alırsak, normal standartlarda bir hayat yaşayıp normal hayatı geride bırakmaktansa, yıllar sonra geçmişe dönüp baktığında deli dolu ve mutlu günler geçirdiğini görmek yıllar sonra bile insanı mükemmel hissettirecek bir kuvvete sahip niteliktedir. Ve yine insan kendini bulunduğu yere ait hissedemiyorsa eğer nerede bulunursa mutluluğu yakalayacağını düşünüyorsa oraya varmak için gereken azmin fazlasını tıpkı kitaptaki gibi göstermeye gayret etmeliydi. Çoğu insan kendini bulunduğu yere ait hissetmediği düşüncesi ve hissiyle yola çıkarak olmak istediği yere ulaşmak adına çaba sarfetmeli çünkü hiçbir şey çabasız ya da kendiliğinden meydana gelmiyor ne yazık ki. Bir müddet hiçbir şey yapmadan, çaba göstermeden yaşasan eninde sonunda bir şeyler için çabalaman gerektiğini hayat sana gösterecektir. İnsanın tadını bilmediği bir meyvenin ne olduğunu bilmeden araması gibi yazar da sevgiyi, mutluluğu, aitliği arama peşinde. Ne bulacağından habersiz biraz da ne istediğini tam olarak bilmeden. İllaki sevgi, mutluluk aranmalı. Bulununca bırakılmamalı. Ama bunları ne kadar istediğine, ne kadar hayatın sana hak ettirdiğine bakılarak bir yol izlenmeli. Ya da hiçbir şekilde kalıplara girilmeden içinde bulunduğu durumu yaşanılır kılmalı. Onu da yapamıyorsa eğer küçük şeylerden mutlu olmaya çalışmalı, küçük şeyleri arayış içinde olmaya zorlanmalı. Aslında mutluluk ya da sevgi dediğimiz bu kadar büyütülecek ve kaf dağıymış gibi gösterilecek duygular değildir. İlla bir insanla mutlu olmak ya da bir insan tarafından sevilmek zorunda değiliz. Bir köpekle mutlu olabiliriz ya da herhangi bir objeyle. Bir köpek ya da bir obje bizi sevebilir ve bunu harikulade belli edebilir. Kendimizi kavramlarla ne kadar sınırlandırırsak arayış içinde olduğumuz şeyler de bizden o kadar uzaklaşıyor. Aslında bütün bu kalıplardan, düşüncelerden sıyrılıp anı yaşamamız daha makul gibi görünüyor. Kendimizi sınırlamadan, olmak istediğimiz şehirde içimizden geldiği gibi davrandığımız zamanın sonrasında zaten her şey kendiliğinden sökülüp gelecektir. İnandığımızı yaşayacağız. Mutluluğa inanmalıyız ki onu en uç noktalarına kadar yaşayabilelim… KAYNAKÇA  Jeanette Winterson(2015)- Normal Olmak Varken Neden Mutlu Olasın? Dimi… / -Sel Yayınları Ayça Yavuz 21601436 YUMUŞAK VE ERDEMLİ BİR KALP Kalbimizin çok derinlerinde keşfedilmeyi bekleyen, dokunanı olmadan kabuğunun kırılması zor olan bir duygudur merhamet. Bir insana, hayvana, bitkiye veya herhangi bir canlıya bazen acıma duygumuzun körüklemesiyle, bazense içimizden gelen, karşılık beklemediğimiz sevginin etkisiyle yavaşça besleriz bu duygumuzu. Kimimiz kalbimizden, kimimiz nefesimizin sıkışmasına neden olan vicdanımızdan, kimimizse bulunduğumuz durumun doğruluğunu mantığımıza uyduramamamızdan bu yönümüzün ortaya çıkmasına engel olamayız. Tabi bununla birlikte doğru olan da merhametimizi saklamaya çalışmaktansa, belki de etrafımızdakilere yardımı dokunabileceğini düşünerek bütün duruluğuyla dışarı vurmaktır. Çaresizliğe düşmüş, umutsuzluğa kapılmış birine veya yardıma muhtaç olan bir hayvana karşı içimizi kabartabilir bu duygu. Elimizde olmadan kalbimize bir ağırlığın çöktüğünü hissederiz, onlara yardım etmenin yollarını ararız. Sadece yardıma muhtaç olanlar için kalbimizde biriktirmeyiz bu duygumuzu. Kendimizden çok tanıdığımız, kişiliğimizden, benliğimizden çok inandığımız canlılar için de büyük bir emekle büyütürüz içimizde. Güvenimizi, samimiyetimizi kurduğumuz her canlıyla karşılık beklemeden bir sevgi bağı da oluştururuz. Bunlar uzun birliktelikler ve sayısız tecrübelerle de kurulmuş olabilirken, kısa sürede kurulan anlamlı ilişkiler de olabilir. Merhamet duygumuzu alevlendirecek en büyük etkenlerden birisi de karşımızdaki canlıyla olan geçmişimizdir. Bazen tanıdığımız bir insanın davranışlarına, hareketlerine bakarken hatırlarız kalbimizdeki bu saf duyguyu, bazen de yemek ve sudan çok sevgiye muhtaç olan bir hayvanın korkmadan, çekinmeden gösterdiği anlamlı bakışlarında. Merhametimiz tek başına zor durur ayakta. Yanında ihtiyaç duyduğu şefkatimiz ve fedakarlıklarımız onun daha da güçlenmesine ve anlamlanmasına yardımcı olur. Sonucunu düşünmeden yaptığımız bir fedakarlık, attığımız bir adımda bile merhametimizin içimizde uyandıracağı güvenden, sağlamlıktan destek alırız. Bu duygumuzun da en anlam kazanacağı anları karşılıklı duyacağımız minnet duygusuyla hissederiz. Hal böyle olunca da karşısındaki canlıya gerçek anlamda değer vermesini bilmeyen, onu bencilce, kendi duygularını tatmin etmek için seven insanlara yakışacak bir erdem olmadığını kolayca anlarız. Hangi tür canlıda olursa olsun anne babanın çocuğuna duyduğu merhametten güçlüsü yoktur herhalde. Kalplerinin atma nedeni olan, onlara benliklerindeki saf duygularını hatırlatan evlatlarına karşı duydukları merhamet ve beraberinde büyüttükleri şefkatleri onları canlarından çok sevmelerinin de en büyük kanıtlarındandır. Hayatımda merhametin en temiz halini görmemi sağlayan babam, dışarıdan bakıldığında sert, soğuk ve asabi bir adam olarak görülse de her türlü canlıya karşılıksız gösterebildiği merhametiyle bana aslında ne kadar yumuşak bir kalbi olduğunu hatırlatırken onu seneler sonra farklı yönleriyle tanımamı sağladı. Birbirimize duyduğumuz merhameti etkileyebilecek, belki de anlamsızca engellememize neden olabilecek olan ön yargılarımız, yanlış anlamalarımızın sonucu olarak hatalar yapmamıza neden olabilir. Kimi zaman kıskançlığımızın sonucu olarak karşımızdakinin ne sevgisini ne de merhametini paylaşmak istemeyiz, kimi zaman da kendimizi başka canlılardan üstün görme hatasına düşerek bu duygudan mahrum kalabiliriz. Karşılıksız sevgiyi ve gerçek merhameti bana öğreten, anlamamı sağlayan hayvanlar sayesinde, birbirimize üstünlük kurmaya çalışmaktansa, oluşturabileceğimiz en küçük iletişimin bile aslında ruhuma ve benliğime ne kadar iyi gelebildiğini fark ettim. Aslında kalbimizin küçük karanlık bir köşesinde gün ışığına çıkmayı bekleyen bu erdemi sağlıklı bir şekilde dışa vurmayı başarabilsek, hem diğer insanlara karşı daha anlayışlı, makul ve en önemlisi de şefkatli olabilirken, hem de bütün canlılara kalpten yaklaşmanın aslında ne büyük bir onur olduğunu fark eder ve kalbimizin diğer köşelerinde yatan kötü duyguların da yavaş yavaş silinmesine yardımcı oluruz. Merhametimizin asla bizi alçaltan bir duygu olmadığını anladığımız zaman, aslında onun kişiliğimizi yücelten ve kelimenin gerçek anlamıyla içimizdeki iyi insanı ortaya çıkaran yegane erdemlerimizden biri olduğunu da anlayacağız. Kaynak MORRISON, Toni. Merhamet*. Çev. Zeynep Heyzen Ateş. İstanbul: Sel Yayıncılık, 2015. ​ ​KİTABIN İÇİNE KISA BİR SEYAHATMadem her kitap bir macera, bir yolculuk, o halde ben de “Kara Kitap”’ı neden hikaye şeklinde anlatmayayım ki diye düşündüm. Aynı kitap olsa bile herkesin farklı hikayesi vardır. İşte bu da benimki...Kasvetli bir İstanbul sabahına uyanmıştım yine. Nicedir olduğu gibi, bugünde hevesim yoktu yatağımdan çıkmaya.Yataktan hafifçe doğrulup perdeyi araladım. Bilmediğim bir şehirde, duymadığım bir dilde ‘günaydın’ demek isterdim insanlara. Büyük kentlerin bireysel yalnızlık pazarında, duygusuzluğumu vermiştim satışa. Masanın üzerinde kalın bir kitap. İsmine bakarsan ‘Kara Kitap’. Bir heves aldığım ve asla kullanmadığım ve hiç bir zaman ihtiyaç duymadığım, ama ihtiyacım olduğuna inandırılan eşyalardan biriydi bu kitap. O anda içim -kendi dünyama katlanamadığım için biraz da - sayfalarda erimek istedi. Önce son sayfayı açtım.“Hiç bir şey hayat kadar şaşırtıcı olamaz,yazı hariç” yazıyordu. Yazara katıldım. Ben zaten büyük fikirlere katılan, fikri olmayanlardandım. Okumaya başladım. O kadar uzun zaman okumamışım ki, cümlenin sonuna geliyor, başını unutuyor,başından başlıyor, sonunu bağlayamıyordum. Sözcükler arasında kayboluyordum. Derken uyuyakalmışım.Gözümü açtığımda, evi bir sıcak ekmek kokusu kaplamıştı. Burnumu yorgandan dışarı çıkarmaya kalkmadan bir kadın sesi duydum. Kahvaltıya gelip gelmeyeceğimi soruyordu. O’naise bariton bir erkek sesi yanıt verdi.-Hemen geliyorum.Ne olduğunu anlayamadan kapım gürültüyle açıldı. İçeri giren kemik
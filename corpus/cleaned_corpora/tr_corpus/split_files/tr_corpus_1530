de güçlü bir hükümdar gibi görünmezdi. Kimi zaman, Arap atının üzerinde, kırmızı veya yeşil renkte altın işlemeli, yakası kürklü altın işlemeli kaftanı içerisinde sadece az sayıda, yaklaşık 50 süvari, okçu ve köle eşliğinde geçen asil Osmanlı'yı görünce, iki kıta üzerindeki devletin hükümdarını tanımak çok zordu30. Hamama gittiğinde, sadece en güzel kadınlardan bile daha çok değer verdiği iki genç kulu ona eşlik ederdi. Alt kısımları altın işlemeli yüksek beyaz başlıkları olan 20-30 çavuştan biri, elinde bütün meraklıları, mundar Hristiyanları, rahatsızlık veren dilencileri ve hiç utanmadan sultana laf atmaya kalkan dervişleri uzaklaştırmak için kullandığı sopası ile önden giderdi. Gerçek Osmanlılardan hiçbiri gözlerini kaldırıp hükümdara bakmaya, hatta onunla konuşmaya cüret edemezdi31. Sultan, aynı şekilde camiye de gider32 ve normal küçük bir seccade üzerinde namazını kılardı. Allah nezdinde, herhangi bir kulundan başka bir şey değildi sade bir Müslüman evladı idi. Zaten faniler, dinî görevlerini yerine getiren iyi bir insandan daha iyi ne olabilirlerdi ki. 50 süvari ve 15-16 okçu eşliğinde Konya sokaklarından geçen ve tebaanın, hatta kendi büyüklerinin acımasız cezalandırıcısı olan suçlulara ve masumlara işkence eden, onları sakatlayan, öldüren, köpeklere yem diye atan ve herkesin korktuğu bir hükümdar olan Karaman Bey'i muhtemelen Bursa ve Edirne hakimi Osmanlı Sultanı'ndan çok daha fazla dikkat çekiyordu33. Sultan'ın koyun eti ve pilavdan oluşan yemeği, altın kaplamalı çinko kaplar içerisinde önüne getirilirdi. Sofra bezi, deridendi. Sultan, boynuna ipek bir peçete bağlardı. Avluda, Türk ozanlar atalarının kahramanlıklarını anlatırken, birkaç müzisyen keman çalardı34. Şarabı, sadece gözde kulları ve vezirleriyle yalnızken içerdi böyle zamanlarda tüm hünerlerini gösteren cüceler ve dalkavuklar eşliğinde oldukça iyi de içerdi35. Huzura kabullerde elçilere oldukça nazik davranırdı her Frank'ı çavuşları tarafından Bey'in önünde eğilmeye zorlayan Karaman Bey'inden çok daha nazikti. Osmanlı sultanı, elini öpmelerine izin vermezdi. Batı'nın Frank tekfurlarına ve krallarına kardeş diye hitap eder ve yerden birkaç basamak yukarıda bulunan ipek yastığından yabancı misafirini teveccühle selamlardı. Mısır Sultanı'nın sarayında olduğu gibi, Osmanlı Sultanı'nın görmek için yedi kat perdenin tek tek açılmasını beklemek gerekmezdi36. Avrupalı elçilere, Divân-ı Hümâyûn'a vardıklarında 20 akçeden başlayan tayinler tahsis edilirdi ve Hristiyan İstanbul'da da uygulanan ve belki de Bizanslılardan devralınmış olan bir geleneğe göre37, kendilerine kırmızı renkte, kürklü birer kemha paltosu ve 6 bin akçeye kadar para hediyeleri verilirdi. Sadece bir kez, Selanik kuşatması sırasında, Avrupalı bir elçi sinirli bir sultanla karşılaştığından şikâyet ederdi38. Sultan, mühür kullanmaz ve imza vermezdi. Hristiyanlar ve Müslümanlar içi en büyük teminat, Hazreti Adem'den Hazreti Muhammed'e kadar 12 bin peygamber , 7 kutsal kitap , atasının ve babasının ruhu , kendi ruhu ve belindeki kılıç üzerine verdiği yemindi39. Devletin kaynağı nasıl ki yaşlı Osman Bey'in, cesaretinin ve yönetmedeki yeteneklerinin bir eseri ise bütün güç sultanda toplanırdı. Ancak sultan, iyice tepede ve günlük işlerle uğraşmayacak kadar yükseklerde olduğu için bu gücü bizzat kendi kullanmazdı. Sadece savaşlarda vazgeçilmez liderdi. Devletin günlük işleri paşalar, vezirler, kadılar ve şeyhülislâm tarafından yürütülürken, eyaletlerde yönetim tamamen sancakbeylerin, uçbeylerine ve subaşılarara aitti. Sultan'ın kullarının arasından seçip, yönetime getirdiği, ancak istediği anda yine görevden alabileceği bu yöneticilerin faaliyetlerine bir göz atalım. Mahkemeler, elçilerle görüşmeler ve devletin diğer işleri için haftada bir Divân toplanırdı40 Temsili Divân-ı Hümâyûn'da açık bir galeride ya da özel bir bölmede devletin diğer ileri gelenlerinden daha yüksek rütbede iki, üç veya dört paşa otururdu41. Bizanslı Dukas'a42 göre vezir ünvanı daha çok Roma ve Bizans'taki patrik ünvanına benzer bir onur ünvanı, paşa ise sultana bütün haberleri ileten ve devletle ilgili işleri sunan birini tanımlıyordu. Daha önceleri, bu iki ünvanı tek bir kişi taşıyordu. Daha I. Murad zamanında, belki de daha önce, Rum ve Frank kaynakları birden fazla vezirden bahsederler. 1432 yılında dört vezir vardı, ancak bunların çok büyük yetkileri yoktu. Bu sayı, 15. yüzyılın sonlarına kadar muhafaza edilmişti43. Divân-ı Hümâyûn'da ayrıca devletin faaliyetlerini içeren belgeleri üç dilde – Türkçe, Slavca ve Rumca – hazırlayan bir Nişancı vardı44. 1430 yılında bu görevi Sırp Çuraç yürütüyordu45. Devlet hazinesinin hesabını haznedar tutar ve Divân-ı Hümâyûn'un dağıttığı tüm tayınların onda birini alırdı46. Defterdarın – daha sonra iki defterdar olacaktı – daha o zamanlar hesapları denetleyip denetlemediği kesin bilinmemektedir47. Hadımlardan biri, Ankara Savaşı'ndan tanıdığımız Koca Firuz gibi, Baş Haremağası ünvanını taşırdı48. Dukas'ın çevrisine göre sultanın sakisi bir şarapdar atların bakımından sorumlu olan en üst amiri ise bir mirahurdu49. Sultan'ın kutsal sarayında nöbet tutan kapıcıların en üstü kapıcıbaşı ünvanını taşırdı ve 1450 yılında ünlü Evrenos Bey'in oğlu Ali bu görevde idi. Devletin bayrağını taşıyana Emir-i Alem denirdi50. Enderun'un eşiğinde bir kadı, Kuran'a göre hükümler verirdi Hristiyanların bir çoğu da böyle bir hüküm almak için başvuruda bulunurdular. Dragoman görevini, yani tercüman hizmetlerini genelde bir Yahudi üstlenirdi51. Yabancı devletlere elçi olarak gönderilenler ve yabancı elçilere eşlik edenler genelde Mihmandar diye adlandırılan büyük ya da küçük ünvan sahipleri idi52. Osmanlı Devleti'nin en yüksek rütbeli memurları, pazarlıklar sırasında tamamıyla sultanlarının gücüne dayalı, dürüst bir diploması kullanıyorlardı. Ragusalılar, 15. yüzyılda Türkler, önce sert davranır, sonra yumuşarlar demişlerdi. Venedik ise bir seferinde bu konuda kendi de acı tecrübelere sahip Macar Kralı'na şöyle yazmıştı Türklerin, para için herşeyi yapma alışkanlıklarını siz de biliyorsunuz Kim daha fazla para verirse, o kazanır. Ve bir başka yazıda Parasız hiçbir şey olmaz, zira Divân-ı Hümâyûn para istiyor, boş vaatler değil. Birçok yeri gezen Venedikli bir gezgin ise şu eklemeleri yapıyor Türklerin doğasına göre, bir kez yüksek bir fiyat belirlendikten sonra, bu fiyattan vazgeçmeleri için çok önemli bir sebep olması gerekir. (La natura de' Turchi hè, como i alza de presio, vuol esser forte cossa a farli chalar). Bir elçi, hazine ve vezirin kendisi için istenen meblağı getirmediği takdirde reddedilir, hatta bazı durumlarda mahpus bile tutulurdu53. Buna karşın, devletin ilk vezirleri hiç de fakir değildiler. Daha o zamanlar, şu atasözü geçerli idi Devletin malı deniz, yemeyen domuz 54. 1430 yılına doğru, devlet memuru olmayan nüfuzlu kişiler sadece yarısını kazanırken, bazı paşaların yılda yaklaşık 50 bin altın gelirleri vardı. II. Sultan'ın kendisi gibi, Divân-ı Hümâyûn'a boş ellerle gelmenin saygısızlık sayıldığı temeline dayanarak, hediye olarak onlara da değerli kumaşlar, moher, erguvani şallar, kemha parçaları, kadife, Mantua ve Floransa'da üretilmiş dokumalar, kürkler, gümüş eşyalar ve kaseler, şekerlemeler, sabunlar, hatta köpekler, atlar, avcı şahinler, kısacası Türklerin İtalyan ticaret gemilerinden en çok istedikleri mallar getiriliyordu56. Ama bunlarla yetinmeyip, Osmanlı siyasetini her dönemde çok kötü etkileyen rüşvetle zenginliklerini artırmayı alışkanlık hâline getirmişlerdi57. Sultan'ın hazinesi genelde, Hristiyan ülkelerin kendi inançları, gelenekleri ve kurumları altında yaşamaya devam edebilmek için ödedikleri haraçla besleniyordu. Yahudiler de bu yüksek miktarda vergilerden kendi paylarını ödüyorlardı. Osmanlı Devleti 1451 yılındaki sınırlarının neredeyse iki katına ulaştığı 15. yüzyılın sonunda, haraç ödeyen yaklaşık 29 bin hane bulunuyordu58. Koyunların, keçilerin ve mandaların sayısına göre otlaklar için vergi ve her hasadın onda biri oranında âşâr ödeniyordu. Bunun dışında hazineye mirasçı bırakmadan ölenlerin mirasları devrediliyordu59. Henüz saldırıya uğramamış Hristiyan komşular, Divân-ı Hümâyûn'a genelde bahar aylarında peşkeş adı altında bir haraç gönderiyorlardı. Örneğin Bizans, 1423 yılında 30 bin akçe, yani 6 bin altın ödüyordu. Bu haraç daha sonra yükseltildi (10 bin altın). 1439 yılında yapılan seferden ve ancak 1443 yılında tekrar özgürlüğüne kavuşan despotluğun Osmanlı topraklarına dahil edilmesinden sonra Sırpların ödemek zorunda olduğu haraç da yükselmişti. Eflak ise daha az ödüyordu, ama tıpkı Bosna'nın ödediği haraç hakkında bilgiler olmadığı gibi bu tutarlar hakkında da kesin bilgiler yoktur. Türk hükümdarlığını tanıdıktan sonra küçük Ragusa devleti 600 ile 1000 altın arası ödemek zorunda idi60. Bu tutarlar, bir sultanın hiçbir zaman kabul etmeyecek olduğu resmi anlaşmalarla değil, sadece Osmanlı hükümdarı tarafından tanınan bir imtiyaz veya basit bir muafiyet anlaşması ile belirleniyordu. Foça'nın ve Sakız Adası'nın hakimleri, Enez ve Midilli Adası'ndaki Gattilusiolar ve kutsal Athos Dağı'nda otonom bir biçimde yaşayan Kalogeroilar ile bazı imtiyazlı şehirler daha küçük meblağlar ödüyorlardı. Ayrıca Karaman, Sinop, Samsun ve Alanya hanedanları da Osmanlı hazinesinin bu önemli sermaye birikimine katkıda bulunuyorlardı61. Fransız Broquiere'nin hesaplarına göre Sultan II. Murad'ın eline 1432 yılında haraçtan toplam 25 bin altın geçmişti. Her geçişte ayrıca genelde Rumlar62 ya da devşirmeler tarafından bölgenin hükümdarı adına gümrük vergisi toplanıyordu. Çanakkale Boğazı'nda, daha sonra Anadoluhisarı ile Rumelihisarı'nın yükseldiği İstanbul Boğazı'nda, Anadolu kıyısındaki Üsküdar'da ve Gelibolu'da her yaya üç, her atlı ise beş akçe geçiş ücreti ödüyordu63. Başka bir çeşit gümrük vergisi, Roma ve Bizans geleneklerine göre şehirlerde ve pazar yerlerinde yapılan her türlü satış sırasında salınıyordu. Özellikle tuzlu balık vergiye tâbi idi. Bunun dışında Bursa'ya pirinç, pamuk ve ipek getiren kervanlar da yarı bir vergiye tâbi tutuluyordu. Sultan, bunun dışında tüm maden ocaklarına sahipti – burada işlediğimiz dönemde Foça'da şap madenleri, Kastamonu da ise çeşitli başka madenler vardı. Devletin bir diğer gelir kaynağını bastırılan sikkeler oluşturuyordu. Türkler, uzun zamandan beri, 36'sı bir Venedik altınına64 denk gelen akçelere sahipti. Aynı dönemde bir Venedik altını 50 Karaman akçesine denk düşüyordu65. 15. yüzyılda, Osmanlıların Bizanslılardan taklit ettikleri ve sultanın tuğrasını taşıyan perperler Arnavutluk'a kadar yayıldı66. Divân-ı Hümâyûn tarafından verilen kısa emirler, Suriye-Mısır haberleşme ağına benzer hızlı ulaklarla Osmanlı Devleti'nin en ücra köşesine en kısa zamanda ulaştırılırdı. Osmanlı Devleti bu haberleşme ağı ile o kadar iyi yönetiliyordu ki, başka hiçbir devlet bu konuda kendisiyle yarışamazdı. Herşey sessiz ve güven içinde işliyordu. İtaatsizlik ve emirlere karşı gelmek Osmanlı Devleti'nde bilinmeyen terimlerdi. Yabancılar, Osmanlı Devleti'nin büyük ticaret yollarının kenarında bulunan kervansaraylarında yolcuların her derdine deva olmak için bir bekçinin nasıl yeterli olduğunu hayranlıkla izliyorlardı67. Örneğin Balat (Palatscha) gibi daha küçük şehirleri bir naib68, daha büyük şehirleri bir sübaşı69 yönetiyordu. Kesinleştirilmiş sınırlarda surlarla çevrilmiş her büyük şehir, tayini sırasında Divân-ı Hümâyûn tarafından kendisine verilen tuğdan dolayı sancakbeyi ünvanını taşıyan askerî bir komutanın yönetimi altında idi. Bu sancakbeyinin altında ayrıca birkaç sübaşı görev alırdı. Tüm beyler, daha önce de belirtildiği gibi iki beylerbeyine bağlı idi70. Eyaletlerin sayısı açısından Anadolu'da eski isimler ve sınırlar muhafaza edilmişti. Bu eyaletlerin adı Hüdavendigâr (hükümdarın bölgesi), Germiyan, Saruhan, Aydın ve Menteşe idi. Karaman, kendi içinde bağımsızdı her yerde Karaman devleti ebediyen sürecek inancı yaygındı71. Devletin sınırı Akarsu Nehri boyunca uzanıyordu Karahisar daha 1432 yılında Osmanlıların eline geçmişti72. Her eyalette, birkaç sancak vardı. Bir tarafta Hüdavendigâr eyaletleri, diğer tarafta ise eskiden kendi beyleri tarafından yönetilen eyaletler vardı. Hüdavendigâra ait eyaletler 1464 yılında Bergama, Bursa, Manis . (Makrinet), Sultanönü . (Malvagia), Amasya olarak belirlenirken, aynı kaynaklara göre ikinci kategoriye ait olanlar Antalya (sancak), Bolu, Kütahya (Germiyan), Menteşe, Saruhan, Aydın (bu ikisi de sancak olarak geçiyordu), Karesi, Biga ve Alanya, Kocaeli idi73. Avrupa'da Trakya Rumeli Beylerbeyinin yönetimi altında idi. Gelibolu ve Çorlu da ise beylerbeyine bağlı birer sancakbeyi yönetimdeydiler. Filibe'de bir bey Küçük Rumeli yi yönetirken, Tuna boylarında diğer uçbeylerinin tamamı Vidin Beyi'ne bağlı idi. 1427 yılından itibaren Sırp kaleleri Güvercinlik, Niş ve Alacahisar ile Morava'ya kadar Osmanlıların elinde bulunan Sırp bölgesi Vidin Beyi'ne bağlanmıştı74. Daha güneyde, Sitnitsa Beyi Eski Sırbistan'dan ve Türk Bosna'dan sorumlu idi. Makedonya ve Arnavutluk, en eski sancaklardan biri olan (1389'dan beri) Üsküp Sancağı'na bağlı idi. Serez'de ikamet eden bir Bey, Tesalya, Atina ve Arta düklükleri ile Mora Yarımadası'nın tamamı üzerinde hüküm sürüyordu. 15. yüzyılın ikinci yarısında devletin listelerinde kayıtlı sancaklar şöyledir Çorlu, Gelibolu, Turahan Bey ve halefi (yani Tesalya Sancakbeyi), Serez, Köstendil, Üsküp, daha sonra Kesriye, Zağra, Filibe, Çirmen (Germiai), Sofya, Niğbolu (Vidin Sancağı'nın eski adı), Sırbistan ve zaman zaman Hırvatistan75. Sırbistan hariç her sancağın kendi sübaşıları vardı Turahan Bey'e bağlı sübaşı sayısı 18, Köstendil'in 40, Niğbolu ve Sofya'nın 20'şer, Zağra'nın yine 20 vs. 76 Görüldüğü gibi Avrupa'da genelde Hristiyanların zamanından kalma sınırlara saygı gösterilmişti. Ancak Rum, Arnavut, Venedik ve Sırp-Bosna bölgelerinin tamamında kurulan sancaklar kesin fetihler değil, aksine değişken yapıları ile Hristiyan menfaatleri ve çeşitli hanedanların şahsi entrikaları için bir temel oluşturuyordu. Osmanlı Devleti'nin yönetici kadrolarında bulunanların sadece bir kısmı doğuştan Türk'tü. Hristiyanlara karşı herhangi bir nefret beslenmemesine rağmen, Hristiyanlar devlet işlerinde kullanılmazdı. Bunun için Hristiyanlar ve Türkler arasındaki aile bağları çok fazla iç içe geçmişti. Konstantin Dragaş'ın kız kardeşi ve Bizans İmparatoru Manuel'in eşi İmparatoriçe Eudokia, Manuel'le evlenmeden önce bir Türk'le evlenmişti, çocukları ise Müslümandı77. II. Murad, bir Hristiyan prensesin oğludur bu yüzden Paleologların tarihçisi olan Francis, İmparatoriçe Eudokia'nın anne tarafından II. Murad ile uzaktan akraba olduğunu söyledi78. Ioannes gibi imparator çocukları görüldü79. Osmanlı halefleri, daha 14. yüzyılda Bizans'lı prenseslerle yaptıkları iki evlilikten dolayı, tanınmış hanedanların arasına girmişlerdi. Paleologların ve Kantakuzenosların bu örneğini daha sonra başka Bizans ileri gelenleri de takip etmişti. Trabzon imparatorluk ailesi, asil ailelerden gelen Ortodoks kızlarını komşu Türklerin ileri gelenlerinden biri ile evlendirmekte hiçbir sakınca görmemişlerdi Daha kısa bir süre önce Rumların Zetinis diye adlandırdıkları bir Müslüman, Trabzon hükümdarının damadı olmuştu80. İstanbul'da uzun zamandan beri Türk gelenekleri baş gösteriyordu Ayasofya Kilisesi'nin önündeki Hipodrom'da artık Bizanslı prensler Türk ata sporu cirit oynarken görülebiliyordu81. Osmanlı hükümdarlar, Rumların gözünde gaddar barbarlar değildiler onlara göre Osmanlı hanedanı, Hristiyanlık adı altında olmasa bile, eski imparatorlarının hükümdarlığını sürdüren yasal bir kral ailesi olup, imparator veya Çar ünvanlarına layıktı. Bizanslı tarihçiler daha sonraları İstanbul'daki Türkler ve Bizanslılar arasında hanedan bağlantıları kurmak için epeyce çaba göstereceklerdi. Türk toplumu ile Hristiyan Balkan toplulukları gerçekte de sadece inançlarından dolayı birbirlerinden ayrılıyorlardı. Osmanlılar, inançlarından vazgeçmek için hiçbir sebep görmezken, doğulu bazı Hristiyanlar dinlerinden dönüp, Müslüman olmaya karar vermişlerdi, zira dinlerinden vazgeçmek için yeterince sebep bulunuyordu. Aşk bunlardan biri idi. Bir Hristiyan erkeğin Türk kadını ile ilişkisi olduğu kanıtlandığında, hayatını kurtarmak için dininden dönüp, devşirme olarak hayatını sürdürmekten başka bir çaresi yoktu82. Arnavutluk ve Sırbistan'dan fakir insanlar sipahilerin timarlarında iş bulmak için geliyor ve buradaki hayatın rahatlığı o kadar hoşlarına gidiyordu ki, Müslüman olup, burada kalmayı tercih ediyorlardı83. Türkler ise atalarının inancını her türlü zorluğa rağmen koruyamayacak kadar zayıf olanları hor görüyor ve hiçbir Hristiyan'ı Müslüman olmaya zorlamıyorlardı. Yine de Balkan şehirlerinde süslü bir at üzerinde dininden dönmek üzere etrafında sevinç gösterilerinde bulunan halk eşliğinde camiye giderken görülen devşirme adayları hiç de ender görülen bir şey değildi84. Rum, işlerini icarcı, dragoman veya elçi olarak devam ettirmek Bulgar, açgözlülüğünü doyurmak Levanten, yeteneklerini daha bir biçimde kullanmak ve Napoli'de bile orduda faaliyet gösteren Arnavut, dünyanın en büyük ordusunda kahramanlıkları ile bayrağın ve hükümdarlarının zafer kazanmasına katkıda bulunmak üzere Müslüman oluyordu85. Gönüllü devşirmeler, sultanın ganimet olarak toplanan köleler üzerinde yüzde beşlik ( pencik ) hakkını oluşturan savaş esirleri (kölelerin dağıtımı saray yakınlarında merasimle yapılırdı)86, savaş sırasında toplanan çocuklar ve ancak devletten aldığı bir ruhsatla çalışan köle tüccarlarından köle pazarlarında alınan köleler arasından devletin en yüksek memurları, ordunun en iyi komutanları ve haremin en sevilen gözdeleri çıkıyordu örneğin Celaleddin Paşa (1430) Rum asıllı idi87. Vezir Hamza Bey, Yunan dünyası ile ilgilenen batılı bir gezgine Bizans sınırlarında doğum yeri olan Erdek'in geçmişinden bahsediyordu88. Eskiden kapıkulu olan ve daha sonra Rumeli Beylerbeyliği'ne getirilen Sinan Paşa, Hristiyan olarak Bulgarlar arasında doğmuştu. 1441 yılında Gelibolu'da Kapudan Paşa olarak faaliyet gösteren Manuk Bey'in damarlarında Ceneviz kanı dolaşıyordu. Vezir Bâyezid Paşa ile Varna savaşına katılan ve devlet içinde yine önemli bir görevde bulunan kardeşi Ozgur Paşa ile II. Mehmed'in ilk veziri Zağanos Paşa ve aynı dönemin bir diğer veziri Saruca Paşa, Rumların arasında doğmuşlardı89. Bu devşirmeler, inançları ile birlikte siyasi görüşlerini de değiştirmişler ve kendi soydaşlarını düşünmüyorlardı bile. Kendi soydaşları boşuna umut besliyorlardı. Sultan'ın adamları, hatta herşeyleri sultanın bir el hareketine bağlı olan kulları olarak kayıtsız şartsız sadakat altında yaşıyorlardı. Sadece dillerini unutmamışlardı ve kullanmaya devam ediyorlardı. Yabancı bir dil konuşan yeni Osmanlıların sayısı o kadar artmıştı ki, Türkiye'de uzun zaman kaldıktan sonra 1458 yılında ayrılan bir savaş esiri Sultan'ın etrafında Türkçe neredeyse hiç duyulmuyor, zira saray görevlilerinin tamamı ve ileri gelenlerin büyük bir kısmı devşirmelerden oluşuyor90 , demişti. Doğuştan Türk olanlar sadece belirli dinî memuriyetleri yürütüyorlardı örneğin Kur'an'a uygun olmadıkları takdirde, sultanın fermanlarını bile geçersiz kılabilen ordunun en yüksek hakimi olarak Rumeli veya Anadolu kadıaskeri müftü veya devletin en üst yargı makamı olarak tüm temyizlerin götürüldüğü şeyhülislâm91 ile son olarak Osmanlı hukukçuları olan kadılar92. Büyük saygı gören bilge sahibi dervişler de sadece gerçek Anadolulu Türklerden oluşuyordu Bütün gezginlerin koruyucusu ünlü Hacı Bektaş, yiğit Seyid Gazi ile hekim ve şair olan Sinan hepsi Anadolu insanı idi93. Osmanlıların, her yönünü en ince ayrıntıya kadar inceleme fırsatı bulmuş bir Hristiyan'ın çok doğru bir tespitte bulunarak, kesin kurallara sahip askerî bir birliğe benzettiği hayatını derinden anlayabilmek için, bu savaşçı toplumu savaşta görmek gerekir. İşte o zaman eşsiz özellikleri, bütünlük içerisindeki ruhları ve aralarındaki sarsılmaz dayanışma ortaya çıktı. Çeşitli eyaletlerin askerî birlikleri, belirlenen günde bir araya toplanırlardı94. Sancakbeyleri kendilerine bağlı sübaşıları ve yüzbaşıları tuğun altında toplardı. Her biri beraberinde 150-200 süvari getirirdi. Bunlar, timar sahipleri olan sipahilerdi ve yanlarında her timardan en az beş kişi bulunurdu. Bunlar timarcının cebelüleri olup, köylülerin âşârları ve hizmetleriyle yaşayanlardı95. O dönemlerde yaklaşık 10 bin Anadolulu ve 20 bin Avrupalı sipahi olduğu tahmin edildi96. Bunlara daha az iyi giyinmiş ve daha az silahlanmış birlikler katılırdı97. Sipahiler genelde hafif bir zırhlı gömlek ve küçük bir metal miğfer takıp, bir hançer, eğik ve ağır yatağan98, bir yay ve bir mızrak ile donatılmışken, ikincil derecede savaşçılar sadece bir yay, bir kılıç ve kimi zaman onları Frankların uzun mızraklarına ve ateşli silahlarına karşı korumaya yetersiz kalan küçük bir ağaç kalkanla donatılmış olurlardı. Bu askerler, o zaman tıpkı Osmanlı kaynaklarının alay ederek bahsettikleri kötü giyimli Karamanlı savaşçılara benziyorlardı99. Anadolu'nun sahil kıyılarından hiçbir askerî eğitim almamış, ancak filolarda işe yarayan köy kökenli erler gönderilirdi. Her yıl Eğriboz veya Mora Yarımadası'nın sahillerinden korsanlığa çıkan korsan gemilerinde günlük 5 akçe karşılığında çalışan böyle erler vardı100. Gerçek savaşçılar ise sadece ortalığı kasıp kavuran öncüler olarak faaliyet gösteren akıncılardı. Toprakları yoktu ve sultandan herhangi bir ücret almazlardı. Ganimet olarak topladıkları herşey, hükümdarlarına kendisi ve yabancı prenslere hediye olarak sunacağı yüzde beşlik payını verdikten sonra onlara aitti. Hristiyan komşuların çoğu, sayıca büyük Osmanlı savaşçıları arasında, sadece hafif silahlar taşıyan ve başarılarını mükemmel bir biçimde eğitilmiş atlarının hızına borçlu olan bu vahşi akıncıları tanıyorlardı. Akıncılar ve atları, herhangi bir sefere çıkmadan önce tüm şartlara uyum sağlayabilmek için haftalar öncesinden kendilerine özgü bir hayat sürerlerdi101. Avrupa'da öncü olarak ayrıca sayıları yaklaşık 800 civarında olan ulûfeciler kullanılırdı102. Bunun dışında Anadolu'nun Osmanlı'ya ait olmayan kısmından, Mısır'dan ve Suriye'den gelen 400 kişilik gariplerden bahsedilmişti103. Anadolu'dan gelen zengin köylüler ve kentliler savaşta şanslarını deniyorlar ve bunun karşılığında tüm vergilerden muaf oluyorlardı. Ancak çatışmalara sadece acil durumlarda katılıyor ve genelde asıl birlikler için yolu açmakla görevlendiriliyorlardı104. Bunun için yanlarına genelde basit köylülerden oluşan cerehorlar verilirdi. Çadırları kurup, sağlamlaştırmakla görevli olan arkadaşları günde 5 akçe alırken, cerehorlara sadece 4 akçe veriliyordu105. Katırları üzerinde dervişler ve köle tüccarları, bu savaş resmini tamamlıyor ve karargâhta hiçbir kadının izine rastlanmaması dikkat çekiyordu106. Birçok deve ve katır üzerinde bütün erzaklar, silahlar ve çadırlar getiriliyordu. Askerlerin kullandıkları oklar, 10 veya 12'lik desteler hâlinde belirli bir bölgede üretiliyor yiyecekler devletin zengin depolarından veya ülkenin zenginleri tarafından sağlanıyordu. Osmanlılar, o dönemki dünyada iaşe işlerini belli bir düzene sokmuş olarak emsalsiz bir yer tutarlar böylelikle düşman ülkesini esirgeyebiliyor ve sadece cezalandırmak amacı ile ağaç kesiyor veya üzüm koparıyorlardı107. Donanma henüz bağımsız değildi ve genelde Morava ve Tuna gibi büyük nehirlerde108 saldırısı beklenen bir düşmana karşı kullanılıyordu. Genelde Balat (Palatscha) ve Ayasuluk'taki Türk korsanlarının yeri olan denizlere, çok nadir açılıyordu. Sultanların çok az sayıda kadırgaları vardı, ama buna karşın birçok küçük gemileri vardı. Bu gemilerin kaptanları genelde zorla ya da büyük kazançlar vaat edilerek bu göreve getirilen Hristiyanlardı. Hristiyan asker kaçakları ise daha değerli kabul ediliyordu109. Bu gemilerin mürettebatları çok sayıda köy kökenli erler ve yay ile kılıç taşıyan askerlerdi Türklere karşı denizde verilen savaşlar özellikle yoğun ok yağmuru yüzünden çok tehlikeliydiler. Gemiler her zaman kıyıya yakın seyrediyorlar ve okçularla destekleniyorlardı. Bütün bu anlatılanlar aslında ordunun sadece bir bölümünü oluşturuyordu. Bunlar, ya vahşi görünüşleri ya da güzel atları, görkemli kıyafetleri ile soylarının ve geleneklerinin farklılığı ile en fazla dikkat çeken ve hayranlık uyandıran sayısız savaşçılardı. Bu devlet ordusu yanında ise savaşın her şart altında teminatı olan, zaferleri kazanan ve bu zaferlerin daimi olmasını sağlayan, sultanın özel ordusu vardı Bu ordu, sultanın etrafında bir çember oluşturan kulları idi. Bu kurum, bu sefer Bizans kaynaklı değil, Anadolu kaynaklı idi ve bu kullar Kahire'deki memlükler örnek alınarak organize ediliyorlardı. Hiçbir Hristiyan ordusunun aşmayı başaramadığı bu çember, yeniçerilerden oluşuyordu. Bunlar, genç savaş esirleri idi nadiren aralarında köle pazarlarından alınan genç köleler de bulunuyordu. Sultan, sadece hükümdarları olmakla kalmayıp, doğal liderleri ve herşeyden çok sevdikleri babaları idi. Bu gençler, özellikle Anadolu bölgelerinde, Türklerin atalarının hayat stilini devam ettirdikleri yerlerde yetiştiriliyorlardı. Burada Türkçe öğreniyor ve İslâm'a geçerek her alanda Osmanlı disiplinine alıştırılıyorlardı. Silahları ustaca kullanacak duruma geldiklerinde sultan onları geri çağırıyordu. Kılıç ve yay ile donatılıyor üstlerine uzun renkli giysilerini giyiyor ve geniş altın kenarlı beyaz börk takıyorlardı. Barış zamanlarında efendileri ile ava çıkıyor ve av köpekleri ile şahinlerin bekçileri olarak bir Osmanlı'ya yaraşır şekilde hizmetlerini yerine getiriyorlardı. Sultan'ın mülklerinde başka hizmetlerde de bulunuyorlardı. Sultan, bir sefere gittiğinde onun kutsal varlığının etrafını sarıyorlardı ve dünyadaki hiçbir güç artık yeniçerileri Osmanlı hükümdarının atının veya çadırının yanından uzaklaştıramazdı. Onların önünde artık himayelerinde olan hükümdarın, oğullarının, hareminin ve hazinenin kırmızı çadırları uzanıyordu110. Tıpkı 1432 yılında Arnavutlara ve Turahan Bey'in Mora'ya karşı seferlerinde olduğu gibi111, sadece çok nadir durumlarda, mükemmel yetişmiş bu askerler, çok tehlikeli bir teşebbüse katılarak, zafer kazanmak üzere kısa süreliğine başka bir komutanın emrine veriliyorlardı. Kalelerde ise henüz sabit tutulmuyorlardı. 15. yüzyılın ilk yarısında, yeniçeri ağasının112 ve onbaşıların komutasında, odalara ayrılmış yeniçerilerin sayısı 5 bin civarında idi. Hepsi sanki aynı ruh haliyle coşarlar113. En iyileri önce 300, daha sonra 500 atlı silahdardan oluşan elit birliği oluşturuyordu114. İlk zamanlarda sayıları 500-600 civarında idi. 1500 yılında sayıları 700 civarında olan en iyi okçular, solaklar diye adlandırılıyorlardı. Onlar, sultanın yanında ellerinde okları ile gezerlerdi115. Divân-ı Hümâyûn'un bekçileri olan kapıkulları ve sultanın emirlerini yerlerine ulaştıran, bozdoğanlarla silahlanmış 400 civarında ulaklar ve çavuşlar da yeniçeri saflarından alınmışlardı116. Buna karşın olağanüstü faaliyetleri için beş kat ücret alan beşliler yine daha iyi ücret alan ve en güçlü pehlivanlar olarak ünlü acemiler117 ileri gelen sipahilerin sarayda yaşayan çocukları olan sipahioğlanları118 ve vergi veren prenslerin oğulları veya rehinelerden oluşan müteferrika119 ve sonsuz sadakati ile Türkler tarafından, Türkler için kurulan Osmanlı Devleti'ni ayakta tutmayı başaran Hristiyan kökenli seçilmiş devşirmeler yeniçeri ocağına dahil değildiler. Sultan'ın komutası altındaki Türk güçleri bir savaş beklentisi içinde olduklarında, Roma'dan Bizans'a, buradan da Türklere geçen geleneklere göre bir nehir, göl, orman veya tepenin kenarına karargâh kurulurdu. Bunun etrafına ise genelde demir zincirlerle birbirine bağlanan kazıkların bulunduğu derin bir çukur açılır120 ve arkasına develer dizilirdi121. Aynı sağlamlıkta ikinci bir çukur yayaların ve cerehorların saflarını çevrelerdi. Köylü erler ve akıncılar ise ya bir yere gizlenirdi, ya da uzaklarda ganimet toplamaya çıkarlardı. Son olarak birkaç sıra hâlinde, ortalarında sultanın güven içinde bulunduğu yeniçeri çadırları kurulurdu. Sipahiler ise iki kanadı oluştururdu122. İlk saldırı sırasında piyadeler ve süvariler düşman saflarında düzensizlik yaratmaya çalışırlardı. Daha sonra, savaş kimin topraklarında yapılıyorsa, onun kanadı olmak üzere sipahiler saldırırdı. Saldırıları başarısız olup, kaçmak zorunda kalırlarsa bu kesinlikle düşmanın zafer kazandığı anlamına gelmezdi123. Acilen geri çekilmek zorunda bile kalsalar, sayısız ok fırlatmayı çok iyi başarıyorlardı ve okları tek tek değil, aynı dönemde yaşamış bir yazar olan İtalya'daki Gelibolu Piskoposu Aleks ius'un deyimi ile hepsi bir anda, düşmanı karanlıkta bırakan bir bulut gibi düşerdi124. Böyle bir ok yağmurundan sonra yerler belirli bir yüksekliğe kadar oklar ve demir uçlarla dolardı. Süvariler, düşman ordusunun çevresini sarmak için elinden geleni yapar ve bunu genelde başarırdı. Yeniçeriler ise demir bir duvar gibi yerlerinden kıpırdamaz, ne öne ne arkaya hareket etmez, hiçbir zaman kaçmaz ve hiçbir düşmanı arkasından kovalamazdı ganimet paylaşımına da katılmazdı En yüksek devlet rütbeleri daha değerli bir ödüldü. Herşey bittikten ve Osmanlı'nın zafer hanesine bir zafer daha kaydedildiğinde sultan, yasal olarak kendine düşen yüzde beş payını alırdı125. Sultan, fethedilen bir şehirde yağmaya izin verdiği takdirde, herkes alabileceği herşeyi alırdı evler ve topraklar ise hükümdarın kendisine kalırdı126. Çeşitli eyaletlerden gelen savaşçılar evlerine dönmeden önce, timarlarda boşalan yerlerin bir sonraki sefere kadar doldurulması için ordu yazıcısına çıkmak zorunda kalırlardı127. Divân-ı Hümâyûn'da boşalan yerleri sultan kendisi doldururdu. Bunun üzerine köylü birlikler dağılırdı. Ancak, I. Bâyezid'den sonra vasalların asker gönderme zorunluluğunun neredeyse unutulduğu dönemlerde, Karamanlılar ve Sırplar128 tarafından hazır tutulması gereken askerî birlikler kimi zaman karargâha gelmezlerdi. Ordu dağılmadan önce genelde bir sonraki yıl için yeni bir savaş ilan edilirdi. II. Mehmed, işte böyle güçlerle, haklı olarak bir dünya imparatorluğu kurma yolunda ilerledi. ÖNSÖZ Osmanlı Tarihi nin bu ikinci cildini bitirirken, özellikle Romen halkı Tarihi ve bu eserin birinci cildi yayınlandıktan sonra eleştiride bulunanlara karşı, bu çalışmanın bakış açısını kamuoyu önünde birkaç sözle savunmayı kendime vazife bilmekteyim. Ne uzmanların, özellikle de bilimin başka dallarındaki uzmanların, filologların, Doğu tarihçilerinin, etnografların vs. hiçbir eleştiride bulunamayacakları eserleri yaratmak için gerekli hırsa ne de böyle bir imkâna sahibim. Zira, çalıştığım bu yerde genelde gerekli kaynakların hepsini bulmam mümkün olmadığı gibi, başka bir araştırma yerinde de burada bulunanlar mevcut olmayabilir. Ancak tüm kaynaklar elimin altında olsa bile, ilk amacım bazı araştırmacıların yaptığı gibi her ayrıntıyı takip etmek olmazdı. Konu hakkında bilgisi olanlar, bazı olayları çok kısa geçtiğimi ve okuyucunun da beni takip etmesini kolaylaştırmak için meseleleri ilk kaynağına kadar geri götürmek istemediğimi görecektir. Bu belki bir hata olabilir, ama bundan dönmediğim gibi dönmek de istemem. Bir halkın ve güçlü bir Cihan İmparatorluğu'nun tarihi hakkında yazılan kitaplar, yanlış düşünmüyorsam, kronoloji ve Doğu kökenli isimlerin doğru yazılmasından daha farklı bir bakış açısıyla değerlendirilmelidir. Dergilerde çıkan eleştirilerin çok dar bir çerçeveye sıkıştığı için, çok müşkülpesent olması ve sırf bu yüzden söz konusu bir eseri akademik bir tez seviyesine indirgeyip ve bir tezmiş gibi didik didik etmesi gerekmez. Düzenleme, görüş ve şeklin de bir değeri vardır ve bunların sırf zaman ve yabancı isimlerin imlâsında hatalar aramak rahatlığına kapılıp, göz ardı edilmesi insafsızlıktır. Geniş kapsamlı bir tarih eserinin yazarı, görünüşe göre bazı insanların gözünde büyük bir suç işlemekte ve bazı haklarından vaz geçmektedir. Ben, bizzat kendi seçtiğim felsefî görüşün göz önüne alınmasını ve mevcut ihtimallere göre değerlendirilmesini beklerdim. Çalışmaları gerçekten yüreklendirici ve ufuk açıcı olan, ancak ne yazık ki onlarca seneden beri artık soyu tükenmiş gibi görünen daha eski eleştirmenler, muhakkak ki değerlendirmeyi bu şekilde yaparlardı. Onlar, geniş kapsamlı eserlerimin, herşeye rağmen bilime ve bilimin daha geniş çevrelere yayılmasına hizmet etmekte olduğunu takdir ederlerdi. N. Jorga Bükreş, 19 Ağustos 1908 Mehmed nadir bulunan bu özellikleriyle yeni icraatı olan devasa ve parlak fethi gerçekleştirmiş ve Osmanlı İmparatorluğu'nun görkemli güçlerinin daha yüksek siyasi amaçlar için kullanılmaya başlanması yalnızca onun sayesinde mümkün olabilmiştir. Başa geçtiği ilk günlerde - sürgün yeri Amasya'dan* geri dönen genç şehzâde henüz 21 yaşlarındayken - haberi çok kısa zamanda Batı'ya yayan Şark'ın Latin kökenli Doğu toplumları arasında, yeni Türk hükümdarının dengeli kimi atalarının aksine yemek, aşırı içki, insanı gevşeten uyku, babasının da kendini alamadığı harem sefaları ve Doğulu hükümdarların gururla takip ettikleri avlarla ilgilenmediğinden bahsedilirdi. Bu hükümdar ki, Yahudi kız ve erkeklerin coşkulu danslarından, Türk saray müzisyenlerinin genizden yayılan türkülerinden, saray dalkavuklarının ve Karagöz'ün kimi zaman alaycı, kim zaman küstahça şakalarından, geleneklerin aksine hiç hoşlanmazdı. İnce yay biçimindeki kaşları, kartal biçimindeki burnu ve öne doğru çıkıntılı bir çeneyi barındıran enerjik yüzünde, kendini teslim etmiş olduğu derin düşüncelerinin dışavurumu şeklinde bir çift melankolik bakışlı göz parlıyordu. Buna rağmen, ne Demirbaş Şarl karakterinde bir hayalci ne de Napolyon gibi insanüstü büyüklükte bir ütopyacı idi. Aksine bu Osmanlı torunu, Büyük İskender'in ve ilk Roma İmparatoru Jül Sezar'ın Arapça'ya çevrilmiş halk için hazırlanmış hikâyelerini okuyarak beslediği ve sürekli geliştirdiği hırslı bir ruha sahipti1 zihni ise hep keskin ve sakindi. Herşeyi yok edip bir canavarın bıraktığı izler gibi ardında devasa harabeler bırakarak şöhret kazanmak değildi amacı aksine sistematik olarak ve tüm zamanlarda bâki kalacak eserler yaratmak istiyordu. İnce, ama dayanıklı çelik gibi bir vücut, ister Güney'in güneşi altındaki yakıcı ovalarında, isterse Kuzey'in dağlarının içinden geçilmez ormanlarında, her türlü tehlikeyi, yorgunluğu ve iklimden kaynaklanan zorlukları aşmasına yardımcı oluyordu. Sanki büyük bir planlama, yorulmadan her gün çalışma, önemli karar arifesinde kendine güveni barındıran bir sakinlikle, insan gücünü tasarruflu kullanıp, insan kanı akıtmaktan kaçınarak, uyum içinde bir devlet kurmak için çaba göstermek ve imparatorlara yaraşır bir eseri var etmek için yaratılmıştı2. II. Mehmed, iradesini daha ilk günlerde göstermeye başladı ve ilk olarak en yakın çevresine düzen getirdi. Hayatının son günlerine kadar yaşamın güzelliklerinden tat almaya devam eden iyi kalpli babasının eski eşleri olan soylu Hristiyan ve Müslüman prenseslerin sarayda sürdürdükleri ihtişamlı yaşamlarından çoktan usanmıştı. Sultanın dul eşlerinden birini -İsfendiyar Bey'in kızını- saygın bir makam olan beylerbeyliğe atanarak Anadolu'ya gönderilen İshak Bey'le evlendirdi. Henüz sekiz aylık olan kardeşi Şehzâde Ahmed'i ise suya attırıp, boğdurdu. Birkaç gün sonra bu acımasız tedbiri gerçekleştiren Evronoszâde Ali de artık hayatta değildi3. İstanbul'daki Bizans İmparatoru ile evlenmeyi düşünen Sırp Despotu'nun kızı Mara'ya Sırbistan'da birkaç köy tahsis etti ve yaşlı, tecrübeli babasına geri gönderdi. Mehmed'in, belki de ruhunun o güçlü yönünü aldığı annesi - adını bilmediğimiz* bir cariye4 - uzun zaman önce ölmüştü. Kendisi dışında Osmanlı hanedanından kalan tek kişi olan Şehzâde Orhan, İstanbul surları içinde kapalı tutulmaktaydı. II. Mehmed, tutuklunun salıverilmemesi için, giderek gücünü kaybetmiş olan gölge imparatora Karasu (Struma) kıyılarında bulunan birkaç şehirden elde edilen 300 bin akçe tutarındaki geliri tahsis edeceğine dair söz vermekte gecikmedi. Ayrıca herkes tarafından unutulmuş olan ve zaten Rumlaşmış bu delikanlıdan korkmasına da gerek yoktu. II. Mehmed saraya yakın nafiz şahsiyetlerden de hiç hoşlanmıyordu. Saruca Paşa'nın ve Dalmaçyalı (İliryalı) diye tanınan Arnavut kökenli Zağanos Paşa'nın5, Sultan II. Murad zamanında edinmiş oldukları yüksek mevkilerine dokunmadı. Önceki hükümdar devrinde herşeyi elinde tutan ve kaderi hakkında büyük kaygılar taşıyan yaşlı Veziriazam Çandarlı Kara Halil'i - ailesinde Osmanlı İmparatorluğu'nun selameti ve büyüklüğü için çalışan yedi atasından dolayı6 - saygı ile babası ve lalası olarak anmaya devam etti. Halbuki artık muhafazakâr ve devrini tamamlamış bir siyasetin temsilcisi olan bütün yaşlıları siyasetten uzaklaştırıp, kendine benzeyen insanlarla daha gözü pek, daha cüretkâr yeni bir rotaya yelken açmayı planlıyordu7. 1451 yılının başlarında tüm vasallarının, daha sonra da bağımsız komşularının temsilcileri II. Mehmed'in huzuruna çıkmak üzere Edirne'ye geldiler ve Hazine Dairesi çeşitli hediyelerle doldu. Eksik olan bir tek Karamanlıların temsilcisi idi O dönemde Kıbrıs'ın fethi ile meşgul olan Karaman Bey'i ebediyyen sürecek Karaman Devleti'nin bağımsız beyi olarak kaderini tekrar zorlamaya karar vermişti. Bu yüzden, II. Mehmed ilk seferini Karaman topraklarına yönlendirdi. Sefer hızla gelişti. Baharın ilk günlerinde II. Mehmed Anadolu'ya geçti. Saruca Paşa kendisinin vekili olarak Edirne'de kaldı. Karamanoğlu İbrahim Bey, daha önce geri kazandığı toprakları savunmaya cesaret edemedi ve dağlara kaçtı. Bursa ve Kütahya üzerinden Afyonkarahisar ve Akşehir'e gelen II. Mehmed, onu affetti, ancak bunun karşılığında çok önemli bir liman olan Alanya'yı talep etme fırsatını kaçırmadı8. Menteşe topraklarında da düzen derhal sağlandı ve bir isyanın çıkmasını kökten engellemek için, yeni Anadolu Beylerbeyi İshak Bey'in artık uzakta Ankara'da değil, eskiden Germiyanoğullarının başkenti olan Kütahya'da ikamet edeceği yönünde bir emir çıkartıldı9. Bu hareketi ile aynı zamanda o dönemde, Cihanşah ve oğlu Hasan Ali'nin liderliği altında Türkistan'da büyük zaferler kazanmış olan Karakoyunluları yenen Ermenistan'ı ele geçiren Erzincan'ı işgal eden ve her yerde haraç olarak tereyağı ve deve talep eden Akkoyunluların lideri Uzun Hasan'a Türkmen bölgeleri ile ilgilenmediğini göstermiş oldu. Timur döneminin sona ermesinden sonra, Timur soyundan gelen Muhammed Cuki, Bağdat'ı almıştı, ancak yeni Osmanlı Sultanı II. Mehmed o dönemde bununla da ilgilenmemekte idi10. Mayıs ayında hiç kan dökmeden Edirne'ye geri dönen II. Mehmed, kısa bir süre sonra Tunca Nehri kenarında daha görkemli, mermerden bir sarayın inşa edilmesi yönünde bir emir çıkarttı11. Bu hareketiyle özellikle Avrupaî bir hükümdar, Batı Roma'nın İmparatoru olma arzusunu belli etti. Bu hadiselerin dışında II. Mehmed'in saltanatının bu ilk yılı çok sakin geçti. Yeniçeri Ağası Kazancı (Kurtçu) Doğan Paşa'yı görevinden aldı ve tahta cülûsu sırasında çıkardıkları isyan ve Karaman seferi sırasında kullanılan yeniçerilerin, hükümdarın bu seçkin sevgili kullarının 12 mükâfat talebiyle isyanlarını bastıramamış olması sebebiyle değnek cezasına çarptırdı13. Yedi bin doğancıya (çakırcı) aynı zamanda sekbanlara başka görevler verdi ve onları muharip yeniçeri saflarına yazdırarak14, av sırasında barışçı ataları gibi yanında çok fazla insan bulundurmak istemediğinin işaretini verdi. Aksine, saray insanlarının tamamı silah taşıyacak ve bunları kullanacaktı. Sultanın bir nevi evlatlıkları sayılan ve Hristiyan halktan devşirilerek gelen yeniçerilerden her biri 21 yaşından 35 yaşına kadar piyade, 45 yaşına kadar da sipahi olarak görev yapacaktı. II. Mehmed, kullarını bu şekilde organize ederek, binlerce sipahi15 ve nüfuzlu ailelerin oğullarının16 yanı sıra 12 bin piyade ve 8 bin süvariye sahip oldu. Bunun dışında son dönemlerin hesapları da gözden geçirildi ve bunun üzerine tahsil edilen alacaklarla büyük bir gelir toplandı17. Doğu'daki ve Batı'daki Hristiyanlar bu hadiselere ne korku, ne de şüphe ile yaklaşmamışlardı. Aksine, komşuları bu yeni sultandan gayet memnun kalmışlardı. İmparator Konstantin'e Anadolu yakasında bazı yerler ve belki de İmparator Ioannes'in ölümü sırasında kaybedilen Ereğli geri verilmişti18. Sırp Despotu Georg (Jorj), kızına verilen timarların, ebediyyen Hristiyan Sırp topraklarına kalacağını umut ediyordu ve Srebrenica ile daha sonra İzvornik'i de kendi topraklarına dahil edebilecekti19. Sırp Despotu'na genel olarak sultanın özel ve nüfuzlu bir dostu gözü ile bakılıyordu. Bu dostluğu sayesinde Bosna Kralı ile Osmanlı Devleti'ni tekrar barıştırmayı başardı. Hunyadi ile aralarındaki eski düşmanlık ise Hunyadi'nin en büyük oğlunun Despot Georg'un kız kardeşi ile evli olan Cilly Kontu'nun kızı ile nişanlanması ile ortadan kaldırılmıştı. Despot Georg'un aracılığıyla ayrıca Türk-Macar ateşkes antlaşması da 20 Kasım 1451 tarihinde tekrar üç yıllığına uzatılmıştı II. Mehmed, Tuna boylarına yeni kaleler inşa etmemeyi, Vladislav'ı Eflak Prensi olarak tanımayı ve Macaristan ile ilişkilerini engellememeyi vaat etmiş Tuna ağzında uzun zamandan beri Boğdanlılar ve Eflaklılar arasında anlaşmazlık konusu olan Kili'nin Macar birliklerinin işgali altında kalmasına izin vermiş Bosna Kralı Stefan'dan desteğini çekmiş ve 1451 yılında Tomba (1 Temmuz) görüşmelerinden sonra Konavliye bölgesinde Bosna Kralı'nın işgal ettiği yerlerin, zarar gören Ragusalılara geri verilmesini emretmişti. Bunun karşılığında Macaristan'dan sadece sınırda yeni kaleler inşa etmemesini ve kendisine vergi vermek zorunda olan Bosna'nın, Sırbistan'ın ve Eflak'ın vergilerini her yıl düzenli olarak Osmanlı Devleti'ne ödemelerini talep etmişti20. 10 Eylül tarihinde, Bosna'daki Narenta Limanı'nı işgal etmeyi ve Aragon ve Sicilya Kralı'nın yardımı ile Cenevizlilere karşı savaşını sürdürmeyi planlayan Venedik de II. Mehmed ile yaptığı barış antlaşmasını yenilemişti21. Bütün bunlar, geriye doğru atılan adımlar gibi görünmesine rağmen aslında ileri doğru atılacak çok büyük bir adımın işaretleriydi ve II. Mehmed, tüm beklentilerin aksine bunu başaracaktı. 1451-1452 yılı kış aylarında II. Mehmed, İstanbul'da göz altında tutulan Şehzâde Orhan'ın bakımı için kendisinden fazlasıyla yüksek bir meblağ talep ettiği gerekçesiyle Bizans İmparatoru'na karşı düşmanlıkları başlattı22. Şubat ayında ise İtalya'ya Osmanlıların yine Rum kalelerinden birini fethettikleri haberi geldi23. II. Mehmed'in amacı gerçekten de Bizans'ın asıl gelir kaynağı olan Boğazlardaki gümrük vergilerini ellerinden almaktı. Tuna ağzından İstanbul surlarına kadar tüm Marmara Denizi'nin hakimi olarak buna hakkı olduğuna inanıyordu. Niyeti, Boğaz'da kendine ait topraklarda, atası Yıldırım Bâyezid tarafından kurulan Anadoluhisar (Güzelcehisar)'ından sonra kaleleri ve bir pazar yerini barındıracak yeni bir gümrük istasyonu yaratmaktı. Bu sayede Osmanlılar için çok tehlikeli olan Asya'dan Avrupa'ya geçişi de güvence altına almış olacaktı24. 26 Mart 1452 tarihinde - ki Venedikliler bunu ancak Mayıs ayının başlarında öğrenecekti, ancak daha Şubat ayında sultanın hazırlıklarını haber vermek içinRum asıllı bir elçi Venedik'e gelmişti25 - 30 gemilik bir filonun koruması altında binlerce ücretli amele ve kölenin çalışması ile kısa zamanda bitirilecek olan çalışmalar başladı. Vezirlerden her birine bir burç tahsis edildi. İsfendiyar Bey'in Edremit'te bulunan oğlu gibi bazı vasallar, Türk geleneklerine göre kendi amele birliklerini getirmek ve bunları denetlemek üzere buraya çağrıldılar. Yerleşim yerlerinin kadılarının denetimi altında olan askerler ve halk, ellerinde kürekler tıpkı savaştaki gibi disiplinli ve gönüllü olarak çalıştılar. Çevredeki Hristiyan halk bu ibret verici ve dikkat çekici bir manzara oluşturan ve bu olağanüstü girişimi seyretmek üzere her taraftan akın ettiler ve aciz imparatora bu yüzden tarlalarda çalışamadıklarından ve işlerin âtıl kaldığından şikâyet etmeye başladılar. Katafigiya, İzmit ve Karadeniz Ereğlisi'nden getirtilen zengin malzemeler ve Arhi Mihail* Kilisesi gibi harabeye dönmüş kiliselerden getirtilen taşlarla Asomaton26 köyünün üst taraflarında, İsfendiyaroğullarının karargâh kurduğu Epibados (Bigados) yakınlarında, üç burcu** olan dev bir hisar ortaya çıktı. Vezir Halil Paşa'nın burcu ayrıca bronz dökme toplarla donatıldı. Firuz Ağa, 400 asker ile birlikte limanın ve gümrüğün komutanı tayin edildi27. Bizanslılar, bu tehdide karşı sadece elçilerle değil, İstanbul'daki Türkleri üç gün boyunca esir tutarak misillemelerle de cevap vermeye başlayınca, Haziran ayında savaş açıkça başladı. Rum elçilerin boyunları vuruldu. Türkler tarafından Boğazkesen (Rumelihisarı)28 diye adlandırılan yeni hisarın barışçıl işçileri ise İstanbul çevresinde Bizanslılara ait herşeyi Osmanlı bayrağına tâbi eden silahlı birlikler hâline geldi. Silivri, Marmara Ereğlisi (Perinthos), Epibados, Misivri Kalesi başka bir kaynağa göre ise Ahyolu, Vize ve Silivri yakınlarındaki Yeşilköy, Osmanlıların eline geçti29. Bizanslılar, korku ile İstanbul surlarının içinde saklanırken Bizans İmparatoru tekrar çaresizlik içinde Batı güçlerinden yardım isterken - Konstantin, bu amaçla kardeşlerini Avrupa'ya göndermeye niyetlendi ve eski dostu Francis (Phrantzes)'i Kıbrıs Kralı'na götürülecek bir haberle görevlendirdi30 II. Mehmed, Avrupa savaşının bu ilk yılında elde ettiği sonuçlardan memnun olmuş bir şeklinde 1 Eylül'de tekrar Edirne'ye döndü31. 28 Ağustos tarihinde, düşüşüne kesin gözü ile bakılan İstanbul'un hendeklerine kadar gelmişti ve belki de askerlerini bile daha o zaman oraya yerleştirmişti. Ekim ayı başlarında Osmanlı karargâhı Ferecik'ten Mora'ya aktarıldı. Orada bulunan Paleologlar Thomas ve Dimitrios da yeni Türk hükümdarının gücünü hissedeceklerdi. Kardeşi ile yeni bir toprak takası peşinde olan Demetrios'un ve 1432 yılında ölen Akhaya (Akhaia) Prensi'nin oğlu, ve Rum eniştesini ziyaret bahanesi ile kısa bir süre önce, Latin davasını tekrar canlandırmak üzere Venedik'ten Mora'ya dönmüş olan Arkadya Baronu Centurione Zaccaria'nın şikâyetleri ise II. Mehmed için iyi bir saldırı bahanesi yaratmış oldu32. Turahan Bey ve oğulları Ahmed ile Ömer, bunun üzerine yapılan akının başına geçtiler. İsthmus surları, askerî birlikler herhangi bir savunmaya cesaret edemeden tekrar yıkıldı, zira Bizanslıların yeterli savunma gücü yoktu ve Arnavutları isyana teşvik edip, Mora ovalarına kadar inen sürülerden yüksek vergiler alarak sürekli kışkırttıkları Venediklilerden yardım beklemeleri imkânsızdı. Akıncılar, Messina Körfezi'ne ve Mantinea'ya kadar uzandılar. Ahmed'e yapılan başarılı bir saldırı ve onun Paleolog Mattheos tarafından esir alınması da önemli bir sonuca sebep olmadı ve büyük zararlar gören prensleri teselli etmeye yetmedi33. Böylece Osmanlı Sultanı, Bizans prenslerine de ancak kendilerine ait olanlarla ilgilenmeleri gerektiğini anlatmış oldu. Rumlar ve Türkler arasında bu gibi düşmanlıklar olağan olduğundan, Batılı güçler bu düşmanlıklarla çok fazla ilgilenmedi. Hem ağzından hep güzel sözler dökülen, yumuşak başlı ve âlim genç sultanın daha önce bir II. Murad'ın, bir Musa Çelebi'nin, bir Yıldırım Bâyezid'in yapamadıklarını yapabileceğini kim tahmin edebilirdi ki. Frederik'in taç giyme merasimi çerçevesinde verilen ziyafetler sırasında, bir kralın asli görevlerinden birinin Hristiyanlığı kurtarmak 34 olduğundan bahsedilmişti, ama bütün bu sözlerin sadece Bizans'ın gözünü boyamak için söylenen güzel ve görkemli laflar olduğunu herkes biliyordu. Frederik tarafından 1453 yılında Neustadt'tan sultana gönderilen mektup da ciddiye alınmamalıdır35, zira Doğu'daki düzen değişiklikleri üzerinde gerçekte sadece İtalya'daki iki ticaret cumhuriyetinin ve papanın menfaatleri olabilirdi. Ioannes kadar olmasa bile, Floransa Kongresi'nin yükümlülüklerini yerine getirmişti. Bu arada, Katolik-Ortodoks Birliği taraftarı olan36 Patrik Gregorios Mammas, İstanbul'un nüfuzlu kişilerinden biri olan Lukas Notaras'ın entrikalarından kurtulmak için 1451 yılının Ağustos ayında kaçmış37, ancak bu önemli hadise, kendini her yerde ısrarla Latin dostu olarak tanıtan İmparator Konstantin'in kilise konusundaki politikasını değiştirmemişti. Papa, bu yüzden kendini tehdit altındaki Bizanslılara yardım etmek zorunda hissetti, ama önce birliğin gerçek olup olmadığından emin olmak istedi. Temmuz ayında, kuşatma altında olan İstanbul'a iki silahlı kadırga ile buğday gönderdi. Floransa Kongresi'nde dinî birlik lehine oy kullanmış olan ve bu yüzden kendisine San Sabina Kardinali ünvanı verilen İstanbul'daki Saint Dimitrios Manastırı'nın eski baş papazı ve sonraki Rusya Metropoliti olarak Kardinal Ruthenus olarak adlandırılacak olan Baş Papaz İsodor38 (aslında İstanbul'un ölen Latin Patriği Giovanni Contarini'nin yerine getirilmişti)39, Doğu'yu çok iyi tanıyan biri olarak, Koron Piskoposu40 ile birlikte İstanbul'a geldi. Yanında, dinî birliğin tamamlanması ve Gregorios'un geri çağrılmasını talep eden papanın bir mektubu vardı41. Sakız Adası'na geldiğinde, oranın metropoliti olan Leonardo'yu Ceneviz gemisine aldı ve gemide bulunan 50 askerin yanı sıra adada hizmetine aldığı yenilerini de ekledi. Gemiye ayrıca şarap ve erzak da yüklendi. İsodor, Kasım ayında İstanbul Limanı'na vardı, 12 Aralık 1452 tarihinde Ayasofya Kilisesi'ndeki ayini bizzat yönetti ve Floransa Kongresi'nde alınan kararlara dayanarak ayin sırasında papanın ve kaçan Patrik Gregorios'un adlarını telaffuz etti. Ioannes Argioropulos ve Mihail Apostolos gibi bazı Bizans ileri gelenleri aynı yönde faaliyet gösterdiler42. Bu ise İtalya'da çeşitli hadiselerle uğraşmak zorunda olan Papalığın Doğu'nun müttefik devleti için yapabileceği ve yapmak istediği tek şeydi43. Bu yüzden uzlaşmaya kesinlikle yanaşmayan Ortodoks muhalefetin lideri âlim Gregorios Scholaris ya da nam-ı diğer Papaz Gennadios, Pantokrator Manastırı'nda* birçok papaz ve vatandaş tarafından ziyaret edildi ve papanın elçisinin gelişinden ve davranışlarından rahatsız olan halk, meyhanelerde İmparator Konstantin'in Tanrı'yı hiçe sayan ve tahkirane politikasından bahsetmeye başladı44. Venedik, aynı dönemde Bosna ile meşguldü ve Bosna Kralı ile Narenta'nın Venedikli birlikler tarafından işgalinden kaynaklanan bir savaşı yürütmek zorunda idi. Ragusa ise eski hâmisinin Ragusa'nın gücüne ve bağımsızlığına son vermek üzere kralla ittifak kurduğuna inanmakta idi. Stefan Çernoyeviç, akınlarını Kotor (Kattaro) bölgesine kadar uzatabilmek için kısa bir süre önce Venedik hizmetine girmişti. Diğer taraftan 1452 yılında Sırp Despotu İşkodra'ya saldırdı ve Venedikliler, Voyvoda Altoman ve Thomas Kantakuzenos liderliğindeki birliklerin arasında Türklerin de savaştıklarını endişeyle izlediler45. Mora'da 1451 yılında Nerio Acciaiuoli, sultanın vasalı olarak Venedik Cumhuriyeti'ne sorunlar çıkarttı46. Ayrıca huzursuzluk yaratan açgözlü despotlara karşı da ciddi tedbirlerin alınması gerektiğine karar verildi. Venedik bunun dışında hâmisi olduğu Kıbrıs Kralı ile Karamanlılar arasında barışı sağlamaya niyetli idi bu amaçla 1451 yılında Konya'ya bir Venedik elçisi gönderildi47. Sultan II. Mehmed'le de bu arada buğday ihracatı için Venedik açısından oldukça iyi şartlar içeren bir antlaşma yapıldı48. Bu yüzden tehdit altındaki imparatora, sadece Venedik'e ait topraklardan parasını ödeyebileceği kadar paralı asker tutabileceği ve hiçbir Venedikli'nin Türklerin hizmetine girmeyeceği yönünde haber gönderildi49 ve her zamanki gibi Doğu Mora'ya uzanan yollar için tedbirler alındı50. Ne Venedik, ne de diğer Batılı güçler, alınması imkânsız İstanbul'a karşı büyük ve başarılı olabilecek bir saldırının yapılabileceğini beklememişlerdi. Sonbaharda Venedik'e gelen bir Bizans elçisine, Haçlı Seferi konusunda son sözü söyleyecek olan papaya danışması yönünde tavsiyelerde bulunuldu51. Venedik, 1453 yılının Şubat ayında bile en iyisinin papaya yalvarmak olduğuna emindi52. Ne zaman ki Kasım ayında Karadeniz'den Boğaz'a giren Antonio Rizio (Riko)'nun gemisi Rumelihisarı'ndaki Türk topları tarafından ateşe tutuldu ve mürettebatı esir alınıp, işkence edildi (Rizio bu sırada direğe bağlanmış vaziyette işkence edilerek öldü). İşte o zaman herkes II. Mehmed'in yoluna çıkan hiç kimseye acımayacağını anladı53. Kardinal İsodor, İstanbul'a gelmeden önce Gabriel Trevisano (Trevizani) iki küçük kadırga ile İstanbul Limanı'na vardı. Onun görevi, Tana'dan değerli yük taşıyan ticaret gemilerini, o dönemde Rum korsanlarla uğraşan Türkler tarafından yapılacak bir saldırıdan korumaktı. Ancak bu gemiler de sultanın koyduğu yasaklara uymadıkları gerekçesi ile yeni inşa edilmiş Boğazkesen Hisarı önlerinde top ateşiyle karşılandılar ve kaptanlarının yeteneği sayesinde kıl payı kurtulabildiler. Venediklilerin Trabzon filoları ise Türklerin düşmanlıklarından kaçmayı daha kolay başardılar54. Bunun üzerine Bizans İmparatoru, papa elçisini, Venedik balyosu ve diğer Latin ileri gelenlerini Ayasofya Kilisesi'ne topladı ve bu üç ticaret gemisi ile Trevisano'ya ait kadırgaların, masrafları kendine ait olmak üzere, şehri Türk tarafından beklenen saldırıya karşı korumak amacıyla İstanbul Limanı'nda kalmalarını talep etti ve Venedikliler, Azize Meryem Kilisesi'nde yaptıkları toplantıda, gönülsüz de olsa bu yönde bir karar aldılar (14 Aralık 1452), ama bunun karşılığında malların gemilere geri götürülmesini talep ettiler ve geminin kaptanları, imparatorun izni olmadan yelken açmamaya yemin ettiler55. Buna rağmen bunlardan bazıları, özellikle yolcuları arasında tacirlerin bulunduğu Girit gemileri bu yemini yine de bozdular. Gemilerin çoğu gerçekten kaldı ve Venedikli denizciler, hendekleri uzun zaman önce ortadan kaldırılmış Hebdoman Sarayı* civarında İstanbul'u korumak üzere konuşlandırıldılar. Bu gemilerin yardımı ile 2 Nisan'da ayrıca Horaia (Balıkpazarı.) Kapısı'ndan**, Cenevizlere ait Galata (Pera)'nın 15. yüzyılda tahkim edilmiş olan surlarına kadar demirlerle birbirine bağlanan kalaslardan oluşan bir zincir çekildi56. Cenova'ya 1452 yılının Mart ayında Türklerin silahlandığına dair gelen haberler daha fazla yankı yarattı. Galata'nın kaderi söz konusu idi ve bu önemli koloninin özellikle altın eksikliği olmak üzere birçok ihtiyacı olduğu bilinmekteydi. Buna rağmen, ancak Kasım ayında Giovanni da Mare aracılığıyla Cenova'ya Galatalıların çaresizlik içindeki son bir çağrısı geldiğinde Azzelino Lercaros'un gemisi, 300 askerle Boğaz'a gönderildi57. Ceneviz makamları, sadece nakdi yardım bile olsa, kader anı geldiğinde yardım etmeleri için Fransa Kralı'na ve müttefikleri Floransa Cumhuriyeti'ne başvurdular. Venedik ve Cenova, İtalya'da düşmanlıklarını sürdürdükleri sürece, bu iki ticaret cumhuriyetinin işbirliği kesinlikle mümkün değildi58. 700 asker barındıran iki Ceneviz kadırgası ancak 26 Ocak tarihinde İstanbul'a vardı. İmparator Konstantin, komutanları Giovanni Giustiniani Longo'yu derhal kara birliklerinin komutanı olarak tayin etti59 ve ona protostrator unvanını ve Limni Adası'nın mülkiyetini verdi60. II. Mehmed bu arada kış ayları boyunca Bizans'la yapılacak savaş için gerekli hazırlıkları yaptı. Bu hazırlıkların sadece tek bir amacı olabilirdi İstanbul'un kuşatılması. Bunun için daha önce hiç görülmedik boyutta hazırlıklar yapılmıştı. Kış boyunca, eskiden İsfendiyaroğullarına ait topraklar olan Misya ve Paflagonya'dan* gelen birlikler, kuşatmayı tamamen kesmemek için İstanbul çevresinde kalmışlardı. Komutanlarının adı hiçbir kaynakta geçmediği için, muhtemelen vezirlerden hiçbiri değildi. Denizlerde ise Rum korsanları istedikleri gibi hareket ediyor ve Kyzikos [Bugün Erdek yakınlarında Düzler (Belkıs) Köyü] civarındaki Anadolu köylerini ateşe verip, barış içinde yaşayan Müslüman köylülerini katlederek, halklarının çektiği acıların intikamını alıyorlardı. II. Mehmed'in tek endişesi artık gerekli topçu birliklerinin bulunması idi, zira yeni sultan Osmanlı padişahları arasında ilk hükümdar olarak barutun savaş sanatlarının gelişiminde yeni bir çığır açtığını anlamıştı. Bunun dışında herşey mekanik bir kesinlik ve zamanlama ile daha önceden belirlenen zamanda İstanbul surlarının altında toplanacaktı. Devşirmeler, sultana bronz toplardan ve bu topların yarattığı mucizelerden bahsediyorlardı, zira askerleri Batı'da başları üzerinde uçan taş bombaların, barut kokusundan zehirlenmiş havayı yardıkları savaşlara va kuşatmalara katılmışlardı. Ancak bu konuda çalışacak hiçbir ustası olmadığı için, Rumlara göre Macar kökenli, ama aslında Romen kökenli olması daha muhtemel olan Urban adında bir kaçağın huzuruna gelmiş olması II. Mehmed için büyük bir fırsattı61. Urban, tıpkı hidrografi, seramik ve bira üretimi konusunda ustalaşmış olup, siyasi projeler de dahil olmak üzere, başka birçok konuda bilgi sahibi olan Antonio Marini zamanında ortaya çıkan ve hizmetine girip, zenginleştirecekleri ya da savaşlarında zafer kazanmalarını sağlayacakları hâmiler arayan yaratıcı fikirli mucitler gibi, basit malzemelerle, ancak yaratıcı bir ruhla çalışan dahiyane bir teknik adamdı62. İstanbul işte bu Urban'ın fikirleri ve yetenekleri sayesinde fethedilebilmişti. II. Mehmed'in enerjisi ve çağın öğretilerini özümseyebilme yeteneği, saflarına tesadüfen katılan bu yabancı Hristiyan mucitte paha biçilmez bir araç bulmuştu. Şubat ayında, sultan etrafında 200 asker nöbet tutup, bu değerli savaş aletini emniyete alırken, 50 asker, 300 cerehor ile birlikte yolları ve köprüleri hazırlarken, 60 öküz tarafından çekilen 30 kağnı üzerindeki devasa topu gördüğünde çok gururlandı63. Bahar aylarında önce Rumeli Beylerbeyi Karaca Bey geldi ve kuşatmacılar dev gibi şehri rahatça görebilsinler diye üzüm bağlarını bile kestirerek, çevreyi hazırlattırdı. Öncülerden birkaç küçük birlik, Rumların hâlâ elinde bulunan Tarabya (Therapia) ve Studion kalelerini işgal etmeye çalıştılar. Teslim olmayı reddettiklerinden, İstanbullular soydaşlarının cesetlerini görsün diye esir alınan Bizanslılar asıldı64. Anadolu'dan sayısız gemi ile sipahiler, askerler ve ayaktakımı Avrupa yakasına geçirildi. İnşa edilen yeni hisarın koruması altında, güven içinde karaya çıkmayı başardılar. Kış ayları boyunca her yerde küstahça dolaşan Rum korsanlar tamamen yok olmuştu. Son olarak sultanın vekili İshak Bey Anadolu'dan İsfendiyaroğlu İsmail ise Sinop'tan geldiler65. İsmail Bey, beraberinde Karadeniz birliklerinin tamamını getirdi66. Kuzeyden ve Batı'dan aynı anda akın akın Rumeli birlikleri yollara döküldü. Bunların arasında mükemmel Sırp süvari birlikleri de vardı, ama bunların pek sesi duyulmadı67. İstanbul surları altında ayrıca başka birçok Hristiyan asker de toplandı. Sultanın karargâhı kısa süre içinde, zanaatkârlar ile tüccarların yanında, kuşatma ordusunun büyük bir bölümünü oluşturan ganimet umanların toplanma yeri hâline geldi68. Gelibolu'dan nihayet oranın komutanı Kaptan-ı Derya Baltaoğlu kumandasında o güne kadar görülmemiş büyüklükte, 300 küçük ve büyük gemiden oluşan Osmanlı Donanması geldi. Baltaoğlu, aslında Bulgar bir boyarın oğluydu ve 1444 yılında Macaristan'a gönderilen ünlü elçi topluluğunda bulunmuş69 ve 1449 yılında Midilli Adası'na yapılan saldırıdan70 dolayı sultanın teveccühünü kazanmıştı. Osmanlı Donanması doğal olarak Bizanslıların elinde kalan beş gemi, İstanbul'da kalmaları için ikna edilen Venedik kadırgaları, Guistiniani'nin Ceneviz gemileri, üç Girit gemisi ve bunlara tesadüfen katılan bir Katalan ve bir Provans gemisinden71 oluşan filosundan çok üstündü, zira Osmanlı Donanması'na Anadolu yakasının tersanesi olan İzmit'ten de katılımlar olmuştu72. Orduya dahil olmayan düzensiz unsurlar çok fazla olduğundan böyle bir ordunun büyüklüğünü tahmin etmek hâliyle imkânsızdır. Bu yüzden İstanbul'u kuşatan ve fethine katılanların, sultanın bizzat katıldığı her savaşta mevcut olanların sayısından çok fazla olmadıkları söylenebilir. Her zamanki gibi, 1453 yılının bahar aylarında Doğu'nun bu büyük Hristiyan şehrinin surları altında toplanan devasa insan kalabalığı arasında değerli olan ve gerçekten savaşan kısım, yine yeniçeriler ve sipahilerdi. Önceden belirlenmiş kesin kurallara göre her birlik kendisine tahsis edilmiş yerini almıştı ve Nisan ayının başlarında sultanın ve devletin diğer ileri gelenlerinin gelişini beklemeye başlamışlardı. 2 Nisan gününün sabahı, sultan diğer komutanlarla birlikte İstanbul'a gelmişti. Karargâhını surlardan iki buçuk mil uzaklıkta, 126 fersah uzunluğundaki surların asıl merkezini oluşturan Topkapı (Saint Romanos Kapısı) yakınlarına kurdu ve çadırlarının etrafında yine her zamanki gibi yeniçeriler ve kapukulları yer aldılar. Sağ tarafa, Yedikule (Yaldızlı Kapı)'ye kadar Anadolu sipahileri yerleştirildi. Zağanos Paşa, orada bulunan hafif kuşatma hattını karşılamak üzere Galata'ya gönderildi73 ve her vezire surların bir kısmı tahsis edildi. Böylelikle sultanla aralarındaki tüm kuşatma hattı paylaşılmış oldu. Yanına Saruca Paşa ve Veziriazam Halil Paşa'yı almış olan II. Mehmed, son ana kadar surların çok daha zayıf olduğu yere kurmuş olduğu karargâhını muhafaza etti. Zağanos Paşa'ya Galata ile Galata Limanı ve Odun Kapı'ya kadar olan bölgenin tamamı verilmiş ve karargâhı ile İstanbul'da bir yerleşim yeri olan Keramikon arasında boş şarap fıçıları ile köprü olarak kullanılacak bir platform kurmakla görevlendirilmişti. Odun Kapı ile Porfirogenet'in sarayı ve Edirnekapı (Harsu-Harisios Kapısı)'yı kapsayan bölge ise Karaca Bey'in komutası altında idi. Son olarak çadırlarını Miriandron ile Yedikule arasına kurmuş olan Anadolu Beylerbeyi görülüyordu74. 6 Nisan'da kuşatma nihayet başladı. Bu orduya karşın İmparator Konstantin'in elinde sadece 4.973 asker75 ve bunun yanında değişik uluslardan gelen ve birbirlerine şüphe ile yaklaşan 2 bin civarında Latin vardı. Halk, kendi imparatoruna karşı idi. Birçok kez Latin hakimiyetinde olmaktansa, Türk hakimiyeti altında olmayı tercih ettikleri yönünde söylemler duyulmuş ve Bizans'ın ileri gelenlerinden ünlü Grandük Lukas Notaras bile resmen, kardinal külahı görmektense Türk sarığı görmeyi tercih ettiğini söylemişti76. Mora'da onlarca kez cesaretini ve siyasi yeteneğini göstermiş olan genç imparatorun azim ve gayreti, ayrıca ruhbanın, zengin ailelerin ve ahalinin büyük muhalefetiyle engelleniyordu. Halkın ve devlet ileri gelenlerinin huzursuzluğundan dolayı, kendini felç olmuş gibi hissediyordu. Bu yüzden İstanbul'un Hristiyanlar tarafından son savunması soylu Latin karakterinden ziyade hissî ve fevri Rum karakterini taşıyordu. Limandaki gemiler Latinlere aitti gelecek gıda, gemi, silah ve asker yardımı için tüm umutlar Mora'daki Rumlara değil, Konstantin'in kızı ile evlenmeyi düşünen77 Trabzon ve Gürcistan Kralı'na bağlanmıştı. Yerli patrik ortalarda görünmüyordu Latin Patriği ise Midilli metropoliti ve adamları ile birlikte Kinegesion (Ayvansaray) ve Aya Dimitri Kilisesi'ne kadar burçların üzerine dizilmiş hâlde görülüyordu. Dört ana kapının anahtarları ise Venedikli tüccarların elinde idi. Kale komutanları olarak Rumlardan sadece İmparator Kapısı'nda ve limanda Notaras Aya Kapı (Saint Theodosios Kapısı)'daki Petrion'da* âlim Teofilos Paleologos Kantakuzenlerden Dimitrios, damadı Nikeforos Paleologos ve şehrin ileri gelenlerinden Ioannes ve Andronikos Kantakuzenos hazır bulunuyorlardı78. Yine burada bulunan Batılı öğrenci Puskulus'a göre, Kantakuzenlerden Ioannes ve Andronikos Edirnekapı'da Cattarino Contarini'nin yanında duruyorlardı79. Nikolas Gudello ve kayınpederi Dimitrios Paleologos, Silivri (Pege) Kapı'da görülürken80, Aleksios Disipates, Metohites, Filantrohos Paleologos gibi başka birkaç Bizanslı da İstanbul'un son imparatorunun yanında kalanlardı. Asıl komuta ise Protostrator Guistiniani'nin elinde idi. İmparator sarayına Venedikliler yerleşmişti ve Balyos Girolamo Minotto sarayın efendisi gibi hareket ediyordu. Dolfin, Giovanni Leradono, Gritti, Storlado, Molin ve Zorzi Cornaro da yerlerini almışlardı. Bukoleon'dan* Hipodrom Kapısı'ndaki Kumkapı (Kontoskalion)'ya kadar Katalan dili konuşuluyordu. Liderleri ise Aragon Kralı'nın tebaasından Yüzbaşı Pier Zulian'dı. Yedikule'de Cenevizli Manuel'in emirleri geçerli idi ve Edirnekapı'da Paolo, Antonio ve Troilus Bochiardi (Buzardi) kardeşler komutayı sürdürüyordu. Odun Kapı'da ve Anemas Kulesi nde Paleolog Manuel'in yanında Cenevizli Girolamo ve Leonardo di Langasco görüldü. Horaia (Oreia Kapı-Bahçekapı civarında)'da Giritli denizciler savaşıyordu Gabriel Trevisano'ya Konavliye'deki Kinegion Kalesi** tahsis edilmişti. Alman Johann Gross ve Giritli Manuel Gudeli'nin yanında Eğrikapı (Kaligaria)'daki savunmaya katılan yaşlı Teodoros Karistinos, Eğriboz Adası'ndaki Karistos'ta doğmuş olup, Venedik vatandaşı idi. Samatya (Hipsomatia)'ya kadar dış limandaki surlar Giacomo Contarini'nin komutası altında idi. İstanbul için yapılan savaşlarda ayrıca Cenevizli Mauricio Cattaneo'nun ve Paolo Bochiardi'nin81, Giovanni del Carretto'nun, bir de Fornari'nin, bir Salvadego'nun, bir Gattilusio'nun ve bir Giovanni Dalmata'nın adları geçer82. İmparatorun yanında ise Paleologların bir akrabası olduğu iddia edilen İspanyol Don Francisco de Toledo görülüyordu83. Bunların arasında ayrıca limandaki tüm deniz güçlerinin Venedikli komutanı, Tana ticaret filosunun kaptanı Aloise Diedo'nun adı da geçmektedir84. Kuşatma başladıktan kısa bir süre sora II. Mehmed'in eski romantik stilde görkemli kahramanlıklarla uğraşmak yerine, birkaç gün içinde kalın, yüksek ve burçlarla çevrilmiş iç surları olmasa bile daha alçak olan dış surları çökertebileceğinden emin olduğu toplarından sonuna kadar yararlanacağı kolayca anlaşıldı. Dış surları yıkarak, kuşatmanın gidişatını lehine çevirebileceğinden emindi. 11 Nisan'da İmparator sarayı Hebdomon***'un karşısına üç Silivri Kapısı'na üç Edirnekapı'ya iki ve Topkapı'nın karşısına yine dört mancınık yerleştirildi ve tahribat çalışmaları büyük bir başarı ile derhal başlatıldı 85. Kuşatma çok yavaş gitti ve arada trajik hadiseler gerçekleşti. Kuşatma altında olan Bizanslılar sadece bir kez Türklere saldırmayı denediler, ama geri püskürtüldüler ve bu başarısız denemeyi bir daha tekrarlamaya kalkmadılar86. 17 Nisan'ı 18 Nisan'a bağlayan karanlık bir gecede Türkler bu sefer ani bir baskınla şehri ele geçirmeye çalıştılar. Çatışmalar dört saat sürdü ve Osmanlılar nihayet geri çekilmek zorunda kaldılar. 20 Nisan'da erzakla dolu üç veya dört Ceneviz gemisi geldi. O gün rüzgar esmediğinden Baltaoğlu, sultanın gözleri önünde bu filo ile açık bir savaşa girdi. Bu savaşa, Türk donanma kaptanının gemisi ile çatışmaya giren imparatorluk gemisi de katıldı. Kaptan-ı Derya Baltaoğlu, uzun süren kanlı bir çatışmadan sonra Hristiyan yardımcı güçlerinin yok edilmesinin imkânsız olduğunu anladı. Gabriel Trevisano'nun ve Zaccaria Grioni'nin gemileri Haliç'ten çıkarak yeni gelenleri karşıladılar ve onları zincirin diğer tarafındaki güvenli limana getirdiler. II. Mehmed, yenilen Baltaoğlu'na karşı hiç acıma göstermedi Bulgar devşirme bir taş atışıyla gözünden yaralanmış olmasına rağmen görevinden azledildi ve yerine Pierre Loredano'ya karşı çarpışmış, ancak mağlup olan Çalı Bey'in oğlu Hamza Bey getirildi87. Bir gün sonra (21 Nisan) Topkapı'daki surların bir kısmı çökertildi. Rumlar ve Frenkler büyük bir hızla çalışarak, açılan gedikleri toprak ve taş dolu fıçılarla kapatmaya çalıştılar, hatta yeni bir hendek daha açıp, buradan çıkan toprakla bir de set çektiler. Yine de Osmanlıların burada kazandıkları başarı, felaketin yakın olduğunun bir işareti idi. Toplar, her gün devasa taşlarla savunması daha zayıf olan Mesoteicheon*'daki surları dövmeye devam ettiler ve kısa bir süre içinde, aynı hızla fıçılarla doldurulan yeni gediklerin sayısı arttı. Bu esnada II. Mehmed, zaten sayıca az oldukları için büyük aralıklarla dizilmiş olan savunmayı daha da dağıtmak için kahramanca bir savaş aracına başvurdu. Amacı, deniz tarafındaki savunma hattını tehdit etmek ve imparatorun askerlerini ve müttefiklerini oraya çekmek için gemilerini Galata ve Galata'nın ötesindeki Beşiktaş (İki sütunlu limandan)'tan Haliç'e indirmekti. Hayatı zaferlerle dolu sultanın Rum tarihçisi Gökçeadalı (İmrozlu) Kritovulos ve Latin öğrenci Pusculus'un, Kserkses'in hilesinden bile üstün olduğunu övgü ile söyledikleri bu hile, büyük topçu ustası Urban gibi dönemin büyük ustaları için imkânsız değildi. Buna benzer bir hileyi daha önce Antonio Marini de Lizza-Fusino'da denemişti88. Venedikliler de benzer bir şekilde gemilerini Garda Gölü'ne indirmişlerdi89. Önce bolca yağ sürülmüş olan sabit tekerlekler üzerine yerleştirilmiş küçük gemiler, daha sonra da büyük olanlar, sayısız cerehor ve öküzler tarafından çekilerek eskiden üzüm bağları ve ağaçlarla kaplı olup, Türkler tarafından düzleştirilmiş ve kalaslar döşenmiş Galata bayırına çekildi ve buradan mürettebatın naraları ve nakkare sesleri altında, Hristiyanların şaşkın gözleri önünde aniden salıverilerek, Haliç'in köpüren sularına indirildiler90. Bu sayede Hristiyan filosunun gizlenme yeri olan Haliç'e toplam 67 gemi indirildi. Bu gemiler, imparatorun filosu ile açık savaşa girmediler, ama yine de kuşatmaya iki yönden yarar sağladılar. Öncelikle gemilerdeki Hristiyanlar artık sürekli tetikte olmak zorundaydılar ve şehri savunmak için yerlerinden ayrılamadılar. Diğer taraftan, daha önce de belirttiğimiz gibi, imparatorluk ordusunun bazı birlikleri şehrin çok iyi savunulan bu hattaki surlarını müdafaa etmek üzere buraya kaydırılmak zorunda kaldılar. Hristiyanların, Haliç'e zorla giren bu Türk gemilerini ateşe vererek yok etme çabaları hiçbir sonuç vermedi. Giacomo Cocco, 28 Nisan'da Trabzon'dan gelen gemisi ve başka birkaç gemi ile birlikte şafak sökmeden kısa bir süre önce her yeri ateşe vermeyi denerken, güya Cenevizlilerin ihanetine uğrayarak, üzerine ateş açıldı ve adamları ile birlikte denize düşüp, boğuldu. Trevisano'nun bizzat komutası altındaki kadırgası da neredeyse aynı akıbete uğrayacaktı91. Bu arada Mayıs ayı gelip çattı ve surların içinde birçok bahçeyi ve tarlayı barındıran İstanbul'da erzak eksikliği baş göstermeye başladı. Halk, bazı olağandışı hadiselerden dolayı felaketin yakın olduğunun işaretlerini görmeye başladı Meryem Ana'nın mucizeler yarattığına inanılan resmi bir ayin sırasında yere düştü ve zorlukla yerden kaldırılabildi. Bir başka sefer, ilahiler söyleyerek caddelerden geçen halk, korkunç bir fırtınaya yakalandı ve dağılmak zorunda kaldı. Şafak söktükten sonra günün ilk saatlerinde şehrin üzerine yoğun bir sis bulutu çökerek, baharın açık gökyüzünü kapladı. Çevrede beliren büyük bir ejderha hayvanları yemeye başladı. Denizde tutulan midyelerin içinden kan aktı ve ay, açıklanamayan tuhaf biçimler aldı. Halk yine de hâlâ Tanrı'nın ve Meryem Ana'nın sürekli koruması altında bulunan şehrin felakete sürüklenmesini engelleyeceğini umut etti ve tehdit altındaki Hristiyanların belleğinde eski bir rivayet canlandı Gökyüzünden bir şövalye inecek ve Konstantin'in sütununa gelip, kendisine bir melek tarafından getirilen topuzla düşmanları İran Dağları'na kadar kovalayacak ve yok edecekti92. Müttefik Avrupa'dan hiçbir yardım gelmedi. Venedik Senatosu, daha Şubat ayının sonunda Tanrı'ya saygıdan, Hristiyanların iyiliği, Venedik'in şerefi ve tüccarların rahatlığı ve yararı için Venedik'te ve kolonilerde 12 kadar kadırgayı silahlandırma ve Doğu'nun tehdit altındaki metropolüne gönderme kararını almıştı Giacomo Loredano, belki de adı seferin sonucunun iyi olacağına dair bir işaret sayıldığı için bu filonun genel komutanlığına getirildi. Ama hazırlıklar ancak 7 Mayıs'ta tamamlanabildi. Loredano'ya, Türkleri mümkün olduğunca esirgemesi ve herhangi bir provokasyona maruz kalmadığı sürece onlarla savaşa girmemesi yönünde talimatlar verilmişti. Aynı zamanda Bartolomeo Marcello, İmparator ve Osmanlı Sultanı arasında, gerekirse padişahın çok ağır olmayan şartları altında barışı sağlamak amacıyla Venedik elçisi olarak II. Mehmed'e gönderilmişti93. Venedik tarafından zamanında müdahale etmesi için başvurulan Aragon Kralı, bir zamanlar yerine başkasını bile getirmeyi düşündüğü Konstantiniyyeli kuzeni olan imparatorun lehine henüz bir karar vermemişti ve daha 12 Şubat'ta savaş ciddiye bindiği takdirde, ortak düşmanlarına karşı ittifak kurmayı teklif etmiş olan Karamanoğulları da sözlerini yerine getirmemişlerdi. Venedik tarafından yardıma çağrılan Macaristan ise parmağını bile oynatmamıştı Kral Ladislas, Alman Sarayı'ndan henüz dönmüştü ve Macaristan kendi iç mücadeleleri ile yeterince uğraşmak zorundaydı94. İmparator Konstantin, ayrıca uzaktaki Fransa Kralı'na da boşuna yardım için talepte bulunmuştu. Fransa Kralı daha 1452 yılının yazında Fransa'nın koruyucusu olan Saint Denis'in Rum kökenli olduğunu unutmadığını, ancak Fransa'nın iç meselelerinin bir Haçlı Seferi için müsait olmadığı cevabını vermişti. Fransa Kralı ayrıca Manuel Hrisoloras'ın halefi ve anne tarafından İlario Doria'nın ve Paleologların akrabası olan İtalyan hümanist Franciscus Filelfius tarafından hazırlanmış bir tavsiye mektubu almıştı. Franciscus Filelfius, kralı bu mektubunda açıkladığı yöntemler ile acınacak hâlde 60 bin savaşçıdan oluşan Türk Devleti'ni ve bununla birlikte dünyadaki Müslüman hükümdarlığını yok etmekten daha kolay bir şey olmadığına ikna etmişti95. Nihayet Haziran ayının başında, Tanrı'nın bayrağı altında beş kadırganın silahlandırılmasını görüşmek üzere Papa tarafından gönderilen Ragusa Başpiskoposu, Venedik'e geldi96. Aynı dönemde papanın bir diğer vekili, Türklerle hâlâ barış yapmamış ve beklemeye geçmiş olan İskender Bey (Kastriot)'i Doğu'ya yapılacak bir sefere ikna etmek üzere Arnavutluk'a gitmişti, ama boşuna97. Bu olaylarda en fazla menfaati olan Cenevizliler ise yedi gemiyi bir araya getirmiş ve 11 Haziran'da kaptanın gemisinde Saint Georg'un bayrağı göndere çekilmişti. Ama bu deniz gücü, sadece Cenova'nın, daha sonra Venedik'in, güneydeki kralın ve kuzeydeki büyük dükün dahil olacağı İtalya savaşı için hazırlanmıştı98. 3 Mayıs tarihinde, Loredano'nun Ege Denizi (Arşipel) bölgesine gelip gelmediğini öğrenmek için iç limandan küçük bir gemi gönderildi. Gözcüler, moralleri daha çok bozan olumsuz bir haberle geri döndüler. 5 Mayıs'ta Türkler, Galata'nın Saint Theodoros Tepesi'ne bir batarya yerleştirerek yine Hristiyan filosuna karşı saldırıya geçmeyi denediler, ama sadece Cenevizli bir ticaret gemisi hasar gördü99. Diğerleri çekilen zincirin ötesinde, Galata surlarının altında daha iyi bir yer aradılar, ama bu esnada sürekli olarak atılan güllelere maruz kaldılar100. Eski konumlarına ancak birkaç gün sonra geri dönebildiler. 7 ve 12 Mayıs'taki ani saldırılar, Bizanslılar tarafından başarı ile geri püskürtüldü. Bunun üzerine Türkler güçlü bir yürür kule inşa ettiler ve buraya yerleştirilen birlikler, Edirnekapı'da tehdit altındaki noktada açılan hendekleri toprakla doldurmayı başardılar. Derhal Galata'dan İstanbul'a kadar bir köprü kuruldu ve bu sayede sadece top atışları için çok iyi bir yer edinmekle kalmayıp, dikkati kara tarafındaki çalışmalardan başka bir yöne çekmek için iyi bir fırsat yaratılmış oldu. Bunun dışında Novobrdo'dan getirtilen maden işçilerine birçok yönde lağımlar kazdırıldı101, ama Bizanslıların teknik adamı olan Alman Johann Gross'un yetenekleri sayesinde bu lağımlar etkisiz hâle getirildi102. 26 Mayıs günü gece geç saatlere kadar, Türk ordugâhında, özellikle de sultanın bizzat karargâhını kurduğu Topkapı önlerinde büyük ateşler görüldü. Aynı zamanda öyle büyük bir gürültü koptu ki, Bizanslılar gökyüzünün çökeceğini düşünmeye başladılar. 28 Mayıs'ta toplar eskisinden daha yoğun ateş etmeye başladı ve Türk münadiler, herkesin kendisine tahsis edilen yerde ertesi sabah yapılacak büyük saldırıya hazır olmalarını haber verdi. II. Mehmed, bunun üzerine emirlerinin zamanında yerine getirilip getirilmediğini denetlemek üzere atı ile bizzat Türk safları arasında gezindi. Tüm bu hazırlıklar şehirden de fark edildi ve kutsal eşyaları, mukaddes imparator mezarlarını ve değerli sanat eserlerini barındıran tüm kilise ve manastırlarda, sanki Hristiyan İstanbul'un son gününe hazırlık yapar gibi çanlar çalmaya başladı. Şafak sökmeden üç saat önce Türk karargâhlarında hareket başladı. Demir değnekler ve kırbaçlarla harekete geçirilen Hristiyan yardımcı birlikleri ve ikinci derecedeki Müslüman askerlerin görevi, Topkapı'da fıçılar, çuvallar, vs. gibi dolgulardan oluşan harap olmuş surlara merdivenleri dayamaktı. Bunlar kitleler hâlinde öldüler, ama asıl orduya büyük bir hizmette bulundular. Yerlerine çok kolaylıkla başkaları konulabileceği için bu insanlar hiçbir Osmanlı komutanı tarafından fazla önemsenmezdi. Merdivenler surlara dayandıktan sonra ise II. Mehmed'in ve her iki beylerbeyinin komutası altındaki yeniçeriler, sultanın da bulunduğu Topkapı ile Silivri Kapı ve Eğrikapı'da103 harekete geçtiler Bu seçkin ve zafere aşina birlikler demir gibi disiplinleri içinde ya yenecekler, ya da öleceklerdi. Aralarında, Hristiyanlar tarafından vurulup, yere düşene kadar özellikle Ulubatlı Hasan dev cüssesi ile göze batıyordu104. Bombardımanın yarattığı dumanlar etraflarını çevreliyor ve kuşatma altında olanların, ilerleyen yeniçerileri görmelerini engelliyordu. Bu karar gününde de asıl komuta yine Giustiniani'de idi. Yerli ve yabancı nüfuzlu kişilerle etrafı sarılmış imparatorun kendisi ise görünmüyordu. O, kutsal varlığını korumak zorunda idi ve çatışmaya giremezdi. Ama ölüme hazırlıklıydı ve Ayasofya'da Kutsal Takdis Merasimi'ni tamamlamıştı. Cenevizli Protostrator'u kıskanmalarına rağmen başlarında balyosları bulunan Venedikliler var güçleriyle savaştılar. Bizanslı birliklerin başında bu arada Osmanlı şehzâdesi Orhan da belirdi. Dış surların önünde sabahın ilk ışıklarına kadar çatışmalar devam etti105. Giustiniani, bir mermi ile göğsünden öldürücü bir yara aldı ve adamları tarafından gemisine götürüldü. Bu yüzden müdafaacıların saflarında büyük bir boşluk açıldı ve genel bir karmaşa meydana geldi. Hiç kimse, ortadan kaybolan komutanın yerine geçmeye cesaret edemedi. Topların kulak yırtıcı sesi ve yeniçerilerin sinir bozucu naraları altında hiçbir emir duyulmadı. Bir kez geri püskürtülen Türkler, alçak dış
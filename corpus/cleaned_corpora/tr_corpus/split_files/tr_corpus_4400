kenesi, yaz kenesigiller (Ixodidae) familyasından kene türüdür. Üç konaklı kenedir. Larvaları Ekim-Mart, nimfleri Mayıs-Haziran, ergin dişileri de Mart-Mayıs aylarında aktiftir. Dişi 2-2.4 mm (yumurtalı: 8 mm), erkek 1.8-2.2 mm, nimf 1.0-1.2 mm uzunluğundadır. Nemli yaprak döken ve kozalaklı ağaç karışığı ormanlarda bulunur. Ergin ve nimfler konakçının ininde yaşar. Larvalar bitki yapraklarında bulunur. küçük kemirgen ("Myodes glareolus, Microtus, Mus, Rattus") ve böcekçil memelilerde (Soricidae) asalaktır. Ergin ve nimfler kemirgenlerde, larva böcekçil üzerindedir. Ayrıca, kirpi, sincap, tilki, tavşan ve köstebeklerde de görülebilirler. Kazara, insan, at, kertenkele ve küçük kuşlarda da olabilir. "Babesia microti" (insan babeşyozu), "Coxiella burnetii" (Q humması), "Tickborne encephalitis" (TBE), "Francisella tularensis" (tularemi), "Borrelia burgdorferi" (Fransa'sa Lyme hastalığı), "Louping ill" (Büyük Britanya'da) Avrupa'da, Büyük Britanya, İrlanda, Fransa, Belçika, Hollanda, Almanya, Danimarka, İsviçre, İtalya, kuzey İspanya, Norveç, İsveç, Polonya ve güney Asya'nın doğusunda yaygın. Metilparaben Metilparaben, kimyasal formülü CH3(C6H4(OH)COO) olan bir paraben. Metilparaben genellikle antimikrobiyal koruyucu olarak kozmetikte, yiyecek imalatında ve farmasötik formülasyonlarda kullanılır. Yalnız olarak veya diğer parabenlerle ortak olarak kullanılabilir. Aynı zamanda diğer antimikrobiyal ajanlarla da kullanılabilir. Parabenler maya ve küflere karşı çok etkili olmalarının yanında geniş bir pH aralığında, geniş spektrumlu antimikrobiyal aktivite gösterirler. Antimikrobiyal yararı %2-%5'lik propilen glikol eklenmesiyle artış gösterir. Parabenler zayıf çözünürlükte olmalarına karşın paraben tuzları, partiküler sodyum tuzu olarak formülasyonlarda sıklıkla kullanılırlar. Zayıf tamponlu formülasyonların pH'ını yükseltmesine rağmen, metil paraben propil paraben ile birlikte farklı parenteral farmasötik formülasyonlarda kullanılırlar. Metil paraben şeffaf kristalize veya beyaz kristal gibi toz halinde bulunur. Aynı zamanda küçük bir miktarda yanık tadı vardır. Metil paraben antimikrobiyal aktivitesini pH 4-8 aralığında gösterir. Formülündeki fenolatın eksi yükü sayesinde artan pH ile koruyucu etkisi azalmaktadır. Bakterilerde daha etkilidirler ve gram pozitif bakterilerde gram negatiflere göre daha etkilidirler. RaÃ¯ Rai Cezayir'in Oran şehrinde Bedeviler sayesinde ortaya çıkan ve tarihi 1930'lara kadar dayanan bir müzik türüdür. İspanyol, Fransız, Afrika ve Arapça folk müzik tarzlarının karışımını içerir. Rainin kelime anlamı "fikir" dir. Ancak müzik türündeki coşkuyu belirtmek için Türkçede "işte bu" sözüne denk gelen bir ifadeyi belirtir. Bir halk müziği olarak Rai; Vahran, Relizane Vilayeti ve Mostaganem Vilayeti şehirlerinde özellikle fakir kesim arasında yayılmaya başlamıştır. Geleneksel anlamda erkek sanatçıların baskın olduğu "Rai"'de 20. yüzyıl sonlarında kadınlar daha etkin biçimde kendilerine yer bulmuşlardır. "Rai" sanatçılarına "cheb" (genç) adı verilir. Bu isim neredeyse tüm Rai sanatçıları tarafından kendi isimlerinden önce yazılacak şekilde kullanılır. Rai sanatçıları 1930'ların başında toplumu etkileyen sorunları ele almaktaydı. Bu sorunlar, başta Fransa olmak üzere Avrupa devletlerinin Kuzey Afrika bölgesi üzerinde yürüttükleri sömürgeleştirme politikalarından salgın hastalıklara kadar geniş bir çerçevede ele alınmaktaydı. Türkiye ve Orta Asya kene türleri listesi Argasidae (Kış kenesigiller) Ixodidae (Yaz kenesigiller) 29. SS Waffen Grenadier TÃ¼meni "RONA" 29. SS Waffen Grenadier Tümeni (Almanca: Die 29. Waffen-Grenadier-Division der SS "RONA" (russische Nr. 1)) II. Dünya Savaşı sırasında Waffen SS bünyesinde işbirlikçilerden oluşan Nazi Almanyasına bağlı silahlı kuvvet. 1944 yılında Rusya Halkının Özgürlük Ordusu (Rusça: Русская Освободительная Народная Армия) isminin kısaltması olan RONA ismini alır. Komutanları Bronislaw Kaminski Vladislavoviç’in ismine atfen Kaminski Tümeni olarak da çağrılmıştır. Tümen Hitler'in emriyle sadece Sovyet partizanlarına karşı kullanılmış ve birlik mensuplarının sadakatinden şüpheler olduğu için lağvedilmiştir. Kaminski Tugayı'nın (SS Sturmbrigade RONA) geçmişi 1941 yılına dayanır. Barbarossa Harekâtı ile Sovyetler Birliği'ne saldıran Nazilere bağlı Heinz Guderian komutasındaki 2. Panzer Ordusu Güney Rusya’daki Bryansk’daki Lokot kasabasını ele geçirir. Cephe gerisinde kalan çok sayıda Kızılordu askeri partizan savaşına başlayarak Alman ikmal hatlarını kesintiye uğratır. Bunun üzerine Naziler yerel halktan oluşturdukları 500 kişilik bir grubu silahlandırarak Sovyet partizanlarına karşı harekata başlarlar. 2. Panzer Ordusu komutanının onayıyla grubun başına Kaminski getirilir ve birliğin asker sayısı artırılır. 1943 yılına gelindiğinde tugay mensubu 10 bin asker beş alaya bölünür, 36 adet sahra topuyla ve ele geçirilen 24 adet Sovyet yapımı T-34 muharebe tankıyla desteklenir. Birlikler cephe gerisindeki partizanlarla savaş için kullanılır. 1943 sonlarında ilerleyen Kızıl Ordu birlikleri karşısında çekilir. 1944 yılında birlik "Rusya Halkının Özgürlük Ordusu" adını alır ve ismin Rusça baş harflerinden oluşan RONA kısaltmasını üniformalara işlenir. Tümen resmi olarak 1 Ağustos 1944 tarihinde kurulur ve Varşova Ayaklanmasının bastırılmasından birkaç gün sonra burada göreve başlar. Birliğin yoğun olarak yağma ve yargısız infaz olaylarına karıştığı iddia edilmektedir. Kaminski’nin bu dönemdeki ölümüyle ilgili birbiriyle çelişen iddialar vardır. Partizanlarca Polonya’da pusuya düşürülüp öldürüldüğü iddia edilirken, Guderian ise savaştan sonra yazdığı anılarında Kaminski’nin Varşova’da yapılanların önemli bir şahidi olduğu için idam edildiğini öne sürer. Varşova’dan sonra ilerleyen Kızılordu birlikleri yüzünden birlik Slovakya’ya kaydırılır ve Slovak Ulusal Ayaklanmasının bastırılmasında kullanılır. 1944 yılının Kasım ayında birliği güçlendirme planları askıya alınır. Birlik bünyesindeki 3 bin asker Nazi saflarına geçmiş olan eski Sovyet generali Andrey Vlasov komutasındaki Rusya Kurtuluş Ordusuna dahil edilir. Tümenin 29 numarası 1945 yılı Mart ayında İtalyan Waffen SS birliğine verilir. IP2Location IP2Location, kullanıcılara aynı adla bir yazılım da sunan 2002 yılında kurulmuş Malezya merkezli bir İnternet şirketidir. IP2Location ziyaretçilerin coğrafi verilerini (ülke, bölge, şehir, enlem, boylam , ZIP kodu), bağlantı hızı, İnternet Servis Sağlayıcısı ve alan adı ismini, IP adresini kullanarak tanımlayabilen bir yazılımdır. Çözüm platform bağımsızdır ve MySQL, SQL server gibi herhangi bir veritabanı sistemine entegre edilebilir. Çözüm ayrıca birkaç programlama dilinin (.NET, Java, C, C++, Visual Basic, PHP, ColdFusion, Perl, Ruby ve Python) API'sini de içermektedir. IP2location Wikiscanner gibi birçok uygulama tarafından kullanılmaktadır. IP2Location her zaman verilen IP adreslerinin yerini doğru olarak belirleyemez. Örneğin, Fransa'daki Orange ve Proxad (Fransa'daki en büyük iki ISS) servis sağlayıcılarında bulunan IP adresleri esas yerlerini umursamaksızın Paris'te olarak belirtmektedir. Bu konu ile ilgili Toronto Üniversitesi'nde IP2location ile ilgili bir makale yayımlanmıştır. Proxy sunucular ve Sanal Özel Ağların IP konumlandırılması yapılamamakta ve sonuç olarak bir bilgisayarın fiziksel konumu hakkındaki iddialar kesin olamamaktadır. NGC 93 NGC 93, Andromeda takımyıldızı bölgesinde yaklaşık olarak uzaklıkta bulunan bir sarmal gökadadır. R. J. Mitchell tarafından 26 Ekim 1854 tarihinde keşfedildi. NGC 93, NGC 90 ile etkileÅŸim halindedir. NGC 100 NGC 100, Balıklar takımyıldızı yönünde yaklaşık olarak 45 milyon ışık yılı uzaklıkta bulunan bir sarmal galaksi. Lewis A. Swift tarafından 10 Kasım 1885 tarihinde keşfedilmiştir. NGC 101 NGC 101, Heykeltıraş takımyıldızı yönünde yaklaşık olarak 150 milyon ışık yılı uzaklıkta bulunan bir çubuklu sarmal galaksi. John Herschel tarafından 25 Eylül 1834 tarihinde keşfedilmiştir. NGC 102 NGC 102, Balina takımyıldızı yönünde yaklaşık olarak 330 milyon ışık yılı uzaklıkta bulunan bir çubuklu sarmal galaksi. F. P. Leavenworth tarafından 1886 yılında keşfedilmiştir. 7 Kristal KÃ¼re 7 Kristal Küre, (Fransızca: Les 7 Boules de Cristal) Tenten'in Maceraları adlı çizgi roman serisinin 13. macerasıdır. Belçikalı yazar ve çizer Hergé tarafından yaratılmıştır. İlk olarak II. Dünya Savaşı sırasında Nazi işgali altında olan Belçika’daki Le Soir gazetesinde Aralık 1943 – Eylül 1944 arasında yayınlanmıştır. Kitap olarak basılması yazar ve gazete hakkındaki işbirlikçilik suçlamalarının soruşturulmasından sonra olabilmiştir. Maceranın devamı Güneş Mabedi adlı maceradır. And Dağlarında İnka kralı Rascar Capac’ın mezarını yakın zamanda bulmuş olan arkeloji ekibinin üyeleri bilinmeyen bir hastalığa yakalanmaktadır. Sırayla ekip üyelerinin her birisi komaya girmektedir. Hastalıkla ilgili olarak eldeki tek ipucu her kişinin yanında bulunan kırılmış kristal kürelerdir. Profesör Turnösol’ün arkadaşı olan ve arkeoloji ekibinin bir üyesi olan Profesör Tarragon’un sağlığından endişelenen Tenten, Kaptan Haddok ve Turnösol Tarragon’un evine giderler. Tarragon Rascar Capac’ın mumyasını evinde muhafaza etmektedir, ev ise polis tarafından korunmaktadır. Geceleyin sürmekte olan fırtına sırasında evin bacasından giren bir yıldırımın enerjisiyle mumya buharlaşır. Evde geceleyin uyuyanların hepsi rüyalarından Capac ile ilgili kâbus görerek uyanır ve Tarragon’u komaya girmiş olarak bulurlar, yatağının yanında yine kırılmış kristal küre parçaları vardır. Tarragon uyanır ama görünmeyen saldırganların saldırısından korunmaya çalışırcasına çırpınmaya başlar. Diğer kurbanları da hastanede ziyaret eden Tenten onların da benzer davranış sergilediklerini görür. Olaydan sonra Tarragon’un evinin önünde gezinen Turnösol önceden mumya tarafından takılan altın bir kolye bulur, boynuna takınca bir anda ortadan kaybolur.Evin etrafını inceleyen Tenten ve Kaptan Haddok, eve giren kişinin bir ağaca saklandığını ve oradan da Turnösol’e saldırdığını düşünürler. Profesörün izlerini ararken Tenten ve Kaptan Haddok görünmeyen kişilerin silahlı saldırısına uğrarlar, yaralanmazlar ancak saldırganlar kaçmayı başarır.Tenten ve Kaptan Haddok saldırganları La Rochelle’e kadar izlerler ve Turnösol’ün Peru’ya doğru yola çıkan "Pachacamac" adlı bir gemide olduğunu öğrenirler. Hikâye Güneş Mabedi adlı macerada devam eder. Öykü II. Dünya Savaşı sırasında yazılmıştır. Nazi işgali altında olan Belçika’da Hergé önceki Tenten maceralarının aksine siyasi konulardan kaçınmaya çalışır. Kitabın ilk karelerinde belirtildiği gibi maceranın ana teması firavunların mezarlarının açılmasıyla ilgili lanete yapılan anıştırmadır. Arkeolog Howard Carter’ın ekibi Mısır firavunu Tutankhamun’un mezarını bulduktan sonra ekiptekiler esrarengiz şekilde ölmüş, bu da firavunun lanetine dair söylentileri kuvvetlendirmiştir. Tarragon’un evi için Hergé'nin arkadaşı Edgar P. Jacobs Boitsfort’da bildiği bir evi önerir. İki sanatçı eve giderek boş gözüken evin taslağını çıkartırlar. Ancak daha sonra evin askerlerle dolu olduğunu ve yerel SS birliklerince üs olarak kullanıldığını öğrenirler. İkili yakalanmadan oradan uzaklaşırlar. Macera ilk olarak Belçika gazetesi Le Soir'da 16 Aralık 1943 tarihinde yayınlanmaya başlar. Brüksel'in Nazi işgalinden kurtarıldığı 3 Eylül 1944 tarihten itibaren yayın kesilir. Hergé ve çok sayıdaki sanatçı arkadaşı işbirlikçi bir gazetede çalıştıkları için sorgulanırlar. Yayın 1946 yılında Tenten Magazin adlı dergide sürer. Hikâyenin devamı "Güneş Mabedi" adlı macerada devam eder. Tenten’in macerada telefonla aradığı Profesör Paul Cantonneau Tenten ile Esrarengiz Yıldız adlı maceradan tanışmaktadır. Kırık Kulak macerasındaki General Alkazar ve Ottokar’ın Asası macerasındaki Bianca Castafiore bu macerada da yer alırlar. Ancak maceraların sıralamasına göre henüz Castafiore ile şahsen tanışmamış olan Kaptan Haddok sanatçıyı tanımaktadır. Macerayla ilgili "Prisoners of the Sun" adlı bilgisayar oyunu Infogrames tarafından 1997 yılında piyasaya sürülmüştür. Pablo MartÃ­n Asuero Pablo Martín Asuero (Gros-San Sebastián, 1967). Bask-İspanyol otomanist, Goierri-Gipuzkoa vadisinin asili. New Mexico, Albuquerque Sandia lisesinden mezun olduktan sonra İspanya'da Deusto Üniversitesi'nde İspanyol Filolojisi okudu. 1991-1993 yılları arasında İstanbul Üniversitesi'nde İspanya Dışişleri Bakanlığı bursuyla Türkçe eğitimi aldı. 1997 yılında Jon Juaristi gözetiminde Bask Bölge Üniversitesi'nde doktorasını tamamladı. 1998 yılında Fransa'da Picardie Jules Verne Beauvais Üniversitesi'nde dil dersleri verdi. 2000 yılında Lübnan Beyrut'ta bulunan Cervantes Enstitüsü'ne öğretmen olarak atandı. 2002 yılında İstanbul Cervantes Enstitüsü'nün müdürlüğüne atandı. Şam'da Cervantes Enstitüsü'nün müdürlüğünü yapmaktadır. Safarad Yahudileri, Osmanlı İmparatorluğu ve İspanya krallıkları arasındaki ilişkiler ve bunlarla ilgili yayınlar yapmış olan diplomatlarla ilgili olarak yapılmış çok sayıdaki uluslararası konferansın yayın editörlüğünü yapmıştır. İstanbul'da yerleşik İsis yayınevi tarafından yayınlanmakta olan Cuadernos del Bosforo'nun danışmanıdır. Asociación de Orientalistas Españoles'in onursal üyesidir. Şili devleti tarafından Order of Comendador, ve İspanya Kraliyeti tarafından verilen Comendador del Mérito Civil madalyalarıyla ödüllendirilmiştir. Çalışmaları İngilizce, Fransızca, Türkçe, Arapça, Sırpça ve Katalancaya çevrilmiştir. Internette Makaleler-El viaje a oriente de Lamartine, su traducción al español e influencia en autores hispánicos -Los poetas Turcos y la batalla de Gallipoli -Balat y Hasköy: Dos barrios judíos de Estambul a la luz de varios observadores españoles (1784-1905) -El Consulado de España en Estambul y la protección de sefardíes (1804-1913) -The Spanish Consulate in Istanbul and the Protection of the Sephardim (1804-1913) -La imagen española d elos judíos otomanos 1790-1907 -El encuentro de los españoles con los sefardíes de Marruecos a la luz de Pedro de Alarcón -Catalina de Oviedo y Murat III; lo que pudo ser y no fue -La imagen española del ejército Otomano (1784-1907) -Representantes españoles en el imperio Otomano, entre la diplomacia, la crónica y la literatura (1864-1886). -España-Turquía, un largo camino hacia la modernidad -Blasco Ibáñez camino de Oriente -Blasko Ibanjes na putu za istok Mustafa Zihni PaÅŸa Mustafa Zihni Paşa (d. 1838- ö. 1911) çeşitli hükûmet nazırlıkları görevlerinde bulunmuş bir Osmanlı Devlet adamıdır. 1838 yılında İstanbul'da doğdu. Mekteb-i Maarif-i Adliye'den mezun oldu. Medrese eğitimi aldı. 1884 yılında Maliye Nazırı oldu. 1886-1890 yılları arasında Ticaret ve Ziraat Nazırlığı görevini yaptı. Daha sonra Evkaf Nazırlığı görevinde bulundu. Ayrıca Selanik, Hüdavendigar (Bursa) ve Halep Valisi oldu. 1908 yılında II. Meşrutiyet'in ilanından sonra Şura-yı Devlet Başkanı ve Meclis-i Ayan üyesi oldu. 1901 yılında Vedat Tek'in mimarlığını yaptığı Erenköy'deki Zihnipaşa Camii'ni inşa ettirmiştir. Ayrıca av köşkü olarak yaptırdığı bir bina günümüzde Erenköy Zihnipaşa Kız Sanat Okulu olarak kullanılmaktadır Amblyomma Amblyomma, yaz kenesigiller (Ixodidae) familyasının monotipik Amblyomminae alt familyasından kene cinsidir. Yaz kenesigiller (Ixodidae) familyasının üçüncü büyük cinsidir. Bütün kıtaların Kuzey Yarımküre 'de 40. enlem ile Güney Yarımküre 'de 50. enlem arasındaki sıcak bölgelerinde bulunan cinsin ana merkezi Amerika'dır. And Dağları 'nda da bulunur. Ayrıca, Antiller ile Galapagos Adaları 'nda endemik türleri vardır. Omurgalılardan oluşan konakçıları değişkenlik gösterir: iki yaşamlılar, sürüngenler, kuşlar ve memeliler. Türlerinin neredeyse üçte biri sürüngenlerde (kaplumbağa, kertenkele ve yılan) bulunur. Hatta bir türü ("A. nitidum") deniz yılanlarında da görülür. Bir türü ("A. sparsum") de hem gergedan hem de kaplumbağalarda asalaktır. İnsan ve hayvan sağlığını tehdit eden hastalık yapıcı organizmaların taşıyıcılığını yaparlar. Taşıyıcı olarak "A. variegatum", "A. hebraeum", "A. cajennense" ve "A. americanum" türleri sayılabilir. Kimi uzmanlar, "Aponomma" cinsini de buraya dahil ederler. Distance-vector Routing Protocol Distance-vector Routing Protocol (mesafe-vektör yönlendirme protokolü) paket-anahtarlamalı ağlarla ilgili bilgisayar Iletişim(computer communication) kuramında yer alan iki ana sınıftan biridir. Diğeriyse bağlantı-durum (link-state) protokolüdür. Distance-vector yönlendirme protokolü yolların hesaplanmasında Bellman-Ford algoritmasını kullanır. Distance-vector yönlendirme protokolü istekleri, periyodik olarak komşularının yönlendirme bilgisine ihtiyaç duyar. Bu bazen bir ağ topolojisinde bir seçim yapıldığında da gerekebilir.Bağlantı-Durum Protokolü ile karşılaştırılmak istenirse, Bağlantı-Durum protokolü içinde bulunduğu ağ topolojisinde tüm nodların(node) yönlendirme bilgisine ihtiyaç duyar. Distance-vector yönlendirme protokolü ise daha az hesaplama karmaşıklığına ve mesaj ek yüküne sahiptir. Yönlendirici anlamına gelen Distance Vector yön ve mesafenin vektör ile tanımıdır. Yön basitçe yakındaki hop adres, çıkış arayüzü ve aynı zamanda bu hop adreslerin sayısıdır. Distance-Vector yönlendirme protokolü kullanan yönlendiriciler bir hedefin tüm bilgilerine sahip değillerdir. Distance-Vector yönlendirme protokolü(bundan sonra DVRP diye anılacaktır) yerine iki yol kullanırlar: DVRP'ye örnek verecek olursak: RIPv1 ve v2(Bilgi Yönlendirme Protokolü) ve IGRP(İç geçit Yönlendirme Protokolü). EGP(Dış Geçit Protokolü) ve BGP(Sınır Geçit Protokolü) saf DVRP olup olmadıkları kesin değildir, çünkü bir DVRP yalnız bağlantı tabanlı yönlenmeleri hesaplar BGP'de ise bir ornek verilecek olursa, yerel bağlantı öncelik değeri bağlantı maliyeti üzerinden hesaplanır. Aynı temel özelliklere sahip farklı DV (Distance-Vector) tabanlı protokoller arasındaki yönlendirme gerektiren bir ağ için en iyi yol hesaplama metotları kullanılır. Yönlendirme anlamına gelen DV mesafe ve yönün vektör ile tanımıdır. Yön basitçe yakındaki hop adres ve çıkış arayüzü, mesafe ise hopların adedidir. DVP (distance-vector protokol)'yi kullanan yönlendiriciler hedefe olan tüm yolların bilgisine sahip değildir. DV yerine iki metot kullanırlar: DVP'nin isminden anlaşılacağı üzere bir ağdaki herhangi bir bağlantıya olan mesafeyi ve yönü hesaplama üzerine kurulmuştur. Ulaşılacak olan hedefin maliyeti değişken güzergâh ölçümleriyle hesaplanır. RIP (Yönlendirme Bilgisi Protokolü) hedefin hop adedini kullanır oysa IGRP mecvut bant genişliği ve nod gecikme bilgilerini de diğer hesaplardan alır. Routerların bir kısmının veya tümünün aynı DVRP ile yapılandırılmış tüm komşularına yaptığı gönderilerin güncellemeleri DVP'de periyodik olarak yapılır. RIP çapraz-platform Dv yönlendirmesini destekler oysa IGRP ise bir Cisco Systems'in tescilli DVRP'sidir. Eskiden beri bir yönlendirici yansıma değişikliklerini ve bu değişiklikleri komşularına olan bilgisini tuttuğu yönlendirme tablomuzu düzenleyebilme bilgisine sahiptir. Bu süreç “söylenti ile yönlendirme” olarak tarif edilebilir, çünkü diğer yönlendiricilerden alınan bilgiye inanırlar. Aslında bu bilgi doğru ve geçerli ise bilginin hangi yönlendiriciden geldiği zaten belirlenemez. Bu gigi kararsızlık ve yanlış yönlendirme yapılmamasına yardım edebilecek bir sayıdır aslında. Bellman-Ford algoritması meydana gelen yönlendirme looplarını ve sonsuza dek sayma probleminden bunların zarar görmelerini engelleyemez. Sonsuza dek sayma probleminin özü bir örnekle açıklamak gerekirse, A B'ye onun (yani B'nin) bir yola sahip olduğunu söylerse, A B'nin bu yolun en azından bir kısmına sahip olduğunu biliyor ve bu yol aslında B'ye ait değilse burada sonsuz bir dongü oluşacaktır. A B'ye sürekli söyleyecek B ise “benim yolum değil” mesajını döndürecektir... Problemde şüphesiz şu görünüyor: A-B-C-D-E-F arasında bağlı bir alt ağ olduğunu varsayarsak, yönlenmelerin sayısını ölçü olarak alalım. Şimdi A'nın aşağı gittiğini varsayarsak, vektör güncelleme sürecindeki B bildirimleri A'ya 1 mesafesinde yönlendirilecektir (aşağı). B A'dan vektör güncellemelerini alamaz. Problem şu, B C'den de güncellenebilir olsun, A'nın aşağıya olan hareketinin farkında olmayacaktır, öyle ki C B'ye A'nın C'den iki zıplamasını söylesin(C'den B'ye ve oradan A'ya), işte bu durum bir yanlıştır. Yavaşça ağda sonsuza ulaşana dek bu durum çoğalacaktır. (C algoritma içerisinde bir müdehaleyla bu durumdan kurtulabilir, Bellman Ford'un deyişiyle “rahat mülktür”tür. [yani algoritma değiştirilemez değildir.]) RIP döngüsel ifadelerin kullanımını azaltmak için sonsuza dek sayma probleminin sayıcısı olan hopları, görüş bölme (Split Horizon) ve Poison Terslemesi(Poison Reverse) tekniklerini kullanır. Bütün bu önlem yapıları bazı yönlendirme döngülerinin oluşumunu önler,fakat hepsini önleyemez. Bir bekleme süresinin eklenmesi (yönlendirme yenilemesinden sonra yönlendirme güncellemeleri reddedilir) ile hemen hemen tüm döngülerin oluşması engellenir,fakat bunlar aynı zamanda kavuşma süresin de önemli artışlara neden olur. Bundan dolayı örgür-döngüye sahip DVRP olan EIGRP ve DSDV gelişti. Bunlar tüm durumlarda döngü oluşmasını önler fakat artan karmaşıklıklara göz yumulur,ayrıca OSPF olarak bilinen bağlantı-durum protokollerin bulunmasından sonra bu protokollerin yayılması da yavaşlamıştır. İçinde bulunduğumuz ağ A,B,C ve D olmak üzere 4 adet yönlendiriciden oluşsun: Geçerli zaman veya iterasyonu T algoritması ile gösterelim ve ona doğrudan komşu olan her yönlendirici için yaratılan mesafe matrisleri tarafından bu algoritma başlatılsın (0 anında, T=0). Öyle ki yönlendirme tablolarımız aşağıdaki gibi olacaktır.(Tablolarda en kısa yollar yeşil renk ile yeni kısa yollar ise sarı renk ile vurgulanmıştır.) T=2 de B'den kaynaklanan hataları içerir. Fra Diavolo (opera) Fra Diavolo (Birader Şeytan) (Fransızca adı: "Fra Diavolo ou L'hôtellerie de Terracına" yani "Birader Şeytan veya Terracına'daki Hancı"), Fransız besteci Daniel François Auber tarafından bestelenmiş 3 perdelik bir opera-comique tarzında bir operadır. Eserin librettosu, Fransızca olarak Auber'in diğer eserlerine de katskisi olan, Eugène Scribe tarafından hazırlanmıştır. Librettonun konusu 1800-1806 döneminde güney İtalya'da faaliyet gösteren "Fra Diavolo (Birader Şeytan)" adıyla ün yapmış Napoli'li "Michele Pezza adlı haydudun hayat hikâyesinden, gerçeklere pek sıkıca bağlı olmadan, uyarılmıştır. Bu opera eserinin prömiyeri 28 Ocak 1830'da Paris'te Opera-Comique tarafından "Salle Ventadour" salonda yapılmıştır. Bu opera eseri Auber'in en başarılı eseri olmuş ve 19. yüzyılın en popüler opera eserlerinin başında görülmüştür. Bu eser 1857'de Londra'da sahnelenmesi için Scribe ve Auber, yeni aryalar ve resitatifler Fransızca verziyona ekleyerek ve çete mensuplarına daha fazla yer vererek, bir İtalyanca bir versiyon hazırlamışlardır. Ayrıca bir Almanca versiyonu da hazırlanmış ve bu da Almanya'daki sahnelemelerde çok başarılı olmuştur. "Sicilya'nın Terracına şehrinde bir han salonu" Hanın salonda Terracınna'da karabınyeri gücünün komutanı Lorenzo ve askerler uyuk bir masa etrafında oturup içki içip eğlenmektedirler. Orada bulunmalarının nedeni unu bütün Napoli krallığına yayılmai olan "Fra Diavolo" adlı haydudu yakalamaktır ve eğer bunu başarırlarsa büyükçe bir ödül kazanacaklardır. Komutan Lorenzo'nun canı sıkkındır çünkü hancı Matheo'nun barcı kızı olan Zerlina'ya aşıktır ama Zerlina ailesinin istğiyle bir mahalli zengin olan Francesca evlendirileceğini duymuştur. Zerlina sahneye girer ve Lorenzo ile birlikte bir ikili söyler. Bu ikiliden Zerlina'nın da Lorenzo'nun aşkına karşılık verdiği ve onu kaybetmemek istediği öğrenilir. Hatta onun tehlikeli olan bir haydut peşinde dağ tepe dolaşması bile Zerlina'yı çok korkutmaktadır. Tam bu sırada sahne ye "Yardım edin." diye bağıran bir İngiliz turist hanım olan Lady Pamela ve kocası yaşlı Lord Cockburn girerler. Sicilya'aya gelmek için yaptıkları uzun yolculuktan sonra tam seyahatlerinin sonlarında biraz evvel çok korkulu bir baskınla ünlü haydut Fra Diavolo tarafından yolda soyulmuşlardır. Lady Pamele kısa bir arya ile geçirdikleri korkulu durumu anlatır. Kocası Lord Cockburn ise bu yaşında İtalya'ya gelmenin ne uygunsuz olduğunu anladığı ve bundan pişman olduğunu bildirir. Barcı kız Zerlina sevdiği karabınyer subayı Lorenzo'ya bu korkunç haydudu biran evvel yakalaması için yalvarmaya başlar. Bu sırada han kapısı önüne arabaları gelir ve içinden Lady ve Lord Çokburn'e yol arkadaşlığı yaptığını anladığımız yakışıklı bir adam iner. Bu kişi isminin San Marco Markizi olduğunu bildirse de bu aslında Fra Diavolo adlı hayduttur. Markı o gece handa kalmak için bir oda ister; aynı zamanda Lady Pamela'yla flört etmeye başlar ve bundan hoşlanmayan Lord Cockburn odasına gitmek üzere karısıyla sahneden çıkar. Zerlina haydut Fra Diavolo'nun kurnazlığı, zekiliği ve hatat saytanlığı hakkında bir arya söylemeye koyulur. Bu arya Diavolo sözcüğünün çokça tekrarı ile bu operanın en hoşlanılan baş parçasıdır. Zerlina şarkısını sona erdirince markiz kendi aryasına başlayıp, haydudun bir kalp hırsızı olup aşk için yaşadığını bildiğinin şarkısını söyler ve bu sırada boşalan han salonda yalnız kalmıştır. Bu sırada Lady Pamele yine aşağı inerek han salonuna girer. Markı/haydut bir mandoli alarak ona serenada başlar. Lady Pamela Markı'nın kendine aşık olup kur yaptığına gerçekten inanmış görünür. Ama haydudun mutlaka onun takınmış olduğu mücevherat takılarında gözü olduğu açıktır. Lord Cockburn'de geri gelir. karısı ona bu genç adamla masumca müzik yapıp vakit geçirdiklerini söylerse de Lord Cockburn bundan hoşlanmamıştır. Tam bu sırada Fra Diavolo çetesinin mensupları olan Giacamo ve Beppo adlı iki adam gelerek Markı/hayduda yaklaşırlar ve heyecanlı olarak ona bir şeyler fısıldarlar. Söyledikleri karabınyer müfrezesi tarafından kıstırıldıkları ve kaçmalarını mutlak şart haline gelmiş olduğudur. Uzaktan bir askeri mars nağmesi duyulur ve çok geçmeden hanın salonu karabınyeri müfrezesi askerleri ile dolar. Müfreze mensupları çok sevinçlidirler; haydut çetesini ormanda kıstırmışlar; birçok haydudu öldürmüşler ve haydutların elinde bulunan bazı soygun mallarını geri almayı başarmışlardır. Müfreze komutanı Lorenzo bu baskının hikâyesini anlattıktan sonra haydutlardan geri alan mücevherleri Lord'a gösterir ve bunların Lady Pamela'ya ait olduğunu öğrenir. Lord bu çalınmış eşyasının geri gelmesinden çok memnun olarak subaya bir ödül vermek için 10.000 lireti cüzdanından çıkarıp verir. Bu Zerlina ve Lorenzoio'yu artık birbiryle evlenmeleri hiçbir engel kalmadığı için çok sevindir. Sahte Markı iş bütün bu olanları çok sessiz bir hiddetle seyretmektedir. Lorenzo, Fra Diavolo'nun izini bırakmayıp onu sıkıca takip için oradan ve Zerlina'dan ayrılmak zorundadır ve sahneden çıkar. "Zerlina’nın yatak odası: Solda, ortada ve sağda birer kapı ve meydana bakan bir pencere bulunur." Zerlina Lorenzo'ya olan sevgisi ve onunla ertesi gün evlenme sevincini anlatan bir şarkıyı söyleyerek odasına gelir. Sonra uykuları gelen Lord ve Lady bir kapı önünde görünürler ve Zerlina onlara odalarını göstermek iken çıkar. Bu sırada kapılarından birinin dışından Barkarol söyleyen Markı/haydudun sesi ısıtılır. Adamları Beppo ve Giacoma ise pencere önünde beklemektedirler. Markının şarkısı bitince hepsi odaya girerler ve saklanırlar. Biraz sonra Zerline geri gelir. Saklanan haydutlar Zerlina'yı taklit edip aralarında onu alaya almaya başlarlar. Beppo'nun gülüşünü işiten Zerlina bunun Lord ve Lady'nin odasından geldiğini düşünür aldrmaz; duasını edip yatağına uzanır. Kız uykuya dalınca haydutlar onu bıçaklayıp öldürmeye karar verirler. Fakat Beppo tam kızı bıçaklayacakken kapı çalınmaya başlar; Zerlina uyanır ve kapısını açar. Kapıyı çalan Lord ve Lady'dir ve arkalarında Lorenzo ve askerleri vardır. Markı/haydut gizlendiği yerden çıkar ve bu saklanmasını ya Zerlina ya da Lady Pamele'ya yaklaşmak için yaptığını açıkça ima eder. Hem Lorenzo hem de Lord onu düello'ya davet ederler. Aynı zamanda her ikisi de kadınların sadakatsızlığı yüzünden bunun ortay çıktığına inanmışlardır. Her iki kadın Markı/hayduda hiç ilgileri; onunla hiç ilişkileri olmadıklarını sadakatsızlığı reddettiklerini söylemeleri rağmen ne Lord ne de Lorenzo'ya laf anlatabilirler. Erkeklerin kendilerinden yüz çevirdiklerini görür anlarlar. "Terracına ana meydanı; solda han, bir ağaç kümesi ve küçük bir kilise ve arka planda dağlar" Markı/haydut Fra Diavolo elbiselerini giymiş olarak meydana gelir ve paraya olan sevgisi hakkında bir arya söyledikten sonra oradan ayrılır. Güzel bir bahar günüdür ve hancı ve köylüler meydanda hanın önünü doldururlar. Daha sonra subay Lorenzo ve karabınyeri askeriyle meydana gelirler. En son olarak Lorenzo'nun yüz çevirip bıraktığı Zerlina eskiden sözlü olduğu Frencesca ile birlikte meydana gelir ve onunla o gün evlenmek için hazırdır. Zerlina hemen Lorenzo önüne giderek ona sistemde bulunan bir arya söyler. Hanın önündeki bir masada Beppo ile Giacomo oturmuşlar; bibirleriyle önceki gecenin maceralarını konuşmakta ve bu arada Zerlina'nın sitem etme aryasını taklit etmektedirler. Zerlina birden onları tanımıştır; hemen bunu Lorenzo'ya söyler ve onları tutmasını ister. Lorenzo hemen onları yakalarl küçük kilisenin yanına götürür ve tabancasını çekerek hemen yakında saklanır. Diğerleri ve askerler de meydandan ayrılıp saklanırlar. Biraz sonra Markı/haydut yine meydana gelir; meydanı boş bularak kilise yanında olan Beppo ve Giacomo'ya yaklaşarak "Lord ve karısını pusuya düşürme vakti geldi" diye söze başlar. Buna hemen saklı oldukları yerden Lorenzo ve Lord'un yanıtı duyulur: "Bu sefer bu işte muvaffak olamazsın." Ünlü haydut pusuya düşmüş ve yakalanmıştır. Herkes saklandıkları yerlerden çıkarlar. Lorenzo sevdiği Zerlina'dan, Lord Cockburn'de karısı Lasy Pamela'dan özür dilerler. Bu başarıyı kutlayan bir ensambl koro şarkısı ile opera sona erer. Podgorica Belediyesi Podgorica belediyesi (Karadağca: Општина Подгорица / Opština Podgorica), Karadağ'ın 21 belediyesinden biridir. Belediyenin merkezî aynı zamanda Karadağ'ın başkenti olan Podgorica'dir. Karin Dreijer Andersson Karin Elisabeth Dreijer Andersson, 7 Nisan 1975 Nacka, İsveç doğumlu, İsveçli şarkıcı. Aynı zamanda sahnedeki Fever Ray adıyla da bilinir. Kardeşi Olof Dreijer ile oluşturduğu elektronik müzik ikilisi The Knife'ın solistidir. Daha önceden de alternatif rock grubu Honey Is Cool'un gitarist ve vokalistliğini yapmıştır. İlk solo albümünü 2009'da Fever Ray adı altında yayınlamıştır. The Knife'ın beklemede olduğu zamanlarda, Andersson kendisinin ilk solo albümü "Fever Ray" 'i Rabid Records etiketiyle 12 Ocak 2009'da dijital otamda, 18 Mart 2009'da da fiziksel olarak piyasaya sürdü. Ancak daha öncesinde ana tekli olan "If I Had a Heart" 15 Aralık 2008'de dijital ortamda dinleyicilerin beğenisine sunuldu. 2005'te Andersson "The Understanding" adlı Röyksopp albümündeki "What Else Is There?" isimli şarkıya vokal desteği sağladı. Aynı zamanda bu şarkının klibinde de vokalist olarak olmasa da göründü. 2008'de Andersson, dEUS adı grubun "Vantage Point" adlı albümündeki "Slow" isimli şarkısına vokal desteği verdi. Andersson Röyksopp'un "Junior" adlı 2009 yapımı albümündeki "This Must Be It" ve "Tricky Tricky" isimli şarkılarda vokal olarak yer aldı. Gliomatosis cerebri Gliomatosis Cerebri (GC) oldukça ender görülen yayılı (diffüz) bir beyin tümörüdür. Bu türde genelde tümör hücreleri şekillerini yitirmezler ve tümör beynin birden fazla lobuna birden yayılmıştır. Bu sebepten sıklıkla Diffüz Astrositoma ile karıştırılabilir. Ancak astrositoma yalnızca astrosit adı verilen yıldız şeklindeki beyin hücrelerini etkiler ve mutasyona uğratır. Gliomatosis Cerebri ise beynin beyaz maddesinde bulunan tüm hücreleri etkiler. Bu hücrelerdeki şekil değişiklikleri belirgin değildir. Astrositoma ve GBM gibi diğer beyin tümörleri topaklar şeklinde yapılar oluştururken GC'de bu hücreler geniş bir alana yayılmıştır. GC her yaş grubundan insanı etkileyebilir. Ancak 30lu yaşlarda sıklıkla karşılaşılır. Çok ender rastlanıldığı için tecrübesiz ve yeterince bilgisi olmayan doktorlar ve patoloji laboratuvarları tarafından kolayca Diffüz Astrositoma teşhisi konabilmektedir. Ancak MR görüntülerinde GC geniş bir alana yayılıdır. Aynı alana yayılı başka tip bir tümör hastada ciddi hayati tehlikelere yol açmalıdır oysa GC'de tümör MR görüntülerinde ne kadar büyük görünürse görünsün bunun aynı büyüklükteki diğer tümör türlerine göre hastaya etkisi çok azdır. Tübingen Üniversitesi Nöroloji bölümünden Dr.Herlinger ve arkadaşlarının 2002 yılında yaptığı bir araştırma da GC hastalarının biyopsileri difüz astrositoma, oligoastrositoma ve anaplastik astrositoma ait belirtiler gösterdiği görülmüştür. Genetik incelemelerinde ise TP53 ve PTEN gen mutasyonları görülmüştür. EGF reseptörünün normal üstü değerlerde olduğu görülmüştür. Ancak CDK4, MDM2, veya CDKN2A genlerinin silinmesi olayına rastlanamamıştır. Bu özellikler de patoloji incelemesi sırasında doğru teşhisin konulabilmesine yardımcı olur. Gliomatosis Cerebri beyine oldukça yayılı ve girişgen bir tümör türü olduğundan ameliyat uygulanacak bir tedavi yöntemi değildir. Teşhiste astrositoma ile karıştırılması çoğu zaman gereksiz ve tehlikeli cerrahi müdahalelere yol açar. Şayet hasta da başka sorunlar yoksa ameliyattan kesinlikle kaçınılmalıdır. Aynı şekilde yayılı bir tümör oluşu yüzünden Gliomatosis Cerebri'ye Radyoterapi uygulanması da son derece risklidir. Radyoterapi geniş bir alana uygulanacağından bu, hastalarda fonksiyon kaybı ve radyoaktivite zehirlenmelerine yol açabilir. Radyoterapi uygulanabilen Astrositoma ve GBM gibi başka tür tümörlerle karıştırılması bu hastalığa gereksiz ve tehlikeli Radyoterapi uygulanmasına yol açar. Tedavi de Temodal birincil olarak kullanılır. Procarbazine - CCNU - Vincristine terapisi de uygulanabilir. İlk kemoterapi hastalarda %30 a yakın bir düzelmeye yol açar. Bu düşünüldüğünde yavaş ilerleyen tümörlerde Temodal, PCV tedavisine iyi bir alternatif olabilir. Tübingen Üniversitesindeki çalışma da 6 hastadan 4'üne Procarbazine, Carmustine, Vincristine (PCV) kemoterapisi uygulanmış ve hastalar da tümörün kısmen gerilediği gözlemlenmiştir. 2008 yılında Bonn Üniversitesinden Dr.Glas ve Mainz Üniversitesi, Zürih Üniversitesi Hastanesi ve Tübingen Üniversitesinden arkadaşları ile 3 değişik merkezde yaşları 27 ile 72 arasında değişen 12 hastaya, Procarbazine ve CCNU tedavisi uygulamışlardır ve bu tedavinin çok başarılı sonuçlar verdiğini bildirmişlerdir. Glas ve arkadaşlarının uyguladığı terapide hastalara 4 hafta ara ile 3 kez 60 mg/m2 dozunda Procarbazine uygulanmıştır. Hastalara tedavinin başında ve sonunda 110 mg/m2 dozunda CCNU verilmektedir.. Mainz Üniversitesinden Dr. Marcel Seiz ve arkadaşları Temodal ile etkin maddesi Celecoxib olan Pfizer firmasının ürettiği Onsenal adlı ilacı düşük dozda sürekli uygulamışlardır. Tümörde damarlanma(anjiyojenesis) gösteren üç hastada bu tedavi damarlanmanın gerilemesine yol açmıştır ve tümörün ilerlemesini durdurmuştur. Gliomatosis Cerebri TeÅŸhis ve Tedavi Madagaskar kaplumbaÄŸasÄ± Madagaskar kaplumbağası ("Geochelone yniphora"), Testudinidae familyasından endemik kaplumbağa türüdür. Bağası sert, yüksek kubbeli ve kahverengidir. Her pulda büyüme halkası görülür. Erkekler dişilerden daha büyüktür. Madagaskar adasına özgü olup, çok ender görülür. Asalakları arasında Madagaskar kaplumbağa kenesi ("Amblyomma geochelone") sayılabilir. Ian Hodder Ian Hodder (23 Kasım 1948, Bristol, Birleşik Krallık) Britanyalı arkeolog. Artsüreççi ("postprocessualist") arkeolojinin öncüsü. 1993'ten günümüze değin Çatalhöyük'te yapılan kazıları yönetti. Hodder, kazı ekibinde çalışan herkesin site hakkındaki öznel görüşlerini toplamak gibi pozitivizm dışı yöntemleri arkeolojide kullandı. B'nai MoÅŸe İnka Yahudileri olarak da bilinen B'nai Moşe (, ""Musa'nın çocukları"") Peru'nun başkenti Lima'nın kuzeyindeki Trujillo kentinde Yahudiliğe geçmiş küçük bir gruptur. B'nai Moşe'lerin çoğu Temani ve Rus Yahudileri ile birlikte İsrail'e bağlı Kfar Tapuah'ta yaşamaktadır. Bu nüfus, İsrail'in genel Yahudi nüfusu içinde erime sürecindedir. "İnka Yahudileri" resmî olarak cemaate bağlı olmamasına rağmen popüler bir cemaat olup İspanyol ve Amerikan yerlilerinin karışımı olan mestizolardan gelmektedir. Ataları arasında İspanyol Yahudileri bulunmazken İnka izleri bulunur. Cemaat 1966'da Trujillo'lu Villanueva tarafından kuruldu. Katoliklikten Yahudilik'e geçtikten sonra yerel halk tarafından dışlanıp ayırımcılığa uğradı. Villanueva İspanya'ya gidip Sefarad cemaatinden bilgiler aldı ve geri döndüğünde hayal kırıklığı yaşamış 500 Katolik onunla birlikte Yahudiliğe geçti. 1985'te Villanueva Menachem Mendel Schneerson ile irtibata geçmesi üzerine Peru'ya isteyenlerin Yahudilike geçmesinde yardımcı olması için Rabbi Myron Zuber gönderildi. 1988'de Peru'ya giden Zuber bu yeni Yahudilere kaşerut ve Şabat kurallarını öğretti. Lima cemaatinin isteksizliği nedeniyle B'nai Moşe tam potansiyeline ulaşamadı ve İsrail'e göç etme kararı aldı. Bet Din ilk olarak 1991'de 300 cemaat üyesine resmî olarak Yahudilike geçme töreni düzenledi ve ilerleyen senelerde bunları 200 kişi daha takip etti. 30 B'nai Moşe üyesi aynı zamanda Lima'ya taşındı fakat Aşkenaz cemaati tarafında ayırımcılığa uğradı. 2001'de 84 kişi daha resmî olarak Yahudilike geçti. 2008 yılı itibarıyla Peru'da yaklaşık 10,000 Yahudi bulunmaktadır ve çoğunluğu Katolik olan Peru halkının ayırımcılığına maruz kalmaktadır. Amazon Yahudileri Amazon Yahudileri (, ""Yehudey Amazonas""; ; Portekizce:"Judeus Amazônicos") çoğunluğunu Fas Yahudilerinin torunlarının oluşturduğu Amazon Havzası'ndaki Brezilya ve Peru'nun Belém, Santarém, Manaus, Iquitos ve Tarapoto gibi şehirlerinde yaşayan Yahudilerdir. Bu Yahudilerin kökenleri Amazon Havzası'nda 1880'lerde kauçuk patlamasıyla önce Brezilya'ya ardından Peru'ya yerleşen girişimcilere dayanır. Sömürgecilik döneminden kalan kast sistemi nedeniyle bu Yahudiler ile Lima'daki çoğunluğunu Aşkenazların oluşturduğu Yahudi cemaatiyle hemen hemen hiç temasa geçmemiştir. İsrail'in verdiği desteklerle bu Yahudilerden bazıları İsrail'e göç etmiştir. İspanya ve Fas Yahudilerinin bulunduğu Belém ve Manaus'ta Albaz, Almescany, Assayag, Benesby, Benchimol, Benayon, Bemerguy, Bendayan, Benguigui, Bentes, Benzecry, Elaluf, Elmescany, Foinquinos, Hamú, Israel, Laredo, Levy, Ohana,Ovadia, Sabbá, Salém, Salgado, Safdié, Sefdié, Serruya, Soares, Tobelem ve Zagury soyadlı Yahudiler bulunmaktadır. Kauçuk patlaması döneminde buraya gelen Yahudiler geleneksel olarak Ladino, İbranice ve Haketia dillerini konuşmaktadır. Ateşböceklerinin Mezarı , Isao Takahata'nın yazıp yönettiği 1988 yapımı animasyon filmdir. Animasyonun yapımı için Studio Ghibli ile anlaşan Shinchosha'nın ilk film projesidir. Film Akiyuki Nosaka'nın, II. Dünya Savaşı'nda açlıktan ölen kızkardeşinden özür dilemek amacıyla yazdığı "Hotaru no Haka" (animasyon Japonya'da aynı isimle yayınlandı) isimli kısmi otobiyografik romanından uyarlandı. Drama en sarsıcı animasyonlardan biri olarak kabul edilir. Roger Ebert filmi şimdiye dek yapılmış en güçlü savaş karşıtı filmlerden biri olarak nitelendirir. Animasyon tarihçisi Ernest Rister filmi Steven Spielberg'in "Schindler'in Listesi" yapıtı ile karşılaştırarak, gördüğü en içten animasyon film olduğunu belirtmiştir. "Ateşböceklerinin Mezarı" II. Dünya Savaşı'nın sonuna yakın bir dönemde Japonya'da geçer. Filmde, bombalanan Kobe şehrinde hayatta kalmış 14 yaşındaki Seita (清太) ve onun dört yaşındaki kızkardeşi Setsuko'nun (節子) umutsuz çabaları anlatılır. Filmin başlangıcında, nasıl sonlanacağı sezinlenmektedir. Seita Sannomiya İstasyonu'nun karanlık bir köşesinde terkedilmiş ve bir deri bir kemik halde ölür. Ardından ruhu kızkardeşinin ruhuyla bir araya gelir ve kardeşler trenle çeşitli istasyonlara giderken geriye dönüşlerle ve fondaki sesle geçmiş anlatılır. Liman şehri Kobe'ye bombalı saldırı yapıldıktan sonra anneleri ölen Seita ve Setsuko teyzelerinin yanına giderler. Başlangıçta iyi görünen teyzeleri zamanla çocuklara daha az yemek verip daha kötü davranmaya başlar. Bunun üzerine kardeşler şehrin dışında yer alan eski bir sığınağa taşınmaya ve kendi kendilerine bakmaya karar verirler. Seita, kendisi ve kardeşi için tarlalardan sebze çalmaya ve bombalama esnasında evleri yağmalamaya başlasa da yiyecek bulmak giderek zor bir hale gelir. Sonunda küçük kız yetersiz beslenmeden ölür. Seita kardeşi için insanlardan uzakta yalnız bir cenaze töreni düzenler. Ardından kız kardeşine ait küllerin birazını şeker kutusuna ekler ve kutuyu ve babasının fotoğrafını birlikte ölene kadar taşır. Filmin sonunda Seita ve Setsuko'nun ruhları görülür. Artık sağlıklı ve iyi giyimli görünmekte ve yan yana oturarak günümüz Kobe'sine bakmaktadırlar. Hikâye, 1945'te Japonya'daki savaş esnasında kızkardeşini yetersiz beslenme sebebiyle kaybeden Nosuka'nın yazdığı aynı adlı yarı otobiyografik romanı temel alır. Kızkardeşinin ölümünden kendisini sorumlu tutan yazar bu romanı olayı telafi etmek ve trajediyi kabullenmesine yardım etmesi için yazdı. Bombardıman esnasında Nosuka'nın kızkardeşi on altı aylıktır ve kardeşinin bakımı altındayken malnütrisyon sonucu ölmüştür. Eleştirmen Igarashi Yoshikuni'ye göre Nosuka kendisini temsil eden Seita'yı öldürerek, kızkardeşinin ölümündeki suçluluğunu bastırmaya çalışmaktadır. Takahata İsao sadece romanın büyük başarı elde etmesi sebebiyle (ya da Miyazaki'nin sevki ile) değil kendisinin de başından buna benzer bir olay geçtiği için projeyi almıştı. Yönetmenin kardeşlerinden biri bir bombardımanda iki gün boyunca ailesinden ayrı kalmıştı. İsao bu olayı hayatının en kötü tecrübesi olarak tanımlar. Savaşın insan toplumu ve toplumun içinde yer alan bireyler üzerindeki negatif sonuçlarını duygusal bir şekilde betimlemesi sebebiyle bazı eleştirmenler "Ateşböceklerinin Mezarı"nı savaş karşıtı film kategorisinde değerlendirir. Film, karşıt görüşler arasında kahramanca bir uğraşı abartılı bir şekilde anlatmak yerine tamamen savaşın sebep olduğu kişisel trajedilere odaklanır. Japoncada isimler çoğul durumda değişikliğe uğramazlar yani "hotaru" tek veya birden fazla ateş böceğini ifade ediyor olabilir. Filmde Seita ve Setsuko ateş böceklerini yakalayıp, yaşadıkları bomba sığınağını aydınlatmak için kullanırlar. Ertesi gün Setsuko ölmüş böcekler için bir mezar kazar ve "Neden ateş böcekleri bu kadar çabuk ölüyor" diye sorar. Yani isim, olayın sembolik ve tematik önemini artırmak için kullanılmış olabilir. Alternatif olarak Setsuko, isimdeki "ateş böceği" olabilir. Setsuko erken ölüyor ve ailenin uygun bir cenazesi olan tek üyesi. Eğer öyle ise filmin adı "Bir Ateş Böceğinin Mezarı" şeklinde yorumlanabilir. Filmin Japonca adında "hotaru" (ateş böceği) sözcüğü genellikle kullanılan tek kanji 蛍 ile değil de iki kanji ile 火 ("hi", ateş) ve 垂 ("tareru", su damlasının yapraktan neredeyse düşecek durumda olması gibi asılmak, sarkmak anlamında) yazılmıştır. Bu ateş böceği görüntülerinin ateş damlalarını andırması gibi yorumlanabilir. "Ateşböceklerinin Mezarı" film eleştirmenlerinden ve izleyenlerden övgü dolu yorumlar aldı. 34 incelemenin değerlendirildiği eleştiri topluluğu sitesi Rotten Tomatoes'ta %97'lik bir yüzde yakaladı ve 10 üzerinden 9.1 puan aldı. Eleştirilerin ortak kanısı kısmında "Acı çekerek üzen bir anti savaş filmi, "Ateşböceklerinin Mezarı" Studio Ghibli'nin en derinden güzel, en unutulmaz eserlerinden biridir." yazmaktadır. IMDb'de ise 135.000'i aşkın kullanıcının oyunda ortalama 8.5 puan elde ederek "En iyi 250 film" sıralamasında 60. sırada yer almaktadır. Anomalohimalaya Anomalohimalaya, yaz kenesigiller (Ixodidae) familyasının Rhipicephalinae alt familyasından kene cinsidir. Erginleri "Cricetulus" cinsinden avurtlaklarda, larva ve nimfleri ise "Alticola" cinsinden dağ sıçanlarında asalaktır. Tanrı Dağları ile Pamir Dağları 'nda, Kırgızistan, Özbekistan, Tacikistan, Çin'de Sincan Uygur Özerk Bölgesi ve Tibet, Nepal. Avurtlak kenesi Avurtlak kenesi ("Anomalohimalaya cricetuli"), yaz kenesigiller (Ixodidae) familyasının Rhipicephalinae alt familyasından kene türüdür. Erginleri boz avurtlak ("Cricetulus migratorius") üzerinde, larva ve nimfleri ise gümüş dağ sıçanı ("Alticola argentatus") ile orman sıçanı ("Apodemus sylvaticus") üzerinde asalaktır. Tanrı Dağları ile Pamir Dağları 'nda, Kırgızistan, Tacikistan, Çin'de Sincan Uygur Özerk Bölgesi. Tibet avurtlak kenesi Tibet avurtlak kenesi ("Anomalohimalaya lamai"), yaz kenesigiller (Ixodidae) familyasının Rhipicephalinae alt familyasından kene türüdür. Erginleri "Cricetulus kamensis lama" alt türünden avurtlak ile "Alticola" cinsinden dağ sıçanlarında, larva ve nimfleri ise değişik sıçan ve farelerde, sivri fare ve tavşanda görülür. Tibet, Nepal ve Tacikistan. Latince bilim adı "Cricetulus kamensis" subsp. "lama" alt türünden avurtlaklarda ilk bulunduğu için "lamai" denmiştir. Pamir avurtlak kenesi Pamir avurtlak kenesi ("Anomalohimalaya lotozkyi"), yaz kenesigiller (Ixodidae) familyasının Rhipicephalinae alt familyasından kene türüdür. Larva ve nimfleri gümüş dağ sıçanı ("Alticola argentatus") üzerinde bulunmuştur. Erginlerinin konakçıları bilinmiyor. Tacikistan ve Ã–zbekistan. Peru'daki Yahudilerin tarihi Peru Yahudileri çeşitli kökenlerden gelen ve yıllar boyunca Peru'da yaşamış veya Peru kökenli Yahudilere denir. Zamanında malını mülkünü alıp daha güvenli bir gelecek için yurtdışına giden Yahudi cemaatinin nüfusu yakın zamanda yavaşça artmaya başlamıştır. Peru'da 1985'ten beri hahamlık yapan Arjantin kökenli Rabbi Guillermo Bronstein'ın anlattıklarına göre 1970'lerde 5200 kişiyle en yüksek nüfusa ulaşan Yahudi cemaatinin nüfusu bugün yarıya inmiştir. Az sayıdaki nüfusa rağmen büyüme vadeden aktif bir cemaat vardır. Peru'daki Yahudi cemaati, coğrafik kökenlerine göre üç kola ayrılır. Israeli Union isimli en büyük cemaat Doğu Avrupa göçmenlerinin torunları tarafından oluşur ve sayıları toplam Yahudi nüfusunun %75'ini oluşturur. Diğer iki cemaat ise Sefarad ve Orta Avrupa veya Alman kökenlilerden oluşup nüfusları hemen hemen eşittir. 1970'lerin başında Peru'lu Yahudilerin ülkeden çıkışının sebebi sol görüşlü askeri hükümetin başkanı Gen. Juan Velasco medyayı ve ülke endüstrisini millileştirmesidir. 1975'te Velasco'ya darbe düzenlenince dış göç oranında azalma oldu fakat ekonomideki sıkıntılar ve politik şiddet nedeniyle göçler 1980'lerde tekrar hızlandı. Bronstein'a göre en çok dış göç Alan Garcia hükümetinin (1985-90) sebep olduğu ekonomik kriz sebebiyle gerçekleşmiştir. Aynı zamanda Maoist Sendero Luminoso gerilla hareketiyle ülkede silahlı saldırı ve istikrarsızlıklar baş gösterdi. Her ne kadar bu saldırılar Yahudileri hedef almadıysa da bölgedeki durum birçok Peru'lu ailenin ülkeyi terketmesine sebebiyet verdi. Peru'da 15 yıl süren politik şiddetler nedeniyle 30,000 kişi hayatını kaybetti. 1973 ila 1990 arası ülkedeki Yahudilerin tam sayısı bilinmemektedir fakat Bronstein Lima'daki Yahudi okulundaki öğrenci nüfusuna bakılarak bir fikir edinilebileceğini belirtmiştir. Peru'lu Yahudi ailelerin %90'ının çocuklarını gönderdiği Leon Pinelo Okulu'nda 1970'lerdeki 1200 olan öğrenci sayısı bugün 450'ye düşmüştür. Bugün Peru'da 3000 Yahudi ve ikisi Ortodoks üç ana sinagog bulunur. Çoğunluğu Lima'da bulunan Yahudilerin Iquitos'ta küçük bir cemaati bulunur. Jupp Heynckes Jupp Heynckes (d. 9 Mayıs 1945, Mönchengladbach), Alman eski millî futbolcu, teknik direktör. Döneminin en iyi golcülerinden biridir. Bundesliga'da attığı 220 golle en golcü 3. futbolcu konumundadır. Teknik direktörlük hayatı da futbolculuğu gibi başarılarla doludur. Doğduğu şehir Mönchengladbach'ın futbol takımı olan Borussia'da futbola başladı. 18 yaşındayken A takıma alındı. 1963-1964 ve 1964-1965 sezonlarında Bundesliga 2' de forma giydi. Bu 2 sezonda 23 gole imza attı. 1964-1965 sezonu sonunda Bundesliga'ya çıkan Borussia'da 2 sezon daha forma giydi. Bu 2 sezonda da 27 gol atmayı başardı. 1967-1968 sezonu başında Hannover 96 takımına transfer oldu. 3 sezon formasını giydiği Hannover'de 86 maça çıktı ve 25 gol kaydetti. Bu 3 sezondaki 25 gol onun gibi bir golcü için çok düşük bir orandı. 1969-1970 sezonu sonunda takımdan ayrılarak yetiştiği kulüp Borussia'ya geri döndü. Geri dönüşten sonraki ilk sezonunda 19 gol attı ve Borussia ile şampiyonluk yaşadı. 2. sezonunda da yine 19 gol attı. Fakat takım bu kez 3. olmuştu. Bir sonraki sezon en iyi derecesini yaparak 28 gol attı. 1973-1974 sezonunda ise daha iyisini yaparak 30 golle Gerd Müller ile beraber gol kralı oldu. 1974-1975 sezonunda 27 golle yine gol kralı olurken bir kez daha şampiyonluk yaşadı. 1975-1976 ve 1976-1977 sezonlarında da şampiyonluk yaşayarak 3 sezon üst üste şampiyonluğu elde etti. 1976-1977 sezonunda şampiyonlar liginde final oynadı fakat finalde Liverpool'a karşı 3-1 kaybetti. 1977-1978 sezonunda Heynckes 18 gol atmasına rağmen Borussia sadece 3 gol averajı ile şampiyonluğu kaybetti. Heynckes bu sezon sonunda futbolu bıraktı. İlk olarak 1967 yılında millî takımda oynamaya başladı. Hannover'de iyi sezonlar geçirememesi nedeniyle 1970 FIFA Dünya Kupası kadrosunda yer alamadı. Borussia'ya geçtikten sonra 1972 Avrupa Futbol Şampiyonasında şampiyon olan millî takımda en önemli oyunculardan biri oldu. Aynı şekilde 1974 FIFA Dünya Kupasında da şampiyon olan millî takımda yer aldı. Millî takımla 39 maça çıktı ve 14 gol atmayı başardı. Memel Kuşatması Memel Kuşatması ya da Memel Muharebesi, II. Dünya Savaşı'nın Doğu Cephesi'nde, Sovyet kuvvetlerinin 1944 yılı sonlarında başlattıkları Memel Taarruz Harekâtı'dır. Memel, Klaipėda'nın Almanca adıdır. Sovyet taarruzu, Memel'in küçük bir kesiminde ve limanında Alman kuvvetlerinin üç ay boyunca kuşatma altında tutulmasına yol açmıştır. Buradaki Alman köprübaşı, 1945 yılı başlarında Sovyet kuvvetlerince girişilen bir başka genel taarruz olan Doğu Prusya Taarruzu'nun bir alt harekâtıyla ortadan kaldırılmıştır. STAVKA'nın Beyaz Rusya Stratejik Taarruzu (Bagration Harekâtı olarak bilinir), 1944 yılının Ocak - Ağustos aylarında Alman Merkez Ordular Grubu'na yüklenmişti. Harekât, Ordular Grubu'nu bugünkü Beyaz Rusya'dan, Litvanya'dan ve Polonya'nın büyük bir bölümünden geri atmıştır. Aynı yılın Ağustos ve Eylül aylarında Alman karşı taarruzu Doppelkopf Harekâtı Sovyet ilerlemesini durdurmayı başardı ve Merkez Ordular Grubu ile Kuzey Ordular Grubu arasındaki bağlantıyı korudu. Fakat STAVKA, 1. Baltık Cephesi'nin Alman 3. Panzer Ordusu mevzilerine karşı bir taarruz geliştirmesi için gereken hazırlıkları sürdürdü. Bu taarruz, Memel'e yönelecek ve bu iki Ordular Grubu arasındaki bağlantıyı kesecekti. General İvan Bagramyan, taarruzunun ana darbesini Şiaulyay'ın 19 km. batısına planladı. Emrindeki kuvvetleri yarısını bu bölgeye yapacağı taarruzu için topladı. Kıt'a kaydırmalarında, Alman kuvvetlerinin önlem almasını önlemek için, Rusların maskirovka adını verdikleri gizleme ve yanıltma yöntemlerini kullandı. Tüm bunlar, Alman komutanlığının, Sovyet taarruzunun ana istikametinin Riga yönünde olacağını düşünmesini sağlamak içindi. Harekâttaki Alman kuvvetleri, General Erhard Raus komutasındaki 3. Panzer Ordusu'nun kuzey kanadı birleridir. Bunlar, General Hans Gollnick komutasındaki 28. Kolordu ile General Siegfried Heinrici'nin 40. Panzer Kolordusu'dur. Harekâttaki Sovyet kuvvetleri ise General İvan Bagramyan'ın 1. Baltık Cephesi kuvvetleridir. General Bagramyan'ın taarruzu, 5 Ekim 1944 günü General Erhard Raus'un 3. Panzer Ordusu'na karşı, 100 km.lik bir cephe hattı üzerinden başladı. Esas yarma darbesi, görece zayıf olan 551. Volkgrenadier Tümeni mevzilerine yönelmiştir. Son Alman savunma hattı daha ilk gün çöktü ve Kızıl Ordu kuvvetleri 16 – 17 km.lik bir girme oluşturdular. Bunun üzerine General Bagramyan, General Vasili Volski'nin 5. Muhafız Tank Ordusu'nu, Memel'in kuzeyinde sahile ulaşmak için cepheye sürmüştür. 3. Panzer Ordusu'nun cephe hattının geneli 7 Ekim'de çökmüştü ve General Beloborodov'un 43. Ordu'su daha da güneye ilerleyen bir girme sağladı. Bu birlikler iki gün içinde Memel'in güneyinde sahile ulaştılar. Bu arada General Volski, Memel'i kuzeyden çevirmişti. Güneyde ise General Çernyahovski'nin 3. Beyaz Rusya Cephesi kuvvetleri Tiltis'e ilerledi. 3. Panzer Ordusu Karargâhı 5. Muhafız Tank Ordusu'na bağlı birlikler tarafından ele geçirildi. General Raus ve karargâh kadrosu, Memel'de bizzat çatışmalara girmek zorunda kaldılar. Alman Merkez Ordular Grubu Komutanı General Schörner, 9 Ekim'de Riga'da kuşatılan birlikler serbest kalırsa, Memel'i kurtarmak için bir taarruza girişileceğini bildirdi. Bu konuda karar, ertelendi. Fakat Alman Deniz Kuvvetleri, sivil halktan bazı gruplarla birlikte garnizonun büyük bir kısmını deniz yoluyla tahliye etmeyi başardı. Kentin savunması ise General Hans Gollnick komutasındaki 28. Kolordu tarafından üstlenilmiştir. Cephenin bu en kuzey kesiminde elde edilen başarı, STAVKA'yı 3. Beyaz Rusya Cephesi'ne Doğu Prusya'ya yönelik bir taarruz başlatma yetkisi vermek yönünde cesaretlendirmiştir. Gumbinnen Harekâtı kapalı adıyla girişilen bu taarruz, son derece güçlü Alman savunması karşısında fazla bir ilerleme gösteremedi ve birkaç günün sonunda durduruldu. Sovyet Gumbinnen Harekâtı'nın durdurulması, Memel'e çekilmiş Alman birliklerinin, esas olarak 43. Ordu'dan oluşan Sovyet birliklerince bir abluka altına alınmış olduğu anlamına geliyordu. Büyük ölçüde Gross Deutschland Tümeni, 58. Piyade Tümeni ve 7. Panzer Tümeni unsurlarından oluşan Alman kuvvetleri, taktik savunmayı ağır tahkimata ve Baltık kıyı açığındaki gemi topçusuna dayandırmıştır. Deniz topçusu, özellikle Prinz Eugen ağır kruvazörüdür. Abluka ve savunma, Kasım ve Aralık ayları ile 1945 yılın Ocak ayının büyük bir bölümünde sürmüştür. Bu süre içinde siviller ve yaralı askerler deniz yoluyla tahliye edilmiştir. Yine bu süre içinde ağır kayıplara uğramış olan Gross Deutscland Tümeni ve 7. Panzer Tümeni bölgeden çekildi ve onlardan kalan boşluk, deniz yoluyla bölgeye intikal ettirilen 95. Piyade Tümeni ile doldurulmaya çalışıldı. Memel, 27 Ocak 1945 tarihinde Sovyet kuvvetlerinin kontrolüne geçmiştir. STAVKA'nın daha güneyde Doğu Prusya Taarruzu'nun başarısı, bölgeyi savunulamaz duruma düşürmüştür. Bu durumda Alman 28. Kolordu'sunun kentten Samland Yarımadası'na çekilerek buradaki savunmaya destek olmasına karar verilmiştir. Ayrıca 58. ve 95. Piyade Tümenlerinden sağ kalan unsurlar, Curonian kıstağından çekildi. Bu geri çekilmede 58. Piyade Tümeni artçı olarak görev yapmıştır. Son Alman askeri 28 Ocak günü saat 04:00'da Memel'den ayrılmıştır. Birkaç saat sonra Sovyet öncü unsurları limanı ele geçirdi. Memel, 1923 - 1939 yılları arasında Litvanya'nın bir parçası idi. Daha sonra Barbarossa Harekâtı ile Almanya'nın topraklarına katıldı. II. Dünya Savaşı sonrasında ise Sovyet yönetimi altında Litvanya Sovyet Sosyalist Cumhuriyeti olarak devam etmiştir. Kentin adı, 1947 yılında geleneksel Litvanya dilindeki adı olan Klaipėda olarak değiştirildi. Riga Taarruzu Riga Taarruzu ya da Sovyet resmi tarihinde Riga Taarruz Harekâtı, II. Dünya Savaşı'nın Doğu Cephesi'nde, STAVKA'nın geliştirdiği Baltık Taarruzu'nun bir alt harekâtıdır. Harekât, 1944 yılının sonlarında gerçekleşmiş olup Alman kuvvetlerini Riga kentinden çıkartmıştır. Kızıl Ordu kuvvetleri, Tartu Taarruzu'nun başlangıcında ve son derece başarılı olan Bagration Harekâtı'nın sonunda Baltık Denizi yönünde ilerlemişlerdi. 1944 yılının Temmuz ve Ağustos aylarında gerçekleşen bu taarruzlarla bir noktada Riga Körfezi'ne ulaşmışlardı. Ağustos ayında Alman 18. Ordu'su ve paramiliter bir sivil savunma birliği olan Selbstschutz unsurlarıyla bir karşı taarruz başlatmıştı. Doppelkopf Harekâtı olara bilinen taarruz, Sovyet 3. Baltık Cephesi kuvvetleri üzerinde ağır bir baskı yaratmıştır. Alman Kuzey Ordular Grubu Komutanı General Ferdinand Schörner, Aster Harekâtı kapalı adıyla (ya da Tallinn Taarruzu) bir harekâtla birliklerini Estonya'dan çıkarmayı planlamıştır. Eşzamanlı Kızıl Ordu Riga Taarruzu, halen Litvanya ve Estonya'yı elde tutmakta olan Kuzey Ordular Grubu üzerinde Sovyet güçlerinin daha da ağır bir baskı geliştirmelerini sağladı. Kızıl Ordu, 14 Eylül 1944'te Riga ekseninde şiddetli bir taarruz başlattı. Dört gün içinde Alman 16. Ordu'su ağır kayıplara uğradı. Öte yandan 18. Ordu'nun 18 tümeninde onu, Kampfgruppe düzeyine (tabur) düşmüştü. Kuzeyde Sovyet kuvvetleri Alman 28. Kolordusu mevzilerine taarruz etti. Alman ve Estonya birlikleri, şiddetli çatışmalara karşın mevzilerini tutmayı başardılar. Güneyden ise Sovyet 43. Ordu'su Riga'ya doğru ilerleyerek kent üzerinde bir tehdit oluşturmaya başlamıştı. Bu ilerleme, bölgedeki Alman 10. Kolordusu'nu dağıtmıştır. General Schörner, birliklerini Kurlandiya Yarımada'sına çekmeye başladı. Böylelikle Riga'dan geri çekilerek cephe hattını kısalmayı amaçlamıştı. 3. Panzer Ordusu'na bağlı 39. Panzer Kolordusu'nun bir karşı taarruzu şimdilik General Schörner komutasında gerçekleştirildi. Fakat Sovyet direnişi çok kuvvetliydi. Bu arada STAVKA, Riga yönünde daha fazla bir baskı örtüsü altında yeni bir taarruz ekseni hazırlığındaydı. Bu taarruzla ilgili talimat, 24 Eylül'de hazırdı. Alman 16. Ordu'su, 27 Nisan'da Sovyet kuvvetlerinin cepheden güneybatıya kuvvet kaydırdıkları yönünde raporlar vermeye başladı. Gerçekte 1. Baltık Cephesi kuvvetlerinden 4. Vurucu Ordu ve 51. Ordu, Memel yaklaşımında batıya doğru geniş çaplı bir darbe için güney yönünde kaydırılmaktaydı. Alman istihbaratı bu kıt'a kaydırmalarını saptamıştı fakat, ne yönde olduğu konusunda net bir bilgileri yoktu. Sovyet taarruzuyla gerçekleşen Memel Muharebesi 5 Ekim'de başladı ve General İvan Bagramyan'ın 1. Baltık Cephesi kuvvetleri, Alman 3. Panzer Ordusu'nu mevzilerinden geri attı. Böylece Kızıl Ordu birlikleri, Alman Merkez Ordular Grubu ile Kuzey Ordular Grubu arasında bir gedik oluşturdular. Bu durumda General Schörner'İn Riga ve Kurlandiya civarındaki kuvvetleri tecrit edilmişti. General Schörner, 9 Ekim'de Memel yönünde taarruz edeceğini ve Riga tahliye edilirse bir kara bağlantısı kurmaya çalışacağını bildirdi. Sovyet kuvvetleri 10 Ekim'de yeniden Riga dışına doğru harekete geçti ve kent, topçu mevziline alındı. Alman 18. Ordu'su, geride 6. Motorize Uçaksavar Tümeni'nin topçusunu ve 227. Piyade Tümeni'ni bir örtme kuvveti olarak bırakarak ve yol üzerindeki köprüleri atarak Riga'dan Kurlandiya Yarımadasına doğru çekilmeye başladı. 3. Baltık Cephesi kuvvetleri, 13 Ekim 1944 günü Riga'ya girdiler. Birkaç gün sonra Riga'nın batısında harekât halinde olduğu, Alman kuvvetlerinin Lielupe Nehri'nin doğu kıyılarından atıldığı belirtilerek rapor edildi. Rapor tarihi 17 Ekim'di. Alman Kuzey Ordular Grubu, Kurlandiya Kuşatması içine alındı. Bu bölgede, Avrupa'da savaşın sona erdiği 8 Mayıs 1945 tarihine kadar tecrit edilmiş olarak kaldı. İngilizce Wikipedia maddesinden yararlanılmıştır. Riga Offensive (1944) Abimael Guzmán Manuel Rubén Abimael Guzmán Reynoso (d. 3 Aralık 1934), takma adı Başkan Gonzalo, eski felsefe profesörü, Peru’daki Aydınlık Yol devrimci hareketinin lideri. Yöneticisi olduğu siyasi hareket Peru’da 1970'li yıllardan itibaren aktif oldu ve 17 Mayıs 1980 tarihinde itibaren hükümete karşı silahlı mücadele başlattı. Peru hükûmeti tarafından terörizm ve vatana ihanet suçlarından aranan Guzmán 1992 yılında yakalandı ve ömür boyu hapis cezasına mahkûm oldu. Halen Lima yakınlarındaki Callao deniz üssünde tutulmaktadır. Başkent Lima’nın 1000 km uzağındaki Islay eyaletinin kıyı kenti olan Mollendo’da doğdu. Millî piyangoyu kazanan bir tacirin üç farklı kadından olan altı çocuğunda birisiydi. Annesi Berenice Reynoso o daha 5 yaşındayken öldü. 1938 – 1946 yılları arasında annesini ailesiyle yaşadı. 1947 yılında babasının yanına Arequipa’ya gitti. Burada Katolik Okuluna devam etti. 19 yaşına geldiğinde Arequipa’daki San Agustín Ulusal Üniversitesi Sosyal Bilimler Fakültesine girdi. Öğrencilik döneminde marksizm ile tanıştı, Peru Komünist Partisi kurucusu José Carlos Mariátegui’nin eserlerinden etkilendi. Üniversitede felsefe ve hukuk eğitimi gördü. 1962 yılında felsefe dalında öğretim üyesi olarak Ayacucho’daki San Cristóbal Huamanga Üniversitesine rektörünün daveti üzerine başlar. Antropolog olan üniversite rektörü Dr. Efraín Morote Best sonradan Aydınlık Yol hareketinin fikir alanındaki liderlerinden olacaktır. Morotoe’nin desteğini alan Guzmán, Peru’daki yerel halkın dili olan Quechua dilini öğrenmeye başlar ve sol siyasetle daha da ilgilenmeye başlar. Kendisi gibi genç aydınlarla Peru’nun bir devrim ile kurtarılması fikirleri bu dönemde şekillenir. 1970'li yıllarda hükûmet karşıtı gösterilerde iki kez tutuklanır. 1964 yılında Augusta la Torre ile evlenir. 1965 yılında Çin’ni ziyaret eder. Üniversitedeki görevinden 1970'li yılların ortasına doğru istifa eder ve yeraltına çekilir. 1960’lı yıllara gelindiğinde Peru Komünist Partisi ideolojik ve kişisel sebeplerden bölünmüş durumdadır. Sovyet geleneğinden çok Çin geleneğine yakın olan Guzmán sonraları Aydınlık Yol olarak adlandırılacak hizibin lideri konumuna geçer. Guzmán, Başkan Gonzalo takma adını alarak maoist modele göre devrimci köylü halk savaşını başlatır. Bu dönemde Guzmán, ABD emperyalizminin yanı sıra Sovyetler Birliğini de eleştiriyor ve bu ülkeyi sosyal emperyalizmle suçluyordu. Aydınlık Yol hareketi başlarda sadece Peru üniversiteleri çevreleriyle sınırlı kaldı. 1970'li yılların sonlarına doğru ise Ayacucho bölgesinde bir gerilla grubuna evrildi. 1980 yılının Mayıs ayında grup Peru hükümetine karşı savaş açtığının ilanı olarak Ayacucho bölgesindeki Chuschi köyüne baskın düzenleyerek 1964 yılından beri ilk kez bir seçimin gerçekleşmesine engel olmuş oldu. Zamanla büyüyen gerilla hareketi Lima eteklerinde kadar genişledi. Aydınlık Yolun amacı hükûmeti çaresiz bırakacak kadar ülkede kontrolü ele alıp iktidarın alınabileceği bir ortam sağlamaktı. Gerillalar sadece asker ve polisleri değil her türlü hükûmet görevlilerini, grev kırıcı işçileri, hükümetle işbirliği yapan köylüleri ve hatta diğer sol örgütleri de hedef almaktaydı. Yoğun iç savaş ortamında yaklaşık 70 bin kişinin hayatını kaybettiği tahmin edilmektedir. Aydınlık Yol hareketi Guzmán’ın fikirlerini ve eserlerini marksizm leninizm ve maoizm ideolojisi üzerine kurulmuş yeni bir teorik anlayış olarak değerlendirmiştir. 1989 yılında yaptığı değerlendirmede Guzmán artık stratejik dengenin sağlandığı ve eski rejimin artık yönetemez haline geldiğini öne sürerek stratejik saldırı aşamasına geçeceklerini ilan etti. 1990 yılında iktidara gelen Alberto Fujimori 5 Nisan 1992 tarihinde devlet başkanı iken parlamenter yapıya karşı yaptığı darbe ile ülkede yeni ve otoriter bir siyasi yapı kurar. Teröre karşı oluşturduğu özel polis teşkilatıyla Aydınlık Yol gerillalarına karşı önemli adımlar atar. Lima’da gerillaların kaldıkları hücre evlerini arayan polisler Lima’da Maritza Garrido Lecca adlı öğretmen tarafından işletilen bir bale okuluna yaptıkları 12 Eylül 1992 günkü baskında Guzmán ve sevgilisi Elena Iparraguirre başta olmak üzere 8 kişiyi ele geçirirler. Polis Guzmán ile birlikte örgütsel belge ve bilgilere de ulaşırlar. Bilgisayarında gerilla silahlı kuvvetlerinin çok ayrıntılı bir dökümü bulunan Aydınlık Yol o dönemde 23 bin 430 silahlı gerillaya sahip olduğu Guzmán daha sonra Peru hükûmeti tarafından bir kafesin içerisinde mahkûm kıyafetleriyle kamuoyuna teşhir edilecektir. Guzmán Fujimori hükümetinin uygulamaya koyduğu anti-terör yasaları gereğince başları kapalı askeri hakimlerce yargılanır. Hakimlere karşı gerillalar tarafından saldırı yapılmasından çekinen hükûmet bu yönde bir önlem almıştır. Üç gün süren mahkeme sonucunda Guzmán ömür boyu hapis cezasına çarptırılır ve halen bulunmakta olduğu Lima’daki Callao askeri deniz üssü hapishanesine gönderilir. Guzmán yakalandıktan sonra Peru televizyonuna çıkarak Peru hükümetiyle barış görüşmelerinin başlatılması gerektiğini beyan etti. Açıklama Aydınlık Yol içerisinde bir yarılma yaratacak ve hükümetin ilan ettiği af çerçevesinde 6 bin gerilla silah bırakacaktır. Silahlı mücadeleye devam kararı alan Aydınlık Yol gerillaları ise Oscar Ramirez Durand önderliğinde yollarına devam ederler. Ancak 1999 yılında Ramirez’in de yakalanmasıyla örgüt çökme noktasına gelir. Peru Anayasa Mahkemesinin Fujimori dönemimde uygulanan kontrterör yasalarının anayasaya aykırı olduğunun açıklanmasıyla bu dönemdeki tüm yargılamalar geçersiz ilan edilir. Bu kapsamda Guzmán da yeniden yargılanır. Mahkeme süreci 5 Kasım 2004 tarihinde başlar. Ulusal ve uluslararası kamuoyunun yoğun ilgi gösterdiği mahkemede Guzmán’ın savunmasının kamuoyuna açıklanmaması için dava sırasında ses kaydı alınmasına izin verilmez. Basına kapalı olarak süren ve çeşitli kereler hakimi değişen dava 13 Ekim 2006 tarihinde Guzmán’a ömür boyu hapis cezası verilmesiyle sonuçlanır. Halen Callao deniz üssündeki özel hücresinde tutulmaktadır. Aynı hapishanede Movimiento Revolucionario Túpac Amaru, MRTA lideri Víctor Polay ve kaderin garip bir cilvesi olarak Fujimori döneminde hapishaneyi inşa ettiren eski istihbarat şefi Vladimiro Montesinos kalmaktadır. Boş olan dördüncü hücre ise Fujimori için ayrılmıştır. Guzmán 2006 yılında kendisiyle beraber tutuklanan Aydınlık Yol yöneticilerinden olan ve ayrı bir hapishanede tutuklu bulunan Iparraguirre ile evlenmiştir. Guzmán tutuklanmasının 17.yıldönümüne denk gelecek şekilde 12 Eylül 2009 tarihinde anıları ve değerlendirmelerinden oluşan 400 sayfanın üzerindeki düşüncelerini "De puño y letra" adındaki kitapta toplar. Kitapta gerilla dönemindeki anıları, yakalandıktan sonra mahkemede yaptığı savunma ve geleceğe dönük düşünceleri yer almaktadır. Peru hükûmeti Guzmán'ın üst seviyede korunan bir özel hapishanedeki hücresinden el yazmalarını nasıl çıkardığı konusunda şaşkınlığını gizlememektedir. Kurlandiya Kuşatması Kurlandiya Kuşatması , II. Dünya Savaşı Doğu Cephesi'nde Mihver kuvvetlerinin Kurlandiya Yarımadası'nda Kızıl Ordu birliklerince aylarca süren kuşatılmasıdır. Buradaki kuşatma, Kızıl Ordu'nun Baltık Stratejik Taarruz Harekâtı sırasında oluşmuştur. Bu stratejik taarruzun bir alt harekâtı olan Memel Taarruz Harekâtı sırasında, Sovyet 1. Baltık Cephesi kuvvetlerinin Baltık Denizi'ne ulaşmasıyla bölgedeki Alman birliklerinin, diğer Alman birlikleriyle kara bağlantısı kesilmiş oldu. Bu harekât Alman Kuzey Ordular Grubu'nu, Litvanya'da Tukums ve Liepaja arasında, diğer Alman kuvvetlerinden ayırdı. Bu bölgede kuşatılan birlikler hemen sonra Kurland Ordular Grubu olarak adlandırılmıştır. Bu birlikler, kuşatıldıkları 25 Ocak 1945 tarihinden Almanya'nın kayıtsız şartsız teslim olmasından sonra, 8 Mayıs 1945'te, Üst Komutanlık'tan aldıkları emir üzerine Sovyet Komutanlığı'na teslim olmuşlardır. Kurlandiya ile birlikte Baltık Denizi'nin doğu kıyıları ve adalar, 1941 yılında Alman Kuzey Ordular Grubu tarafından işgal edilmişti. Kuzey Ordular Grubu, izleyen iki yıl boyunca Leningrad'ı düşürmek için kuşatma altında tuttu. Ancak kuşatma, kentin düşmesini sağlamadı ve 1944 yılının Ocak ayında Sovyet orduları kuşatmayı kaldırmayı başardı. STAVKA, 22 Haziran 1944 tarihinde, Bagration Harekâtı'nı (kapalı adıyla Beyaz Rusya Stratejik Taarruzu) başlattı. Strateji taarruzunu sonunda Beyaz Rusya, Alman işgalinden geri alınmış oldu. Bagration Harekâtı'nın aşamaları son derece başarılı gelişti ve sonuçta Alman Merkez Ordular Grubu, harekâtın sona erdiği 29 Ağustos 1944'te neredeyse tümüyle muharebe yeteneğini yitirmişti. Sağ kalanlar ve kurtarılabilinen malzeme, dağınık bir şekilde geri çekilmek zorunda kalmıştır. Harekâtın son evresi içinde yer alan Kaunas Taarruzu ve Shyaulyay Taarruzu harekâtları ile Sovyet kuvvetleri Baltık kıyıları yönünde derin bir girme yaparak Merkez Ordular Grubu ile Kuzey Ordular Grubu arasındaki bağlantıları kesmişlerdir. Bagration Harekâtı'nın sona ermesinden sonra Sovyet kuvvetleri Baltık kıyılarını Alman kuvvetlerinden temizleme harekâtlarına devam ettiler. Bu arada Alman kuvvetleri, Doppelkopf Harekâtı ile cepheyi yeniden kurma girişiminde bulunmuştu. Harekât, Alman kuvvetlerine sınırlı bir kazanç sağlamıştır. Kızıl Ordu'nun Memel Taarruzu, bir yandan Memel'i kontrol altına almasını sağlarken diğer yandan Kuzey Ordular Grubu'nun tecrit edilmesini sağlamıştır. Sovyet kuvvetleri 9 Ekim 1944 günü, Memel yakınlarında Baltık Denizi'ne ulaştılar ve bu arada 3. Panzer Ordusu Karargah'ını da ele geçirdiler. Sonuçta Kuzey Ordular Grubu, Doğu Prusya'dan atılmış oldu. Üst rütbeli Alman subayları, özellikle de o tarihlerdeki Alman Kara Kuvvetleri (OKH) Kurmay Başkanı olan Heinz Guderian, bölgedeki askeri unsurların tahliye edilerek Polonya cephesinde kullanılması yönünde Hitler'e baskı yapmaktaydılar. Hitler hala savaşın kazanılabileceğine inanıyordu. Amiral Karl Dönitz'in yeni Tip 21 U-boat denizaltı teknolojisiyle Kuzey Atlantik Cephesi'nde, İngiltere ve Amerika karşısında zaferin Almanya'nın olacağını umuyordu. Bu bakış tarzı Alman kuvvetlerinin Doğu Cephesi'ne yönelmelerine olanak sağladı. Kurlandiya kuşatma bölgesini yeni bir taarruz için sıçrama tahtası olarak kullanacaklardı. Hitler'in tahliye önerilerini geri çevirmesi, Alman 16. Ordu'su ve 18. Ordu'suna bağlı 200 binden fazla askerin kuşatılmasına yol açmıştır. Bu kuşatma Alman kaynaklarında "Kurlandiya Köprübaşı" olarak bilinir. General Schörner'in 33 tümeni Prusya'dan geri atıldı. Tümenler, Riga'dan Liepaja'ya kadar uzanan bir hatta yayıldılar, Riga'yı terk ederek daha iyi savunulabilir olan Kurlandiya mevzilerine çekildiler. Sovyet kuvvetleri Kurlandiya kuşatma bölgesindeki Alman ve Litvanya birliklerine karşı 15 Ekim 1944'ten 4 Nisan 1945'e kadar altı genel taarruz düzenlediler. Kızıl Ordu, Riga Taarruzu'nu 15 Ekim 1944 günü saat 10:00'da, ağır bir topçu ateşi ardından başlattı. Bu taarruz harekâtı 22 Ekim'e kadar sürdü. Hitler, Ordular Grup Komutanı General Schörner'e Riga'yı tahliye etme iznini 11 Ekim'de verdi. Sovyet 3. Baltık Cephesi, 13 Ekim 1944'te Riga'yı ele geçirdi. Alman Kuzey Ordular Grubu'nun ana kalıntısının yarımadada tecrit edilmesiyle cephe sabitlenmiş oldu. Kızıl Ordu, 27 Ekim - 25 Kasım 1944 tarihleri arasında Alman cephesini yarmak için bir taarruz geliştirdi. Aynı zamanda 52. Tümen de Saldus ve Skrunde'ye eşzamanlı taarruzlara girişti. Kuzey kanattan 2. Baltık Cephesi, güney kanattan da 1. Baltık Cephesi, Kurlandiya çevresindeki Alman savunmasını ablukaya aldı ve girişilen taarruzlarla kuşatma bölgesi daraltıldı. 2. Baltık Cephesi'nin 22. Ordusu ile birlikte hizmet veren iki tümenli Litvanya 130. Piyade Kolordusu, yine büyük kısmı Litvanya'lı gönüllülerden oluşan Litvanya 19. Waffen SS Tümeni ile mücadele edecektir. Alman Kuzey Ordular Grubu 15 Ocak 1945 tarihinde, Kurland Ordular Grubu olarak adlandırıldı. Komutaya, General Lothar Rendulik atandı. Kurland Ordular Grubu savaşın sonuna kadar, Litvanya'lılar tümeni de dahil olmak üzere Kurlandiya yarımadasında tecrit edilmiş olarak kaldı. Yeni Almanya'nın Devlet Başkanı Karl Dönitz, 8 Mayıs 1945 tarihinde, Kurland Ordular Grubu'nun o dönemdeki komutanı olan General Carl Hilpert'e teslim olması için emir verdi. General Hilpert, kendi kurmayı ve üç Alman ordusunun kurmayları, Sovyet Leningrad Cephesi Komutanı General Leonid Govorov'a teslim oldular. Bu sıralarda Ordular Grubu, yirmi yedi tümenden ve bir tugaydan oluşuyordu. General Rauser, 8 Mayıs'ta Sovyet Komutanlığı'ndan daha iyi koşullarda teslim konusunda anlaşmayı başardı. Peilei'daki Sovyet Komisyonu 9 Mayıs'ta tutsak Alman subayları sorgulamaya ve tüm personeli teslim almaya başladı. Bölgedeki yaklaşık 135 bin Alman askeri 12 Mayıs'ta eslim olmuştu. Tüm Alman askeri personelinin Sovyet Komutanlığı'nca teslim alınması 23 Mayıs'ta tamamlandı. Tüm Baltık bölgesinde Sovyet Komutanlıklarına teslim olan Alman askeri sayısı 180 bin civarındadır. Savaş esirlerinin büyük bölümü başlangıçta Valdai Hills Kampında tutuldu. Batılı ve Sovyet tarihçilerin Kurlandiya'daki savaşın niteliği ve Sovyet kuvvetlerinin stratejik niyetleri konularında oldukça farklı anlatımları vardır. Sovyet anlatımında, Alman Kuzey Ordular Grubu tecrit edildikten sonra bölgenin stratejik yönden önemsiz duruma geldiği, bu nedenle Kurland Ordular Grubu'nun ablukaya alındığı ifade edilmektedir. Asıl stratejik hedef, kayıpları gereksiz yere arttırmadan Vistül-Oder Taarruzu ve Berlin Harekâtı harekâtlarını başlatmaktır. Bu açıklama, Grigori Krivoşiyev'in yakın tarihli araştırma sonuçlarıyla uyumludur. Bu araştırmaya göre 16 Şubat - 8 Mayıs 1945 tarihleri arasındaki kayıplar 30.501 ölü ve 130.447 yaralı olmak üzere toplam 160.948'dir. Bu açıklamalara göre Sovyet kuvvetlerinin Kurlandiya'daki harekâtları, savunma ablukası harekâtlarıdır. Bu bağlamda Sovyet kaynaklarına göre çatışmalar, Alman kuvvetlerinin giriştiği kuşatmadan çıkma harekâtları (huruç) sırasında gerçekleşti. Sovyet kuvvetleri, kuşatma bölgesini ortadan kaldırmak için bir çaba harcamadı. Bazı batılı kaynaklar Sovyet komutanlığının Kurlandiya'yı kontrol altına almaya büyük önem verdiğini ileri sürmektedir. Özellikle Litvanya önemliydi, çünkü bu bölge I. Dünya Savaşı'nda kaybedilmişti. Dolayısıyla Sovyet kuvvetleri, Alman Kurland Ordular Grubu'nu bölgeden tasfiye etmek için geniş çaplı altı taarruz geliştirmişti. Kurlandiya Harekâtı süresince büyük kayıplara karşın Sovyet kuvvetleri hiçbir yerde 40 – 41 km.den fazla ilerleme sağlayamadı ve taarruz çıkış mevzilerini birkaç kilometreden fazla ileri taşıyamadı. Stalin, ağır kayıplara aldırmadan taarruzların yenilenmesini emretmiştir. Alman Kurland Ordular Grubu'nun 16 Mart 1945 tarihli bir bildirisine göre , Sovyet kayıpları 320 bin asker (ölü, yaralı ve esir), 2.388 tank, 659 uçak, 900 top ve 1.440 makineli tüfek olarak gösterilmiştir. Bu rakamlar, savaşın ilk beş aylık dönemine ilişkindir. Sovyet kayıtlarına göre ise ölü ve yaralı olarak asker kaybı 74 bin olarak gösterilmektedir. Sovyet kayıtlarına göre Kurlandiya'daki muharebelerin sonunda 146 bin Alman askerinin esir alındığı belirtilmektedir. Bu rakamın içinde 28 general 5.083 üst rütbeli subay bulunmaktadır. Bu askerler yıllarca Sovyetler Birliği'nin iç kesimlerindeki kamlarda tutuldu. Sovyet Hükümeti, 16 - 60 yaş arası askerleri alıkoyarak geniş ormanlık alanlarında ağaç kesiminde ve geniş orman yolları açılmasında çalıştırdı. Daha yeni araştırmalar komutanları General Hipert'le birlikte 181 bin Alman askerinin teslim olduğunu ortaya koymaktadır. Alman askerleriyle birlikte teslim olan ya da teslim alınan Litvanya Lejyonu (Waffen-SS) askerleri, Litvanya'nın Sovyetler Birliği'nin bir parçası olması nedeniyle vatan haini muamelesi görerek derhal idam edildiler. Bazı Litvanyalı savaşçılar kaçmayı başardı ve Sovyet yönetimine karşı Orman Kardeşleri teşkilatı bünyesinde direniş geliştirdi. Deniz yılanı kenesi Deniz yılanı kenesi ("Amblyomma nitidum"), yaz kenesigiller (Ixodidae) familyasının kene türüdür. "Laticauda" cinsinden deniz yılanlarında ("L. laticauda, L. colubrina, L. semifasciatus") asalaktır. Evrelerinin bütün konakçıları bilinmiyor, ender bulunan bir türdür. Hint Okyanusu ile Büyük Okyanus'taki adalarda, Andaman, Singapur, Ryukyu, Yapen, Solomon adaları, Yeni Kaledonya ve Louisiade adaları. Burak Akyıldız Burak Akyıldız (3 Ocak 1985, Aliağa, İzmir), Türk futbolcudur. Futbola İzmir'in köklü ekiplerinden Göztepe'nını altyapısında başladı ve 2002 yılında profesyonelliğe geçiş sözleşmesini imzalayarak as takım kadrosuna dahil edildi. Göztepe için ilk karşılaşmasını 12 Mayıs 2002 tarihinde Bandırmaspor'a karşı oynanan 3. Lig karşılaşmasında çıktı. İki sezon boyunca bazı karşılaşmalarda sonradan oyuna girerek oynama fırsatı buldu. 2003-04 sezonundan itibaren ilk onbir'de düzenli olarak oynamaya başladı. Dört sezon burada forma giydikten sonra Ege Bölgesi'nin güçlü ekiplerinden Denizlispor'a transfer oldu. Denizlispor'daki ilk sezonunda sezon öncesi hazırlık kampı'nın ardından kiralık olarak gidecek futbolcular listesine konuldu. Bunun üzerine 2006-07 sezonunu yarımşar sezonluk sürelerle kiralık futbolcu statüsünde Bilecikspor ve Marmaris Belediyespor'da geçirdi. 2007-08 sezonunda Denizlispor as kadrosuna dahil edildi ve düzenli olarak oynamaya başladı. Burak, 2010-2011 sezonunun ara transfer döneminde Denizlispor tarafından gönderilmiştir. 21 Ocak 2011 tarihinde 1. Lig'in diğer bir ekibi olan Akhisar Belediyespor'a tansfer oldugu açiklanmıştır. Burada yarım sezon oynadıktan sonra tekrar Denizlispor'a geri dönerek 2 yıllık sözleme imzaladı. 2011-12 sezonun devre arasında Denizlispor Burak Akyıldız ile olan sözleşmesini karşılıklı olarak fesh etti. 2012 şubat ayında Kazakistan'ın Almatı şehrinin köklü kulübü Kairat'a transfer olmuş ve Kazakistan'a transfer olan ilk Türk futbolcu olmuştur. Su aygırı kenesi Su aygırı kenesi ("Cosmiomma hippopotamensis"), yaz kenesigiller (Ixodidae) familyasının Rhipicephalinae alt familyasından monotipik Cosmiomma cinsinin kene türüdür. Erginleri, kara gergedan ("Diceros bicornis") ile su aygırı ("Hippopotamus amphibius") üzerinde bulunur. Nimf ve larvalarının konakçıları bilinmiyor. Namibya 'nın kuzey-doğu kıyıları, Angola 'nın güney doğusu ve Botsvana 'nın Ngami Gölü yakınlarında yayılım gösteren ender türdür. Boophilus Boophilus, yaz kenesigiller (Ixodidae) familyasından kene cinsidir. Kimileri, "Rhipicephalus" cinsinin alt cinsi olarak sınıflandırır. Ağız organelleri çok kısa olup, "coxa 1"’de yarık yoktur ("Rhipicephalus" cinsinde ise vardır). Göz vardır. Tek konaklı kene cinsidir; bütün evreleri (larva, nimf, imago) tek konak üzerinde gerçekleşir. Daha çok sığırlarda görülür. Bir türü ("B. kohlsi") koyun ve keçilerde asalaktır. Hayvan ve insan sağlığını tehdit eden kene ile bulaşan hastalıkların taşıyıcı ve bulaştırıcısıdır. Dünyanın sığır yetiştiriciliği yapılan her yerinde görülür. Türkiye'de iki türü ("B. annulatus" ile "B. kohlsi") bulunur. NGC 185 NGC 185 Kraliçe takımyıldızı yönünde yaklaşık olarak iki milyon ışık yılı uzaklıkta bulunan bir cüce küremsi galaksidir. Andromeda Galaksisi'nin bir uydusudur ve 30 Kasım 1787 tarihinde William Herschel tarafından keşfedilmiştir. Pek çok cüce eliptik galaksiden farklı olarak genç yıldızlardan oluşan kümeleri içerir. NGC 185, etkin (AGN) bir galaksi çekirdeğine sahiptir ve tip 2 Seyfert galaksisi olarak sınıflandırılır. Yapı bakımından NGC 205'e benzeyen galaksi, OB yıldızları, toz bulutları, H I bulutları ve genç mavi yıldızları içermektedir. NGC 185'te çok sayıda değişen yıldız bulunmuştur. Bunlardan
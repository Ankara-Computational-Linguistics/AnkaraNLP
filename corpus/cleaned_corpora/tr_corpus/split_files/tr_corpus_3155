ve önyargı ortamının oluştuğu acı bir gerçek ve bu gerçek, kaynağını gelenek ve göreneklerden alan güçlü bir toplum yerine toplumdan ayrı bencil bireyler oluşmasına neden oluyor. Bu tehlike karşısında herhangi bir önlemin alınmaması duruma hala gereken önemin verilemediğini gösteriyor fakat yoksul hayatlarına rağmen mutlulukları eksilmeyenlerin yerini psikolog sıralarında bekleyenlerin alması, yürüdüğümüz bu yolda yanlışlıkların olduğunu ve bunu düzeltmemiz gerektiğini gösteriyor. Kaynakça1)https://nediyor.com/akilli-telefonlarin-tarihcesi-kimler-geldi-kimler-gecti/ 2)https://www.theguardian.com/technology/web20 Aysuda PASİNLİOĞLU 21502005 SEVGİYİ ÖĞRENMEK Aldatmak mı daha zordur yoksa aldatılmak mı? “Aldatmak” kelimesini her duyduğumda bu soru gelir aklıma… Önceleri bu soruyu düşündüğümde “tabii ki aldatılmak daha zordur” diye içimden soruma yanıt versem de şimdilerde durum biraz daha farklı. Paulo Coelho’nun, Aldatmak adlı kitabını bir arkadaşımın tavsiyesi üzerine okumaya başladıktan sonra “aldatmak” kelimesinin zihnimde uyandırdığı düşünceler değişmeye başladı. İlk olarak aldatmanın ne olduğunu sorgulamaya başladım. Başta kendim olmak üzere etrafımdaki insanları gözlemleyerek aldatmak kelimesi için somut örnekler bulmaya çalıştım. Sonrasında ise geçmişimle bulduğum somut örnekler arasında bir bağlantı kurarak ilk aldatılışımı ve aldatışımı hatırlamaya çalıştım. Tüm bu sorgulama sürecinin sonunda ise şu sonuca ulaştım; her insan hayatta kalmak için ya da daha iyi standartlara sahip olmak için birbirini aldatır bu bir nevi içgüdüsel bir durumdur fakat bu tüm aldatılışlar içinde bile bir çıkış yolu vardır bence. Bunu çıkısın adı ise; sevgidir. Bana göre sevgi ve saygı evrensel niteliğe sahip ve bir insanı diğer insanlara bağlayan en güçlü bağdır. Her ne kadar insanlar daha iyiye ulaşmak için birbirlerini acımasızca kullansalar da sevgi, bireylerin hırçınlıklarını azaltma etkisine sahiptir çünkü kimsenin sevdiği bir insana kasıtlı ve bilinçli bir şekilde zarar vermek isteyeceğine inanmıyorum. Bu bağlamda sevgi aldatmayı önleyici bir etkendir bence. Peki, o zaman aldatma nedir? Daha doğrusu yaşadığım toplumda aldatma nasıl tanımlanıyor? Aslında “aldatmak” denildiğinde birçok kişi genellikle bir kadının veya erkeğin karşı cinsle olan ilişkisine ettiği ihaneti düşünür. Benim 1 fikrime göre ise aldatmak eylemini yalnızca bir kadın ve erkek ilişkisi üzerinden yorumlamak doğru olamaz çünkü aldatmak başlı başına bir ihanettir ve her durumda ortaya çıkabilir. Benim için bunun en güzel örneği ilk aldatılışımdır; daha çok küçükken ilk aldatılışımı en yakın arkadaşım olan komşumuzun kızı tarafından yaşamıştım. İki arkadaş kapının önünde geç saatlere kadar oynamak için sözleşmiştik fakat o, bana geleceği konusunda söz verdiği halde gelmemişti. Yaşça küçük olmama rağmen sürekli bahsi geçen ihanet kelimesiyle tanışmıştım. Öyle ki, bu durum benim hem ilk hayal kırıklığım hem de ilk aldatılışım olmuştu. Arkadaşımın neden gelmediği hakkında bir fikrim olmadığı gibi merak da etmemiştim. Belki annesi izin vermemişti dışarı çıkmasına, belki de gelmek istemişti fakat bir engel çıkmıştı. Tüm bunlar ihtimallerdi fakat asıl problem şuydu; tıpkı Paulo Coelho’nun kitabında yer verdiği Linda karakterinin yaptığı gibi arkadaşım da sonunu düşünmeden bir söz vermişti. Hâlbuki bir söz verirken her türlü ihtimali düşünüp öyle hareket etmek gerekir değil mi? Aksi takdirde sonuçlar herkes için can yakıcı olabilir… Paulo Coelho da bu can yakıcı durumu aktarırken romanında aldatmayı bir kadın üzerinden ele almıştır. İlk bakışta bir kadınının kocasını aldatmasını anlatan bir eser gibi gözükse de romanda asıl anlatılmak istenen ana karakter olan Linda’nın sonucunu düşünmeden yaptığı eylemler yüzünden sevgisiz kalmasıdır. Genç, güzel ve zengin Linda rutin hayatı içinde eşinden sıkılarak yeni heyecanlar için adım atmıştır. Kitabı okuyanlar ilk başta klasik bir aldatma ve aldatılma hikâyesine tanık olacaklarını düşünseler de belirtmeliyim ki kitabı okuyamaya başlayanlar da okumaya devam ettikçe tıpkı benim gibi hikâyenin aslında kişiliğin özüne inmeyle alakalı olduğunu göreceklerdir. Ben romanı başta sıkılarak okuyup kafamdan romanın sonu hakkında klişe senaryolar üretmiş olmama rağmen romanın sonlarına geldiğimde daha önce hiçbir 2 kitabı okurken hissetmediğim bir şey hissettim: Suçluluk duygusu. Okuduğum her kelime, her cümle beni geçmişimle yüzleştirdiği için ve kendimi sorgulamamı sağladığı için romanı okuduğum süreçte hatalarımı göz önünde bulundurarak bir vicdan muhasebesine girdim. Bu muhasebe sonucunda ise suçluluk duygusuna kapıldım. Size ilk aldatılış hikâyemi anlatırken yaşadığım hayal kırıklığını belirtmiş olmama rağmen daha doğrusu bu duygunun yarattığı etkileri yaşamış olamama rağmen ben de geçmişte başka insanları aldattığımı fark ettim. Kimi zaman bana sorulan bir soruya yanlış cevap vererek, kimi zaman yalan söyleyerek kimi zamansa verdiğim bir sözü tutmayarak insanların aldatılışına sebep oldum. Bu anlamda kendimi savunamayacağım gibi başkalarını da savunamam tabii fakat şunu söyleyebilirim ki; her aldatmanın sonucu aynı etkiye sahip değildir. Bazıları daha yıkıcıdır… Tüm aldatma eylemlerinde ise ortak olan tek bir şey vardır; aldatanın eksilen sevgisi… Linda’nın şu sözleri yaptığı hatalara rağmen eksilen sevgisinin farkına varmasını ve bunun ne kadar önemli olduğunu gösterir niteliktedir: “Pencereye gidip dışarıdaki şehre bakıyorum. Kar yağacak diyorlardı ama yağmadı. Yine de bu, hayatımdaki en romantik yılbaşlarından biri olsa gerek; çünkü ölüyorken Sevgi beni diriltti. Sevgi, insanların nesli tükendiğinde dahi baki kalacak.” (Coelho, 2014, s. 268). Aldatmayı, yapılan hataları düzeltmek için kestirme bir yol olarak gören Linda’nın bu düşünceleri, aldatmanın da aldatılmanın da sevgisizlikten kaynaklandığını bana çok net bir şekilde gösterdi. Tıpkı Linda’nın zamanla yaptığı hataların kaynağının sevgisizlik olduğunu anlayarak bu alanda kendisini düzeltmeye çalışması gibi ben de hem aldatıp hem de aldatıldıktan sonra sevginin ne büyük bir düzeltici etken olduğunu fark ettim. Öyle ki en başta sorduğum soruyu tekrar düşündüğümde aldatmanın da aldatılmanın da çok zor olduğunu anladım çünkü aldatılan ne kadar mağdursa aldatan da o kadar eksiktir bana göre. Her ne kadar hatalı olsa dahi aldatanın da içine düştüğü zor durumlar vardır ve bu zor durumların kurtarıcısı Linda’nın şu sözlerinde gizlidir: “Dünyadaki amacımız bu olmalıdır: Sevmeyi öğrenmek” (Coelho, 2014, s. 269). 3 Kaynakça: Coelho, P. (2014). Aldatmak. İstanbul: Can Sanat Yayınları. 4 Yazın Vazgeçilmezi : Zeytinli Rock Festivali "Yaza veda etmeden önce hem müziklerle eğlenebileceğimiz, hem de denizin tadını çıkarabileceğimiz bir etkinlik var mı ? " diye soruyoruz yaz geçip giderken. Okulun ve sınavların neden olduğu stres dolu günleri sayarken aklımızın bir köşesine de bu soru takılıyor elbette. Şanslıyız ki "EVET!" böyle bir etkinlik gerçekten var, Yaza veda niteliğinde, tatil bitmeden önce hem çılgınlar gibi eğlenebileceğimiz, dilediğimiz zaman denizin tadını çıkaracağımız üstüne üstlük yorgunluktan öleceğimiz(!) bu etkinlik ,daha doğrusu biz gençlerin tabiriyle "Festival", bize bunların hepsini sağlıyordu. Neredeyse her sene düzenlenen bu festivale, arkadaşlarımdan edindiğim motivasyon ile bu sene ben de katılma fırsatı buldum. Kafamda soru işaretleri dolup taşsa bile, ne cesaret ki buna katılmayı kafaya koyduk; lakin arkadaşlarım dahil ben de daha önce böyle bir organizasyona katılmaya tenezzül etmemiştik. Bir yandan annemin "Oğlum siz oralarda neler yapacaksınız, vah vah" gibi söylemlerini dinlerken, diğer yandan 4 ana kuzusu arkadaşlarımla ne yapacağımızı düşünüyorduk. Sahneye çıkacak grupların çekiciliğinden olsa gerek, biranda kendimi festival ve otobüs bileti alırken buldum. Düşünsenize en sevdiğiniz arkadaşlarınızla çadır kuracaksınız, oyunlar oynayacaksınız ve sevdiğiniz grupları dinleyip kendinizden geçeceksiniz... Bunları düşünmek çekici gelse de düşüncelerimiz bazen beklentilerimiz karşısında zayıf kalabiliyor, bu yargıyı daha doğrusu ön yargıyı düşünmeme neden olacak şey ise alana giriş kısmında henüz hiçbir şeyin başlamadığı yerdeydi. Şehir otogarından Festival alanına kadar yürüyerek giderken, sırtımda taşıdığım dağcı çantasının omuzlarıma yaptığı inanılmaz baskı yüzünden ortaçağ döneminde omuzlarında su taşıyan kadın figürünü ister istemez aklıma geliyor ve böyle hissetmemi sağlıyordu. İlk görüşte mülteci kampını andıran giriş kapısında ömrümün birkaç yılını feda etmiş bile olabileceğimi düşünüyorum, insanların yerlerde sürünerek güneşin altında kapının açılmasını beklemesi, giriş kapısının su bile zor bulunan ara mahallenin yolu üzerinde olması ve sayısız bilet satımından dolayı insan yoğunluğunun bir hayli fazla olması, festival alanını böyle betimlememe sebep olmuştu belki de. O kadar beklentiden sonra güneşin alnında çölde duran bir kaktüs gibi, insan yoğunluğundan hareketsiz ve susuz durmak, sizce beni nasıl tatmin edebilirdeki? Ne umuyordum, ne buldum. O kadar beklentiler arasında o anki tek beklentim bir şişe suydu sadece. Çölde serap görecekmişim gibi düşünerek, gözlerimi kapadım, Güneş'in sıcaklığını kafamda hissedebiliyordum, yandakilerin itişip kakışması, birden Festival kafasından çıkıp sanki eyleme gelmiş gibi insanların artık öfke kusması umurumda değildi o sıralar. Boncuk boncuk ter damlaları yüzümden aşağı inerken, gözlerimi açtım ve bu cidden gerçek miydi diye sordum kendi kendime. Yağmur yağmaya başlamıştı ! Büyük ihtimal seraptı değil mi ? Yüzüme ve başıma gelen birkaç damla böyle hissetmemi sağlasa da olup biten tek şey sadece yardımsever bir dayının evinden bahçe hortumuyla tabiri caizse bizi sulamasıydı. Hatta dayı işi abartıp oğlunun yardımıyla bunu yapınca bu iyiliğine karşılıksız kalmayıp tezahüratlarla destekledik ; sanki o andan itibaren rüzgar bizim tarafımıza yönelmiş, kapıların açılması ve alana girişlerin hızlanmasının ardından ister istemez ben ve arkadaşlarım dayının organizatörlerin adamı olduğu düşüncesine kapılmıştık. Küçük bir tesadüftü büyük bir ihtimal, neyse ne "Seni seviyoruz Dayı!". Sistematik bir şekilde düzenlenen güvenlik önlemleri de beni epey mutlu etmişti ki ülkemizin durumunu göz önünde bulundurarak daha önce bunun hakkında organizatörlere sosyal medya aracılığı ile mesajlar yazmıştım. İçeri girdikten sonra sanki duygularım sıfırlanmış, yerini mutluluk ve sevinç almış gibiydi. Hayal etmenizi isteyeceğim, üniversitemizin yaklaşık Doğu Kampüsü kadar büyüklükte deniz kenarına kurulmuş bir alan, konserler için düzenlenmiş bir tanesi büyük olmak üzere iki sahne, yiyecek-içecek stantları ,çadır alanları ve ihtiyacınız dahilinde olabilecek daha bir sürü şey, bundan daha güzel ne olabilir ? (Festival alanın görüntüsü, habervole.com'dan alınmıştır) Yavaş yavaş gruplar çalmaya ve gelen müziğin güzelliğiyle insanlar sahne önüne toplanmaya başlamıştı. Denizden gelen yosun kokusu etrafımızı sarmış ve denizin içine batan güneş ise akşamın habercisiymişçesine orada asılı kalmış, bunlar bizi etkilemiş ve neredeyse akşama konserlere hazır hissettirmişti. Ancak barınmayla ilgili bir sorunumuz vardı. Çadır aldığımız yerin bize eksik malzeme vermesinden dolayı yaşadığımız bu pürüz ile kulaklarını çınlatamadan da edemedik. (Festival çadır alanı, Çadırımız. Bizzat kendim tarafımdan çekilmiştir. 28 Temmuz 2016) Konser alanına giderken bir şey daha fark etmiştim ki, alanın tamamen kum olması konserler anında büyük problemdi. Ayakkabı giysem zıplayıp, eğlenirken kumlardan dolayı zarar görüyor, terlik giysem ayağıma ikide bir giren kumlardan dolayı rahatsız oluyordum. Bu yüzden en azından konser alanlarının kum olmamasını tercih ederdim. Konser anında önlerde olmasak bile sahnenin iki köşesinde bulunan kocaman ekranlar grupların performanslarını rahatça görmemizi sağlıyordu. Bu zamana kadar duyup duyabileceğim en iyi ses efekti sayesinde ortama adapte olabiliyor ve davulun ritimlerini bile ayağımda hissedebiliyordum. Tabi sevdiğiniz gruplarda ise daha etkili oluyor ve çağrışımlarda yapabiliyordu, örneğin "Manga" beni ilkokul yıllarıma götürmüştü , şanslıyım ki bilinen parçalarını çalmıştı ki bir anda o yıllara dönüp çocukluk arkadaşlarımla bu parçaları söylediğim günleri anımsadım. Ya da başka bir konser Mor ve Ötesi ile lise yıllarıma gidiyor, o zamanki asiliğimi ve her şeye karşı olan öfkemi bir kez daha hissediyordum. Böyle konserlerle geçen 5 güzel günün ardından ileride torunlarıma anlatacağım sayısız anı ve tecrübelerle, hayatıma yeni şeyler kazandıran ve üzerimde derin etkiler bırakan bu festival yazın vazgeçilmeziydi artık. Kaynakça Resim: http://www.habervole.com/wp-content/uploads/2016/08/zey.jpg Merve Ünal HARİKALAR DİYARI: JAPONYA Anime, manga deyince aklımıza ilk gelen yer, ellerinde kameralarıyla Türkiye’yi dolaşırken gördüğümüz “çekik gözlü” insanların ülkesi: Japonya. Uzak Doğu’ya olan ilgim çoktandır var olsa da, bu sene Japonya’ya olan ilgim kat kat arttı. Kendini önce animeler ile sevdiren Japonya; dil, gelenek ve görenekleriyle de ilgimi çekmeyi başardı. Hatta öyle ki Japonca dersi almaya başladım! Her dersinde çok eğlendiğim bu dil, harfleri dolayısıyla beni biraz zorlasa da elimden geleni yaparak en iyi şekilde öğrenmeye çalışıyorum. Öğrendikçe de mutlu oluyorum. Hiragana (Japon alfabesi) ile yazılmış bir yazıyı okumak bile beni bu kadar mutlu ederken, nasıl sevmeyeyim ben bu ülkeyi? İtiraf etmeliyim ki Japoncayı öğrenirken kendimi ilkokula yeniden başlamışım, birinci sınıftaymışım gibi hissediyorum. Sanırım bunun nedeni yazı yazmayı alıştırma kitaplarıyla öğrenmemiz. Derslerde bize elinden geldiğince yardımcı olan öğretmenim sayesinde yalnızca dili değil, Japonya’nın kendisi ile ilgili de bir sürü bilgi edindim şu ana dek. Bu ülke benim için rengârenk bir lunapark. Çeşitli konuların işlendiği mangalardan yeşil çayına, baharın müjdecisi ünlü sakura (kiraz çiçeği) ağaçlarından sakinliğiyle ve görsel açıdan doyumsuzluğa ulaşmamızı sağlayan tapınaklarına kadar her yönü beni bir mıknatıs gibi kendine çekiyor. Gidip görmek bir yana, Japonya hakkında yazılan blog yazıları, gezi rehberleri ve fotoğraflar ile edindiğim bilgiler bile benim için çok değerli. Tokyo, Osaka, Nagoya gibi adı duyulmuş şehirler hakkında elde edebildiğim her bilgiyi topluyorum. Bu bilgiler bizim Kaynak:http://www.rilcombs.com/Photography/Night/i-nz8vFjC kültürümüzden çok farklı olduğu için beni çoğu zaman şaşırtıyor. Özellikle gençlerin Tokyo sokaklarında moda olan anime cosplaylerine bürünmüş halleri gözlerimin gökkuşağıyla dolmasına neden oluyor. O sokaklar rengârenk, haftanın yedi günü yirmi dört saat boyunca capcanlı. Kim bilir orada yaşamak ne kadar eğlenceli olurdu. Yıl boyunca çeşitli festivalleri, o festivalde giydikleri geleneksel kıyafet olan kimonolarıyla geçtiği yolları neşelendiren kadınları ile gözümdeki lunapark tanımını hiçbir zaman kaybetmeyecek Japonya. Baharın gelişiyle birlikte insanların tıpkı ağaçlardan dökülen sakuralar gibi sokaklara döküldüğü bir ülke düşünün. Mis gibi kokan ağaçların, o mutlak pembe görüntünün insanı neşelendirmemesi imkânsız. Milyonlarca insan tarafından fotoğraflanan bu ağaçlar benim en sevdiğim ağaç türü. Japonya’da sakura mevsiminde görülmesi gereken en güzel yerlerden biri tabii ki Nagoya Kalesi. Ölmeden önce görmem gereken yerler listemde üst sıralarda yer alan bu kale ihtişamı ve Japonya’ya özgü olan mimari yapısıyla sakuralar çiçek açtığı zaman tam Kaynak: http://www.wallpaperhd.pk/wp-anlamıyla mükemmel görüntüyü ziyaretçilerine content/uploads/2015/02/nagoya-castle-wallpaper.jpg Merve Ünal sunuyor. Japonya yalnızca gezip görülecek yerleri ile değil, kendine özgü yemekleriyle de benim gibi farklı damak tatlarını merak edenler için bulunmaz bir ülke. Japonya, sulak iklimi pirinç üretimine elverişli olduğundan buğday yerine pirinci tercih ediyor. Adalardan oluşan bir ülke olduğu için ise ana besin maddesi olarak deniz ürünleri kullanılıyor ve bunun sonucunda benim bayıla bayıla yediğim suşi çıkıyor ortaya. Kimisi hiç sevmez, görüntüsü bile midesini bulandırmaya yeter ancak benim için yemeye doyamadığım bir yiyecek. (Kaynak: http://shogautah.com) Tüm bunları internet aracılığıyla öğrendiğim gerçeği beni üzse de, bir gün Japonya’da olacağım, yapmak istediğim her şeyi özgürce yapacağım düşüncesiyle kendimi avutuyorum. Yaşayan, her birinin kendine ait karakteri olan sokaklarında doyasıya gezmek, eğlenmek ve kahkahalarımın sokak seslerine karışmasını istiyorum. Öğrendiğim dili sorunsuzca kullanabilmek, arkadaşlar edinmek ve onların hayatlarından geçip giden bir insan olarak kalmamayı umuyorum. Belki yıllar sonra karşınıza Japonya’ya temelli yerleşmek üzere olan biri olarak çıkarım, kim bilir? BU HAYAT BENİM DEĞİL Herkesin bilinci kapalı. İş, okul, ev derken hayatın ne olduğunu dahi unuttuk. Yenmeye çalıştığımız şeyler bizi çoktan ele geçirmiş, bizimle sadece oynuyorlar. Beynimiz. Beynimiz bize oyun mu oynuyor yoksa? Hayat çok basit ve biz sadece kendimizi boş yere boğuyoruz belki de. Çok büyük dertlerimiz olduğunu düşünüp ruhlarımızı yoruyoruz bir yandan. O çok akıllı olduğunu sandığımız beyinlerimiz aslında küçücük. Kolayca kandırılabilir. O zaman bu yaşadığımızı sandığımız hayatlar bizim değil mi? Bir su şişesinin içine bir cam bardağı koyamazsın. Sığmaz cam bardak şişenin içine. Bizimkisi de aynı hesap.Ruhumuzu, bedenlerimizi bu hayatın içine sığdıramıyoruz. Çatışıyoruz yapabilmek için. Bizi ele geçirmiş o bütün yanlışlar karşıdan bizi izliyor. Gülüyor. Bir daha deniyoruz. Daha çok gülüyor. Çünkü biliyor, ne yaparsak yapalım olmayacak. Zafer onun. Küçük beynimizin çırpınışları onu eğlendirmekten başka bir işe yaramıyor. Güzel bir hayatımızın olabileceğini düşünmenin ne kadar yanlış olduğunu düşündükten sonra bütün kontrolü kaybediyoruz. Yalnış düşüncelere kapılmak, yenilgiyi kabullenmek bitirir bizi. Kendimizi bütün o yalnızlığa ve sonsuz kayıp odalara bırakmış oluruz çoktan. Kayıp ve yalnızlık. Aslında kayıp demek doğru değil. Bizim olmayan hayatı mı kaybettik? Kimden emanetti bu hayat bize? Bilemiyorum. Zaten en başından beri yalnız değil miydik? Sonuç olarak yalnız kalmadık. Onur Caymaz da demek istiyor bunu. Bütün anlattığı hayatların kendisi yalnız. Zaman geçtikçe çabaladıkları halde olmuyor, düzelmiyor hayatları. En başta Nuri ve diğer hayatlar. Çoğu tekrar çabalıyor hayatı yaşamaya, insanlarla bir arada olmaya. İnsanlar. İnsanlarla iletişim kurmak o kadar zor ki yalnız olmanın daha güzel olduğu zamanlar da var aslında. Sadece yalnız olmak. Karmaşık bir fonksiyonu çözdükten sonra bulduğumuz x kadar net ve değerli olmak. Her şeye yeni baştan başlamak için çabalar insan. Hataların altında ezilmekten o kadar sıkılır ki kendine tutamayacağı sözler verir. Kandırır kendini ve tekrar güçlüymüş gibi hissedip devam eder. Bir süre her şey çok iyi gider. Harikadır her şey. Sonra, yavaş yavaş çökmeye başlarız yine. Kendimizle derdimizin bitmeyeceğini çok denemeler sonra öğreniriz. Hayatlarımızın, kendimizin yarısından fazlasını tükettikten sonra fark ederiz hiçbir şeyin düzelmeyeceğini. İş işten çoktan geçmiştir. Yalnızlık, çaresizlik tek dostumuz olur. Bütün yabancı duygular dolar kalbimize, beynimize. Bilincimiz kapanır. Geri getirmeyi ne kadar çok isteriz aslında. Çünkü pişmanlık duygusu ve vicdan o kadar bizden duygular ki insan kendiyle savaşıyor yine onları yenmek için. Başarılı olacağını ciddi ciddi düşünüyor bazen. “Neden olmasın?” diyor. “ Yapabilirim ben, yenebilir ve devam edebilirim hayatıma.” . Kendimizi kandırmak bu kadar kolay işte. Çok olumsuz konuştum aslında. Her şeyden öte insana özgü çok güzel bir özellik var. Umut. Ümit etmenin,hayaller kurmanın her şeyden öte olduğunu herkes hisseder. En kayıp, en yalnız insan bile ümit eder. İçerilerde bir yerlerde bir belki saklıdır. Umut olmadan hayatlarımızın nasıl olacağını hayal edebilir misiniz? Ediyor musunuz demiyorum, edebilir misiniz diyorum. Çok zor düşünmesi. Denerken bile ne kadar zorlanıyor insan, korkuyor. Hiçlik içinde yaşamanın nasıl bir şey olacağını düşünmeye başlayınca çok korkuyor. Çabalamamanın bir nedeni de bu; elimizde kalan değerleri,hisleri de kaybetmemek. Aksi halde yalnızlık bizi arkamızdan ittirip kör kuyulara atacak. Hayatın bize ait olmadığını en kuvvetli hissettiğimiz anda bile bize bunu hatırlatacak bir insan olmalı, yalnız olmamalıyız ki hayatımızı ele geçiren şey yine karşıdan bakıp bize gülmesin, hepsi bu.Rıdvan YEŞİLOĞLUİç SenfoniSoğuk ve ıssız bir sonbahar gecesi kömür karası gök kubbenin altında her şey susup da iç senfoni çalmaya başladığında daha iyi anlıyor insan bu evrenin ana kuralının sabır olduğunu. Çünküo zaman iyice idrak ediyor aslında pek de memnuniyet verici olmayan ama değiştirmesi hiç de elinde olmayan ne kadar gerçeği bütün çıplaklığıyla kabullenmek zorunda olduğunu. Ve içten içe hemencecik kavuşmak istediği ne kadar özlemi, dileği, ütopyası varsa hepsine ulaşmak için de aslında pek uzun ve meşakkatli bir yol yürümesi gerektiğini... Ve kaba davranmak, karşıdakini kırmak gibi kesinlikle yapmaması gereken ne kadar çok şeye içten içe pek bir meyilli olduğunu... Neticede sabrın ne erdem ne fazilet, aksine insan hayatın en önemli zorunluluklarından biri, yani birnevi oyunun kuralları olduğunu... Başka türlü, insanın kendisini sağlam bir çalışmaya veremeyip neredeyse hiçbir hayaline ulaşamayacağı gibi içindeki kötüye meyille de başa çıkamayıp sonradan pişman olacağı bir sürü hata yapmaktan geri duramayacağını ve de değiştirmesi elinde olmayan ama memnuniyet verici olmayan gerçekleri kabul edemeyip onlarla sürekli kavga etmekten kurtulamayacağını... (Afremov, Leonid. Night Autumn Park. 2010)Peki insan hayatında sabır vazgeçilmez unsur da kâinatın insan dışındaki düzeninde sabrın yeri yok mu? Olmaz olur mu? Hatta kâinatın bir anayasası olsaydı bence ilk maddesi sabır olurdu. Çünkü bir izliyorum da kâinatı, az önce insan için saydığım sabır görevlerinin en güzel örneklerininkâinat tarafından sergilendiğini görüyorum. Mesela soğuk ve ıssız sonbahar gecelerinin en bilinen figürü olan o, yaprakları sararmış ağaç; “değiştirilemeyeni kabullenme”nin en güzel örneğini sergiliyor bence kendisine verilmiş olan yıllarca bir yere çakılı kalıp büyüyerek şartlar müsait olunca meyve verme görevini icra ederken. Sonra öyle gecelerin sonunda doğuşuna şahit olduğumuz güneş, bıkmadan usanmadan bu doğup batma işini tekrarlarken bize sabrı anlatıyor. İşin bir de görmediğimiz kısmı var: bir gramlık maddenin dahi içinde milyarlarca atom altı parçacık sabırla kendi görevini yerine getiriyor ve galaksimiz başka galaksilerle birlikte yorulmadan durmaksızın dönüyor. Bunların hepsi kâinattaki sabra dayalı işleyişi gösteriyor.İşin özü, nispet yaparcasına yahut ders verircesine belli belirsiz şikâyet melodileri mırıldanan “iç senfoni”ye, o akıl sır erdirilemeyen koskoca akışına bitmeyen bir sabır türküsü eşliğinde devam ediyor en küçük kuarklardan devasa gök cisimlerine kadar bütün kâinat. Ama Yaradan sabrı kâinattaki en şaşmaz hak etme ölçüsü olarak yaratıp görmeyi bilenlere bütün mükâfatları gizlemişken onun ardına ve sabırsızlığı kendi fermanına karşı gelmek saymışken insanın da gidebileceği pek makul bir yol kalmıyor sabırdan başka. Zira en başta birçok “memnun edici olmayan ama değiştirilemeyen”le yaşıyor her insan. Mesela Murat Gülsoy’un Gölgeler ve Hayaller Şehrinde adlı romanında başkarakter Fuat Chausson babasız dünyaya geliyor. Sonra, belki daha hafif şeyler ama, insan fiziksel özelliklerini, karakterini, yeteneklerini birtakım hoşnutsuzlukları olsa dahi değiştiremiyor veya çaresiz bir hastalığa yakalanabiliyor. Bütün bu durumlarda insanın sabretmekten başka bir şansı olmuyor. Diğer taraftan, bir muradı, bir özlemi oldu mu sabretmekten başka bir yolu olmuyor dilekleri insana yalnızca sabredince verildiğinden mükâfat olarak. Mesela Edison olup ampulü icat etmek istediğinde ampulü gerçekten bulması için binlerce başarısız deneme yapması, Mecnun olup Leylâ’ya kavuşmak istediğinde bir gün arkadaşı Zeyd’in rüyasında Cennet bahçelerinde Leylâ’yla rastlaşmasını beklemesi gerekiyor. Peki sadece değiştiremediği ancak memnun olamadığı gerçekleri kabullenirken veya bir gayeye ulaşmak için çabalarken mi ihtiyaç duyuyor insan sabra? Hayır, zira doğası gereği, haddinden fazla yiyip içmek gibi esasen hata olarak görülebilecek ve zararlı olan birçok işi yapmaya meyilli oluyor insan. Dolayısıyla içinden gelen isteklere karşı durup hatalara düşmemesi için yine sabra ihtiyacı oluyor insanın. Hâsılı, bence ana kuralı “sabır” olan bir evrenin içinde pek narin ve de siteme yatkın birer yürekle ayakta kalmaya çalışan garip varlıklarız biz insanlar. Bir de üstüne hata yaptırıcı meyilleriyle sabrı zorunlu hâle getiren bir doğamız var. Hâl böyle olunca sabrettiğimiz ölçüde ayakta kalabilir, sabrettiğimiz ölçüde hasretlerimize ulaşabilir, sabrettiğimiz ölçüde hata yapmaktan alıkoyabiliriz kendimizi. Nitekim Yunus Emre’ler, Hacı Bektaş-ı Veli’ler hatalardan böyle geri durmuşlar, böyle ulaşmışlardır bulundukları mertebelere. Ancak söylediğim gibi sabır içteki “kötü”ye meyle karşı geliştir; dolayısıyla içten gelen her isteğe karşı çıkmak olarak anlamamak lazım sabrı tabii ki. Mesela memnun olunmayan bir işte çalışırken ve sürekli sıkıntı yaşanırken başka bir iş aramak yerine sırf içteki isteğe karşı çıkmak adına orada çalışmaya devam etmek sabır değil mantıksızlık olur. Bir başka sonbahar gecesinde görüşmek üzere...Kaynakça:Gülsoy, Murat. Gölgeler ve Hayaller Şehrinde. İstanbul: Can Sanat Yayınları, 2014. Baskı.Afremov, Leonid. Night Autumn Park. 2010 Kübra Avşar 21502015 ÇİZGİLERİN İÇİNDE Pijama... Bu sözcüğün insanda çağrıştırdıkları genel olarak yumuşak bir yatak, sıcacık bir oda, huzurlu bir uyku olarak düşünülebilir. Özellikle bir çocuksanız pijama ve uyku hayatınızın en önemli parçalarıdır. Sıcacık, çizgili pijamalarını giyer, oyuncak ayısını yanına alır ve annesinin o yumuşacık sesiyle okuduğu masallar eşliğinde uykuya dalar bir çocuk. Sabah kalktığında hiçbir endişesi yoktur onun; ne bir parça ekmek için yapması gereken iş, ne de birisinin ona veya ailesine şiddet uygulamaması için uyması gereken kurallar. Ne yazık ki, tarih boyunca her çizgili pijama giyen çocuk bu kadar mutlu değildi. 2. Dünya Savaşı sırasında var olan toplama kamplarından, oradaki çocuklardan bahsediyorum. Hayatları çizgilerin içinde geçen çocuklardan... Parmaklıklar ve toplama kamplarına katılan herkese verilen çizgili pijamaları olur bütün dünyaları. Ne bir arkadaş, ne sıcak bir aş... Küçük, kuru bir parça ekmek için sabahtan akşama kadar çalışırlar. Tek şansları(!) aynı cinsiyetten herhangi bir aile üyesine sahip olabilmek, dış dünyaya aynı çizgilerin arkasından bakabilmektir. Çizgili Pijamalı Çocuk filminde Shmuel'in yaşadığı olayların bir benzeri aslında günümüzde de biz fark etmesek bile yaşanıyor. Ölüme terk edilen çocuklar, o zamanın toplama kamplarına çok benzemese de küçücük karton şehirlere yerleştirilen mülteciler, açlıktan ölen insanlar, savaş sesleri yüzünden uyuyamayan bebekler... Hepsinin bende uyandırdığı duygular benzer maalesef. Korku, acımasızlık, bencillik... Dünyada çok hızlı gelişen ve büyüyen şeyler olmasına rağmen, bazı insanların bakış açısı ve düşünceleri genişleyemiyor, asırlar geçse bile kendi çıkarlarından vazgeçemiyorlar ve sonuç hep aynı oluyor. Bütün bu kötü olaylara rağmen umudunu hiç kaybetmeyen insanların olması tek teselli belki de. Onlara yardımcı olan ve umutlarının daha da yeşermesini sağlayanlar sayesinde dünya yüzüne bakılır bir hale geliyor. İşte Bruno'nun Shmuel ile olan dostluğu buna bir örnek. Bruno, Shmuel ile öylesine bir arkadaşlık paylaşıyor ki, Shmuel o umutsuzluk çukurundan çıkamasa bile, Bruno arkadaşı için o çukura atlayabilecek kadar fedakar. İçimizi ısıtan ve yüzümüze bir tebessüm düşüren türden bir fedakarlık bu. Sonu ne olursa olsun bilmeden arkadaşı için yapabileceği belki de son şey, son fedakarlık. Bunların yanında, bu filmde de ele alınan ayrımcılık ve ırkçılık hiçbir zaman gündemden düşmeyen konulardan. Gücünü bırakmak istemeyen insanların başvurduğu bu tip fikirler çağlar boyunca dünyayı uçurumun eşiğine sürüklemiş. Tarihte de görebileceğimiz, bazı insanların hırsları yüzünden gerçekleşen dünya savaşları, soykırımlar, suikastlar dünyada geniş yankı bulmuş ve bizi genellikle geriye götürmüştür. Kötülerin genellikle kaybettiği savaşta suçsuz insanların zarar görmesi, bu oyunların çirkinlik boyutunu en iyi şekilde yansıtan tablodur bana göre. Bruno'nun ölümü ile bu olguya atıfta bulunulduğunu düşünüyorum. Kim bilir zavallı Bruno, arkadaşı için o çizgilerin ardına geçerken ne kadar da mutluydu aslında. O mutluluğun üstünün kötü insanlar tarafından toprakla örtülmesi, acımasız dünyanın zalimliğini tüm çıplaklığıyla gözler önüne seriyor. Eserin yalnızca bir sanat eseri olduğunu değil, aynı zamanda dersler çıkarılabilecek bir canlandırma olduğunu düşünüyorum. Film her sahnesinde farklı duyguları işlemiş. İnsanları ayırmanın, bir yere hapsetmenin, onlara zarar vermenin bir gün aslında bunları yapanlara geri döneceğinin ispatı niteliğinde, aynı zamandaysa mutluluğun kapılarının açılmasının aslında hiç de zor olmadığını gösteren bir yapıt. Zaman zaman her şeye rağmen gülümsetmeyi başaran, bazense hıçkırıklara boğabilen bir eser. O zaman şartlarında ve böylesine iki farklı durumda olan çocukların hazin sonu... Duygulanmak isteyenlere önerebileceğim ve sıkılmadan merakla izleyebilecekleri bir dram filmi Çizgili Pijamalı Çocuk. Eğer siz de bu iki çocuğun sarsıcı hikayesini merak ediyorsanız veya tarihi olayları ilgi çekici buluyorsanız, kesinlikle kaçırılmaması gereken türden bir eser. KAYNAKÇA Herman, M.(Yapımcı), Herman, M.(Yönetmen). (2008) Çizgili Pijamalı Çocuk[Film]. ABD : BBC Films İpek-SarıNEYE İNANMAK İSTERSENBir kitabın hem okunması hem de değerlendirilmesi için zaman ayrılmalı aslında. Yoksa kitabı okumuşsun okumamışsın neye yarar ki? Sadece zamanı geldiğinde ben bu kitabı okumuştum, demene belki. Peki, elinde ne kaldı? Cevap yok. Geçenlerde böyle bir inceleme için bir kitap aramaya kitapçının rafları arasında geziniyordum. Alacağım kitabı sindire sindireokumalıyım, derken ince bir kitap gözüme takıldı. Kısaydı ama gerek arkasındaki özet gereksebaşlığı ilgimi çekti. Bayan Ming’in Hiç Olmayan On Çocuğu çok ilginç bir kitap ismi değil mi? Ogün başlamamla kitabı bitirmem bir oldu. Kısa ve öz bir anlatımıyla kitap, bazı şeyleri yenidensorgulamama neden oldu. Gerçek mi yalan mı? Sen neye inanmak istersen…“Hakikat, en çok hoşumuza giden yalanın ta kendisidir.” diye yer alıyor kitapta. Belki ben doğru olmayan bir şeyi hakikatim olarak benimsemek istiyorum. O yüzden, hiç kimseye zarar vermediğim sürece neye inanıp neye inanmadığımın bir önemi var mı ki? Mutlu olmak geçerli bir sebep istediğime inanmak için. Kitapta Bayan Ming’in on çocuğunun olduğuna inanması kimseye zarar vermiyor, aksine Bayan Ming’i mutlu ediyorsa Bayan Ming varsın inansın. Doğrular zaten göreceli değil mi ki? Başkalarının inandığına inanmak zorunda kalasın. Mesela bazıları için doğru kendisine faydalı olanken bazıları için doğru başkalarına faydalı olan olabilir. Tarih boyunca çokça tartışılan bir konudur doğru. Sana kırmızı gözüken benim için mavi olabilir mesela. Bir başka örnek ise Schröndinger ve kedisi. Bu deneyi bilir misiniz? Çok ünlü bir deneydir bu aslında. Eğer kutuyu açmazsan kedinin ölüp ölmediğini görmediğin için bilemezsin. Hiç açmayıp sanki kedinin hâlâ ölmediğini düşünerek yaşarsan eğer ve bu seni mutlu hissettiriyorsa neden o kutuyu açasın ki? İnandığımla mutluyken neden hakikatimi değiştireyim ki?Hayatta yüzleşmen gerekenler de vardır elbette. Her sana doğru gelmeyenden kaçarak hayatı kendin için zorlaştırabilirsin de. Bu yönden bir ayrım oluşuyor önünde. Sen buna inanarak birine zarar veriyor musun? Mesela şizofreni hastaları, herkeste olan mantık çizgisini kaybederek kendi doğrularını oluşturan psikolojik rahatsızlığa sahip insanlar. Onların da kendi doğrularına inanıp mutlu olduğu varsayılırsa şizofreninin zararı ne ki, diye düşünülebilir. Fakat şizofren olan hastalar bunu kabullenip bununla yaşamaya çalışmazlarsa mantık çizgilerini kaybettikleri için çevrelerine zarar vermeleri kaçınılmazdır. Bir hastanın kendi hayal dünyasında annesini düşman olarak bellemesi çevresine verdiği bir zarara örnektir. Başka bir ayrım ise seni mutsuz kılacak bu doğruyu değiştirme imkânın var mı? Varsa eğer, bunu yalan saymak yerine acılarla da yüzleşmeyi bilmelisin. Her zorluğun sonunda bir aydınlık vardır. Aklıma katıldığım Bilkent Üniversitesi’nin TDP isimli kulübünün Sokak Lambası Projesi’ndeki çocuklar aklıma geliyor. Kötü bir ortamda büyüyen saf çocuklar onlar. Ama oldukları ortamın farkına varmalılar. Bununla baş etmeli ve geleceklerini kendilerioluşturmalılar. İşte, biz bu yüzden onlara güzel hayatı olan insanları gösteriyoruz. Elimizden geldiğince örnek olmaya çalışarak bir gün onların da bu hayata sahip olabileceklerine inanmaları için çabalıyoruz. Onlar da güzel bir geleceğe gerçekten sahip olabileceklerine inanırlarsa geleceklerini şekillendirebilirler. Yaşadıkları ortamın getirileriyle yüzleşmezlerse çözüm de üretemezler. Çevrelerindeki insanlardan farkı kalmaz. Hayatın bir köşesinde sıkışıp kalırlar. Kitap kısa olmasına rağmen sana verdikleriyle ağırlaşan bir kitaptı. Sadece doğruların söylenmesinden yana olan fikrimi değiştirebilecek ve farklı yargılarla baş başa bırakabilecek kadar yoğun bir kitap. Hayatımdaki hakikatleri sorgularken buldum kendimi olmasaydı daha iyi olurdu dediğim gerçeklere daldım. Sizi de bunlarla baş başa bırakıyorum. Neye inanıp inanmayacağınız tamamen size bağlı.Herkes Yemek Yapabilirİnsanlar Edison’a, her seferinde çuvalladığı halde nasıl hala devam edebildiğini sorduklarında Thomas onlara; her seferinde bir lambanın nasıl icat edilemeyeceğini bulduğunu söylemeyip bıraksaydı lamba ne zaman icat edilirdi? Ya da Bill Gates tüm reddedimelere karşı pes etseydi? Peki siz başkalarının sözlerinden dolayı vaz geçtiniz mi? İnsanların baskılarına dayanamayıp sizi koyduğu kalıpların içinde yaşamaya çalıştınız mı? Hemen hemen herkes etrafında yaşayanların fikirlerinden etkilenir. Bu fikirler insanın yaşamına katkıda bulunabilir ya da insanı tam anlamıyla hiç istemediği alanlara da yönlendirebilir. Çevredeki insanlar ön yargılarıyla bazı şeylere engel olduğu gibi kişinin kendisi de bir çok başarıya engel olabilir. İçinde yaşadığımız toplumu hiçbir zaman hiçe sayıp hayatımıza devam edemeyiz. Hayatımıztoplumla şekillenir hatta güzelleşir. Değişik fikirlere sahip insanlarla tanıdıkça zenginleşirdüşüncelerimiz. Ama ne yazık ki düşüncelerimiz zenginleşse dahi bazı basma kalıplar altındayaşamaya ya da bizim için önceden belirlenmiş hayatları yaşamaya zorlanabiliriz. Her zamançevremizdeki bazı insanlar istediğimiz şeyin mümkün olmadığını, yapamayacağımızı söylerler. Onlarkendi açılarından bizlerin boşa ümitlenip zaman kaybetmemizi istemedikleri düşünürler. Dışarıdansahip olduğumuz kapasiteyi ölçüp neleri yapabileceğimizi önceden kararlaştırıp bizleri öncedenhazırladıkları kalıplara sokup yaşamamız için uğraşırlar. Oysa ki her çocuk içindekileri sahip olduğuözellikleri rahatça ifade edemez. Bazı şeyleri büyüdükçe kavrarlar ve yeteneklerini o zamankeşfederler. Ama onlar için hazırlanmış olan kalıplarda yaşamak istemedikleri fark ettiklerindebaşkalarının ön yargılarıyla karşılaşırlar. “Herkes yemek yapabilir.” sözünü üstüne alan Ramy gibibizlerin de aslında istediğimiz şeyleri yapabilceğimizi bilip üstümüze alınmamız lazım. Bazı kalıplarındışına çıkıp sevdiğimiz işte en iyisi olmak, kalıplarda kalıp normal bir insan olmaktan çok daha iyidir.Çevremizdekiler bizleri sadece dışarıdan gördükleri halleriyle bizleri çok iyi tanır neleri yapıpyapamayacağımızı söylerler. Başarıya sevdiğimiz işi yaptımızda zorluklara sevgimizlekatlandığımızda ulaşabiliriz ancak. İstediklerimizden, yeteneklerimizden emin olduğumuzda başkainsanların oluşturduğu kalıplardan çıkıp kendi yolumuzu aramalıyız. Ararken de karşımıza çıkanzorluklarla pes etmemeliyiz.Başkalarının ön yargılarını yıkıp yoluna devam etmek, insanın kendi ön yargılarını yıkmaktan dahakolaydır. Eğer insan bazı konularda kendine sınırlar koyduysa onun içinden çıkıp aramak çok dahazordur. Başarıyı ulaşmak için önce onu aramamız gerekir. Ufak zorluklar, büyük engeller,yapamayacağımızı tekrarlayan çevresel faktörlere karşı dimdik durup kararlı olmamız gerekir ki buda ancak sevgi ile olur. Mesela Ramy yemek yapmayı çok seviyordu ama ona hep karşı çıkan birtoplulukta yaşıyordu. O topluluğu aşmak için çok uğraştı ama yemek yapmaya olan sevgisi, tutkusuona yol gösterdi kalıplarından kurtuldu. Ama asıl mesele karşısına çıkan zorluklarda kendisiniaşabilmekti. İnsan doğası gereği çevresinden etkilenmeye ve zorluklara boyun eğmeyemeğillidir. Bazen bizi düşünen ailemiz bize engel oluştursa da onların iyiliğimiz için istediklerinibiliriz. Asıl sorun bizi sevmeyen insanların oluşturdukları engelleri aşmak. Çünkü onlar pesetmemizi cidden o işi sevdiğimiz, gelecekte bu konuda usta olabilme kapasitemizi gördükleri içinengellemeye çalışırlar. Bir işin uzmanı ancak o işten anlar ve bazen daha başarıya ulaşılmamışolmasından kaynaklanan azmimizi kıskanır. Yeni fikirlere aç olmamız onlar için kendi yerlerinegeçebilecek insanlar gibi düşünülür. O yüzden onların içimizde oluşturduğu engelleri aşmak dahazordur. İşin ehlinin yapamazsın demesiyle içimizde oluşan hayal kırıklığıyla, başka birininoluşturduğu aynı değildir. O kırıklığa karşı koyup yine de ben bunu istiyorum diye kendi aşarsa insano zaman işte başarıya ulaşır. Alanında başarılı insanların hepsi cidden o işi istedikleri için ordadır.Karşılarına çıkan engelleri, yüzlerce kez reddedilmeyi o işe olan kendi tutkularıyla aştıkları içinparmakla gösterilir oldular.Hayatta hep engeller olur ve şu ana kadar hiç kimse rahat yaşamamıştır. Emek vermeden,başkalarının ön yargısını yıkmadan, kendimizde oluşturduklarımızı yıkmadan yol almamız mümkündeğilidir. Sevilen işi yapmak için önce içinde büyüdüğümüz çevreyi, sonra da dışarıdaki etmenleriaşmak gerekir ki başarılı ve mutlu insanlar olalım.Sonunu Okuyamadığım Kitap İnsanlık, tarihini oluşturmaya başladığından beri tek bir şeyi aradı: Sonsuz yaşam. Sınırsız güce sahip olunacağı düşünülen bu durum benim için gerçekliğini bir kenara bırakıyor ve korkunçluğu üzerinde odaklanmama neden oluyor. Sonsuzluk bir bilinmezlik benim için. İnsan bilmediğinden korkar hesabı, ben de herkes gibi bilmediklerimden korkuyorum. Sonu olan kitapların bile dayanamayıp sonuna baktığım gerçeğini göz önünde bulundurursak, bir saniye sonrasını bile asla tahmin edemeyeceğimiz bu dünyada yaşamak, benim için bir işkence. İnsanların bir çeşit ​usb ​bellek ile sonsuzluğa götürüldüğü, hatta bu belleklerin kendimizinkinden farklı bir bedene yerleştirilip hayatımızın daha da ilginçleştiği Değiştirilmiş Karbon​’u okurken de yine dayanamayıp sonunu okudum. Kitap bittiğimde ise kendimi hayal sularıma atıp düşünmeye koyuldum. Sordum kendime, sonsuzluktan neden korkuyorum? Herkes biri hapşırdığında “Çok yaşa!” derken “İyi yaşa!” demeyi tercih eden ben, uzun değil de iyi veyahut güzel yaşam taraftarıyım. Kim fayda görmüş ki bu mavi-yeşil dünyada kalmaktan ki ben göreyim? Daha varlığından bile emin olmadığım bir kavramdan korkmamın tuhaflığı bir kenara, aslında çok acı bir durum var altında. Sonsuzluğun beni korkutmasının asıl sebebinin yıllardır belirsizlik olduğunu düşünen ben, ​tostosum ​diye hitap ettiğim anneannemi kaybettikten sonra beni aslında bilinmezliğin değil yalnızlığın korkuttuğunu anladım. Hayal sularımda yüzerken beni ileri gitmekten alıkoyan şey de buydu. Değiştirilmiş Karbon​ evreninde hayal ettim kendimi, normal biri olduğumu varsaydım şimdi olduğum gibi. Üniversite birinci sınıf öğrencisiyim, ailemle birlikteyim, arkadaşlarım var, vesaire… Sonra kitabımızın ana karakteri olan Takeshi yerine koydum benliğimi. Önce annem ayrıldı yanımdan, sonra da olmayan kardeşim elimden alındı. Kalbimin daha şimdiden binbir parçaya ayrılmasını umursamadan düşünmeye devam ettim, tıpkı Takeshi gibi. Devlette bir iş sahibi oldum (ki Türk biri olarak düşünürseniz devlet memuru olmak her zaman sizi 1-0 öne geçirir), pek insani bir iş sayılmasa da beni idare ediyordu. Sonra gönderildiğim bir görevde unutmaya yüz tuttuğum biri çıktı karşıma: Kardeşim. Bu bir dönüm noktasıydı aslında, bir yol ayrımı ya da. Her şeyi geride bırakıp, kalbimin diğer parçası olan kardeşimle mi olmalıydım? Yoksa onca yıllık mesleki hayatımın peşinden mi gitmeliydim? Kendimle yaşadığım uzun bir çatışma sonrası üçüncü tarafım gelip “Kitapla empati kuruyorsun! Ortalığı savaş alanına çevirme, devam et işte!” dediği için kardeşimi seçtim. Devlet memurluğu işimi çöpe atıp onunla beraber yola koyuldum. Kardeşimle arayı kapamaya çalışırken kendimize yeni bir aile bulduk: Elçiler. Devlet için çalışan benim tam tersime devlete karşıydı onlar. Tüm olasılıklara rağmen onlarla sonuna kadar gittim. Âşık oldum, belki de en önemli kısım buydu. İnsan en çok kendini sever, ama ben ilk kez birini kendimden de çok sevmiştim. Aşkımızı herkesten sakladık, ailemiz dediğimiz Elçilerden ve benim gerçekten ailem olan kardeşimden. Her şey mükemmel giderken yine düştüm. Bir kez daha tarih tekerrür etti. Ben yine sevdiğim herkesi kaybettim. Düşünce sularımdaki yoluma devam edememiştim, sevdiklerimden koparılmanın düşüncesi bile beni içten dışa parçalıyordu. Sanki anestezi verilmeden açık kalp ameliyatına sokulmuştum. Ya da, kitaptaki gibi, dijital işkencedeydim. Sosyal bir varlık olan insan olmamım en korkunç yanlarından biri, birine duygusal olarak bağlandığımda aslında fark etmeden fiziksel olarak da bağlanıyor olmam. O insandan kopmak, bir zaman sonra bir uzuv kaybetmek gibi oluyor bence, anneannemde böyle yaşamıştım en azından. Sevdiğim herkese tek tek ayrı bir yer verdiğim bedenim onlarsız hayatını sürdürebilecek kadar güçlü değil. Belki yanılıyorum, belki büyük konuşuyorum. Ama elimdeki bilgilerle verebileceğim tek karar bu. Gelecek yıllarda ruhların teknolojik ortamda olabilmesi yüksek bir olasılık. Sonsuz yaşamı arayan insanlık gördüklerinden, duyduklarından ilham alıyor. Belki bir gün gerçekten böyle bir teknoloji bulunur, hatta kitaptakinin de ilerisine gidip hiç kaybolmayan bir insanlık yaratırlar. Kim bilir? Sevdiklerimden koparılma korkumu bu sayede yenebilirim. İnsanlık benim gibi sıradan bir insanın bu korkusunu yenmesine yardım eder mi? Belki. Sonuçta bu hayat sonunu okuyamadığımız bir kitap. Sonsuz bir dünya yaratılırsa sonunu bilmeme gerek bile kalmaz, o yüzden iyi de olur bir bakıma. Karamsarlık bir yana, umarım gerçekten bir gün, kitaptan örnek vereyim, yılanın deri değiştirdiği gibi beden değiştirebiliriz. Böylelikle boyu daha uzun bir bedene sahip olma olasılığım artar. Bir bakmışım, uzun boylu bedenimle sevdiğim herkesi kucaklayıp benimle kalmalarını sağlamışım. Hayal etmek güzel şey! Zeynep Kılınç Kaynakça:​ Morgan, Richard. ​Değiştirilmiş Karbon​. Çev., Aslıhan Kuzucan. İthaki Yayınları, 2018. DÜZEN “Yaşamın Ucuna Yolculuk” kitabını okuduktan sonra sanırım Tezer Özlü’ye en çok intiharı yakıştırmıştım çünkü bu duygu ve düşüncelerin sonucunda kendi hayatına son vermeyi ancak o seçebilirdi. Fakat öğrendim ki ölümü bir hastalıktan olmuş ve bu hastalık onu erken yaşta yakalamış. Bunu öğrendikten sonra ise düşünmeye başladım: “Eğer daha uzun yaşasaydı kim bilir Türk edebiyatına nasıl eserler bırakırdı?”, bugüne kadar Tezer Özlü’nün hiçbir kitabını okuma fırsatım olmamıştı ama onu bir cümlesinden dolayı tanıyor ve seviyordum. O cümle ki ülkemizi son zamanlarda en iyi özetleyen cümleydi. “Burası Bizim değil, bizi öldürmek isteyenlerin ülkesi.”, bu cümle onu sevmeme yetmişti ve şimdi ise bir ödev için onun kitabını alıp onu daha iyi tanımaya uğraşıyordum. Peki, yazarın bir kitabıyla onu tanımak mümkün müydü? Eğer bu kadar içten yazan bir yazarsanız tanımak, yazarın iç dünyasını hayal etmek mümkündü. Tezer Özlü bu kitabında sürekli varoluşun kendisiyle birlikte ölümü getirdiğinden bahsediyor. Yolculuk yapıyor, kitabın adındaki gibi yaşamın ucuna yolculuklar gerçekleştiriyor. Bu yolculuklar onun kendisiyle yalnız kalmasını sağlıyor ve gittiği otellerde, caddelerde, sokaklarda, gezdiği mekânlarda kendisini arıyor. Bir sokağın boş olmasını kendi yalnızlığıyla bağdaştırıyor ve o sokağı kendisine benzetiyor. Bu yalnızlığını da o kadar güzel anlatıyor ki şu cümleleriyle “İnsan sevgisi zaman zaman yalnızlığımızın boyutlarını aştı, zaman zaman da insanlar yalnızlığımızı bir başınalığımızdan daha derin, daha dayanılmaz boyutlara iteledi.”(Özlü 2014: 23). Onu ülkelerden kaçıran sürekli kendini yolculuk yaparken bulmasının nedeni insanlardı, hatta kısacası birileri tarafından yaratılmış ve kurgulanmış bu saçma düzendi. Sahiden kim kurmuştu bu düzeni? “Düzen” kelimesini kullanınca aklıma Uğur Mumcu’nun “Vurulduk Ey Halkım Unutma Bizi” şiirinden bir kısım geldi: “Ya bu düzenin kirli çarklarına ortak olmuşlardı ya da susmuşlardı bütün olup bitenlere.”. Evet, hem Türkiye’de hem de dünya genelinde dönüp duran bir çark var. Karşı gelen düzenin dışında kalıyor, onaylayan düzenin içinde. Tezer Özlü de bunu onaylar biçimde şu cümleleri kâğıda döküyor: “İnsan yirmi yaşında ya toplumun akılla bağdaşmayan düzenine girer ya da var olur. Uyum istemiyor, var olmak istiyor. Gidiyor. Sınırlarını zorluyor. Ben de gidiyorum. Henüz uyum duyacağım hiçbir şeyle karşılaşmadım.”(Özlü 2014: 48) Düşünebiliyor musunuz bir insanın uyum duyacağı bir şeyle karşılaşmayıp kendini yolculuklara ve sözcüklere adadığını ve bunun sonucunda yine de iç huzuruna kavuşamadığını? İşte bütün bunların nedeni o kirli düzen. Bizi biz yapan şeyleri elimizden almaya çalışan, sen şuysan varsın ama buysan yoksun diyen. Çok taraflı düşünmemize engel olan, her şeyin tek bir bakış açısı varmış gibi bize dayatılan sistem. “Onayladığınız yanıtlar yalnız bir yüzey, benim gerçeğimle bağdaşmayan bir yüzey. Ne düzenli bir iş, ne iyi bir konut, ne sizin “medeni durum” dediğiniz durumsuzluk, ne de başarılı bir birey olmak ya da sayılmak benim gerçeğim değil. Bu kolay olgulara siz bu düzeni böylesine saptadığınız için ben de eriştim. Hem de hiçbir çaba harcamadan. Belki de hiç istediğim gibi çalışmadan. İstediğiniz düzene erişmek o denli kolay ki… Aranızda dolaşmak için giyiniyorum. Hem de iyi giyiniyorum. İyi giyinene iyi yer verdiğiniz için. Aranızda dolaşmak için çalışıyorum. İstediğimi çalışmama izin vermediğiniz için. İçgüdülerimi hiçbir işte uygulamama izin vermediğiniz için. Hiçbir çaba harcamadan bunları yapabiliyorum, bir şey yapıldı sanıyorsunuz. Yaşamım boyunca içimi kemirttiniz.. Evlerinizle. Okullarınızla. İş yerlerinizle. Özel ya da resmi kuruluşlarınızla içimi kemirttiniz. Ölmek istedim, dirilttiniz. Yazı yazmak istedim, aç kalırsın, dediniz. Aç kalmayı denedim, serum verdiniz. Delirdim, kafama elektrik verdiniz. Hiç aile olmayacak insanla bir araya geldim, gene aile olduk. Ben bütün bunların dışındayım.”(Özlü 2014 :58) Bu cümleleri okuyunca neymiş bu düzen denilen şey sorusu uçup gidiyor akıllardan. Bize dayattıkları kalıplardı düzen. Küçük yaşta bir şeyle severek uğraşırsın ya hani, müzik yaparsın, bir enstrüman çalarsın, yazılar yazarsın kısa öykülerle başlayan ama ailendekiler gelir der ki onu hobi olarak yap, sen oku elinde mesleğin olsun. İşte buydu onlara başarı bu diyerek yıllarca öğretilen çünkü çocuğun iyi bir yerde okuyorsa başarılıdır düşüncesi yerleşmiştir daha önceden kafalara. Çocuğa da bu şekilde aşılanır ve düzen gelecek nesiller için aynı şekilde devam eder. Bunlar hep bu düzenin içinde yer edinme çalışmaları çünkü yer edinince birey olduğunu, özgür olduğunu düşünenlerle dolu etraf. Oysaki işin aslı Tezer Özlü açısından da benim açımdan da o kadar farklı ki. Tezer Özlü tren raylarını sevdiğinden bahsetmiş, ben de severdim ama nedenini bulamazdım. Ona göre gidebilmeyi, bağımsızlığı anlatırmış. Sanırım ben de bu yüzden seviyormuşum, yani özgür olmak bu düzende bir yer edinmeyle değil de bir şeyleri sevmekle başlıyor, onlarda kendinden bir parça bulmakla. Son olarak bu kadar düzen demişken bu düzen neler getirdi bizlere ona bakmak lazım. Aslında tek bir şey getirdi gibi o da sanırım “doyumsuzluk”. Her gün yeni bir şey çıkıyor ister teknolojik alet olsun, ister başarıyla ilgili şeyler olsun ve insanoğlu bunların hepsine ulaşmak istiyor. Düzen bunu dayatıyor, varlığının temelleri sanki bunlara bağlıymış gibi ama bir uğraş bulun kendinize, kimse ne der ne düşünür diye düşünmeden. Bir de düzenin parçası olmaktan, doyumsuz olmaktan mutluysanız orada kalın ama eğer değilseniz düzenin dışına çıkın, düzenin içindekilere bakın ve herkesin birbirinin kopyası olduğunu anlayın. Sonra da şöyle düşünün diyerek kabalık etmek istemem ama düşünme ihtimalinizin yüksek olduğu bir şeyi söylemek isterim. “Ben aslında bu sistemden çıkınca birey olmuşum, ben böyle özgürmüşüm.”, bu hissi herkes yaşarsa işte o zaman dünya güzel ve yaşanılır bir yer olacak, böyleyken bir anlamı yok. Bakın Tezer Özlü gibi bir insanı kanser etmiş bu düzen. Şunu görmek de mümkün aslında daha net açıklamak için, bu kitap 1982’de yazılmış, yazılanları onaylıyorsanız düzenin varlığının farkına varmak çok zor olmasa gerek çünkü aynı şekilde otuz iki yıl sonra da bu kirli düzen devam ediyor, insanlar hâlâ doyumsuz. Özgürüm, çünkü;Hayatta kim ne kadar özgür ki sen; “ben özgürüm” diyebilecek kadar özgürsün. Kim bu kelimenin içini tam anlamıyla doldurabiliyor ki sen, avazın çıktığı kadar bağırıp “ben özgürüm” diyebiliyorsun. Hadi dedin, inanıyor mu aslında özgürlüğün varlığına inanmayı bırakanlar, hatta inanmayanlar? Özgür olmak haﬁﬂemek gibi geliyor belki de ilk “ben özgürüm” dediğinde ama sonra bir ağırlık çöküyor, kalbin sıkışıyor, ellerin terliyor. Hayır hasta değilsin ama özgürlük seni hasta ediyor. Sahip olduğunu sandığın özgürlüğün gerçek olmadığını her hissettiğinde yavaş yavaş sessizleşiyorsun. İnsanlar senin özgürlüğünü her sorguladığında biraz daha yüksek sesle cevap veriyorsun ama aslında her seferinde sesinin biraz daha kısıldığını farketmiyorsun bile. Karşındaki sana ilk yüksek sesle “özgürüm” dediğinde sen yapabildiklerini düşünüyorsun belki, ben ise yapamadıklarını. Her insan yapabildikleri kadar zaten özgürdür. Zaten yapabildiklerini avazı çıktığı kadar bağırır. Sahip olduğu bu duygunun özgürlük olmadığını anlayıp sessizleşmesi de yakın ve olasıdır. Önemli olan yapamadıklarıyla kanatlanıp uçabilmek ve özgürlüğü yakalayabilmektir. Bir şeyleri yapmak istemediğinde seni serbest bırakan o şey özgürlüktür. Bağırmaya ihtiyaç duymadan, hastalanmadan, sadece senin yapmamayı seçtiğin şeydir. İnsanlara her baktığında göreceğin mutlak son bir şeyi sadece kendi kararlarıyla yapmaları, yapmamaları değildir. Yapmamayı seçmek ağırdır. İnsan sorumlulukları altında ezilir. Bazı insanlar bunu taşımayı denemeye hazır bile değilken bazıları ise zaten taşımayı baştan istemezler.Bir annenin her akşam kendi isteği doğrultusunda yemekleri seçip pişirmesi özgürlük değil, istemediğinde pişirmemeyi seçmesidir. Ya da bir kişinin istediği kişilerle arkadaş olabilmeyi seçebilmesi özgürlük değil, yalnız kalmayı seçmesidir özgürlük. Özgürlük seçeneklerinin olması değil seçmemeyi tercih edebilmektir. Ve yine özgürlük “bir gök kuşağı hayal edin” dendiğinde gök kuşağını renklerin sırasını önemsemeden sözde özgürce boyamak değil, boyamamayı seçebilmektir. Yapmamayı seçmek zordur. İnsanlar için sorumluluklar vardır altında ezildiği. Bir annenin çocuğuna duyduğu sorumluluk ya da bir kişinin etrafındakilere. Bu duygu sarar sıkıca seni ve ne kadar sorumluysan, üzgünüm, o kadar özgür değilsin artık hayatta. Özgürlüğün, bu sorumlulukların sana sunduğu seçeneklerden birini seçip haykırmaktır, “ben bunu yapabiliyorum” diye haykırmak ama unutuyorsun ki sesin kısıldığında yapabildiklerin de sana özgürce gelmeyecektir.Yapmamayı seçiyorsan sorumlulukların yok herhalde ya da kaybetmekten korktukların, sevdiklerin, sana değer verenler. Chuck Palahnıuk ne demiş; “ancak kaybedeceğin bir şey yoksa özgürsündür”. Özgürsündür çünkü, kayıplar sorumsuzluğun getirmiş olduklarıdır. Ne kadar kaybediyorsan o kadar sorumluluklarından vazgeçmişsindir. Ama üzülme özgürlüğe o kadar yaklaşıyorsun demektir. Artık yapmamayı seçebilirsin. Belli seçeneklere bağlı kalmak zorunda değilsin. Git ve sadece “yapmıyorum” de. Hayatta ilk defa seçenekler seni yönetmesin, üstündeki ağır taşlardan oluşan sorumluluk kaftanını çıkar. Rahatla… Yapmamayı seçtiğinde bağırmadan, hastalanmadan hazzını duyduğun özgürlüğü iliklerinde hisset. Hisset ki avazın çıktığı kadar bağırıp kendini kanıtlama çabandan kurtulabilesin. Hayatta insanlar vazgeçtikleri kadar özgürler işte. Bazen sorumluluklarından bazen de sorumluluk duyduklarından. Farkında değiller ki, sorumluluklarından vazgeçtikleri kadar kendilerinden de vazgeçiyorlar aslında. Peki özgür olanlar kendilerinden vazgeçenler mi? Kesinlikle evet; başkalarından vazgeçemedikleri için kendilerinden vazgeçenler. Kahraman özgürler, gerçek özgürler. Seçenekleri içinden seçtikleriyle değil hiç bir koşulda seçmedikleriyle özgürler. Bağırmadan, hastalanmadan sadece yapmamayı seçenler. Bilmiyorlar ki her yapmamayı seçtiklerinde ne kadar özgürlerse o kadar vazgeçiyorlar kendilerinden. Çünkü sorumluluklar insanı insan yapar ve özgür olmak ne kadar mümkündür ki bu yükün altında ezilirken. Bir yandan da; bir daha hiç sen olamayacağını ve kendinden vazgeçtiğini bilmek değer mi gerçek saf özgürlüğe? Yapmamayı seçmek belki de her şeye değer.Mert Köksal Can Veren Tutsak İnsanı tereddüt etmeden gözü kapalı bütün kuyulara attıran, insana fedakârlıklar üzerine fedakârlıklar yaptıran, kendini sildirtip yok ettiren bir büyü vardır; ben bilirim, sen bilirsin, sokaktaki çocuk bilir ama genellikle bilmemesi gerekenler bilir ilk başta böyle şeyleri. Bir "o" vardır ki üzerine neler yazılmamış, neler konuşulmamış. Belki de varoluştan bu yana bu yok oluş, çağlarca, asırlarca dillerde dolaşmış, sırrına erişilmeye çalışılmış ama bir tanımı dahi bulunamamıştır. Zamana, mekâna, yaşa, sınırlara sığdırılamayan ve herkesi önünde eğdiren ama asla kimsenin önünde eğilmeyen kibirli bir devdir aşk. Biz aşkın kölesi miyiz, maşukun kölesi mi bilinmez: Bu da çözülemeyen bir konudur aşka dair. Fakat hangisine olursa olsun bunun bir kölelik olduğu konusunda genel bir kabul vardır. "Aşkın gözü kördür." derler ya, bu öyle bir körlüktür ki sevilen en yücedir, en güzeldir, en vazgeçilemeyen, dünyada eşi benzeri bulunamayan nadide bir çiçektir çünkü o kadar saf, o kadar masumdur ki bu şey eşi benzeri ne kadar çok aransa da bulunamaz, bulunmamalıdır da. Ve bu çiçekten asla kötülük gelmez, bu çiçek hata yapmaz, ola ki bir boşluğuna denk gelirse de yapılan hatalar anında silinir. Pembe yalanlar söylemek, en güzel gözlerle bakmaktır ona. Öyle bir körlük ki ondan başka her şeye gözlerini karartıp bütün çehreleri onda görmek ve bütün çehrelerde de onu görmektir asıl olan. Âşık, sevdiği uğruna her türlü eziyeti çeker, göz kırpmadan çamura bular paçalarını. Mecnun değil mi Leyla'nın aşkına çöllere düşen; peki Ferhat ile Şirin'e ne demeli, Kerem ile Aslı'ya? Sadece bizim kültürümüzün eserlerinde mi rastlarız aşka? Bütün bir cihanın derdi değil midir bu? En ortak acı değil midir aşk acısı birbirini hiç tanımayan, dini, ırkı, rengi, yaşam tarzı bambaşka olan milyarlarca insanı derbeder edip bir noktada buluşturan? Acısını da değil sadece; sevincini, öfkesini, hayranlığını, sevdiğinin yüzündeki küçücük bir çizgiyi, tenindeki sönük bir kokuyu yazmış âşık. Şiirler şiir olur muydu, şarkılar bu kadar anlamlı olur muydu aşk ateşiyle yanan bir elden çıkmamış olsa? Bu kadar saf kalır mıydı hikâyeler ve şiirler. Orhan Veli de tam böyle demiş: "Bilmezdim şarkıların bu kadar güzel, kelimelerin bu kadar kifayetsiz olduğunu bu derde düşmeden önce." diye. Ne olursa olsun; severken de, sevdiğinin karşılığını bulurken de, dillere destan olan ama kavuşamayan o imkânsız aşkları yaşarken de, mutlu sona erse de hikâye; aşk bir sefilliktir. Ve eğer aşkı bir savaş olarak düşünürsek bu savaşın kazananı yoktur; çünkü kazanan her zaman aşkın kendisidir. Aşk bir savaştan çok aslında bir barış antlaşmasıdır, teslim edersin kendini, bırakırsın kollarına. Belki de savaşmaktan yorulduğun için bırakırsın kendini. Bu savaşa girmek ya da girmemek ise insanın elinde olan bir şey değildir. Şartsız bir kabuldür, teslimiyettir. Bülbülün güle aşkı gibi ama en çok da yanacağını bile bile ateşe giden bir pervane gibi. Muma yaklaştıkça hafif hafif erir kanatların, bilirsin; ama umarsızca çekilirsin o kırmızılar içinde seni yakacak olan maviye ve sevdiğine kavuştuğunu sanırken başladığı yerde biter aşkın, yok olur gidersin küllerinle. Bence aşkın amacı da budur zaten, çok sevdiğin o şeyi canını acıtacağını bildiğin halde sevmek, ona bağlanmak, canın çok acısa da en az o acının on katı kadar sevmek. Kendi benliğini ve kişiliğini aşk uğruna birleştirip bir potada eritmek, yok oluşunu izlemek bu yüzdendir belki de. Ama belki de bu yok oluşta başlar aşk, belki de sevdiğin uğrunda kendini silip attığın ve benliğinden çıkıp onun "ben"ine girdiğinde aşka dönüşür o büyü. En çaresiz halinle teslim olurken, ama bu en güzel teslimiyetken asıl mevzu gerçekten var mı olmaktır? Nizar Kabbani'nin de "Aşkın Kitabı" adlı kitabında dediği gibi: "Öyleyse teslim ol fetih zamanına/ Bir yola gir ki götürsün seni kayboluşuna." Son durağın ölüm olduğu hayatta, ölmeden aşkta yok olmak dileklerimle. Barış Soysaraç Yaşanmamış Hayat “Kaçırdıklarımız”, en azından kapağını gördüğümde edindiğim beklentileri pek karşılamadı ki kitabın hayal kırıklığı hakkında olduğu düşünülürse bu oldukça ironik. Bazı kavramları genellikle Shakespeare’den alıntılar yaparak, felsefi olarak inceleyen bir kitap. Bu tür kitaplar ilgi alanı olmayana pek hitap etmez ama edebi yazılmaları ilk amaç olmamasına rağmen insan beklenmeyecek kadar güzel kısımlarla karşılaşabilir. Kitabın daha girişinde trajedilerin istediklerini elde edemeyen insanlar hakkında olduğu söyleniyor. Ve karıştırılmamasını, istediğini elde edemeyen herkesin öyküsünün tragedya olmadığını açıklıyor. Ayrım fazlasıyla önemli çünkü kendi istediklerini elde edemeyen pek çok kişi bunun bir felaket olduğuna fazlasıyla ikna olmuştur. Kitabın ana konusunun, diğer kavramları da incelemesine rağmen, hüsran olması şaşırtıcı değil sanırım. Bize hep istediğimiz ne olursa olsun, gerçekten isteyip yeterince çalışırsak o şeyin gerçekleşeceği söylenir. Bu, bütün başarısızlıklara istek ve çalışma eksikliğinin neden olduğu anlamına gelir. Kulağa fazla güzel geliyor değil mi? Çalışmanın önemini yadsımamakla birlikte günlük yaşamda bile ne kadar çok işin sırf şanssızlık yüzünden ya da beklenmeyen koşullar nedeniyle yanlış gittiği hatırlatmak isterim. Neredeyse hepsi. Herkes beklediği kazancı elde etmek için elinden gelen her şeyi yaptığını düşünür ama en sonunda çoğu girişim başarısızlıkla sonuçlanır. Bunun adil olup olmamasını bir kenara bırakırsak, ki değildir, sonuçtaki başarısızlığı safi şanssızlıkta aramak da yanlış olur. Tüm olasılıkların hesaba katıldığı durumlarda bile başarının önünde bir engel vardır ve bu engel de işe girişen kişinin kendisidir. Hüsrana sebep olan şey beklenen başarıya, amaca ulaşılamamasıysa buna sebep olan iki şey var demektir: Yapılan işin yetersiz kalması (isteğin, çalışmanın) ya da beklentinin çok yüksek olması. İkincisi çok daha düşünmeye değer, hayattaki başarımızı zorunlu olmayan her beklentimizi azaltarak arttırabileceğimiz. Tabi burada sadece fikirden hareketle düşünüyorum, yoksa bunun ilk akla geldiğinde olduğu kadar faydalı olmadığı hemen anlaşılır. Barizce, beklentilerimiz daha düşük olursa başarılarımız da daha önemsiz olur. Hiçbir kaşif, mucit tanımıyorum ki kazayla değil, imkansızı hedefleyip isteyerek bir şey icat etmiş ya da keşfetmiş olmasın. Ancak başkalarından daha büyük şeyler bekleyip onlardan daha büyük hedefleri olursa biri, başkalarından daha çok şey başarabilir. Beklentileri küçük tutmak yine de kişisel çapta, günlük yaşamda çok faydalı olabilir diye düşünüyorum. Safi kişisel çıkar da değil, insanların genel ruh hali için. Mesela, tanıdığım, kendine “yeni bir şey keşfetmek”, “yapılmamışı yapmak” türünden bir hedef koyan kimse yok. Herkes mezun olunca en sonunda en yüksek kademelerine yerleşeceği bir şirkete girmek ister ama. Son model bir araba, sözde akıllı telefon almak, kendi evine taşınmak (sıradan bir apartman dairesi değil elbette)… Bir de gerçekleşmesi biraz bile kişiye bağlı olmayan “başarılar” var. Tutulan takımın maçı kazanması, piyangodan alınan bilete ödül çıkması vs. Bunların gerçekleşmesi sevinç kaynağı olabilir ama gerçekleşmezlerse hüsrana sebep olmamalılar. Asıl yanılgı burada. Başarabileceklerinden, başarmak için çabaladıklarından fazlasını isteyenlere hep eleştirsem de benim de aynı konuda farklı bir sorunum var. Aslında ben de beklentilerimi gerçekçi seçtiğimi söyleyemem. Genelde kendimden de başkalarından da en fazla ortalamayı beklerim. Daha az göze çarpsa da bu da çok yaygın bir sorun olabilir. Ve gerçekten hangisi daha kötü emin değilim, başarabileceğinden ya da değiştirme yeteneğinin olduğundan fazlasını istemek mi, sınırlarını test etmeden onların altında durmak mı? En iyisi insanların kendi yetenekleriyle başarabileceklerini bilip beklentilerini ona göre koymasıdır ama kendini o kadar iyi tanıyan kaç kişi vardır bilmiyorum. KAYNAKÇA Phillips, Adam. Kaçırdıklarımız. İstanbul: Metis Yayınları. 2012. CÜCE BİZ Biz insanlar bu hayatı korkunç bir hızla yaşıyoruz! Bu durumun böyle olduğu konusunda hemen hepimiz hemfikir olabiliriz gibi duruyor. Oralara buralara yetişme telaşı, o veya bu işi yetiştirme çabası, onunla veya şununla buluşma ayarlaması derken bir bakıyoruz akrep ile yelkovan ebelemece oynamaya koyulmuş, ikisi de birbirinden seri hareket ediyor. Yeni bir güne merhaba demek suretiyle doğan güneşlerin yalnızca batışlarına şahit olabiliyoruz; onun azimle yükselişine, en tepede biz insanları selamlayışına ve usulca uykuya çekilme evresine eşlik etmek biz beşerlerin alışkanlıkları arasında olmuyor çoğunlukla. Peki sizce bu neden böyle? Neden hayatın hızını olması gerekenin bir buçuk- iki katına çıkararak hayatımızdaki anların tadına varamadan yaşıyor ve bu dünyadan öylece göçüp gidiyoruz? Çünkü etrafımızda anı doyasıya yaşayabilen, nefes alabilmeyi şükür sebebi olarak görebilen ve ölüm gerçeğini usundan hiç çıkarmayarak adımlarını atabilen, gerçekten de tüm bunları başarabilen insanlar bulmak oldukça zor. Evet, belki çoğumuz “Hayatınızı herhangi bir ‘x’ kişisinin hayatıyla takas eder misiniz?” sorusuna, o ‘x’ kişisi her ne kadar sahip olmadığımız imkanlara sahip olursa olsun, “Hayır, ben kendi hayatımı bir başkasınınkine değişmem.” benzeri bir cevap veririz. Fakat bence iç dünyalarımızda her birimizin kendimiz ve hayatımızla ilgili bir çarşaf dolusu şikayetimiz, beğenemediğimiz tonlarca detayımız ve tüm bu olumsuz düşüncelerimizi bas bas bağırdığımız bir odamız var ve biz insanlar “kısa” olarak nitelendirilen ama bunun farkındalığına sahip olamadığımız yaşamlarımızı bu odada “dürüp büküyor” ve bu odaya hapsediyoruz. Bir türlü memnun olamadığımız, devamlı ona buna derdimizi anlattığımız, sıkıntılarımızı demlikten boşalırcasına boşalttığımız, zekasına güvendiğimiz yakın çevremizden fikir almaya çalıştığımız ve aldığımız fikirleri büyük çoğunlukla beğenmediğimiz bir resim içerisindeyiz fakat tüm bu negatifliklere rağmen “en” büyüğün biz olduğuna inanmaktan kendimizi alıkoyamıyoruz. Her daim bardağın o boş tarafındaki noksanlığa odaklanıyor ve dolu tarafındaki yoğunluğu kaçırıyoruz. Hâlbuki ortalama yetmiş yıl olan ve bize bitmek tükenmek bilmeyen, upuzun ve uçsuz bucaksız bir yol gibi görünen ömrümüz öylesine kısa ki… Haydar Ergülen, Sen Güneş Kokuyorsun Daha kitabındaki “İnsan Kısadır” şiirinde bu durumu oldukça yalın bir ifadeyle anlatıyor: “…İnsan kısaymış ağaçtan, ikindiden, elmadan, güneşten, kardan, yağmurdan, gölgemiz bile bizden uzunmuş…”(Ergülen, Sen Güneş Kokuyorsun Daha,9). Bu anlatımda benim dikkatimi en çok çeken nokta gölgemizin bile bizden uzun olması olmuştu, bizi takip eden yansımamız bile bizi geçmiş, o bile bizden uzun, hakikaten de daha ne olsun demiştim içimden... Haydar Ergülen insan ömrünün kısalığını ne kadar da içten bir ifadeyle kaleme almış ve bu faniliği ne kadar “bizden” sözcüklerle açıklamaya koyulmuş, adetâ biz insanoğluna ölümün var olduğunu ve nefes alabildiğimiz her saniye için bu ihtimalin gerçekleşebileceğini haykırmış! İç dünyama inip orada ne var ne yok diye bakmaya çalıştığım zamanlarda, sık sık, kendimi telkin amaçlı belli başlı cümleler kurarım ve Haydar Ergülen’in bu cümlesi bundan böyle iç dünyama bırakılmış olan yeni bir telkin ifadesi, bir “miras” kıvamında, “Fanilik baki!” diyerek hayatımızda alarm görevi görmede bir numara... Biz insanlar varlığını, yaşantısını ve kişiliğini aslında belki de olması gerekenden kapsamlı, büyük ve heybetli kabul ediyoruz ama fikrimce bu pek de mantıklı değil. Bizler iyi ya da kötü hiçbir şeyin o kadar da uzun süreli olmadığı, her şeyin bir sınırının olduğu ve dolayısıyla tecrübelerimize her geçen gün bir yenisini daha eklerken bunlardan aldığımız dersi uygulayabileceğimiz vaktimizin olması gerektiği bilincine erişmeliyiz. Çünkü biz insanlar olarak küçücüğüz ve kısacığız aslında; hem en önemlisi hem en önemsizi ve hem en geniş hem de en dar kapsamlısı biziz. Tek sorunumuz hiç yaş almayacağımıza, hayatımızın herhangi bir dur noktası olmadığına olan sonsuz inanışımız ve tür bakımından en “üstün” olarak doğada kendimize yer edinmemiz. Ortalama bir asır bile ömrü olmayan biz insanlar aslında kendimize dev aynasından bakmayı çok iyi başarıyoruz ve bunu yapmaktan büyük keyif alıyoruz, ne acayip… Bence biz kendimizi “cüce” olarak nitelendirmeliyiz ve bunu kalpten yapmalıyız. O gözümüze çok büyük görünen hâlimizden ne kadar uzak olduğumuzu kendimize sık sık hatırlatmalıyız belki de. Bunun ilk adımı da şu şekilde atılabilir, yeni biri ile tanışırken dile dökülen soru tam da şu olabilir: “Merhaba, biz cüce, siz?”… KAYNAKÇA -Ergülen, Haydar. “İnsan Kısadır”. Sen Güneş Kokuyorsun Daha. İstanbul: 2017. SELİN İSLAM 21803495 UMUT ÇAĞIRAL İYİLEŞME SÜRECİ Kendimize itiraf edemesek de hepimizin aklına kazınmış kimseler vardır hayatımızda. Aradan aylar, yıllar geçse de yüzünü unutamadığımız ve belki baktığımız yerde gördüğümüz insanlar. Her hatırladığımızda yanında anıları da sürükleyen ve belki hayatımızdan çıkaramadığımız veyahut çıkarmamıza izin vermediğimiz kimseler. Yaşanan iyi veya kötü her gün insanın aklına gelince bir burukluk oluşuyor kaybettiklerinden dolayı. Hatta o geride kalmış günlere geri dönmek isteği de oluşuyor bazen. Asla geri gelmesi istenilen günler olduğundan değil... İnsan bazı olayları atlatınca gözü daha net görüyor. Daha net karar verip doğru şeyleri söyleyebiliyor. Hiç şüphem yok ki herkesin “Keşke şunu deseydim.” dediği bir kavgası, “Keşke affetmeseydim.” dediği bir tartışması vardır. Belki bu tür pişmanlıklarımız bizim unutmamızı, silmemizi engelleyen şeyler. Aslında bu, kaybettiğimiz anılara değil duygulara bir özlem. İki insan yollarını ayırınca elbette ister istemez bir öfke olacaktır. Bu yüzden beraber yaşanan güzel duyguları unutamıyoruz. Beynimiz buna izin vermiyor. Bundandır ki çoğu zaman gözlerimiz dolar ayrılıklarda. Baktığımız yerde onun yüzünü görürüz, adının geçtiği cümlelerde de bir irkilme yaşanır. O güzel duygular gelir aklımıza. Ne kadar zaman geçse de iyi ya da kötü bir iz bırakmıştır hayatımızda o kişi. Bunun kişiye kattıklarıyla beraber çaldıkları da vardır. Bence ilk önce gururu çalar. Her şey bitince önce yalanlar söylenir, onun yalanları eleştiriliyordu oysa. “Unuttum ben onu.” denir tabii ki. Hani artık akıllarda olmadığını belirten ‘unuttum’. İşte ilk yalan. Sonra adı geçince yaşananlar hatırlanmamış gibi gözler kaçırılır. Çünkü hiçbir şey yaşanmadı ve kalpler kırılmadı ki hiç. (!) Ama bu da bir hiçtir. Çünkü sırada en büyük yalan olan “O kimdi?” var. Yüzündeki çizgileri düne kadar ezbere UMUT ÇAĞIRAL söyledikten sonra birinin adını bile unutmak bana inandırıcı gelmiyor doğrusu. İşte olaylar böyle ilerler. Ağızdan çıkan ne olursa olsun derinde bir yerde kattıklarına bir minnet, bizden aldıklarına da bir öfke olmalıdır bence. Küçük ya da büyük olsun bu öfke. Eğer hala hatırlanıp düşünülüyorsa o kişi, hiç unutulmamıştır. Beraber paylaşılan duyguların unutulacağına inanmıyorum işte. Ne zaman ki bu noktaya erişiriz ancak o zaman acısı geride kalmıştır ve iyi anılarına teşekkür edebilmişizdir. Bence içimizde sürekli kendimize sorduğumuz bir soru olması çok normaldir. Onunla, artık neyimizdi ise, yaşadıklarımızın üstüne onu unutuyor olmak insanı üzer elbet. Hiç mi hatırı yoktu? Beraberken baş tacı olan, şimdi hatırlanmayı hak etmiyor mu? Etmiyor! Çünkü biz ona tüm kattıkları için teşekkür etmeyi başardık çoktan. Ona bir borcumuz yok artık. Gözyaşlarımız için de affettik, yarı yolda bıraktığı günler için de. Bunların hepsini biz geride bırakıp büyüklüğümüzü gösterdik. Peki ya bizden çaldığı güven duygusu? O güvenin azalmış olması bence o kadar da kötü değil. Bırakın öyle kalsın ki aynı şeyleri baştan yaşamayın. Bırakın azalmış olsun o güven de kalbinizi tekrar başkasına emanet etmeyin. Zaten zamanla duygularınızın değerini bilen biri o güveni tamir edecektir. Şimdi sıra onda. Belki özür dilemesi gerek belki de yaşattıklarını yaşama zamanı geldi. Bize düşeni hallettik biz. O geriye dönecek ve bize yaptıklarına bakacak.Paylaşılan güzel duygular bir yana, gözlerden akan yaş da kalbinde iz bırakacak. Eğer zaten bize layıksa yaptıklarından pişman olacak. Bize layık değil miydi? O zaman da biri ona bizim gösteremediğimiz cesareti gösterip yol verecek. BİTMEYEN BİR GERİLİM Motörhead’in Too Good To Be True şarkısıyla başladı her şey. Bu gürültülü, coşkulu şarkı o güne kadar dinlediğim tüm ayrılık şarkılarından daha gerçek bir his verdi bana. Gerçek duygunun sanıldığından başka bir yerde nefes aldığının kanıtıydı o. Yavaş şarkılar üzüntünün gücünü ifade etmekten yoksun gelmeye başladı bana bu şarkıdan sonra. Yanan bir insan bir köşede sessizce ağlar mı yoksa bağırır mı? Bu nedenle, metal müzik, yanan ve ağlamayan, bağıran, yani dürüst insanların müziği oldu benim için. 7 Şubat 2020’de Ankara’ya gelen Pentagram grubunun konserinde ise metal müzik hayatıma yön kazandırmamı sağladı. Başka birisi olmanın ilk adımını attım belki de. Grup daha şarkı çalmadan, sahneye adım attığı an ortamın atmosferinin değiştiğini çok net şekilde hissettim. Bu, her duygusunu olabilecek en uçta yaşayan yüzlerce insanın coşkusuydu. Kendimizi ifade edebileceğimiz ve kınanmayacağımız bir fırsat yakalamış gibiydik. Konser, benim için gerçekten olmak istediğim insan olabildiğim üç saatlik bir serüven oldu. Yandık ve yandığımız için ağlamadık, bağırdık. Hüzünlendik ve başımızı öne eğmedik, haykırdık. Mutlu olduk ve sadece gülmedik; tepindik, en tepeye sıçramaya çalıştık, hep beraber, bir aile gibi. Orada insana has duygulara haklarını teslim ettiğimizi hissettim. Metal müzikte ya da sert Rock’ta önümde hiçbir şeyin durmaya gücünün yetmeyeceğine beni inandıran bir hız var. Şunu düşündüm konserden sonra: Hayatı nasıl bir tavırla yaşamalıyım? Bir saat önceki konser bu sorunun cevabıydı. Yanıyorsan bağır, hüzünlüysen haykır, mutluysan en tepeye sıçra. İçinden yükselen duyguların gerçek ifadesini bulmasına izin ver. Yaşam, iplerini elinde tuttuğun bitmeyen bir gerilim olsun. Kınanma, terk edilme, yalnız kalma gibi korkular, olmak istemediğim kişi olmam için sebep değiller. Burada ince bir detay var: Hayatın içindeyim ve yapılacak çok fazla şey beni bekliyor, anlamlı ve sert bir müzik yükseldiği zaman bir yerden nasıl koşasım geliyorsa öyle yaşamam çok önemli. İnce detay şu: Kınanmamayı, terk edilmemeyi, yalnızlaşmamayı sadece gerçek hislerimi söndürerek satın alabilirim. Bu, hayatı değil ölümü seçmek olur. Her şey daha da aydınlanıyor böyle bakınca: Her topluluk ve sistem bir teslimiyet üzerine kurulu. Gerçek hislerini feda ederek satın alabiliyorsun çoğu şeyi. Yani ölümü seçiyorsun. Ne kadar çok ölürsen o kadar başarılı oluyorsun. Ne kadar ölüysen o kadar seviliyorsun topluluk ve sistem tarafından ama ben ölmek ve öldürmek istemiyorum. Rüzgâr sert esmeli, gerilim daim olmalı, bir bilek güreşine benzeyen yaşam pratiğimde olduğum gibi kalmam için diriliğimi korumalıyım. Müzik bunu nasıl yapacağımı söylüyor bana. Her gün yeniden başlamanın ne kadar muhteşem olduğunu, kazanılmış bir günün ve kazanılmış süreçlerin ne kadar değerli olduklarını anlamamı sağlıyor müzik. Gerilim ve coşku sürüyorsa o gün kazanılmıştır benim için. Gerçek hislerim ifadelerini bulmuşlarsa kazanmışımdır her şeyi. Her gün bu düşüncelerle yeniden başlamak aslında bir inadı sürdürmek. Ölmeden yükseleceğim farklı bir hayat kurguladım kendim için ve tüm zamanımı bu hayale feda etmekten korkmuyorum, yani inat sürüyor. İstediğim hayat biçimini kendi üzerimde deneyip öğreneceğim sonucu. Değişik bir yoldan gideceğim. Sonunda beni bir uçurumun mu yoksa cennetin mi beklediğini sonuna kadar gidebilirsem göreceğim. Müzik beni bu yola sürükleyen en itici güç. Müzik duygularımı satmamamı bana söyleyen ses. Kendi ellerimle mahvettiğim bir hayat, kariyer yapmaktan daha değerli; müziğin bana öğrettiği en değerli şey bu. Bildiğim yoldan ilerleyeceğime bir kez daha emin oluyorum, inat sürüyor. Müzik yükseliyor. Duygularım tepe noktasına ulaşıyor ve ben gerçek hayata dokunduğumu hissediyorum. Su Başak Satır AYDINLIKTAN KARANLIĞA Hepimiz doğduğumuz andan itibaren müziğin içindeyiz. Yani etrafımız sürekli bir çeşit müzikle sarılı. Bu arabaların çıkardığı motor sesi de olabilir, bir sopranonun sesi de… Ben müzikle ne zaman tanıştığımı tam olarak hatırlamıyorum. Bu hafta sonu bir senfoni orkestrasının konserinde bulundum ve aslında bu konser bir açıdan müzikle nasıl tanıştığımı hatırlamama yardım etti. Bunun yanında nasıl hissettirdiğini de paylaşmak istedim. Sanıyorum tam olarak yapamayacağım ama deneyeceğiz bakalım. Konserin adı Karanlıktan Aydınlığa. Bu ad içerik ile biraz çelişkili. İlk bölümde orkestra; soprano Mojca Erdmann şarkılarını söylerken neşeli, umutlu, huzurlu şarkılar çalıyor Mozart ve Strauss’tan. Heyecanla ikinci bölümü bekliyorum, çalınacak parçayı biliyorum ve çok seviyorum, çok karamsar bir parça. Aslında konserin adı Aydınlıktan Karanlığa olmalıydı. Bu sayede insanlığın gidişatına küçük bir göndermede bulunurduk. Belki de karanlığın aydınlık, aydınlık sandığımız şeyinse asıl karanlık olduğunu belirtmeye çalışıyorlardı, bilmiyorum. Karanlık aydınlık ilişkisini sorgularken ilk melodiyi ne zaman kulaklarımda ya da beynimde hissettiğimi düşünmeye başladım. Bilmiyordum. Bildiğim şey bir hevesle yedi yaşında gitara başladığım sonrasında da en yakın arkadaşlarımdan birinin etkisiyle piyanoya yöneldiğim. Klasik müziği anlamaya çalışmaya başlamam da piyano çalmaya başlamamla paralel olarak gelişti. Bunları kafamda kurarken en ön sıranın ortasında gömlekli, papyonlu, yaşlı bir beyefendinin oturduğunu fark ettim. Çok dikkatimi çekti çünkü yanımda oturan bayandan her konsere aynı şekilde gelip, aynı yere oturduğunu öğrendim. Aslında ben de onun gibi olmak istiyorum sanırım. Yaşlandığımda her cumartesi konsere gitmek istiyorum. Aynı tebessümü kendi dudaklarımda
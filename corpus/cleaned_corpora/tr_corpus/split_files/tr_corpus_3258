gerçekten istemsiz olup yönetemediğim davranışım Simyacı ile Aldatmak romanlarını oldukça karşılaştırdım. Eğer bir yazarı ilk kez okuyorsanız ve yazarı fazlasıyla beğenirseniz, başka bir kitabını okurken hep o ilk okuduğunuz kitapla karşılaştırıyorsunuz. Simyacı’dan sonra daha iyi bir kitap beklentim sevmememe neden oldu. Fakat gel gelelim eğer ruhani konulara ilgisi olan bir okursanız Coelho gerçekten okumanız gereken bir yazar. En içten saygılarımla Paulo Coelho’yu hepinize önermek de isterim. Şimdiden afiyet olsun! ÖTEKİLER Her toplumda, bireylerin yapması ya da yapmaması gereken davranışlara yön veren belli ideolojileri vardır. Koşullar zorunlu kıldığı için ortaya çıkarlar. Dünya modernleştikçe insanlar arası iletişim kopukluğunun arttığı da bir gerçek. En basitinden teknolojik buluş ve gelişmeler insanı kendi dünyasına kitler. Bu süreç insanı toplumsal yapılardan uzaklaştırır ve sosyal, kültürel sorunlarla karşı karşıya kalmamıza sebep olur. İnsanlar arasındaki iletişim eksikliği de burada meydana gelir. ‘Hangi Kedi’ adlı öyküde olduğu gibi günümüzde insanlar aynı apartmanda oturduğu insanları tanımakta zorluk çekiyor ve iletişim içinde olmaktan kaçınıyorlar. Toplumsal hayatın bize dayattıkları yüzünden ötekileşiriz ve insanlar arasında iletişim sorunları başlar. Herkesin benimsediği düşüncelere uymak hayatı tekdüzeleştirir ve toplumdaki bireyler birer robota dönüşür. Kimsenin bireysel düşüncesi olmaz ve kendi düşüncesi olana yabancıymış gibi bakılır. Fakat bireyler kendi düşüncelerine sahiptir ve verilen değerleri kendi süzgecinden geçirerek kendisine uygun şekilde davranır. Bu da ister istemez o bireyi toplumun geri kalanından farklı kılar ve birey ötekileşmiş olur. Bu durumdaki bir birey aslında diğerlerinden farkı olmamasına rağmen farklı görüldüğü için toplumda kendini yalnız hisseder. İnsan ister istemez ne kadar kendini topluma uydurmaya çalışsa da kendiyle her ters düştüğü an için kişiliğinde küçük yarıklar oluşmaya başlar akabinde bir noktadan sonra buna dur deme isteği duyar ve soğumaya başlar. Sonrasında zaten yabancılaşma gelir. Toplumsal değerleri toplumsal kabul edişler oluşturur. Toplumsal dayatmalar sayesinde gereksiz ön yargılar ediniriz ve insanları anlamaya çalışmadan onlara kılıf uydururuz. ‘Dut’ adlı öyküdeki Tico Abla da toplumdan soyutlanmış bir kadın, arkasından birçok hikâyeler uyduruluyor fakat kimse gerçekte neyin doğru olduğunu bilmiyor. ‘Madalyon’ adlı öyküde ise toplumda var olan ideoloji nedeniyle camiye namaz kılmak için giden iki uzun saçlı adam dış görünüşleri yüzünden hırsız olarak görülüyor. Bu durum toplum dayatmaları yüzünden dış görünüşün bile insanda yanlış ön yargılar oluşturduğunu gösteriyor. Ötekileşmek, toplumdaki görüş, dünya görüşü gibi birçok konuyla ilişkilidir. Sonuçta toplumdaki birçok insanın kabul ettiği “şey”lerden farklı bir “şey”i seçmek öteki olmak için yeterdir. Toplumdaki ideolojilere körü körüne bağlı kalmak olumsuz sonuçlara yol açar. Aslında bu durum ideolojik çıkar politikalarından doğrudan etkilenir. Fakat bu çıkar sistemini kuranlar çıkar sağlamaya çalışırken bireyler açısından daha kötü sonuçlar doğurur. ‘Tasmalı Güvercin’ adlı öyküde geri dönen tek güvercinin diğerlerinin suçunun cezasını çekmesi bu durumu örnekliyor. İdeolojiye bağlı kalan tek birey de çıkar sahibi tarafından zarar görüyor. Toplumun dayatmaları sahip olduğumuz bazı değerleri de kendinden uzaklaştırarak ötekileştirir. Toplumun yalıttığı, yalnızlaştırdığı, ötekileşmiş insanlar toplum içinde lanetlenmiş insanlar olarak görülür. Öyküde Küçük Robot diye adı geçen kız toplumda robotlaşmış bireylerden biridir ve insanlara karşı hoşgörüsü yoktur. Kentleşme ve gelişmelerin bireyler arası olduğu kadar insan-hayvan ilişkileri üzerinde de olumsuz etkisi vardır. İnsanın yavru kedilerin canı söz konusu olsa dahi umursamazca davranması yine ‘Hangi Kedi’ adlı öyküde örnekleniyor. Toplumun öteki diye tabir ettiği insanlar ise toplum dayatmalarına ve kurallara karşı bir takım tavırlar alırlar. Çünkü öteki olmak dayatmalara uymamaktır bence. ‘Eran Kaptan’ öyküsünde kaptandan izin alamayan Eran, istediği izni odasındaki Atatürk posterinden aldığını söyleyerek gemiden ayrılıyor ki bu öykü bürokrasiyle karşı karşıya kalınca yan yola başvuran ötekilere bir örnek. Toplumdaki her birey farklı görüşlere sahip olabilir. Bireylerin rahat davranabilmesi için toplumda dayatma olmaması gerektiğini düşünüyorum. İlla ki bir ideolojiye bağlı kalmak isteyen bireyler varsa ‘ötekiler’ diye tabir ettikleri insanlar hakkında kötü fikirlere sahip olmamalılar. Bunun yerine onlarla iletişim içinde bulunup fikir alışverişi yapmalılar. Toplumlar dayatmalara bağlı kalarak ilerleme gösteremez. Derin ŞEN Mustafa Aslanbay Yıldız EsinstileriKalabalık nüfuslu sayılabilecek şehirlerde yaşadım. İstabul, Ankara, Toronto gibi. Özellikle İstanbul kozmopolit yapısıyla milyonlarca değişik insan figürüne sahip. İstanbulda farklı milletlerden farklı ırklardan birçok insanla tanıştım. Her türden insanın hayatını dinledim. Onlara kulak verdim. Tanıdığım her bir insan bana farklı bir duygu kattı. Herkes akıp giden hayatın bir şekilde parçası. Anladım ki kimileri bu hayatın içinde kaybolmuş durumda, benliğinden, başarabileceklerinden habersiz, çalkanıyor eteklerinde dünyanın; kimileri ise yapabileceklerinin ve değiştirebileceklerinin farkında, geleceğine umut dolu gözlerle bakıyor. Her zaman ortam kollarım daha fazla insanla tanışmak için. Mesela havaalanına gitmeyi çok severim. Sefer saatimden saatler önce gider insanlarla konuşmaya çalışırım. Bazıları o kadar pozitif ki hayata karşı, onlarla konuşurken arkada Nina Simone feeling good söylüyor gibi geliyor. Bazılarıysa tüm karamsarlığı ile kara bulutların arkasından bakıyor hayata. Yağmuru yağdırdı yağdıracak diyorum. Yağdırmıyor. Biriktiriyor, biriktiriyor... Ve şiddetli bir dolu yağdırmaya başlıyor. Konuşamadığım zamanlarda insanları izliyorum. Koşturanlar, yüzü somurtuk gezenler, kaşını çatmaktan alnında çizgi oluşunlar, sakin hareket edenler, ağlayan bebekler, yürümekte zorluk çeken yaşlılar, gülücük saçan çocuklar, son derece bakımlı kadınlar. Mesela ayna karşısında makyaj yapan kadınlara çok rastlıyorum. Usulca ve iyice yaklaşıyorlar aynaya, kabarık çantalarından ona nazaran daha küçük olan çantalarını çıkartıyorlar ve içinden aldıklarını hızlıca sürüyorlar. Bu kadınların bazılarının bakışlarında gariplik var. Güzelliğine bu kadar önem veren kadınların bazıları, mutlu gözüken boyalı yüzlerinin ardında hüzünlü ve narin bir kadın barındıyor. En doğal hallerini saklamaya çalışıyorlar sanki. En sahici gözlerin, o gözlerin ardındaki düşüncelerin görülmeye değer olduğunu düşünüyorum. Tam da bu sebepten o en gerçek duyguları öğrenmek için konuşuyorum işte. Herkes farklı duygularla bakıyor suratıma ama herkesin ortak bir noktası var. Benimle konuşan herkes yaşıyor. Gerçek dünyanın gerçek mahsulleriyle muhattap oluyorum. Herkes farklı ama hepsi gerçek. Daha önce hiçbir ölü ile karşılaşmadım. Biyolojik olarak ölmüş bir insan görmedim belki ama ölmeden ölen çok insan gördüm. Karşıma geçip dert yanan çok oldu. Daha geçen yıl çok severek evlediği kocasını başka bir kadınla münasebetsiz bir şekilde gördüğünü anlattı. Bir anne tam önümde çocuğunu kaybettiği haberini aldı. İçinden gelen en yüksek sesle boğazını yırtarcasına bağırmıştı ve göz yaşları içinde çaresizce yere çökmüştü. Acı dolu feryadı yankılanmıştı resmen. Yürek dağlayan bir haberdi. Epey uzun zaman almıştı kadını toparlamak. Bazıları renklerin esiri olmuş. Baştan ayağa simsiyah giyiniyorlar mesela. En görünmez haliyle mi yaşamak istiyor hayatını çözemesem de kendini görmekten korkuyor olduğunu düşünüyorum. Kendini derken diğerlerinin gördüğü dışındaki kendi. Umutsuz kimseler bu insanlar. Bazılarıysa gerçek anlamda umutlu. Yaşadığı elim olaylara rağmen pozitif bakmayı harikulade bir şekilde sürdürüyor. Geceler gündüz oluyor, gündüzler gece oluyor, yollar değişiyor, arabalar, gemiler,eşyalar hiçbir şey, hiçbir nesne aynı yerde aynı şekilde kalmıyor, insanlar da değişiyor sadece insanda bırakılan izler değişmiyor. İzler, insanla değişmez bir bütün halindeler. Yalnızca anımsanılan hatıraların izleri değil anımsanmayanların izleri de insanla beraber. İnsan hamaldır ve bu izleri taşır. Bazı insanlar acı dolu izlerini hayatının tam ortasına koyduğundan hareket edemez hale gelir. Yerleştirir tam merkeze kapkara izleri. Hiçbir beyazı göremez hale gelir. Bazılarıysa yaralayıcı izlerinin önemsiz görüp farklı yollarda arar yaşam gücünü. Umudunu hiç kaybetmez yaşam adına. Yaşayacağı güzel günleri düşünür. Tüm dominantlığıyla karşı koyar izlere. Elbette bazen çiçek açar bazen solarız. Fakat hiçbir koşulda çiçek vermeyen bir bitki olamayız. “Akıp giden bir bataklığın içindeyiz hepimiz ama yıldızlara bakıyor bazılarımız.” Ya siz, bataklığınızın içinden bulutlara inat yıldızlara bakanlardan mısınız? Fatih Berkay Sarpkaya Boşluğa Doğru Atılan Küçük Bir Adım Kendinizi bir an için uçsuz bucaksız, karmakarışık bir labirentin ortasında hayal edin. Bir o yana bir bu yana koşuşturduğunuz ama bir türlü çıkışa ulaşamadığınız bir labirent… Oldukça bunaltıcı ve can sıkıcı bir durum değil mi? İşte tam da böyle can sıkıcı bir ortamın içerisindeyken kendinize “yeter artık, buradan çıkamayacağım ben sanırım!” diyeceğiniz anı hiç aklınıza getirmiş miydiniz? Bu anın gelecekteki o kaçınılmaz uçurumun da birer habercisi hatta o uçurumdan aşağı atılan küçük bir adımın bile ateşleyicisi olabileceğini düşünmüş müydünüz? Eğer cevabınız “hayır” ise bu yazı sizin için iyi bir fırsat olabilir. Peki nedir bu “uçurum”, nedir bu “küçük adım”? Bu bağlamda uçurum olarak tanımladığım şey en kısa tabiriyle “denemek”tir. O küçük adım ise “vazgeçiş”tir. Bu yazımı hayattaki, en azından benim çokça tecrübe ettiğim, bu iki kavram arasındaki ilişkiye kendi penceremden bir bakış olarak tanımlayabiliriz. Küçüklükten beri bize belki de bir “erdem” olarak öğretilen bir eylemdir “denemek”. Sürekli ısrar etmek, ne olursa olsun tüm şartları zorlamak hatta sonucunda kocaman bir hayal kırıklığı olduğunu kesin olarak bilsen bile yine de üzerine gitmek… Kısa bir süre önceye kadar ben de bu görüşü savunanlar arasındaydım ancak insan bazı şeyleri gördüğü zaman teori ile pratiğin hiç de aynı olmadığını daha iyi kavrayabiliyor. Elbet de kararlı olmak hayatta insanı güçlü tutar, tutunacak bir dal arandığı zaman insan kendine olan güveninden, inancından ve asla bırakmayacağını bilmenin verdiği huzurdan dolayı endişeye yer bırakmaz düşüncelerinde. Buraya kadarki kısım gayet güzel, mantıklı ve bazılarınıza göre tartışmaya bile değer görülmeyen bir kesinlikte olabilir ancak bazı olumsuz durumlardan bahsetmeden konuyu kapatmak mümkün değildir. Hiç düşündünüz mü, yüzlerce denemenin sonunda sürekli aynı hatayı bir tokat gibi yüzünde hisseden biri denemeye aynı şevkle ve istekle devam edebilir mi? Yapabilir mi bunu yalnızca kitapta yazan “teorik” bilgiye inanarak? Uygulayabilir mi hayatındaki hiçbir şeye aldırış etmeden, önceki tecrübelerini hiçe sayarak? İşte tüm bu sorular olayı bir kez daha ve bu sefer farklı bir açıdan sorgulamama neden oluyor. “Denemek” dediğimiz olgu hiç de göründüğü kadar masum değildir. İnanın bunu burada belirtmeme de gerek yok. Bir nehirde akıntıya karşı onlarca kulaç attıktan sonra hala aynı yerde olduğunuzu gördüğünüz zamanki hisleriniz size tüm detaylarıyla anlatacaktır zaten. Siz her deneyişinizde ve sonucunda aldığınız her olumsuz sonuçta ruhunuzda ve yaşama isteğinizde bir eksilme hissedersiniz. Siz bu eksilmeyi hissederken de bu bahsettiğim “uçurum”un da yüksekliği sürekli artmaya devam eder. Siz eksilirsiniz, sondaki uçurum gittikçe yükselir ta ki sonunda geldiğiniz nokta uçurumun kenarı oluncaya dek. İşte bu nokta insanı bir karar vermeye zorlar. O kararın adı da “vazgeçmek”tir. Bazen zor ama aslında bir o kadar da gerekli bazı kararlar almak gerekir. “Vazgeçmek” belki de bunların arasında en zor olanıdır bana göre. Neden zor olduğunu açıklamak da hiç kolay değildir çünkü bir değil onlarca sebebi vardır arkasında. Üzerine titrediğiniz, olması için elinizden gelenin en iyisini yaptığınız bir şey düşünün. Bu iş, aile, aşk, dostluk aklınıza ne gelirse olabilir. Gerçekten yapılabilecek her şeyi yapmışsınızdır ancak elinizde sadece bir bomba gibi tuttuğunuz hayal kırıklığından başka bir şey yoktur. Yukarıda da bahsettiğim gibi uçurum kenarındasınızdır artık. Aklınız, mantığınız, belki çevrenizdekiler herkes size vazgeçmenin doğru olduğunu söyler ama siz bir türlü bunu kabullenmek istemezsiniz. “Kabullenmek” değil midir zaten bu süreci asıl zorlu kılan. “Neden?” diye sorar durursunuz kendinize her gün ama tek bir cevap bile bulamazsınız. Her gün kaybedersiniz, her gün acı çekersiniz. Haftalar belki de aylar süren zorlu bir süreçten sonra o “küçük adım”ı atarsınız. Adımı atarsınız atmasına da bu adımı attığınızı zannetmek gibi illet bir durum da vardır ne yazık ki. Bir gün bir telefon çalar. Yalnızca bir telefon gelir ve siz aslında hala uçurumun kenarında olduğunuzu fark edersiniz. Böylece süreç başa döner. İşte bu kadar karmaşık ve sonunun gelip gelmediği belli olmayan bir ıstıraptır vazgeçmek. Tam da bu sebeplerden dolayı Che Guevara’nın söylediği meşhur “Kaybettiğinde değil, vazgeçtiğinde yenilirsin.” sözüne katılmam mümkün değildir. Vazgeçmek, tüm bu zorluklara katlanmak asla bir zayıflık göstergesi değildir. Aksine, sizin bunları göze alabilecek kadar güçlü olduğunuzu gösterir. Sürekli denemek ve sonucunda vazgeçmek ile ilgili düşüncelerim bu şekildeydi. Anlattığım şeylere ve benim konuyla ilgili genel bakış açıma göre bize öğretilenin aksine asıl erdem “ne olursa olsun yine de denemek” değil sonucunda vazgeçebilmektir. Bu kadar zor bir süreci tamamlayabilmek büyük bir irade ve sabır gerektirir çünkü. Ben aklımdaki düşünceleri kâğıda dökerken umarım sizlerin de konuyla ilgili kafa yormanıza ve olaya farklı pencerelerden bakmanıza vesile olabilmişimdir. KAYNAKÇA Guevara, Ernesto. ”wikiquote.” Che Guevara. y.y. 10 Şubat 2019. Web. 24 Şubat 2019. Merve Pehlivan 21401888 Kız Çocuğu ve Limon Sarısı Her geçen gün, bizi bir şeylerden uzaklaştırıyor. Her yeni yaşımda daha derinden hisseder oldum bunu. Doğan her güneşle yenilenip değişiyorum. Değiştikçe eskiyorum. Eskidikçe hatıra sepetim ağırlaşıyor. Öte yandan hayat okyanusunda batmamak adına hatıra sepetimin ağırlığını sabit tutmaya çalışıyorum. Bu uğurda en güzel anılarım önce bulanıklaşıp sonra siliniyor zihnimden birer birer. Bu kayıplar korkutuyor beni. Bir gün gelir de tüm güzellikler silinip gider diye korkuyorum. Tüm yaşadıklarım, sevinçlerim, gözyaşlarım bir mavi buluta karışıp gider diye korkuyorum. Benim için unutmak, bu dünya çukurunun en büyük işkencesi . Çocukluğumun bol gürültülü o şeker pembesi sabahlarının, mavi okul önlüğümün hasretini derinden hissetmeye başladığım bu günlerde Emrah Öztürk’ün Limon Yağmuru isimli kitabıyla yollarımız kesişiyor. Silinmeye yüz tutmuş hatıralarımı yepyeni renklerle buluşturup canlandırıyor. Hafızamın kuruyup çatlamış topraklarının her karışını sulayan bu hikayeler için yazara minnet duyuyorum. Her sayfa numarasında gizlenmiş bir sokak oyununu, bir çocukluk alışkanlığımı buluyorum ve bu sayede kitap tek solukta bitiveriyor. Çıkmaz sokakların Arnavut kaldırımları üzerinde koşmaya çalışan bir kız çocuğu beliriyor gözümün önünde. Kıvırcık saçları bir beline değip bir rüzgarla birlikte havalanıyor. Sarı, plastik bir topa sarılmış esmer bir oğlandan kaçmaya çalışıyor. “Yavruağzı rengi yok bu sokakta!” diye bağırışından anlıyorum oynadıkları oyunun istop olduğunu. Renkler gitgide belirginleşiyor, simalar çok tanıdık. Evet, doğru ya benim bu kız çocuğu. Hatıra sepetimden düşmek üzereymiş demek, okuduğum bu hikayede hayat buluyor yeniden. O kız çocuğu hayalimde düşüp dizini kanatsa acısını ben hissedeceğim, adım gibi biliyorum. Bu yüzden gözlerimden yuvarlanmaya hazır üç beş damla gözyaşıyla sarılıyorum ona, kalbimden kopan tüm özlemle. Yıllardır o çocuk sesimi hiç duymuyorum, yıllardır sevinçten veya heyecandan çığlık atmıyorum, yıllardır çevremdekileri bunaltacak kadar “Neden?” diye sormuyorum. İşte bu yüzden başta bu kadar yabancı geliyor bu kız çocuğu bana. Bu yüzden anlamlandıramıyorum geçmişimde birer alışkanlığım olan bu anları. Bu yüzden yuvarlanmak tehlikesiyle yüzyüze geliyor çocukluğum. Her doğan güneş , beni alıp uzaklara götürüyor. Kendimi bildim bileli anne azarlarımın en büyük sebebi olan eşya biriktirme huyum şimdi şimdi anlamlanıyor aklımda. Yıllardır istemsiz bir şekilde kıyıda köşede biriktirdiklerim unutma korkumdanmış meğer. Sakladığım fişler, biletler, oyuncak bebekler, patlak balonlar... Atmaya kıyamadığım ne varsa hepsi ama hepsi hatıralarımın bulanıklaşacağı bu zor günler içinmiş. Annem ne kadar kızsa da ben kendimi daha doğrusu korkularımı bildiğimden yapmışım inat edip ne yaptıysam. Elimde avucumda o günlerden kalan ne varsa iyi ki saklamışım. İyi ki çocuk kahkahalarımı, uzun yolculuklarımı, gözyaşlarımı çöpe atmamışım. İyi ki bana dünlerimi hatırlatacak kitaplarla kesişmiş yolum. Şükür ki bugün, hatırlayabiliyorum. Çocukluğumun bahar rüzgârlarına kavuştum yeniden. Sarı lastik topumun peşinden koşarcasına hızlı atıyor kalbim. Gözlerimle sarılıyorum çocukluğuma , ve bazen de gözyaşlarımla. O günkü tadları duyuyorum damağımda, buklelerimin yeniden alnıma döküldüğünü hissediyorum. Zihnimde canlanan her bir an , hatıralarımı boyayan her bir renk için şükrediyorum Allah’a. Çıkmaya çabaladığım bu dünya çukurunda beni ipsiz bırakmadığı için bir minnet filizi daha doğuyor yüreğimin baş köşesinden hatıralarını limon yağmurlarına dönüştürüp sözcüklerle yağdıran bu adama karşı. Kitap sayfalarının limon sarısı rengini arıyor kız çocuğu halim bu kez sokak boyunca. Esmer oğlanın elindeki topu tutası geliyor. Yanıma gelip soruyor yasak olup olmadığını. Utancı elma yanaklarını hafiften kızartmış. “Boşver sen o topu.” diyorum, “Al, bu kitabı tut.” Farklı Açılardan Kendine Bakmak Kendini savunmak için çelik gibi bir kalkan veya bir damlası orduları yere serebilecek kadar güçlü bir zehre sahip olan canlıları bir düşünün. Müthiş bir seçilim kargaşasının içindeki bu canlılardan bir tanesinin başarılı olması kimseyi şaşırtmaz. Ama bu canlının gözle görülür hiçbir özelliği olmaması insanları gerçekten şaşırtabilir. Bu canlının eksikliğini kapatan tuhaf özelliği aslında hepimizin aynaya baktığında gördüğümüz şeyin ta kendisi: Öz bilinç ve onu oluşturan hatalar. Bu noktaya kadar kendini geliştiren bu tuhaf özellik (bilinç) gerçekten benim için çok ilham verici. Kendi kendinin farkına varabilen bu yapı, insanlar için hayatta kalmaktan çok daha önemli bir amacı üstleniyor. Bilincimiz sayesinde artık merak ettiğimiz her şeyi ortaya çıkarabiliyor ve yeniden yapılandırabiliyoruz. Sınırlarımızın çok ötesinde olmamıza rağmen bu durum giderek değişiyor. Çünkü aynı zamanda artık mükemmel olmaya çalışıyoruz. Özellikle kendime yüzeysel olarak baktığımda hüzünleniyorum. Aynaya baktığımda karşımda duran görüntümden sadece fiziksel görünüşümü görmüyorum. Bilincimin birçok hatadan meydana geldiğini görüyorum. Aslında sadece kendiminkileri değil bütün insanlığın yaptığı onca hatayı fark ediyorum. Kafamı kaldırıp baktığımda, mavi gökyüzünün altındaki insanların siyah bir bulut içinde koşuşturduklarını ve mükemmel olmaya çalıştıklarını fark ediyorum. İlk önce mantıklı gelen bu davranış sonrasında tamamen anlamını yitiriyor. Herkes kafasını öne eğmiş telefonları ile sıkı bir bağlantı kurmuşlar. Aynı zamanda da bitmeyen bir yolda bir yerlere varmaya çalışıyorlar. Herkes kendini çıkamayacakları bir döngünün içine hapsetmiş, dönüp duruyorlar. Yakın zamanda izlediğim türünün en iyi örneklerinden biri olan Westworld adlı televizyon dizisinde gördüğüm bazı şeyler bakış açımı kökten değiştirmeme neden oldu. Karanlıkta giden bu insanların yaptıklarının doğru olmadığını hissediyor ama nedenini bulamıyordum. Jonathan Nolan’ın yaptığı bu eserini izleyene kadar böyle düşündüm. Sonra fark ettim ki; aslında insanlar kendilerini, mükemmel olmalarını gerektiren bir döngüye hapsetmişler. Ama en büyük problemin farkına varamamışlar; insanoğlu geliştirdiği her fikir zerresini hata yapmasına borçlu. Mükemmel bir nesil kurmak uğruna hatalarımızın gelişmemizdeki devasa rolünü unutuyormuşuz gibi görünüyor. İlk bakışta sadece robotlarla ilgili gibi gözüken Westworld’ün aslında çok daha büyük bir ideolojinin öncüsü olduğunu düşünüyorum. İnsanların karanlık psikolojisini anlatan bu yapım sadece kendimizi sorgulamamıza neden olmuyor. Aynı zaman da insanın en büyük arayışını da gözler önüne seriyor. Bitmek tükenmek bilmeyen merakımız çok uzun süredir kendi başımıza ayakta durmamızı sağlıyor ama aslında bir süre sonra yeterli olmayacağı da apaçık. İnsanların bu karanlık psikolojisini yine insanoğlunun kendi yaptığı yapay zekâlar üzerinden anlatan Westworld aynı zamanda bu teknolojinin bizi ne kadar ileriye götürebileceğini de gözler önüne seriyor. Bizden bilinçli olma kapasitesine sahip bu teknolojiyi düşününce, bu teknolojinin insanlarda uyandırdığı derin korku hissini gayet net bir şekilde anlayabiliyorum. Eğer onlara ne hatalar yaptığımızı öğretebilirsek, onlar da mükemmele daha çok yaklaşabilirler. Gelecek nesillerimizin hayallerimizin çok ötesinde olabileceği gerçeği tüyler ürpertici aynı zamanda heyecan verici olabiliyor. Yaptığımız tüm hatalar ve tüm tecrübeler aynı zamanda geleceğimize yansıyacak gibi gözüküyor. Bizi diğer hayvanlarda da olmasına rağmen birbirimizden ayıran bilinç, hatalarımızı görmemizi ve kurduğumuz bu döngüden çıkmamıza yardımcı olabilir. Tekrar aynaya dönersek, ben aynaya baktığımda hüzünden farklı olarak bir de heyecan görüyorum. Çünkü düşündüğümüzden çok daha büyük bir oyunun parçası olabiliriz aslında. Bu oyunu kontrol edebilir veya edemeyiz. Aslında aynanın hangi tarafında olursak olalım (gerçek veya sadece görüntü) değiştirmesi elimizde olan bir şeyler olduğunu unutmamamız gerektiğini hatırlatıyor Westworld. Kaynakça: Nolan,Jonathan (Yapımcı). Westworld (Televizyon Dizisi). Amerika Birleşik Devletleri: Los Angeles, Kaliforniya. OĞUZHAN ÇETİN Çağrı Bayram BEŞ PARASIZLIĞIN KARANLIK YÜZÜ Uzun yıllar küçük büyük bir çok şehirde yaşadım ve büyük şehirlerde hayatın tartışılmaz bir şekilde pahalı olduğunu kendimce deneyimledim. Eserdeki iki şehir olan Paris ve Londra’yı hayatın pahalı olduğu, zenginlerin şehirleri olarak düşünüyordum. Fakat bu düşünce kitabı okuduktan sonra birden bire değişti. Bu şehirleri hep cıvıl cıvıl olarak düşünürdüm ancak okuduğum bu kitap bana bu şehirlerin yoksul ve sefil yüzünü gösterdi. Kitapta insanların büyük şehirlerde çektiği sıkıntılara tanık oldum. Yazımın devamında dünyadaki büyükşehirlerin nispeten küçük olanlara göre daha acımasız olduğundan, özellikle de bu şehirlerde hayatta kalmanın daha da zorlaştığından söz edecek, yani Paris ve Londra’da Beş Parasız kitabını okuduğumda hissettiklerimden bahsedeceğim. Da Vinci’nin Şifresi filmini ilk defa izlediğimde Paris’in sokaklarında gezmeyi, Louvre Müzesi’nde uzun uzun vakit geçirmeyi, Eyfel Kulesi’ne çıkıp şehrin sesini dinlemeyi dilemiştim. Fakat eser bana Paris’in görünmeyen kısmını, varoşlarını, gösterdi ve bu dileğim yerini derin düşüncelere bıraktı. Aslında büyük ya da küçük her şehirde karın tokluğu için canını dişine takıp çalışan insanlar, yorgunluklarının esiri olup artık dünya zevklerinin tadını bile unutup onlardan uzaklaşmaya başladılar. Bu durum, insanları insan olmaktan çıkartıp duygusuz bir makineye dönüştürüyor ve dış dünyaya karşı duyarsız bireyler haline getiriyor. Yoksulluk ve açlıkla yapılan mücadele bu kitapta gördüğüm üzere Paris ve Londra gibi büyük ve gelir dengesizliğinin ciddi boyutlara ulaştığı şehirlerde insanlar daha da çetin koşullar ile yüzleşmek zorunda kalıyorlar. Bu durum insanları neredeyse üstesinden gelinemez bir hale getiriyor. Kitabın geçtiği yıllarda rehinecilerin küstahlığından tutun da, zor durumdaki insanların iş bulma amacıyla umut tacirlerinin peşine takılmalarını, pis otel mutfaklarında gösterişli yemekler ile zenginlere hizmet etmelerini ve daha nicesini gözlemlemek, bahsedilen hayatın yokluğu ve acıları, eserdeki insanları ve beni derinden yaralıyordu. Tıpkı eserde de bahsedildiği gibi Paris’in varoş hayatının başrolünde “ıssız, yarı kaçık hayatlar süren ve normal ya da saygın olma çabalarından vazgeçmiş insanlar” (Orwell 13) oynuyor. Daha derine inersek, bence bu vazgeçmişlik durumu insanların gelecekle ilgili plan, kaygı ve herhangi bir düşüncesini acımasızca yok etmekle kalmıyor; insanların kendilerine verdiği değeri de beraberinde götürüyordu, bu durum beni de derinden etkiliyor, sanki kendim bu duruma düşmüşçesine gergin hissediyordum. Bununla birlikte geriye kalan hayatta kalma çabası insanları etik değerlerden uzaklaştırarak, onları kurnaz ve art niyetli bir düzleme sürüklüyordu. Yoksullar arasında rekabetin arttığı büyük şehirlerde ise yoksulun art niyetlisi yaşayabilmek uğruna kendi sınıfını ezmeyi amaç haline getirmiş bir halde kendi sonunu da hazırlıyor. Yoksulların umudu olan dilenmenin eserdeki Londra’da yasak olması ne yazık ki varlıklı ve köklü ailelerden herhangi bir destek alamamasına neden olduğunu ve bu durum yoksulları daha da vahim bir duruma soktuğunu gördüm. Dahası, empati kurarak böyle bir durum içerisinde bulunmanın nasıl bir his olduğunu anladım. Kendimi kitaptaki yoksul insanların yerine koyduğumda, varlıklı insanlardan destek alamadığım için elim kolum bağlı hissediyor, umutsuzluğa kapılıyordum. Bu durumun soyluların yoksulları ezmesine ve keskin sınıf farklılıkları ortaya çıkmasına ön ayak olduğunu düşünüyorum. Kahramanımız yaşamını sürdürebilmek için yerlerden sigara, kağıt, karton, para topluyor; fakat ne yazık ki yaşamını sürdürebilecek miktarda para bulamadığından fıçıya, yani berduşhaneye, yerleşiyor. Burada da insanlar yiyecek alabilmek için rahipler tarafından zorla dua ettiriliyorlar. Karnınızı doyurabilmek için dayatmacı insanların eline bakmak kadar acı verici bir durum yok aslında. Orwell’in eserinde rahibin karakterimize yemek verme koşuluyla “cennetteki babamız” kavramını kullanarak baş kahramana tanrıyla en son konuştuğu zamanı sorması ve karakterimizin cevap veremeyecek kadar aç olmasına rağmen karakterimizin karın gurultusu bir nevi soruya cevap olması, durumun ne kadar acı verici olduğunu iç burkan bir şekilde hissettiriyor (Orwell 164). Fıçılardaki insanların hak ve özgürlüğünün kısıtlanması, az önceki örnekte de belirttiğim gibi yemek verilmesi için kilisenin zorla yaptırdığı dini ritüeller içimi karartıyor, bu acı verici durumlar eserde açıkça gözler önüne Londra örneği ile seriliyor. Bir çok şehirde olduğu gibi yoksulların birbirini ezmesi veya varlıklı insanların yoksulları hor görmesi bu kitapta Paris ve Londra örneğinde açıkça gösterilmiş. Kilise’nin zor durumdaki insanlara yardım etmek için dayatmacı bir yol izlemesi aslında yaşadığımız gerçekleri, yani güçlünün güçsüzü ezmesini betimliyor. Orwell’in bu anı defteri aslında modern dünyanın evrilirken ne kadar acımasız temellerde gelişmeye devam ettiğini gözler önüne sermekle kalmıyor, aynı zamanda gece sıcacık yatağımıza uzandığımızda dışarıda üşümekte olan insanların da varlığını bize hatırlatıyor. Dünya dediğin ne ki zaten, dengesizliklerin, eşitsizliklerin başkenti… Kaynakça Orwell, George. Paris ve Londra'da Beş Parasız. Çev. Berrak Göçer. İstanbul: Can Yayınları, Mayıs 2015. BEKLENTİLERİ ŞEKİLLENDİRMEK ‘Eğer bunu yaparsam, şu olacak.’. Birbirinden bağımsız olayların birtakım tesadüfler sonucu birbirlerine bağlı hale gelmelerinin zihnime yerleştirdiği bir perspektifti aslında bu cümle. Belli bir yaşımdan sonra bu perspektifi uygulamaya başlamıştım hayatıma, A ve B’nin asla bir araya gelemeyecek iki farklı olay olduğunu bile bile. Tesadüfler eğer hayatıma renk katarsa başarılı oluyordum, gerçeklik ve hayat koşulları araya girmek istediğinde ise sonuçları kabulleniyordum. Elbette ki hayatımın hakimiyeti bazen gerçekliğin avuçları içindeydi, yani sonuçları kabullenmek zorunda kaldım bir şekilde; başarısız oldum, yanıldım, tuttuğum takım yenildi. Yine de bu bakış açısının bana verdiği rahatlıktan kendimi alıkoyamadım ve bugün halen siyah ve beyazı bir şekilde birbirine bağlamaya çalışmaktayım. Tam ‘Artık biraz daha olgunlaşmalıyım, işe yaramayacak bu bakış açısından sıyrılmayı başarıp sonuca odaklanmalıyım.’ demeye başladığım sırada Werner Herzog’un Buzda Yürüyüş adlı kitabını okudum ve bugüne kadar yaptığım şeye, eğer bir işi gerçekleştirirsem başka bir şeyde başarılı olacağım inancını sürdürmeye karar verdim. Bu kitabın aslında bir gezi kitabı olması gerekirdi, tam da annemin doğduğu yılda Münih’ten yola çıkıp Paris’e yayan halde giden Herzog’un gezi kitabı olması gerekirdi ama benim için bu eser geziden çok daha fazlasıydı. Herzog, 1974 yılında Paris’ten, bir arkadaşından gelen telefonla değerli film eleştirmeni Lotte Eisner’in çok hasta ve hayatını kaybetmek üzere olduğu haberini almıştı. Bilmiyorum başladığı her yola benim gözümden mi bakıyor ama, Münih-Paris yolculuğuna aynen benim gibi başlamıştı Herzog: ‘’ Yaya olarak oraya ulaşırsam onun hayatta kalacağına dair sağlam bir inançla Paris'e giden en kestirme yola koyuldum.’’(7) Paris’e yürüyerek gitse Lotte Eisner’in sağlığını etkileyecek bir şey yapmış olmayacaktı aslında, bunu kendisi de çok iyi biliyordu ancak insan bir şeye inandığı zaman bunu sürdürmeden edemiyor. Kitabı bitirdikten sonra derin bir sorgulayış içinde buldum kendimi, kitabın ismi neden Buzda Yürüyüş idi? Gerçekten de sürekli buz üstünde mi yürümüştü bu yolda Herzog? Hayır. Bu ruh hali, bu perspektif, bu bakış açısı buzdu ve biz buzun üstünde yürümüş oluyorduk kendimizi bu düşünceye kaptırarak. Buz kırılırsa kendimizi o buzun altında yatan soğuk suyun içinde bulabiliriz, kayıp düşebiliriz, ancak en sonunda karaya da basabiliriz, bilemezsiniz. Benim bildiğim tek şey şuydu ki buz kırılıp düştüğü zaman benim o soğuk suda kaybolma ihtimalim olmasına rağmen benimsediğim bu bakış açısı bana üzerinde bulduğum yolda her daim güven verdi. Elde ettiğim bu güven temelsiz bir gerçeklik olsa da üzerinde bulduğum her yolda emin adımlarla ilerlememi sağladı, tıpkı Herzog’un bir arkadaşından aldığı ümitsizlik dolup taşan telefon üzerine yayan halde çıktığı yolda attığı adımları güçlendirdiği gibi. Aslında Herzog’un aldığı telefon onu ulaşılmak için bekleyen bir hedefe sürüklemişti; bu hedefe ulaşmak için çıktığı yol da onun için bir araç değil, inanç kaynağı olmuştu. Karşısına çıkan bir daha hiç işlemeyecek uzun demir yolları, üzerinde uyuduğu ve aslında inekler için bir korunak olan samanlık, yürümekten mahvolmuş ayakları ve kardan doluya çeşit çeşit yağış ile soğuk hava onu Münih’ten Paris’e yürüyerek gitmekten vazgeçirmemişti. Eğer bu yolculuğu yayan halde tamamlarsa Lotte Eisner’in sağlığının iyiye gideceği inancı onu öylesine etkilemişti ki sonucun kötü bitebileceği olasılığını çok da aklına getirmemişti Herzog. Yalnız bu inancı o kadar körü körüne benimsememek gerekiyor, ara sıra tesadüflerin hayatımıza renk katması yerine gerçeği ve günümüzün koşullarının bize verdiği kadarını kabul etmemiz gerekebileceğinin farkında olmamız gerekiyor, Herzog’da vardı aslında bu bilinç. ‘’… Büsbütün anlamsız. Eisner’imiz hala yaşıyor mu?’’ diye sorgulamıştı fırtınalı bir gecede. Akla gelebilecek en kötü ihtimallere rağmen bu sefer tesadüfler gülmüştü yüzüne Herzog’un, Lotte Eisner 1983 yılının 25 Kasım’ına dek hayatına devam etti, ben de benimsemeyi bırakmaya çalıştığım bakış açıma geri döndüm. Çocukken yaptığım gibi her şeye bu perspektifi karıştırmaktansa kendime güven sağlamak amacıyla arada yapıyorum bunu. Eğer bir şeyi başarabilirseniz, hayat size renk katabilir. İnanmaktan asla vazgeçmeyin. KAYNAKÇA Herzog, Werner. Buzda Yürüyüş. İstanbul: Jaguar Kitap, 2016 Zeynep Tetik HAYAL DÜNYASINDA BAŞARI YANILSAMASI Büyümek nedir? Büyümek yalnızca fiziksel olarak gelişimimizi tamamlamak mıdır? Bilinçlenmek, daha tedbirli olmak, hayallerden kaçınmak, gerçekçi bir bakış açısından ayrılmadan kurallara uyan örnek bir vatandaş olmak mıdır? Büyüdük, olgunlaştık derken aslında hayatta en önemli değerleri geride bıraktığımızın, en önemli özelliklerimizi unuttuğumuzun, ya da en kıymetli alışkanlıklarımızı bıraktığımızın farkına varmıyoruz. Mesela küçükken kurduğumuz hayalleri, oynadığımız oyunları büyüdükçe gereksiz ve çocukça bulup yetişkinlik dönemimizde rüya bile görmeyi unutur olduk. Her gece rüyalar gören ben, en son ne zaman rüya gördüğümü hatırlamıyorum. Hayattaki küçük şeylerden mutlu olabilmeyi unuttum. Karşıma çıkan güzelliklerin kıymetini bilemez oldum. Büyük olduğunu düşündüğüm hedeflerimin yanılsaması altında aslında ne kadar mühim olduğunu göremediğim ufak ayrıntıların, fırsatların kaçını kaçırdım, bilmiyorum. Adam Phillips’in Kaçırdıklarımız adlı incelemesi, gerçekten de tüm bu düşünceleri özetler nitelikte. Değindiği noktalar, pişmanlıklarımızı unutturmak, bizi teselli etmekten çok, gerçekten bu anları, bu kaçan fırsatları düşünmemizi sağlıyor. Gelecekte de geçmişteki hatalarımı tekrarlamamam için bir nevi uyanış çağrısı oldu bana. Kitabı okurken aklıma küçüklüğüm geldi hemen. Hayal gücüm çok genişti küçükken ve yalnızlıktan hala olduğu gibi çok hoşlanırdım. Şimdinin aksine, kendimi hayal dünyama kaptıracak vaktim vardı her zaman. Bir sokak arasında gördüğüm küçük bir sahne ile senaryolar yazardım. Yerde gördüğüm bir böceği saatlerce takip ederdim, nereye gidiyor diye. Araştırmayı ve yaratmayı çok severdim. Sonra büyümeye başladım. Arkadaşlarım oldu. Hiçbiri benim yaptığım şeyleri yapmıyordu, aksine davranışlarım, alışkanlıklarım garip bulunuyordu. Ailem sanatla ilgilenmemi desteklediği halde derslerime yeteri kadar vakit harcamadığımı söylerdi. Bu gibi sebeplerle uzaklaştım sevdiğim şeylere vakit ayırmaktan. “Üniversiteye geçince çok rahatlıyorsun.” yalanıyla hareket edip lise sonda saçlarımın yarısının dökülmesine, korkunç derecede egzamaya, reflüye sebep olacak kadar stres yaptım. Üniversitede ise kendime yüklediğim sorumluluklar sebebiyle egzama dışında değişen hiçbir şey olmadı. Bu kitapta geçen bir cümle ise alışkanlıklarımı bir anda kırmama sebep oldu: "Bir şeyi yeniden bulabilmek için onu kaybettiğimizi bilmemiz ya da sezmemiz gerekir." Değer miydi arkadaşlarımı, saçlarımı kaybetmeme, sağlığımı veya hayal gücümü kaybetmeme tüm bu hırs? Aynaya bakınca eskiden çok güzel olan saçlarımın şimdi kafamdaki boşlukları örtmeye çalışan bir tutam bir şeye dönüşmesi kalbimi parçalıyor şu an. Başarıyı bir kez tadınca neden daha fazlasını ister oldum? Hedeflerime ulaşırken en güzel özelliğimi ve sağlığımı nasıl gözden çıkarabildim? Harika olabilecek dostlukları nasıl elinin tersiyle iten birine dönüştüm, bu arkadaşlık beni geriye çeker diye? Hayatı fazla ciddiye alarak bir yere gelemeyeceğimi yeniden keşfediyorum. Eskiden çok emin olduğum bu özelliği, bana ait bu çok değerli şeylerimi kaybettiğimi Adam Phillip’in fark ettirmesiyle yeniden hatırladım. Bu noktada keşkelere büründü zihnim. Acaba ile başlayan sorular uçuştu her yerde. “Hayat bir nehir ve sen kendini nehre teslim etmiş, akıntıyla beraber, nereye gittiğini bilmeden süzülüyorsun öylece. Akışın tersine yüz, akıntıya kapılma.” derdi babam bana küçükken. Bu cümle her zaman zihnimde kazılıydı kendimi değiştirmeye çalıştığım dönemlerde. Bu tavsiyeyi yanlış anladığımı da kitabı okuduğum esnada fark ettim. Kendimi bazı noktalarda kontrol ettiğimi sanıyorken, aslında kendimi hayatın monoton akışına bırakmaya başlamışım. Phillips’in de yetişkin bir şehir insanı hakkında yaptığı en doğru tespit de buydu bence. Kontrol etmem gereken her şeyi kontrol ederken, arada sırada akışına bırakmayı unutmuşum kendimi. Fazla kontrol sonucu da kontrolün esiri olmuşum. Bizi kontrol etmeyi amaçlayan her türlü sistemin de kölesi olmuşum. Neredeyse okuduğum her kitapta, yazdığım her yazıda beni bulan olguya yine geri dönüş yaptım sonunda. İçinde bulunduğumuz bu sistem, ciddiye almamız gereken son şey belki de. Bize dayatılan sahte kurallar, sahte dostlar, sahte başarılar ve sahte hayaller... Hiçbirine ihtiyacım yok, kendi rüyalarım, küçükken yarattığım mutlu dünyalarım, oyunlarım varken. Yaşamak istediğim keyif ve deneyimlemek istediğim her türlü özgürlük benim için tüm notlardan, mesleklerden, madalyalardan daha değerli artık. Bunu Phillips sayesinde kendimden tamamen emin bir şekilde söyleyebilmenin mutluluğunu yaşıyor, bir şeyleri değiştirmek için hala geç kalmadığımın minnettarlığını yaşıyorum. Beril Akşit KENDİNİ KAYBETMEK Doğası gereği her zaman hata yapmaya müsaittir insanlar ve bu yaptığı hatalar bazen düş kırıklıkları, bazen kalp kırıklıkları ve bazen de bunlarla beraber pişmanlıklar doğurur. Her insan gibi benim de yaşadığım, yaşattığım ve de bundan pişmanlık duyduğum, düşündükçe hâlâ utandığım bir olay var. Her ne kadar yaşadıklarımdan ve yaşattıklarımdan pişman olsam da, o zaman yaptığım hatadan bir ders çıkarmış olmak ve daha sonra aynı şeyi tekrarlamamış olmak, doğal olarak o olayı unutmasam bile hatırlamamamı ve aklıma hiç gelmemesini sağlamıştı. Üstünden birkaç yıl geçmiş olmasına rağmen Paula Hawkins’in “Trendeki Kız” romanını bir kitabevinde görüp, almaya karar verdiğimde bu anıların kafamda tekrar canlanacağı aklımın ucundan bile geçmemişti. Sürükleyici, heyecan verici bir suç romanı olan bu kitapta eski eşiyle sorunlar yaşayıp boşanan, her gün eski evinin önünden geçerek, eski eşinin kendisini aldattığı kadınla birlikte olan evliliğini gözetleyen, bu esnada yan evdeki çiftin de yaşadıklarına şahit olan alkolik bir kadının hikâyesi anlatılıyordu. Soluksuz bir şekilde okuduğum roman, en son kısmında beni oldukça şaşırtmıştı ve birkaç gün etkisi altında kalmama sebep olmuştu. Yine de bu yazıyı yazmama sebep olan şey hikâyenin kendisinden ziyade, ana karakterin yaşadığı alkol sorunları ve alkolün kişi üzerinde yarattığı etkiydi. Kitabı okurken, ana karakter Rachel’ın alkolik oluşunun ve bunun etkilerinin başta biraz abartıldığını düşünmüştüm. Kocası, Rachel’ın durumunu kendi kötü kişiliğini örtmek, kendi yaptığı şeyleri, Rachel alkol etkisindeyken onun yaptığını anlatıyordu kocası. Rachel da alkol etkisi altında olduğu anları tam olarak hatırlayamadığı için kocasının söylediklerine inanmak zorunda kalıyordu. Ancak başta bu durumun abartıldığına inanmama rağmen, olayları kendi hayatımdan örneklerle kıyasladığımda, bir abartı olmadığını, gerçekten insanların bu duruma düşebileceğini anlamıştım. Hem de örneğin asıl kişisi tam olarak da bendim. Az sonra anlatacağım olayı düşündüğüm zaman, alkol aldığı zaman insanların nasıl da kendi benliklerinden çıktığının, aslında normal zamanda hiçbir zaman yapmayacağı şeyleri nasıl da kolayca yaptıklarını fark etmiştim. Aynı zamanda bu olay benim hayatımdaki en büyük pişmanlıklarımdan biriydi. İki sene önceki doğum günümde, arkadaşlarımla birlikte dışarıda hep birlikte bir kutlama yapmaya çıkmıştık. Bir mekânda hep bir ağızdan şarkılar söyleyip eğlenirken, akşamımız çok güzel bir şekilde devam ederken ve öylece de bitecekken, aldığımız fazla miktarda alkol her şeyi farklı bir boyuta çevirmişti. Ortada elle tutulur ciddi bir sebep olmadığı hâlde bir anda kız arkadaşıma fazlaca sinirlenmiştim. Tabii ki bunun sebebi alkoldü, verdiği aşırı cesaret ve gergin ruh hâli bir anda bizi kavgaya sürüklemişti. Yine de kendime hâkim olup kimsenin tadını kaçırmamak amacıyla kız arkadaşımı dışarı çıkıp dışarıda konuşmayı tercih etmeyi başarabilmiştim. Dışarıya çıktığımızda, belki de ayağa ilk defa kalkmış olmamdan dolayı alkol etkisini daha fazla göstermeye başlamıştı. Daha da sinirliydim artık ve farkında olmadan bağırıp çağırıyordum. Aslında normal konuştuğumu zannediyordum ama bulunduğumuz mekânın yetkilileri gelip beni çok bağırdığım konusunda uyarana dek bunu fark etmemiştim. Bundan hemen sonra, yanımıza çocukluk arkadaşım gelmişti. Beni uyarıp, aslında ortada bir durum olmadığını, gereksiz yere sinirlendiğimi, aramızı düzeltip içeri girmemiz gerektiğini söylemekti amacı. Arkadaşım “Hadi barışın” dedikten sonra, haksız olmama rağmen kız arkadaşım da beni alttan almaya hazırdı. Bütün bunlara rağmen, kanımda gezen alkolün etkisiyle, ansız ve anlamsız bir çıkışla, “İstemiyorum barışmak, sen de üzerine düşmeyen konulara karışma git içeri” diye bağırmıştım arkadaşıma. Bütün bu yaşanan olumsuzlukların üstüne, akşamımız kötü bir şekilde noktalanmıştı. Hayatımda çok önemli yeri olan iki insanın kalbini kırmıştım farkında olmadan, üstüne üstlük benim doğum günüme vakit ayıran arkadaşlarıma da büyük bir saygısızlık yapmıştım. Yine de eve dönerken bunların farkında bile değildim. Tek hissettiğim duygu öfkeydi. Sonraki günün sabahında, müthiş bir baş ağrısıyla uyandığımda yaptıklarımın ve söylediklerimin ufacık bir kısmını bile hatırlamıyordum. Tek hatırladığım şey akşamımızı mahvetmeme sebep olan kavganın çıkış noktasıydı ve bunun ne kadar sudan bir sebep olduğunu fark etmiştim. Hemen kız arkadaşıma mesaj atıp gereksiz yere tartışma çıkardığım için özür dilemiştim. Kitaptaki hikâyenin aksine, kız arkadaşım beni alttan almış, yaptığım hareketleri görmezden gelmişti. Ancak, yaptığım şeyleri anlattığında şok olmuştum. İşlerin bu kadar ileri noktaya gittiğini, insanların kalbini kırdığımı ve saygısızlık yaptığımı bilmiyordum bile. Hemen çocukluk arkadaşımı arayıp ondan da özür dilemiştim, ancak o kız arkadaşım kadar affedici davranmamıştı ve haklıydı. Yaptığım şeyden dolayı çok pişmandım. Bir süre benimle görüşmemeyi tercih ettiğini, kalbinin çok kırıldığını söylemişti. Maalesef elimden özür dilemekten başka hiçbir şey gelmemişti o an için. Bir süre benimle görüşmese de, ikinci sefer özür dilediğimde nihayet beni affetmişti arkadaşım. Saygısızlık yaptığım arkadaşlarım da dilediğim özürden sonra beni affetmişti. Bütün bu hikâye bir daha asla kendimi kaybedecek kadar içmemek için yemin etmeme sebep olmuştu. “Trendeki Kız” romanını okurken de Rachel’ın yaşadığı olayları gözümün önüne getirdikçe verdiğim kararın ne kadar doğru olduğunu fark ettim. Çünkü kendinizi kaybetmek, hem kendinize hem de etrafınızdaki sevdiğiniz insanlara zarar verebileceğiniz, hem de bunu fark edemeyeceğiniz tek an. Berkay YILMAZ Başak Kantarcı İÇİNDEKİ DİRENİŞ’İN FARKINDA MISIN? “Hayatımı anlatsam roman olur” sözü çoğumuzun dertleşirken duyduğu bir sözdür. Bu söz nadiren de olsa hüzün ile kara mizahı harmanlayabilen, hayata karşı isyanını dile getirebilen, yaşadıklarının diğerlerinden farklı olduğunu düşünen insanları anlatırken de kullanılabilir. Eğer Emrah Serbes’ in Deliduman romanında yarattığı Çağlar ve Çiğdem karakterlerini kısaca anlatmam gerekirse bu söz onların hayatını anlatabilecek en güzel sözlerden biridir. Çağlar ve Çiğdem küçük yaşlarına rağmen hayatın bir sürü kötülüğüne maruz kalan, hayal kırıklıkları yaşayan ve tüm bu olumsuzluklara rağmen direniş gösterebilen iki kardeştir. Yazar, bu iki kardeş üzerinden bize büyükşehirlerde olduğu düşülen tüm problemlerin kasaba hayatında da yaşanabileceğini gösteriyor. Yazar, iki kardeş ve etrafındaki her karakterle farklı bir sorunu, toplumsal olguyu anlatıyor. Dayıları üzerinden siyasetde söylenen yalanları, yapılan yanlışları anlatırken, babaları üzerinden ise kültürlü, bilgili ve çevresine saygılı olan insanların toplum tarafından hak ettiği değerleri görememelerini eleştiriyor. Diğer taraftan ise anneleri üzerinden boşanma sonrası psikolojik zorluk çeken ve hayata karşı tek başına mücadele eden kadınları anlatırken, Çiğdem üzerinden ise hayatın problemlerini, sorunlarını unutmak için insanların farklı yollara başvurabileceklerini gösteriyor. Her karakter farklı bir sorun yaşayıp, farklı bir olgu ile mücadele etmek zorunda kalsa da hepsinin tek bir ortak özelliği var, o da; tüm olumsuzluklara rağmen içlerindeki direniş duygusunu yaşamlarına yansıtmaları ve yaşamaktan vazgeçmemeleri. Aslında bu direniş duygusu hepimizin içinde var ve hepimiz bu duygu sayesinde problemlerimizi göz ardı edebiliyoruz. Kimimiz Çiğdem gibi sorunlarımızdan kaçmak için farklı hayat amaçları bulurken, kimimiz de Çağlar ve Çiğdem’in dayısı gibi işimize yarayan yalanlar sayesinde hayatımızı istediğimiz gibi idame ettiriyoruz. Hepimiz idaellerimize ve amaçlarımıza engebeli yolları kat ederek, zorlu süreçlerden geçerek ulaşıyoruz. Bu süreçlerden geçerken de ne kadar zorlansak bile içimizdeki direniş duygusu bizi bir biçimde ayakta tutuyor ve pes etmemizi engelliyor. Emrah Serbes’in de kaleme aldığı gibi bazen içimizdeki bu direniş duygusu bizi bir araya getirebiliyor ve toplumsal bir soruna karşı beraber mücadele etmemizi sağlıyor. Roman’da da bahsedilen Gezi Parkı örneği bunu en güzel şekilde gösteren toplumsal mücadelelerin başında yer alıyor. Dini, dili, ırkı, kişiliği, partisi, maddi durumu fark etmeden her kesimden insan ağaçların kesilmesini engellemek için bir araya gelip, omuz omuza yürüdüler. İnsanlar birbirlerinin kılığıyla, kıyafetiyle ilgilenmek yerine protestolarının nasıl başarılı olabileceğini tartıştılar. Bu durum ise herkesi mutlu etti çünkü günlük hayatın aksine kimse diğerinden çekinmeden istediğini istediği şekilde yapabildi. Hatta Gezi Parkı Direnişçileri durumlarını ve kendilerini anlatmak için Nazım Hikmet’in “Yaşamak bir ağaç gibi tek ve hür ve bir orman gibi kardeşçesine” dizelerini sıklıkla kullandılar. Ben de Gezi Parkı olaylarına tanık olan biri olarak farklı farklı statülere sahip olan bir sürü insanın bir araya gelip, sorunsuzca içlerindeki direniş duygusunu yansıtmalarını takdir ederek izlemiştim. Hepimiz yaşam içinde farklı türden sorunlarla karşılaşabiliyoruz ve bu sorunlarla uğraşırken sağlıklı bir bakış açısına sahip olamayıp gün geçtikçe ruh sağlığımıza zarar veriyoruz. Kişilerin eğitimleri, yaşam tarzları, statüleri, cinsiyetleri, yaşları, sosyal çevreleri ne olursa olsun hayatın önlerine çıkardığı sorunlar karşısında herkes eşittir. Burada önemli olan nokta ağaçlara tek tek bakmak yerine ormanı görebilmek, hayatı bir bütün olarak algılayabilmek ve sorunlarımızdan kaçmak yerine onlara mantıklı çözüm yolları bulabilmektir. Hayatın tek düze olmadığını anlayıp, sorunların da hayatın bir parçası olduğunu kabullenip içimizdeki direniş duygusuna kulak verirsek daha mutlu ve huzurlu bireyler olabileceğimize inanıyorum. Berke Uçar – 21902238 DÖNEN TEKERLEĞE ÇOMAK SOK Ah, ah! Ne güzeldi günler küçükken. Televizyon başında saatler, ellerde renkli kalemler, kâğıtlarda fırçalara ait darbeler, yemeye doyamadığın ama kendini yemeye daha fazla zorlayamadığın yemekler… Özler herkes çocukluğunu bir gün elbet. Pozitif düşüncelerin düşünülmek için yetenek gerektirmediği, karanlık fikirlerin akla girmediği günleri… Fakat benim en çok özlediğim şey öğrenmeye ve bilime olan sınırsız aşkımdı. Sürekli olarak izlediğim kanallardaki sadık olduğum belgeselleri izlemeye zamanımın yettiği günleri özledim ben. Öğrenme eylemini yalnızca sevdiğim için onu yapmaya çabaladığım günlerden geri kalanlara baktığımda fark edebildim bazı şeyleri. Sadece kullanmayı sevdiğim için kullandığım terimleri özlemiştim. Anneme, babama hava atmak için “su” yerine “haşikiyo (H O)” dediğim günleri hatırladığımda fark ettim o günlerin burnumda tüttüğünü. Özlemiştim, 2çok özlemiştim “gerçekten öğrenmeyi”. Yılların su gibi akıp geçtiğini, boğulmak üzere olduğumda anladım. O öğrenme isteğimin yakılmaya çalışıldığını ve söndüremediğim bilim aşkının kendi söylediğim “haşikiyo” ile söndürülmeye çabalandığını… Maalesef ki ülkemizde birçok çocuğun, gencin kısacası taze beynin yaşadığı bu durumu ben de yaşadım. Sevdiğim şeyleri bazen geride bırakmam gerektiğini biliyordum, bazı güzel şeyler kazanmak için. Bugüne kadar da bu ilkemden taviz vermemeye çalıştım. İnsanlığa yararlı olabilecek, ufacık bile olsa, bir şey yapabilmeyi kovaladım ve bu yolda bazı sevdiğim alışkanlıklarımdan “fedakârlık” ettim seve seve. Ancak bu yaptığım şeyin fedakârlık olmadığını fark edebildim sonunda. Fark ettiğim şey ise şuydu: Sevdiğim şeyleri “bilim” diye yutturulduğum anlamsız şeyler uğruna bırakmıştım. Solak bir birey olduğunuzu varsayın. Zorla sağ elinize kalem tutturuyorlar. Yıllarca sağ elinizle aynı şekli çizmeye çalışıyorsunuz. Fakat aklınızda hep sol eliniz kalıyor, başka bir şekil çizmek isteyen sol eliniz. Ancak kalemi sol elinize almanıza müsaade etmiyorlar ve sağ elinizle de sol elinizin istediği şekli çizemiyorsunuz. Aylar yılları kovalıyor. Sizin aklınızdan sol eliniz ve onun istediği şekil çıkmıyor ve de sağ elinizle çizdiğiniz şekle de alıştınız! Sol elinizi kullanamıyorsunuz ama bir cesaret artık çok da umursamadığınız otoriteye karşı çıkıp sol elinize alıyorsunuz kalemi. Ancak kâğıdınızda yer kalmadığını görüyorsunuz. İşte o an anlıyorsunuz sol elinizden vazgeçmemeniz gerektiğini, sol elinizin istediği şekli bırakmamanın gerekliliğini. Ülkemizdeki eğitim sisteminden bahsediyorum elbette! Ders ve bilim adı altında dayatılan sıkıştırılmış verilerin çocuklar üzerindeki sonuçlarından… “Kare”, “üçgen”, “dikdörtgen” ve geri kalan tüm şekillerin sorgulanmadan “daireye” dönüştürülmesinden… Maalesef ki ülkemizdeki gaddar eğitim çoğu insandaki o insanı o kişi yapan farklılıkları siliyor, tek tip bireyler yetiştirmeye çalışıyor. Farklı düşünmeye, farklı şeyler söylemeye, farklılıkları korkmadan ifade edebilmeye müsaade vermiyor. “Başarılı” olmanın tek yolunu matematiğe bağlayıp geri kalan uğraşları küçük görüyor. Üzgünüm, ama durumumuz böyle. Şanslıydım ki, fotoğraftan da fark edebileceğiniz üzere, bilim benim ilk aşkımdı. Matematikten, fen bilimlerinden hoşlanıyordum ve bu bir avantaj yaratmıştı bende. Bu saydığım dallarda öğrenmeyi çok seviyordum. Ancak yaşım ilerledikçe bazı şeyler bana da ters gelmeye başladı. Hobilerimden, dinleneceğim vakitten, ailemden, sevmekten ve sevilmekten taviz vermem gerekliliğin farkındaydım. Fakat zaman ilerledikçe bunun olması gerekenden fazla olduğunu gördüm. Bir yıl boyunca sadece ders çalıştım ve akran grubu olarak çalıştık. Başka hiçbir düşünce olmadan kafamda ve kafamızda… O günlerde 2 yukarı paragrafta yazdığım örneği karaladım mavi kaplı defterime. Neredeyse bütün farklılıklarımın gittiğini hissettiğimde… Sizce bu muydu olması gereken? Öğrenmek yerine ezberlemek mi? Farklı yollardan ulaşmayı yasaklamak mı çözüme? Vazgeçmek mi şarkı söylemekten, elli metre yüzmekten, sevmekten ve sevilmekten? Elbette önümüzdeki şeyleri aşmamız gerekli onları düzeltebilmek için. Her sistemde bir hata olabilir ve bu hatayı sistemin içinden geçmeden göremeyebilirsiniz. İşte bu noktada bize düşen görev ise eksik gördüğümüz noktaları ilerde düzeltmek adına aklımıza kazımak ve kendi kişiliğimizi yolu geçerken geride bırakamamak. Önceden de bahsettiğim gibi bilime duyduğum aşkı geride bırakmamak gibi mesela. Bu noktada dikkatinizi fotoğrafa çekmek istiyorum. Gördüğünüz gibi elimde teleskop, etrafımda bulanık şekiller ve akıp giden zaman misali belirsiz ışık demetleri. O kadar bulanıklık arasında şans eseri bir ben net çıkmışım. Bu bana zaman ve sistem ne getirirse getirsin, ne götürürse götürsün farklılıklarımı bir manada karakterimi bırakmamam, değiştirmemem gerektiğini düşündürdü. Evet, belki sistemler hatalar barındırıyor içlerinde ancak kendi farklılıklarımızla gurur duymak ve onların elini bırakmamak bizim elimizde. Her ne kadar bizi “gerileten” sistemlere maruz kalsak da onları düzeltmek de bizim elimizde. Yeter ki biz bizi biz yapan şeyleri -farklılıklarımızı, tutkularımızı, karakterlerimizi- geride bırakmayalım. Aynı fotoğraftaki gibi, ışık demetleri bile bükülse bizim kişiliğimiz bükülmesin! Sistem çarkına soktuğumuz çomak kırılmasın! REFERANSLAR: Eper, Sina Murat. Teleskop ve Aykırı, Çanakkale. 24 Temmuz 2015. RÜYALAR GEZEGENİN’DEN ZİHNİMİN YAMACINA Zaman zaman rüyalarımın hayatımın akışına karar vermesine izin veririm . Yolu onların göstermesine izin veririm ve büyük bir şevkle onları takip ederim. Yolun sonu gelip uyandığımda ruhumda bir üşüme hissederim. Rüyalar ülkesinden ruhumun yamacındaki dünyama geri dönmüş olurum ama kopamamam bir türlü rüyalarımından. Gerçeklerin dünyasına döndüğüm zaman ise ilk iş olarak bir dejavu hissine kapılırım. Her küçük dejavuda rüyalarımı gerçek dünyayla eşleştirmek isterim,o unutulmaz dakikaların gerçek hayata yansıyıp bu sıkıcı dünyadan bir dakikalığına daha olsa dahi uzaklaşabilmeyi isterim. Düş dünyamdaki tasarılarımın tam olarak gerçekleşemeyeceğinin farkına vardığımda ise dopdolu bir hüzün kaplar içimi ve hayatımın sıkıcı kısmına istemeye istemeye dönmeye razı olurum. Ertuğ Uçar’ın Gece Yolculuğu kitabındaki öyküleri ve düşünceleriyle beslenen anlatış biçimi de bu hislerimi ve düşüncelerimi aktarabilmem konusunda zihnimdeki hayal dünyamın harekete geçmesine katkıda bulundu. RÜYALAR OKYANUSUNDA ESARET: Bazen dertlerimize dalar giderim, ele geçirirler beni ve bir karamsarlığa iterler kuvvetlice ve geri dönülmesi zor bir şekilde. Kendimi karmaşık duygular içinde bir rüyalar ‘’labirent’’inde bulurum. Gerçek duygularımı, yaşantımı ve dertlerimi unuttuğumu sanarım ama yine de yaşantımdaki dertlerden tam olarak koparamam kendimi. Öyküdeki avcının yaşadığı olay da bence benim durumuma çok benziyor. Hastalığı onu içten içe bitiriyor, her yolu deniyor ama bir türlü kavuşamıyor sıhhatine. Hastalığının verdiği dertten kurtulabilmek için en sonunda uyumayı akıl ediyor ancak uykusu onu bir türlü bulmak istemiyor. Kendini zorlayarak uyuyakalmayı başaramasa da uykusu buluyor onu en sonunda istemeye istemeye. Hayal alemi onu ele geçirirken kısa bir zaman için de olsa tüm dertlerinden arınmayı başarıyor. Tüm hayatım boyunca ben de böyleydim. Bazen dertlerimi bir süreliğine de olsa unutmayı denemem gerekirdi çünkü üzerine ne kadar kafa patlatırsam patlatayım bazen elle tutulur bir çözüm elde edemezdim. Kendimi rüyalar okyanusuna teslim ettiğimde ise dertlerimden arınırdım ve belki de o çözemediğim dertleri zihnimde çözmeyi başararak o büyüleyici okyanusun esareti altına düşerdim. Gece olup uykunun rahatlığında gevşediğimde sadece duyularım değil duygularım da hareketlenerek huzura kavuşur. Rüyada uyanıkken hayal edemeyeceğim dünyalara dalıp giderim, bilmediğim yerleri keşfederim ve gerçek hayatla bağlantımı yitiririm. Bu yüzden çok nadir olsa bile kendimi bu sıkıntılarımdan bir süreliğine uzaklaştırmak isterim ve kendimle baş başa kalıp hayal gücümün devreye girmesine izin veririrm. Kim bilir belki de kafa patlamaktan daha yararlıdır sorunlarımın çözümüne rüyalarımın içinde yüzmek. GERÇEKLİĞİN KESKİN YÜZÜNDE: Rüyalarımı kullanarak gerçekleşmemiş olayları gerçekmiş gibi hayal edebiliyorum arada sırada. Bu öyküde de iki sevdalının ilişkilerini sürdürebilmek için ayarlamaya çalıştığı rüya randevusuna tanık oluyoruz. Bir şans ‘’tüyü’’ sayesinde rüya randevuları gerçeğe dönüşüyor ve buluşuyorlar o karamaşık rüyalar aleminde.Ben de bazen olmayan ya da gerçekleşmesini istediğim durumları veya duyguları rüyalarımda hayal ederim. Bu aslında bir gerçekten kaçış ,hayale sığınma ve avunma durumudur. Hayatımdaki eksiklikleri böyle doldurmaya çalışırım. Ama bu yarattığım sanal gerçekliğe çok fazla kapılırsam gerçekliklerden ve hayatın olgusundan kopmaya başlayarak kendi zihnimin tutsağı olurum. Gerçek hayatla olan bağlantımı yitiririm ve kişiliğim, düşüncelerim, ilişkilerim benim tanımakta zorlandığım bambaşka bir hal alır. Yavaş yavaş benliğimi yitirirebilir ve tamamen farklı bir kişi haline dönüşebilirim. Bu durum hayattaki bazı gerçekleri görmemi engeller. Örnek olarak hayatta her istediğimin gerçekleşmeyeceği bu acı gerçeklerden bir tanesidir. Bu yüzden yaşamımı acısıyla tatlısıyla kabul edip önüme çıkabilecek her şeyin güzel olmasını dilemekten başka pek bir şansım yok. VÜCUDUN KÖRLÜK UYKUSU: Bu öyküde ben rüyanın metafor olarak kullanıldığı kanaatindeyim. Hayatımda bazı şeyleri elde edebilmek için çok çaba sarf etmem gerekir bazen. Elimden geleni yapıp istediğimi yaptıktan sonra yanlış yaptığım en büyük durumu istemeden de olsa kendi ellerimle oluştururum: Rahatlama ve boşverme durumu. Tıpkı öyküdeki ‘’Suveyr’’ın yaptığı gibi. Oysaki yapmam gereken en önemli olgu elde ettiklerimi korumaya çalışmak ve elde tutabilmeyi becerebilmektir . Öyküde Mogador kentinin uykusu ve rüyası buna güzel bir örnek. Yıllarca çalışarak elde ettiklerimi kısa bir uyku anında tamamen kaybedebilme ihtimaline sahibim. Her daim etrafımdaki kötü niyetli insanlara karşı tetikte olmanın yükümlülüğündeyim. Bu yüzden hayatın gerçeklerinden uzaklaşıp rüyalar aleminin vadettiği gerçekleşmeyecek ümitler arasında kaybolacak ne imkanım ne de geri alabilme hakim var. RÜYA YIĞININDAKİ KAYIP TANIDIK YÜZLER: Kaybettiğim insanları ne kadar çok özlesem de onların geri gelebilmelerini ne kadar çok arzulasam da onları maalesef geri getirebilmem mümkün değil. Bazen hayatın onlar olmadan geçmesinin mümkün olmayacağına inanıyorum. Bu yüzden o insanları rüyalarımda tekrar tekrar şekillere bürüyüp yanlarında olabilmeyi istiyorum. Tıpkı öyküdeki ‘’Reis’’in tekrardan geri gelebilmesini isteyen çocuk gibi.Son bir kez onlara sarılabilmeyi, içimde kalan ve söyleyemediğim şeyleri söyleyebilmeyi arzuluyorum. Onlardan kopamam bir türlü ancak rüyalarımın sonu geldiğinde zorla acı gerçekle yüzleşmek zorunda kalırım her seferinde. Anlamam gereken kısım ise hayatımı devam ettirmek zorunda olduğum. Artık tutunacak bir dalım olmasa bile kendi yolumu kendim çizmek zorundayım. Hayattaki gerçeklik ve rüyadaki gerçekliğin ayrılmaz bir ikili olduğunu, yine de rüyalarıma fazla bağlanarak gerçek hayattan kopma lüksümün olmadığını, her rüyanın kişisel ve değerli bir ürün olduğunu, gerçek hayatta belki de gerçekleştiremeyeceğim olayları bile rüyalarla zihnimizde yaratabildiğimi ve rüyanın bir bakıma bir sığınma aracı olduğunu bu kısa öykü kitabından çabucak öğrendim. Sanırım rüyalarla alakalı en kısa ve güzel tanım Sigmund Freud’un dediği gibi ‘’Rüya bilinç dışına açılan kral kapısıdır.’’ KAAN ARSLANZeynep Ünlü 21302583 TURK102-4 ÖZLEM Mİ, VUSLAT MI? Günümüzde teknolojinin büyük ölçüdeki etkisiyle hayatımızda özellikle iletişim alanında çok şey değişti. “Uzaklık” diye bir kavram neredeyse tamamen kullanımdan kalktı. Dünya tek bir ülkeymişçesine uçak vasıtasıyla herhangi bir ülkeden başka bir ülkeye gitmek artık hem çok kısa bir zaman diliminde gerçekleşmekte hem de- maddi durumunuz elveriyorsa eğer- çok kolay ve konforlu. Dahası iletişim kurmak da artık çok daha kolay. Dünyanın iki ayrı ucunda olan iki insan dâhi kolaylıkla iletişim kurabiliyor ve hatta bunu görüntülü bir şekilde bile yapabiliyor. Daha açık ifade etmek gerekirse, insanlar artık birbirlerini özlemiyor diyebiliriz. Peki tüm bu gelişmeler yahut insanların birbirini özlemek durumunda kalmaması her zaman için iyi bir şeydir diyebilir miyiz? Yoksa, özlemek insan ilişkileri için özellikle de aşk için elzem midir? İskender Pala’nın Mesela adlı hikaye türündeki kitabındaki bir hikayede bu konu işlenmiş, bu sorular ustalıkla yanıtlanmıştır. Hikayeye göre bir otobüste yolculuk eden yaşlı bir amca hemen önünde muhabbet eden iki genç kızın konuşmalarını duyar ve kızların konuşmalarını duymakla beraber içten içe sitem etmeye, yakınmaya başlar. Zira konuşulanlar ona, onun zamanına, onun öğrendiklerine göre ters ve yanlıştır. Kızların konuşmalarından erkek arkadaşlarıyla çok sık görüştükleri varsayımına varan amca hesaba teknolojinin getirilerini ve telefon sayesinde her an iletişim hâlinde olmanın kolaylığını da katınca üzülür ve ister istemez düşüncelerini ifade etme gereği duyar. Amca tüm bu teknolojik gelişmelerin iletişime zarar verdiğini, iletişimi giderek daha duygusuz ve daha manasız hâle getirdiğini düşünmekte ve “tez görüp bıkmak, az görüp vuslat arzulamaktan kötüdür” (Pala 69) şeklinde düşünmektedir. Amcaya göre özlem duymak özellikle aşkta çok önemli ve elzem bir duygudur. Zira o, özlemin olmadığı yerde vuslatın da olmayacağı ya da anlamsız olacağını düşünmektedir. Öte yandan, tez görmenin tarafları bıktıracağı düşüncesindedir. Oysa ben şahsen- belki amca beni de eleştirir yahut uyarırdı- bu konuda amcaya katılamıyorum. Tez görmek bıktırıyorsa, bir gün gelip de bıkmak kaçınılmaz olacaktır. Zira iki sevgili gün gelip de evlendiklerinde, bir ömrü paylaşmaya başladıklarında artık hemen hemen her gün ve her gün bir arada olacak, her güne birlikte başlayacaktır. Bu durumda, tez görmek bıktırıyorsa, bıkmak eninde sonunda kaçınılmaz bir son hâline gelecektir. Keza bana kalırsa özlemenin güzel bir yanı da yoktur. Aksine, özlemi tanımlamam gerekirse dünyanın en dayanılmaz en katlanılmaz ve çaresiz eylemsizliklerinden biridir şeklinde kendimi ifade edebilirim. Özlediğim insanlar-annem, babam, abim, kız kardeşlerim, dostlarım, birbirimizin bir ömürlük misafiri olmasını umduğumuz sevgilim- özellikle kendimi bıkkın ve sıkkın hissettiğimde ve onlar yanımda olmadığında, üstüme üstüme gelir ve yanaklarımdan gözyaşı damlaları hâlinde süzülürler. Hele de çıkıp gitmek ve o insanlara kavuşmak için elimden bir şey gelmiyorsa artık hayat anlamsız rutin işler bütününe dönüşmüştür benim için. Ben de o anlamsız rutin işler bütünün içerisinde önemsiz ve küçük bir figüran hissiyatına kapılmış bir şekilde bulurum kendimi. Özlemenin iyi bir yanı yoktur. Zira vuslat da öncesinde acı çekildiği için güzel değil, başlı başına, özlemden bağımsız bir şekilde güzel ve huzur vericidir. Hikaye aracılığıyla Pala’nın ne demek istidiğini aslında az çok anlasam da, keza annem de sık sık benzeri tavsiyeler verir, hasret duymanın güzel bir duygu olduğu konusunda hemfikir olamayacağım. Belki yaşımın gençliğinden ötürü dünyayı tozpembe görüyorumdur, belki de cahilliğimden ters düşüyorumdur. Ancak belki de her insan ve ilişki nev-i şahsına münhasırdır ve o hâliyle güzeldir. Kaynakça Pala, İskender.Mesela. İstanbul: Kapı Yayınları, 2016. Kandırılıyoruz Çünkü Kandırılmak İstiyoruzPrestij filmi; Christopher Nolan’ın 2005 yapımı filmidir. Film iki rakip sihirbazın hayatını anlatmaktadır. Filme dair en güzel şey ise filmin başında bizleri kandıracağını söyleyip, finalde kandırdığını göstermesidir. Zaten filmin teması da insanların kandırılmaya çok yatkın olduğudur. Buyalnızca sihirbaz sahnesinde gözlenen bir durum değildir. İnsanlar birbirlerini kandırırlar hatta bazen kendimiz bile söylediğimiz yalanlara inanmaya başlarız ve bunun sebebi içimizdeki kandırılma isteğidir.Sihirbazlar bizleri kandırdığı halde kızmadığımız ender insanlardan biridir. Çünkü insanoğlu kandırılmaktan çok korkar. Bunun için yalan makineleri icat etmiş, yalan yakalama yöntemleri aramışızdır. Kandırılmayı bu kadar korkutucu yapan şey gerçekliğimizi bir anda yıkabilecek olmasıdır. Sevgilinizin yıllar sonra sizi aslında hiç sevmediğini söylemesi ya da yıllar sonra evlatlık bir çocuk olduğunuzu öğrenmeniz; bunlar bütün hayatınızı bir anda değiştirebilecek yalanlardan birkaçıdır. Bunlar çok uç örnekler olabilir. Daha basit kandırmalar da benzer sonuçlar doğurabilir. Arkadaşınızın size sınavdan 80 yerine 20 aldığınızı söylemesi de üzerinizde daha küçük çaplı, benzeretkiler yaratacaktır. Bütün bu yalanlar uzun süreler boyunca bizlerin gerçekleri olabilir. Doğruları bilmek istiyoruz çünkü böyle yaratıldık. İnsan beyni hiçbir soruyu yanıtsız bırakmaz. İstemsiz olarak her soruya kendi doğrularımıza göre bir cevap buluruz. Yıldırımla karşılaşan ilk insanlar yıldırımı tanrının Dünya’ya müdahalesi olarak yorumlamıştır. Şu anda bize ne kadar saçma gelsede o dönemki en mantıklı açıklama budur. Bilinmeyene karşı olan tutumumuz hala değişmiş sayılmaz. Mesela Dünya’nın sekiz harikasından biri sayılan piramitlerin uzaylılar tarafından yapıldığına inananmilyonlarca insan var. Hatta uzaylılar ve piramitler hakkında gece program yapan birçok televizyon kanalı bile var. Eski çağlardaki insanların yaptığına inanmayıp; uzaylı diye bir varlık üretip onların piramitleri yaptığına inanmak insanların kendini kandırmasının en güzel örneğidir. Uzaylıların gerçekten var olduğunu varsayalım. Üstün teknolojilere sahip, gelişmiş bir medeniyet ve bütün işlerini güçlerini bırakıp Dünya’da müteahhitliğe başlamışlar öyle mi? Marslıoğlu inşaat şirketi gururla sunar. Mısır piramitleri; şehir hayatının stresinden uzak, metroya ve havalanına çok yakın. Kolay ödeme planıyla şimdi al seneye ödemeye başla. Yaşarken kazanmak için Mısır Piramitleri'ni seçin. Bir cevap bulmak zorundayız. Cevap apaçık ortada olmadığı zaman ise uçlarda da olsa kendi gerçeklerimizi yaratıyoruz. Sihirbaz size tombala pullarıyla dolu bir poşet gösterir. Poşetteki pulların üzerindeki sayıların her birinin birbirinden farklı olduğunu kontrol etmenizi ister 10 tane pul çekersiniz ve hepsi biririnden farklıdır. Sonra pulları poşete geri koyar ve sizden poşete elinizi sokup bir tane çekmenizi ister. Bir tane çekersiniz bu sayı 6’dır. Sonra pulu geri poşete atar ve sallar ve yeniden çekmenizi söyler yine çekersiniz ve elinizdeki sayı yine 6’dır. Bunun açıklaması ne olabilir? Böyle birbilinmezle karşılaştığımızda hayran oluruz. Çünkü sihirbaz ya gerçekten bizim doğru sayıyı yeniden seçmemizi sağlamıştır ya da... Bir cevabınız var mı? Mantıklı bir cevap bulamadığımız olaylara hayranlıkla bakar ve takdir ederiz. Cevabı ararken de genelde saçmalarız. Çünkü kandırılmak istiyoruz. Şimdi düşünelim. Bir ilüzyon numarasında ihtimallere yer olmadığına göre biz ne yaparsak yapalım ilk seçeceğimiz pul 6 olacaktır. Elimizi poşete attığımızda bir çok pula değdiğimizeve ne yaparsak yapalım 6 çekecek olduğumuza göre demek ki bütün pullar 6’ydı ama sihirbaz bizden pulları kontrol etmemizi istemişti. Kontrol ettiğimizde bütün pullar birbirinden farklıydı. Demek ki poşetin içinde birbirine karışmayan iki farklı pul grubu vardı. Sihirbaz aslında bize iki ağızlıbir poşet göstermişti. Bir ağzında birbirinden farklı doksan dokuz pul vardı. Diğer ağzında ise doksan dokuz tane 6 vardı. Biz sayıları kontrol ederken ilk cebe elimizi attık ve biz sayı çekecekken sihirbaz hızlı bir hareketle diğer cebi açıp bize 6’yı seçtirdi ve aynı 6’yı geri çektirdi. Ne kadar kandırılmaktan korksak da kandırılıyoruz çünkü kandırılmak istiyoruz.Emre LAPANTAAhmet KAYA21200476Türk102-1516/12/2014ER(G)EN KAYBEDENLER Kaybettiklerimize, geç kaldıklarımıza ama bizi, kazanmak için hâlâ bir şeylerin erken olduğuna götüren kitaptır “Erken Kaybedenler”. İnsanların ergenlik diye dışa vurulası yadsınmış duygularının, en samimi şekilde dışa vuruluşunun manifestosudur. Erken yaşayıp erken yaşlandığını düşünenler için gelsin bu yazım. Beni ve çevremi, içerik bakımından tam olmasa da genel kavramıyla çok iyi anlatan bir öykü “Erken Kaybedenler”; çünkü biz de bir erken kaybedeniz. Çok erken yaşadık, çok erken tecrübe ettik hayatı ve tecrübenin ıstırap olduğunu, çok ıstırap çektiğimizi yeni yeni öğreniyoruz. O yaşlara döndüğümüz zaman aklımıza gelen çok şey oluyor ancak bir kaçının yeri daha bir başka. Her gördüğümüz güzel kızdan sonra uykularımızın kaçtığı geceler, sevmek için bahane aradığımız yaşlardı o liseye başlama yılları. Cesaretimizi toplayıp da konuşmayı başarabildiğimiz kızlardan aldığımız ortak bir süre isteme cevabı olurdu. “Biraz süre ver”, ”Düşüneyim” gibi sözler söylerlerdi, biz de heveslenirdik. Heveslenirdik çünkü reddedilmemiştik ama o bekletmelerin masumane bir “Hayır” olduğunu anlayamıyorduk. Düşünmesinin üzerinden tam sekiz yıl geçmişti. Bazen amma da uzun düşündü diye düşünüyordum ve sonunda anlamayı başardım gelmeyecekti. Sonuç olarak sevilen her kadın güzel bir şarkı gibidir, bütün sözlerini hatırlayamazsın belki ama melodisini unutmazsın. Erken Kaybedenler, yılların değil; duyguların, zorunlulukların eskittiği insanlardır. Kaç yıl bu dünyada olmuşlardır ki hem yıllar onları eskitsin. O kişiler, anlık heveslerin, anlık sevgilerin, uzun hüzünleri sonucu yaşlandılar. Kimileri de zorunluluktan olgunlaştı. Ailenin erkeği olması gerektiği için eskidiler. Hayat bunları gerektirdi çünkü. Saçlarına henüz düşmeyen beyazların, yüreklerinde kor etkilerini hissedenlerdir bu küçük adamlar. Saçlarına beyazlar düşmeden de aynada kendilerini saçları beyazlamış görenlerdir. Onlara hayata dair tecrübeler aşırı yüklenmiştir o yaşlarında. Onlar büyüyeceklerinin farkında değildirler. Hep aynı yaşta kalacakmış gibi hissederler. Hayat sürekli aynı şeyleri yaşatacakmış gibi düşünürler. Hep büyük düşüneceklerini zannederler ama içlerine sığmayan arzuları, yaşları büyüdükçe küçülecektir, şaşkınlıkları küçülecektir, beklentileri küçülecektir. Büyümenin bedelinin sadece boyun uzaması ve kilonun artması olduğunu anlayacaklardır. Bunların farkında olmadıkları için de duygularını hep doruklarda yaşamaya çalışırlar. Öne çıktım. “Göz yaşartıcı gaz sıkmanıza gerek yok.” dedim. “Arkadaşlar zaten yeterince duygusal insanlardır.” Kitabın bir bölümündeki hikâyeden yaptığım bu alıntıdan da anlaşıldığı gibi, duygularını doruklarda yaşarlarken de birer saflık vardır hep içlerinde. Dillerinden çıkan her söz, kalplerinden çıkmıştır; karşılarındakilerin ne düşüneceği önemli değildir onlar için, kendilerinin ne hissettikleri önemlidir. Kimisi savunur söyledikleriyle, kimileri sever, kimileri yerer dillerinden gelen sözlerle ya da en azından onlar öyle olduğunu düşünürler. Bunları yaparken de kendilerini hep birer olgun erkek olarak görmeleridir asıl kaybettiklerinin göstergesi. Sonunda onlar da büyüceklerdir her şey ve herkes gibi. Onlar da anlayacaklar hayatın ne kadar kısa ve ne kadar çabuk geçtiğini, bizim anlamaya başladığımız gibi. Büyüdüklerinde, geriye dönüp baktıklarında, yaşadıklarının sadece anlık şakalardan ibaret olduklarını anlayacaklardır. O ıstırap denilen şeylerin sadece birer eşek şakası olduğunu ve çok kötü bir şekilde yansıtıldığını anlayacaklar. Kaybettiklerini anlayacaklar ve kaybettikleri herkese ve her şeye can sıkıcı bir profesyonellikle bakmak zorunda kaldıklarını anlayacaklar. Biz de kendimizce birer Erken Kaybedeniz, bu yüzden anlayabiliyoruz. Erkenden kaybetmenin de güzel yanlarının var olduğunu anlamaya başlar insan büyüyünce. Sana kazanmada geç kalmadığını söyler, hiçbir şey için geç olmadığını açıklamaya çalışır ama bir kere kaybeden insan ikinci bir riski göze almakta zorlanır. Her şeyi kaybettiğini zanneder; oysa daha hiçbir şeyi görmemiştir ki hayata dair ve bunu da büyüyünce anlayacaktır. Belki ergen zamanında boyundan büyük işleri yapmaya kalkışır, boyunu aşan sözleri boyunu aşan kişilere karşı söylemeye çalışır; hiç kimseye kendini ezdirmeme gururu vardır ya hah işte onu yapmaya çalışır. Büyüyecek, büyüyecek ve gururun sadece kendini savunmak için, yaptığı yanlışları haklı göstermeye çalışmak için uydurulmuş birer savunma mekanizması olduğunu öğrenecektir. Belki büyüyünce o ergenlerin yaptıkları, düşündükleri, söyledikleri bizlere küçük gelebilir ama kimse hayatı yaşamadan öğrenemez. Tecrübe edinecektir herkes hayatı ama kim ne kadar hayatın içindedir ve hayat kime daha çok ıstırap çektirecektir orası rastgele karakter seçimi gibidir, seçer ve onunla oynamaya başlar hayat. Çok çeken daha çok öğrenecektir elbette ve tecrübe konusunda kendilerinden tecrübeli birisinin olmadığını düşüneceklerdir. O ergen kardeşlerime söylemek istediğim bir çift sözüm var: “Senden iyisi yoksa estağfurullah değil eyvallah diyeceksin kardeşim!” Dünyaları küçük egoları büyük insanlara gelsin… Eyyub BAŞKENT 21302326 Elektrik-Elektronik Mühendisliği Türkay Can Çekerol 21601177 Türkçe-102 Zaman Dediğin Nedir ki? Atatürk bugün yaşasaydı? Büyük İskender bugün yaşasaydı? Hitler bugün doğmuş olsaydı? Hep duyarız bu geyikleri. Cevap, zamanın şartlarına göre değerlendirme çıkar her seferinde. Yanlış da değil, ama bırakın bir de zamanın şartlarına göre değerlendirmeyelim. Tarihi yeniden yazalım. Mozart’ın en ünlü eseri Ölüm Marşı’dır çoğunun kanaatine göre. Benim de en sevdiğim Mozart çalışmalarından biridir ve ne acıdır ki Mozart bunu yazdığı esnada ölmüştür. Çok karanlık bir eserdir ve bir o kadar da yaratıcıdır. “Bay Mozart Uyanıyor”, isimli bu eserde Mozart, Tanrı’nın onu eserini tamamlaması için dirilttiğini düşünüyor. Şimdi burada bir nokta var ki gerçek anlamda üzücü. Çoğu insan Ölüm Marşı’nı Mozart’ın tamamlayamadığını bilmiyor bile. Tamamlayan müzisyenler çok büyük bir iş mi çıkarmış, yoksa biz ciddi ciddi müzikten anlamıyor muyuz? Birinci ihtimal daha hoş ama maalesef ikinci ihtimal daha baskın. Mozart, Viyana’da 2007 yılında bir öğrenci evinde uyanıyor ve çok şaşkın haliyle. 200’ü aşkın yıldır hayatta değildi. Ne bir kimliği var ne bir evi. Tek bir şeyi var. Müziği. İşte bu müzik aradan 200 yıl da geçmiş olsa çoğu şeyi anlamasını sağlıyor. Evet, gerçekten de böyle olmaz mı? Müzik, sevgi, kardeşlik ne dönemde yaşarsak yaşayalım, hep bizimle olmuş ve bizi bu dünyaya bağlamıştır. Bunları diğer şeylerden ayıran özellik ise evrenselliğidir. İşte bu yüzden önemlidir evrensel değerler. Ne zaman tanır, ne mekan. Bugün ben burada Ankara’da ne kadar aşık olabiliyorsam, dünyanın öbür ucundaki, Japonya’daki kişiler de o kadar aşık olabiliyor. Hatta yarın uzaya koloni kurulduğunda, bu orada da devam edecek. Aynı şey müzik için de geçerli. Hatta daha somut bir şekilde. Bugün aşka inanır mısınız gibi tartışmalar olabiliyorken müziksizlik diye bir kavram yoktur. Hatta ünlü müzisyen John Cage, yaptığımız her şeyin bir müzik olduğunu söyler ve bunu en ünlü bestesi olan 4’33”’de kanıtlar. 4’33” 4 dakika 33 saniye boyunca süren bir piyano konçertosudur. Aslında tam olarak piyano konçertosu değildir. Eserde hiçbir şey çalınmaz. 4 dakika 33 saniyelik sessizliktir. Cage bu süreçte insanların dışardan gelen sesleri dinlemesini sağlar ve yaptığımız her şeyin müzik olduğunu söyler. İşte Mozart da, bir bakıma bu paralel evrende tutunabileceği tek şey ama şanslı ki tutunulabilecek en iyi şey olan müziğe tutunur. Yolculuk esnasında tanıştığı müzisyenler ona yoldaşlık eder. Aynı dili konuştuğu az kişiden birkaçıdır onlar. Hani bir şeyler devamlı moda oluyor, eskiyor. Öyle kıyafet tarzlarından bahsetmiyorum daha genel. Bugünlerde araba kullanmak moda, herkesin toplu taşıma imkanı var. Bugünlerde dünyadaki bu kapitalist düzen moda, bundan çok değil 150 yıl önce değildi. Demem o ki her şey o kadar gelip geçici iken, müzik kalıcıdır. 1882-1883 yılları arasında, en büyük arkeoloji hırsızları çetesinden oluşan yol mühendislerinin Aydın-İzmir demiryolu yapımı sırasında, yine bir tarih hazinemiz bulunur. Demiryolu inşası sırasında, Tralleis antik kentinde: MÖ.200 ve MS.100 yılları arasında yaşadığı tahmin edilen, Seikilos isimli bir şahsın; karısı veya oğlu Euterpe’nin mezar taşında; taşa kazınmış halde “notalar” görülür ve bunların, tarih sahnesinde, bilinen ilk müzik parçasının notaları olduğuna inanılır. Çünkü: Pergamon krallığına bağlı bir kent olan Trailes’de: her yıl “Athena” ve “Eumeneia”da olduğu gibi, Pergama krallarının onuruna, düzenli olarak dinsel içerikli oyunlar ve müzikal şenlikler düzenlenirmiş. Bakar mısınız tarihe, M.Ö 200. İnanılacak gibi değil. Müziğin zamansızlığı insanı hayret ettiriyor. Bu eserde beni etkileyen yegane nokta da bu oldu. Genel olarak bu eser okunduğunda en başta sorduğum sorular geliyor akla. Şu şimdi olsaydı nasıl olurdu? Evet, elbette benim de aklıma geldi ama beni ar damarımdan vuran nokta müziğin zamansızlığını fark etmeme yardımcı olması oldu. Kaynakça https://tr.wikipedia.org/wiki/4%2733%22 http://tarihinizinde.com/calinan-tarihimiz-tarihte-ilk-muzik-notalari/ Bay Mozart Uyanıyor-Eva Baronsky GÜNEŞ KREMİ ALIR MIYDINIZ EFENDİM? Tekerleği kim buldu? İlk öpücüğü kim keşfetti? İlk arabayı kim yaptı? İlk medeniyeti kim inşa etti? Peki ya ilk radyoyu, televizyonu, telefonu kimler yaptı? Ben sizden tek tek isimler falan beklemiyorum, sorularımın cevabı çok net. Biz, insanlar bulduk, yaptık, keşfettik. Yanlışsam söyleyin, ben o zamanlara yetişemesem de bir başka beyefendi birini öpmeyi akıl edebildi. Ben o sıralarda vitamin bile değildim ama bir başka insan evladı tekerleği düşündü ve hayata geçirdi. Ben artık dünyanıza teşrif etmiştim ama bir başkası akıllı telefon yaptı. Bu noktada kıskançlık yapmanın mantığı olduğunu düşünmüyorum. Ben olmasam da insanoğlu olarak milyarlarca enfes buluş, keşif yaptık. Hadi yine iyiyiz! Şimdi beş dakikalık saygı duruşumuz adına herkes akıllı telefonunu eline alsın ve sosyal medyada ne var ne yok hemen hızlıca bir tarama yapsın. Telefonlarımızı elimizden bıraktıysak, satırlarıma devam edeyim. Sizlere sormak istediğim birkaç küçük şey daha var. Televizyonu insanlar yaptı. Televizyonun sizden daha zeki olduğunu düşünüyor musunuz? Ya da televizyondan akıl dilendiğiniz oldu mu hiç? Şahsen benim hiç böyle bir çabam olmadı. Kendi medeniyetim tarafından bulunmuş bir televizyonun da akıl hocam olabileceğine inanmıyorum. Aranızda bir zamanlar inanmış ama şu anda utanmış olanlar varsa, tavsiyem şudur ki bence önce sakin olun ve kendi
tarih veremezken; spor hayatının ilk mihenk taşının, ağabeyi Muratcan’ın İ.T.Ü. Minik takımında oynadığı dönemde, abisiyle beraber Spor Sergi Sarayı’nda çıktığı maç olduğunu belirtiyor. Sinan’ın bu maçta Eczacıbaşı karşısında ürettiği iki sayı ise basketbol kariyerinin ilk sayıları olarak hatırlanacaktı. Hemen ardından Mori Marsel yönetimindeki İ.T.Ü. Minik takımına seçilen Sinan İ.T.Ü.’deki kariyerine başlamış oluyordu. Sinan, Minik takımda başladığı sporculuk yaşantısına Yıldız takımın sonuna kadar İstanbul Teknik Üniversitesi’nde devam etti. Yıldız takım ile Fransa’nın Le Portel şehrinde düzenlenen turnuvalara katılan Sinan için bu turnuvanın ilk senesinde yaşadığı dördüncülük ve sonraki sene arkadaşlarıyla ulaştığı şampiyonluk o döneme ait en unutulmaz anılarının başında geliyor. Sinan bu dönem sonrasında ise İhsan Bayülken’in çalıştırdığı Beşiktaş Genç Takımı’na transfer oldu ve buradaki takım arkadaşlarıyla da Kayseri’deki Türkiye Şampiyonası’na katılma başarısını gösterdi. Altyapı yıllarının sona ermesi ile basketbol dünyasındaki profesyonel döneme adım atan Sinan Güler, ilk şansını Beşiktaş A takımında yer alarak yakaladı. Profesyonel basketbolu meslek olarak seçmesine rağmen yüksek öğrenimin de öneminin farkındaydı; bu sebeple aynı dönemde İstanbul Bilgi Üniversitesi, İletişim Fakültesi, Halkla İlişkiler bölümünde üniversite hayatına başladı. Üniversite hayatının ilk senesinde olan Sinan Güler, babası Necati Güler’in başında bulunduğu Mavi Jeans Basketbol Kampı'nda Amerikalı antrenör Joe Cravens ile tanıştı. Bu tanışma ona, basketbol ve eğitim hayatında yeni ve çok önemli bir kapının açılmasını sağladı. Sinan Güler, Cravens’in desteği ile Amerika’daki Salt Lake Community College’de basketbol bursu ile okumaya hak kazandı. Sinan Güler, Salt Lake’deki ilk senesinde kolej basketboluna yabancı olması ve fiziksel olarak geride oluşundan ötürü istediği kadar süre bulamadı. İkinci senesinde ise hem takım kaptanı hem de takımın en çok süre alan oyuncularından biri oldu. Salt Lake Community College’de iki sene geçiren Sinan, NAIA okulu olan Carroll College’a transfer oldu. Burada geçirdiği iki sene içerisinde Montana Eyaleti’nin başkenti olan Helena şehrindeki bu ufak okul NAIA liginde ülke çapında ses getirecek başarılara imza attı. Ilk sene konferans birinciliğinin yanında ülke şampiyonasında yarı final başarısını yakaladı. İkinci senesinde ise lig birinciliğinin yanı sıra, konferans şampiyonluğu ve ülke şampiyonasında çeyrek final oynama başarılarını gösterdiler. Üniversiteyi bitirip Türkiye’ye dönen Sinan Güler, Altar Tunçkol antrenörlüğündeki Darüşşafaka takımıyla 2006/07 sezonu için anlaştı. Geri dönüşüyle beraber başlayan bu süreç Sinan Güler için kendisini kanıtlayabilmesi açısından çok önemliydi. Takımı Daçka inişli çıkışlı bir grafik sergilemesine rağmen yine de play-off’lara kalma başarısını gösterdi. Sinan Güler, aynı sene içerisinde All-Star etkinliklerinde düzenlenen smaç yarışmasına katılarak burada ikinci oldu. Yeni sezonun başında ise Ergin Ataman’ın başına getirildiği Beşiktaş takımına transfer oldu. Altyapıda oynarken çok istediği ama erişemediği millî takım formasına ilk olarak 2007 yazında Beşiktaş’daki kariyerine başlamadan hemen önce kavuştu. Bangkok’ta yapılan 2007 Universiade’e katılan Sinan Güler, beşinci olan millî takım kadrosunda yer almış oldu. Universiade macerasından sonra Sinan Güler, Beşiktaş gibi sezon içerisinde büyük beklentilerin bulunduğu bir takımın başarısı için ter dökmeye başladı. Takım halinde ULEB Kupası’nın grup maçlarını namağlup tamamladılar ve çeyrek finale çıktılar. Ligi ise birinci bitirip yarı-finale kadar yükseldiler. Beşiktaş’ta gösterdiği başarılı performansın ardından Sinan, bu sefer sezon bitiminden önce açıklanan A millî takım aday kadrosundaydı. Böylece A millî takım forması ile Avrupa Şampiyonası’na katılmak için ter döken 12 dev adamdan biri olmuştu. Sinan Güler’in yükselişi sadece A millî takım forması giymekle sınırlı kalmamıştı. O artık Türkiye için basketbolun birçok ilkini ülke insanına tattırmayı başarmış ve daha nicelerini tattırmayı amaçlayan Efes Pilsen ile yeni sezon için anlaşmıştı. 2004-05 sezonundan beri şampiyon olamayan Efes Pilsen forması ile oynadığı ilk senesinde hem Türkiye Kupası'nı hem de Lig Şampiyonluğunu kazanan takımın bir parçası olan Sinan Güler, sezon sonunda yoğun bir yaz dönemine girdi. Öncelikle seçildiği B millî takımı ile Akdeniz Oyunları'na katıldı. Avrupa Basketbol Şampiyonası'na katılacak A millî takımla hazırlıklarına başlamadan önce bu turnuvada süre bulmak onun için önemliydi. Pescara’da düzenlenen oyunlarda takımın önemli silahlarından biri olan Sinan B millî takımının bronz madalya kazanmasında da önemli bir rol oynamış oldu. Sırada Polonya’da gerçekleşecek olan 2009 Avrupa Basketbol Şampiyonası vardı. Sezon içerisinde ve özellikle Akdeniz Oyunları sırasında tecrübesini pekiştiren Sinan Güler, Avrupa Şampiyonası’nda sekizinci olan takımın da önemli bir parçası olmayı başardı. Cumhurbaşkanlığı Kupası'nı müzesine götürerek sezona iyi bir başlangıç yapan Efes Pilsen, Türkiye Kupası eleme grubundan çıkamama tehlikesi yaşamasına rağmen yarı final oynama başarısını gösterdi. Ligde normal sezonu bir kez daha birinci bitiren Efes Pilsen, finalde Fenerbahçe Ülker’e mağlup oldu. 2010/2011 sezonu için Efes Pilsen ile devam kararı alan Sinan’ı yorucu bir yaz bekliyordu. Türk basketbolu ve Türk sporu açısından çok önemli olan Dünya Şampiyonası’na ev sahipliği yapacağımız bu 2010 yazında, Sinan'lı 12 Dev adam Türkiye'yi Dünya Basketbol Şampiyonası’nda temsil etti. Türkiye'nin en sahipliğini yaptığı 2010 FIBA Dünya Basketbol Şampiyonası'nda A millî takımla gümüş madalya kazanan Sinan Güler, turnuvada 6.5 sayı, 2.1 asist, 1.6 ribaund ve 2.1 top çalma ortalamalarıyla oynadı. Efes Pilsen ile geçirdiği 2010-11 sezonunun sonunda, sözleşmesini 2012-13 sezonunun sonuna kadar uzattı. 2013-14 sezonunda Galatasaray Odeabank 'a transfer oldu. Sinan Güler 2013-14 sezonunda Galatasaray'ın da vazgeçilmezlerinden biri olmayı başardı. 21 Kasım 2013 tarihinde oynanan Montepaschi Siena karşılaşmasında 14:36 dakika sahada kalsada 12 sayı, 2 ribaund, 1 asist ile oynayarak maçı Galatasaray Odebank'ın kazanmasında büyük pay sahibi oldu ve maçın en değerli oyuncusu seçildi. Galatasaray başantrenörü Ergin Ataman ise maçın sonunda "Maçın kahramanı herkesin gördüğü üzere Sinan Güler'di. Savunmadaki katkısı ve hücuma getirdiği çeşitlilikle önemli bir galibiyet aldık. Bu sonuçla Top 16'ya kaldığımızı düşünüyorum" ifadelerinde bulunmuştur. Sinan Güler Galatasaray Odebank takımı ile birlikte 2015-2016 sezonunda ULEB Eurocup şampiyonluğuna erişmiştir. Fenerbahçe Doğuş, 3 Temmuz 2017 tarihinde Sinan Güler ile 2+1 yıllık sözleşme imzaladığını açıkladı. 2010 FIBA Dünya Basketbol Şampiyonasında Türkiye millî basketbol takımı forması giyen ve gümüş madalya Sinan, 2009 ve 2013 Eurobasket turnuvalarında da millî takım forması giymiştir. Ayrıca 2007 Dünya Üniversite Oyunlarında da forma giymiştir. 30 Ağustos 2014 tarihinde İspanya'da başlayan 2014 FIBA Basketbol Dünya Kupası kadrosunda da yer almıştır ve millî takım ile birlikte çeyrek finale kadar çıkmıştır . Sinan Güler 2015-2016 sezonu itibarıyla, TBL'de 350'den fazla maça çıkmış ve 2000 sayı, 500 asist ve 500 ribaund barajını geçmiştir. Eurocup'ta Beşiktaş ile bir sezon oynamış ve 13 maçta toplam 75 sayı, 52 ribaund kaydetmiştir. EuroLeague'de ise Efes Pilsen ve Galatasaray formalarıyla toplam 115 maça çıkmış ve toplamda 469 sayı, 198 ribaund,135 asist, 35 top çalma ve 15 blok üretmiştir. Avrupa ve TBL'de hâlen oynamaya devam etmektedir. Who Do We Think We Are Who Do We Think We Are, İngiliz Deep Purple grubunun 1973 yılında piyasaya sürdükleri hard rock türünde yedinci stüdyo albümleridir. Bütün parçalar Ian Gillan, Ritchie Blackmore, Roger Glover, Jon Lord ve Ian Paice tarafından yazılmıştır. Roger Glover Roger David Glover (d. 30 Kasım 1945; Brecon), Gal kökenli Britanyalı bas gitarcı, klavyeci, şarkı yazarı ve plak yapımcısıdır. İngiliz hard rock grubu Deep Purple'ın bir üyesidir. Jon Lord Jonathan „Jon” Douglas Lord (9 Haziran 1941; Leicester, İngiltere - 16 Temmuz 2012; Londra, İngiltere) İngiliz besteci, org ve piyano müzisyenidir. İngiliz hard rock grubu Deep Purple'ın eski bir üyesidir. Deep Purple grubunda 1968 ile 2002 yılları arasında bulunmuştu. Uzun süre pankreas kanseri ile mücadele eden Lord, 16 Temmuz 2012'de akciğer embolisi sebebiyle Londra Kliniği'nde ölmüştür. Ian Paice Ian Anderson Paice (d. 29 Haziran 1948, Nottingham, İngiltere), İngiliz bateristtir. İngiliz hard rock grubu Deep Purple'ın bir üyesidir. Jon Lord'un 2002 yılında ayrılmasıyla Deep Purple grubunun halihazırda tek kurucu ve grubun tarihi boyunca değişmemiş tek üyesidir. Stili ve tekniği pek çok rock, Hard Rock, Heavy Metal, Progressive bateristini etkilemiş ve bu konuda ekol olmuştur.Dünyanın en iyi bateristlerinden biri sayılmaktadır. Müziğe ve Bateri çalmaya olan merakı çok küçük yaşlarda başlamış, ilk bateri setini 15 yaşındayken almıştır.Kendi setini alana kadar babasının dans grubunun davulunu kullanmıştır.Kendisi Dünyanın en ünlü solak bateristlerindendir.1968 yılının başında Rod Evans ve Nick Simper la daha sonra da Jon Lord ve Ritchie Blackmore ile tanışmışlar ve müzik tarihinde çok önemli bir yere sahip Deep Purple grubunu kurmuşlardır. 6 Nisan 1974 California Jam konserindeki davul solosu o güne kadar Rock dinleyicisinin izlemediği zengin ve bir o kadar da zor türdendi.Müzik hayatı boyunca önceleri Ludwig 80'lerden sonra ise Pearl olmak üzere iki markanın bateri setini kullanmıştır. Codex Theodosianus Theodosius kanunları (Latince: Codex Theodosianus) II. Theodosius'un praefectus praetorio Antiochus Chuzon'un teşvikiyle 435 ve 438 yılları arasında hazırlattığı kanunlardı. Büyük Konstantin'den beri çıkartılmış olan imparatorluk kararnameleri tek bir derleme halinde toplanmış ve tasnif edilmişti. Burn (albüm) Burn, İngiliz Deep Purple grubunun 1974 yılında piyasaya sürdükleri hard rock türünde sekizinci stüdyo albümleridir. Aksi belirtilmediği sürece bütün parçalar David Coverdale, Ritchie Blackmore, Jon Lord ve Ian Paice tarafından yazılmıştır. Stormbringer (albüm) Stormbringer, İngiliz Deep Purple grubunun 1974 yılında piyasaya sürdükleri hard rock türünde dokuzuncu stüdyo albümleridir. Aksi belirtilmediği sürece bütün parçalar David Coverdale, Ritchie Blackmore, Glenn Hughes, Jon Lord ve Ian Paice tarafından yazılmıştır. Zehra İpşiroğlu Zehra İpşiroğlu (d. 1949) Türk yazar, tiyatro eleştirmeni. Hatice Nazan-Mazhar Şevket İpşiroğlu çiftinin kızıdır. Ortaöğrenimini Avusturya Lisesi'nde; yüksek öğrenimini İstanbul, Freiburg ve Berlin Üniversitelerinde Alman Dili ve Edebiyatı ile Felsefe bölümlerinde tamamlamıştır. 1976 yılında İstanbul Üniversitesi Edebiyat Fakültesi Alman Dili ve Edebiyatı Bölümü'ne öğretim üyesi olarak girmiştir. 1992 yılında aynı üniversitede Dramaturji ve Tiyatro Eleştirmenliği Anabilim Dalı'nı kurmuştur. 1998 yılına kadar burada bölüm başkanlığı görevini sürdürmüştür. 1998 yılından bu yana Almanya'da Duisburg-Essen Üniversitesi'nde Türkçe Öğretmenliği Bölümü'nde öğretim üyesi olarak çalışmaktadır. Çağdaş Yaşamı Destekleme Derneği bünyesinde Nazan İpşiroğlu, Prof. Dr. Jale Baysal ve Prof. Dr. Şeyda Ozil'le birlikte yayına hazırladığı yaratıcı eğitim ve öğretim alanında yayınlanan çeşitli imece kitaplarının ve yurtdışında yazın, tiyatro, eğitim üzerine çıkan çeşitli inceleme yazılarının ve çevirilerinin yanı sıra, tiyatro, yazın, eğitim, çocuk ve gençlik yazını üzerine çeşitli inceleme yazıları ve çevirileri olan yazarın; ayrıca tiyatro oyunları, kısa öyküleri, anı kitapları bulunmaktadır. Come Taste the Band Come Taste the Band, İngiliz Deep Purple grubunun 1975 yılında piyasaya sürdükleri hard rock türünde onuncu stüdyo albümleridir. Perfect Strangers (albÃ¼m) Perfect Strangers, İngiliz Deep Purple grubunun 1984 yılında piyasaya sürdükleri hard rock türünde onbirinci stüdyo albümleridir. Aksi belirtilmediği sürece bütün parçalar Ian Gillan, Ritchie Blackmore ve Roger Glover tarafından yazılmıştır. The House of Blue Light The House of Blue Light, İngiliz Deep Purple grubunun 1987 yılında piyasaya sürdükleri hard rock türünde onikinci stüdyo albümleridir. Aksi belirtilmediği sürece bütün parçalar Ian Gillan, Ritchie Blackmore ve Roger Glover tarafından yazılmıştır. Slaves & Masters Slaves & Masters, İngiliz Deep Purple grubunun 1990 yılında piyasaya sürdükleri hard rock türünde onüçüncü stüdyo albümleridir. The Battle Rages On The Battle Rages On, İngiliz Deep Purple grubunun 1993 yılında piyasaya sürdükleri hard rock türünde ondördüncü stüdyo albümleridir. Aksi belirtilmediği sürece bütün parçalar Ian Gillan, Ritchie Blackmore ve Roger Glover tarafından yazılmıştır. David Suchet David Suchet (2 Mayıs 1946), RTS, BPG ve UİFF ödüllü İngiliz oyuncu. İngiliz televizyonlarında oynadığı filmler ve diziler ile tanınır. En iyi bilinen rolü Hugh Fraser ve Pauline Moran ile birlikte yer aldığı İngiliz televizyon draması Agatha Christie's Poirot'daki Hercule Poirot karakteridir. Herbert Hans Haupt Herbert Hans Haupt (d. 21 Aralık 1919 - ö. 8 Ağustos 1942), II. Dünya Savaşı'nda Nazi Almanyası adına ajanlık yaptığı gereçesi ile idam edilmiş Alman asıllı bir ABD vatandaşıydı. Almanya'nın Stettin kentinde Hans Max Haupt ve Erna Haupt (Fröhling)'in çocuğu olarak dünyaya geldi. Hans Haupt bir I. Dünya Savaşı gazisi olarak, iş bulup yerleşmek için 1923 yılında Chicago'ya, Illinois şehrine geldi. Karısı ve çocuğu da 1925 yılında Amerika'ya, Hans'ın yanına yerleşti. Hans ve Erna 1930 yılında Amerika Birleşik Devletleri vatandaşı olunca, Herbert da ebeyevn durumundan vatandaşlığa hak kazandı. Herbie önce "Lane Lisesi"'ni bitirdi sonra da "Simpson Optical Company"'de optisyen çırağı olarak çalışmaya başladı. 1941 yılında Herbie Haupt ve arkadaşları Wolfgand Wergin ve Hugo Trösken ile birlikte bir dünya turuna çıkmaya karar verdiler. Trösken ABD-Meksika sınırından eksik evrak gerekçesi ile geri çevrildi, Haupt ve Wergin ise yola devam ettiler. İkisinin de Amerikan Pasaportu yoktu ama ikisi de Meksiko (Mexico City)'deki Alman Konsolosluğundan birer Alman Pasaportu almayı başardılar. Çift önce Japonya'ya gitti. Burada, Fransa'ya nakliyat yapan bir Alman yük gemisinde çalışmaya başladılar. Haupt ve Wergin Fransa'ya vardıklarında ABD ve Almanya arasında savaş patlak vermişti. Haupt, Almanya'da büyükannesinin Stettin'deki evinde kalmaya başladı. Haupt, gemide gözcü olarak hizmet ederken bir İngiliz savaş gemisini spotlar ile işaret edip yerini belli etiğinden ötürü, Almanlar tarafından bir Metal Haç ile ödüllendirilmişti. Arkadaşı Wergin orduya alındı. Haupt'un ise sabotajçı olarak hizmet etmesi için ABD'ye geri gönderilmesine karar verildi. Pastorius Operasyonu çerçevesinde 12 İngilizce konuşan Alman, Brandenburg Sabotaj Okulu'nda eğitildi. 8 tanesi yetiştirilip U-Botlar ile Amerika Birleşik Devletleri'ne, savaş fabrikalarını sabote etmeleri için götürüldü. Haupt ve beraberindeki üç kişi 17 Haziran 1942'de Florida'nın Ponte Vedra sahilinde karaya indirildi. Diğer dört kişi ise Long Island'a götürüldü. Haupt burada bir Jacksonville trenine binerek Şikago'daki evine ailesini ve kız arkadaşını görmeye gitti. Long Island'daki dört kişi ise eylemin neticelerinden korkup FBI'a teslim oldu ve her şeyi itiraf etti. Bu sırada Şikago'da bulunan Haupt ve ailesi 27 Haziran tarihinde tutuklanıp gözaltına alındı. Erna 1946, baba Hans ise 1957 yılında Almanya'ya iade edildi. Herbert Haupt ve beraberindeki 7 "U-Bot" yolcusu yargılanmak için Washington'a, askeri mahkemeye gönderildi. Tamamı düşmana ajanlık etmekten suçlu bulundu ve eylemi gerçekleştirmemiş olmalarına rağmen ölüm cezasına çarptırıldılar. Eylemi itiraf eden iki kişi daha hafif bir cezaya çarptırılarak 1947 yılında sınırdışı edildi. Kalan altı kişi; Herbert Hans Haupt, Edward Kerling, Hermann Neubauer, Werner Thiel, Heinrich Heinck ve Richard Quirin 8 Ağustos 1942 tarihinde Washington'da elektrikli sandalye ile idam edildi. Bu olay, tarihe elektrikli sandalye ile bir defada en çok kişinin öldürülmesi olarak geçiyordu. Genç Haupt idamdan biraz önce bitkin düştü ama daha sonra kendini toparladı ve görgü tanıklarınca "gerçek bir erkek" gibi öldüğü kayda geçirildi. Haupt'un sandalyede can vermesi 7 dakika sürdü. Babasına teslim edilen son mektubunda, "Bu seni çok üzmesin, tamamen masum olan aileme ve arkadaşlarıma, en üzücüsü de anneme acı ve kederden başka bir şey veremedim." Haupt'un cenazesi diğer beş kişi ile birlikte Blue Pains D.C'deki Potters Field mezarlığına götürüldü. Mezarlar aslında üzerinde sayı bulunan tahta bordlar şeklinde yapılmıştı ancak 1982 yılında mezarlara küçük hatıralar ve işaretler bırakılmasına izin verildi. Daha sonra hükümet bunu tekrar yasakladı ve bugün bu altı kişinin mezarları çitten bir bölgede bulunup, kendilerine ait bir iz veya işaret taşımamaktadır. 11 Eylül saldırılarının ardından ABD Devlet Başkanı George W. Bush askeri mahkemelerin tekrar ABD vatandaşlarını yargılama yetkisine sahip olması için girişimlerde bulundu. Haupt halen, üst düzey bir mahkemede yargılanıp idama çarptırılan tek ABD vatandaşıdır. Ağaç sıralaması Ağaç sıralaması, bilgisayar bilimlerinde kullanılan, herhangi bir diziden önce bir ikili arama ağacı oluşturup ardından bu ağacın üzerinden geçerek dizinin sıralanmasını sağlayan bir sıralama algoritmasıdır. Diğer Sıralama Algoritmaları Güvercin yuvası sıralaması Güvercin yuvası sıralaması, "n" adet öğeyi "N" adet "güvercin yuvası" (sıralanacak öğelerin alabileceği olası değerlerin sayısı) ile (Θ("n" + "N")) karmaşıklığıyla sıralayan bir sıralama algoritmasıdır. "N" O("n") olduğunda algoritma "doğrusal zamanda" çalışır. Bir sıralama algoritmasının dizideki öğeleri sıralamak için her bir öğeye en az bir kere bakması zorunlu olduğundan doğrusal zaman sıralama algoritmasından bağımsız olarak erişilebilecek en iyi sonuçtur. Güvercin yuvası algoritması aşağıdaki biçimde çalışır: Güvercin yuvası sıralaması hızlı çalışması için gereken durumların nadiren oluşması ve diğer daha esnek ve neredeyse aynı hızda çalışan algoritmaların kullanımı daha kolay olduğu için pek kullanılmaz. Özellikle kova sıralaması güvercin yuvası sıralamasının uygulamada daha fazla kullanılan bir türüdür. "N" adet ayrık elemanı sıralayan güvercin yuvası sıralamasının sözde kodu aşağıdaki gibidir: Kabuk sıralaması Shell sıralaması (İngilizcesi: "Shell sort"), bilgisayar bilimlerinde kullanılan bir sıralama algoritmasıdır. Eklemeli sıralama algoritmasının aşağıdaki iki gözlem kullanılarak genelleştirilmiş biçimidir: "Shell sıralaması" algoritmasının adı algoritmayı bulan kişi olan Donald Shell'den gelmektedir. Donald Shell algoritmayı 1959 yılında yayınlamıştır. Aşağıda C/C++ dilinde yazılmış, bir sayı dizisini Shell sıralaması algoritmasını kullanarak sıralayan bir program verilmiştir. Kokteyl sıralaması Kokteyl sıralaması, bilgisayar bilimlerinde kabarcık sıralaması algoritmasına benzer bir sıralama algoritmasıdır. Kabarcık sıralamasından farkı sıralanacak listenin üzerinden tek yöne doğru değil iki yöne de geçerek öğeleri sıralamasıdır. Algoritmanın uygulanması kabarcık sıralaması algoritmasının uygulanmasından çok az daha zordur. Kokteyl sıralamasının en yalın biçimi her defasında listenin tamamının üzerinden geçer: Rahat sıralama Rahat Sıralama (İngilizcesi: "Smoothsort") bilgisayar bilimlerinde kullanılan yığın sıralaması algoritmasının türevi olan bir sıralama algoritmasıdır. 1981 yılında Edsger Dijkstra tarafından geliştirilmiştir. Yığın sıralamasına benzer biçimde rahat sıralamanın en kötü durumdaki karmaşıklığı O("n" log "n")'dir. Rahat sıralamanın yığın sıralamasına göre üstünlüğü ise başlangıçta neredeyse sıralı olan bir diziyi sıralarken karmaşıklığının O("n") düzeyine inmesidir. Uygulamasındaki karmaşıklığı nedeniyle rahat sıralama çok nadiren kullanılır. Tarak sıralaması Tarak Sıralaması, ilk defa 1991 yılının Nisan ayında Stephen Lacey ve Richard Box tarafından Byte dergisinde duyurulmuş yalın bir sıralama algoritmasıdır. Kendisinden önce duyurulmuş kabarcık sıralaması algoritmasından başarılıdır ve karmaşıklıkta hızlı sıralama algoritmasıyla yarışır. Algoritmanın ana fikri listenin sonundaki küçük değerli öğelerin sayısını azaltmaktır. Kabarcık sıralaması algoritmasında sıralanacak listenin sonundaki küçük değerli öğelerin varlığı algoritmayı çok yavaşlattığı için tarak sıralamasında bu değerlerin sayısının azaltılması yoluna gidilmiştir. Kabarcık sıralaması algoritmasında iki öğe karşılaştırıldığında aralarındaki mesafe her zaman 1'dir. Başka bir deyişle, kabarcık sıralaması her zaman ardışık iki değeri karşılaştırır. Taraf sıralaması ise bunun aksine aralarındaki mesafe birden çok daha fazla olan öğeleri karşılaştırabilir. (Kabuk sıralaması da aynı düşünceyle tasarlanmıştır ancak kabuk sıralaması kabarcık sıralamasının değil seçmeli sıralamanın bir türevidir.) function combsort11(array input) Algoritma listesi Bilgisayar bilimlerinde değişik amaçlarla pek çok algoritma kullanılır. Aşağıda Vikipedi'de bulunan algoritmaların listesi verilmiştir. Fiziksel katman Fiziksel katman, donanım katmanı veya 1. katman, verinin kablo üzerinde alacağı fiziksel yapıyı tanımlar. Bu katman verinin nasıl elektrik, ışık veya radyo sinyallerine çevrileceğini ve aktarılacağını tanımlar. Gönderen tarafta fiziksel katman bir ve sıfırları elektrik sinyallerine çevirip kabloya yerleştirirken, alıcı tarafta fiziksel katman kablodan okuduğu bu sinyalleri tekrar bir ve sıfır haline getirir. Fiziksel katman veri bitlerinin karşı tarafa, kullanılan medya (kablo, fiber optik, radyo sinyalleri) üzerinden nasıl gönderileceğini tanımlar. İki taraf da aynı kurallar üzerinde anlaşmamışsa veri iletimi mümkün değildir. Örneğin bir taraf sayısal 1 manasına gelen elektrik sinyalini +5 volt ve 2 milisaniye süren bir elektrik sinyali olarak yolluyor, ama alıcı +7 volt ve 5 milisaniyelik bir sinyali kabloda gördüğünde bunu 1 olarak anlıyorsa veri iletimi gerçekleşmez. Fiziksel katman bu tip çözülmesi gereken problemleri tanımlamıştır. Üreticiler (örneğin ağ kartı üreticileri) bu problemleri göz önüne alarak aynı değerleri kullanan ağ kartları üretirler. Böylece farklı üreticilerin ağ kartları birbirleriyle sorunsuz çalışır. Bu katman için veri bit katarı olarak adlandırılır. Hat üzerinden aktarılacak 0 ve 1'lerin fiziksel olarak ne ifade edileceği bu katmanın görevidir. Bu katmanda çalışan donanımlar: fiber optik kablolar, radyo sinyal gönderici alıcılar, konnektörler ve tüm anahtarlardır. Taşıma katmanı Taşıma katmanı, ulaşım katmanı veya 4. katman (İngilizce. "Transport Layer") üst katmanlardan gelen veriyi ağ paketi boyutunda parçalara böler. Taşıma katmanı alt katmanlar ("Transport Set") ve üst katmanlar ("Application Set") arasında geçit görevini görür. Alt katmanlar verinin ne olduğuna bakmandan karşı tarafa yollama işini yaparken üst katmanlar da kullanılan donanım ile ilgilenmeden verinin kendisi ile uğraşabilirler. OSI modeli Open Systems Interconnection (OSI) modeli ISO (International Organization for Standardization) tarafından geliştirimiştir. Bu modelle, ağ farkındalığına sahip cihazlarda çalışan uygulamaların birbirleriyle nasıl iletişim kuracakları tanımlanır. İlk OSI standartları 1970'lerin sonlarında ve 1980’lerin başlarında ISO’nun TC 97 (Technical Committee 97), Enformasyon İşlemesi tarafından ortaya çıkartılmıştır. ISO, son OSI standardını 1984’te çıkartmıştır. Bu model kısa sürede kabul görerek yaygınlaşmış ve ağ işlemleri için bir kılavuz olmuştur. OSI modeli öncesinde, işletmelerce kullanılan ticari ağların çoğunluğu belirli bir işletme tarafından belirli standartlara oturtulmamış teknolojiyle oluşturulmaktaydı. Örneğin IBM'in SNA ile DEC'in DECnet'i gibi. Bu ağların özellikleri, çoğunlukla yalnızca o üreticinin donanımının kullanılmasına izin verecek (ya da en azından başka ürünlerin bağlanmasını zorlaştıracak) biçimde tanımlanmıştı. Onlardan ayrı olarak OSI, çeşitli üreticilerin ürünlerinin bağlanabileceği bir ağ için, bir sektör etkinliği olarak ortaya çıkmıştır. OSI Modeli herhangi bir donanım ya da bilgisayar ağı tipine göre değişiklik göstermemektedir. OSI'nin amacı ağ mimarilerinin ve protokollerinin bir ağ ürünü bileşeni gibi kullanılmasını sağlamaktır. ISO standartlarının ağ üzerindeki iletişimi sağlarken karmaşık bir yol izlediği bir gerçektir. ISO standardı yedi katmana (alt göreve) ayrılmıştır. OSI modeli olarak bilinen bu yedi katman sağ tarafta gösterilmiştir. Daha fazla kaynak erişimi için aşağıdan yukarıya doğru İngilizce karşılıkları: Physical Layer, Data Link Layer, Network Layer, Transport Layer, Session Layer, Presentation Layer, Application Layer OSI modeli sayesinde bir cihazın ağ içinde veya ağ dışında nasıl görevlendirildiği kolaylıkla anlatılabilir. Gerek ağ içinde gerek ağ dışında veri iletimi için verinin mutlaka her katmandan geçmesi gerekir. Geçtiği her katmanda da veriye belli görevler yüklenir. OSI katmanlarında veri iletimi için uygulama katmanından donanım katmanına(fiziksel katman) doğru giderken veriye her bir katmanda ayrı bir başlık eklenir. Veri karşıdaki bilgisayara ulaştığında donanım katmanından(fiziksel katman) uygulama katmanına doğru bu başlıklara göre gider. En son uygulama katmanına ulaştığında veri karşı bilgisayara ulaşmış olur. X.200 önerisi 1 numaraları katman en alt katman olacak şekilde 1'den 7'ye numalandırılmış yedi adet katmandan oluşur. Fiziksel katmanın başlıca özellikleri şunlardır: Veri bağlantısı katmanı uç düğümler arası veri transferi sağlar. Fiziksel katmanda meydana gelebilecek hataları tespit eder ve bu hataları mümkün olduğunca düzeltir. Veri bağlantısı katmanı, fiziksel olarak bağlı iki cihaz arasında bağlantı kurmayı ve bu bağlantıyı sonlandırmayı sağlayan protokolü tanımlar. Ayrıca bu cihazlar arasındaki veri akış kontrolü için de protokol tanımlar. IEEE 802, veri bağlantısı katmanını iki alt katmana ayırır: Ağ katmanı, değişken uzunluklu veri dizilerinin(datagram) bir ağ düğümünden aynı ağa bağlı başka bir ağ düğümüne aktarımını sağlar. Bu hareketin gerçekleştirilebilmesi için hiyerarşik bir adresleme yapısı gerekmektedir. Ayrıca hiyerarşik sistem dataların hedef bilgisayara en etkili ve en kısa yoldan ulaşmasını da sağlar. Adresleme dinamik ya da statik olarak yapılabilir. Statik adresleme el ile yapılan adreslemedir. Dinamik adreslemede ise otomatik olarak ip dağıtacak örneğin DHCP gibi bir protokole ihtiyaç vardır. Bu katmanda harekete geçen bir datanın hedefine ulaşabilmesi için en iyi yol seçimide yapılır. Bu işleme Routing bu işlemi yapan cihaza ise Router denir. Router en basit tarif ile en iyi yol seçimini yapar ve broadcast geçirmediği için ağ performansını olumsuz etkilemez. Bu katmanda kullanılan protokollere de şu örnekler verilebilir; IP,ARP,RARP,BOOTP,ICMP. Mantıksal ağ adresini fiziksel makine adresine çevirir. Ağ, birden fazla düğümün bağlanabildiği bir ortamdır. Her düğümün bir adresinin olduğu, bağlı olan düğümlerin başka düğümlere veri iletimine izin veren ve sadece verinin içeriği ile hedef düğümün adresinin var olması koşuluyla başka düğümlere yönlendirilir. Eğer ağ katmanında çalışan bir düğümden, veri bağlantısı katmanında çalışan bir başka düğüme iletilen verinin boyutu fazla büyükse, ağ veriyi birkaç parçaya ayırır, parçaları ayrı ayrı gönderir ve gönderdiği düğümde bu parçaları tekrar birleştirir. Aynı zamanda böyle bir işlem yapmayıp hata raporu da gönderebilir. Ağ katmanında veri iletiminin güvenli bir şekilde gerçekleştirileceğinin garantisi verilmez. Ağ katman protokolü güvenli veri iletimi sağlayabilir ama böyle bir zorunluluğu yoktur. 3. Katmandaki süreçlerden adresleme ile her cihaz kendi ağındaki ya da başka bir ağdaki cihaz ile uçtan uca iletişimi saplayacak kimlik bilgisini elde etmiş olur. 3. Katman adresleme yapısı kullanılan ağ katmanı protokolüne özgü bir biçimde tanımlanmalıdır.IPv4 ve IPv6 ağ katmanı protokollerinin asıl görevi uçtan uca iletimi sağlamak üzere gereken adresleme sistemini sağlamak olduğundan bu katmandaki protokoller paketlerin karşı tarafa güvenli bir şekilde gönderildiğinin kontrolünü yapmazlar. Taşıma/iletim katmanı değişken uzunluklu veri dizilerinin(datagram) kaynaktan cihazdan hedef cihaza bir veya daha fazla ağ üzerinden servis kalitesini de koruyarak göndermeyi sağlar. Taşıma katmanı protokolüne örnek olarak, Internet Protocol(IP) üzerine inşa edilmiş olan Transmission Control Protocol(TCP) verilebilir. Üst katmanlardan gelen her türlü bilgi(veri) taşıma katmanı tarafından diğer katmanlara ve hedeflere ulaştırılır. Taşıma/iletim katmanı protokolü verilen bağlantı üzerinden gerçekleştirilen akış kontrolünü, paketlerin parçalara bölünüp birleştirilmesini ve hata kontrolünün güvenliğinden sorumludur. Taşıma katmanındaki bazı protokoller(Örneğin: TCP ve UDP) bağlantıya dayalıdır. Protokolün bağlantı temelli olması sayesinde taşıma katmanı, parçalara bölünerek gönderilmiş olan paketlerden karşı tarafa ulaşamamış olanların (böyle bir durumda datayı alan bilgisayar alamadığı paketleri yok edecektir ki önlemek için Taşıma Katmanı, ara bellekleme, tıkanıklıktan kaçınma ve pencereleme metodlarını kullanarak akışı sağlar.Ara bellekleme de datanın akış hızına müdahale etmeden, kapasitenin üzerindeki datanın ara belleğe alınması, Tıkanıklıktan kaçınma metodun da ICMP Source Quench mesajı ile gönderen bilgisayarın gönderimini yavaşlatması, Pencereleme metoduyla paketlerin gruplar halinde gönderilmesi sağlanır.) yeniden gönderilmesini sağlar. Taşıma katmanı ayrıca karşı tarafa iletilen veriden sonra eğer bir hata oluşmamışsa başarı mesajı verir ve sonraki veriyi gönderir. Taşıma katmanı, uygulama katmanından aldığı veriyi paket haline getirir. Paketleme, büyük verileri küçük verilere bölme işlemidir. Oturum katmanı, cihazlar arasındaki bağlantıları kontrol eder. Yereldeki ve uzaktaki bağlantıları kurabilir, yönetebilir ve sonlandırabilir. Oturum katmanı mesajlaşma kurallarından(full-duplex, half-duplex, simplex), uygulamalar arasındaki mesajlaşma kontrolünden, farklı birimlere gidecek verilerin gruplanmasından, mesajlaşmaya kalınan noktadan devam edilmesinden ya da yeniden alınmasından sorumludur. Oturum katmanı çoğunlukla uzak yordam çağrısını kullanan uygulama ortamlarında kullanılır. Bu katmanda kullanılan servislere şu örnekler verilebilir; SQL, Netbios AdlarÄ±, NFS. Sunum katmanı, uygulama katmanındaki varlıkların arasındaki ortamı kurar. Bu katman eğer sunum servisi varlıklar arasında büyük bir veri eşleme sağlıyorsa uygulama katmanındaki varlıklar farklı sözdizimi(syntax) ve semantik kullansa bile bu ortamı sağlayabilir. Eşleme mevcutsa sunum servisi verileri sarmalayarak oturum protokolü verilerine dönüştürülür ve protokol yığınına iletir. Bu katman uygulama ve ağ formatları arasındaki dönüşüm sayesinde verinin temsil edilme biçiminden(örn: şifreleme) bağımsızdır. Sunum katmanı, verileri uygulamaların kabul edeceği hale dönüştürür. Bu katman veriyi biçimlendirip şifreleyerek ağda gönderilmesini sağlar. Bu yüzden bu katmana sözdizim(syntax) katmanı da denildiği olur. Uygulama katmanı son kullanıcıya en yakın olan OSI katmanıdır. Yani hem OSI uygulama katmanı hem de kullanıcı doğrudan yazılımla,uygulamayla etkileşimde bulunur. Bu katman iletişim bileşenini yürüten uygulamayla etkileşime girer. Bazı uygulamalar OSI modelin kapsamı dışına çıkabilir. Uygulama katmanı sayesinde iletişim kuran kişiler tanımlanır, kaynak kullanılabilirliğine karar verilir ve senkronize iletişim gerçekleştirilir. İletişim kuran kişiler tanımlanırken kişilerin bir uygulama üzerinden veri göndermek için gereken kimliğine ve kullanılabilirliğin yeterli olup olmadığına karar verir. Kaynak kullanılabilirliğine karar verirken, uygulama katmanı ağın yeterli olup olmadığına ya da istenilen bağlantının var olup olmadığına karar vermelidir. İletişim senkronize edilirken uygulamalar arasındaki tüm iletişim, uygulama katmanı tarafından sağlanan iş birliğine ihtiyaç duyar. Bu katman uygulama ve son kullanıcı işlemlerini destekler. İletişimde bulunan kişiler ve servis kalitesi tanımlıdır, kullanıcı yetkilendirme ve gizlilik dikkate alınır ve de verinin sözdizimi ile ilgili kısıtlamalar da yine tanımlıdır. Bu katmandaki her şey uygulamaya özgüdür. TCP/IP ise böyle bir kısıtlama getirmediğinden,gerektiğinde yeni bir protokol mevcut katmanlar arasına rahatlıkla yerleştirilebilir. TCP/IP protokollere örnek olarak, dosya alma/gönderme protokolü (FTP, File Transfer Protocol), Elektronik posta iletişim protokolü (SMTP Simple Mail Transfer Protocol), TELNET protokolü (Internet üzerindeki başka bir bilgisayarda etkileşimli çalışma için geliştirilen *login* protokolü) verilebilir. Adını sıkça duyduğumuz WWW ortamında birbirine link objelerin iletilmesini sağlayan protokol ise Hyper Text Transfer Protocol (HTTP) olarak adlandırılmaktadır. TCP/IP protokolü aynı zamanda, diğer iletişim ağlarında da kullanılabilir. Özellikle pek çok farklı tipte bilgisayarı veya iş istasyonlarını birbirine bağlayan yerel ağlarda (LAN) kullanımı yaygındır. Helene Partik-PablÃ© Helene Partik-Pablé (12 Ağustos 1939, Viyana) Avusturyalı siyâsetçi ve emekli hakimdir. 1977 yılında, Partik-Pablé hakim oldu. 1983'ten 2006'ya kadar Nationalrat'ta milletvekiliydi. 28 Nisan 2006 tarihinde, FPÖ'den çıkıp, BZÖ'ye girdi. Yaprak biti Yaprak bitleri, bitkilerle beslenen bÃ¶ceklerdir. Yaklaşık olarak 10 familyada 4000 çeşit yaprak biti bilinmekte; ve bunların yaklaşık 250 çeşidi bahçeler olduğu kadar tarım alanları ve orman sahaları için de zararlıdır. 1-10 mm arasında farklı boyutlardadır. Önemli doğal düşmanları uğurböcekleri (Coleoptera: Coccinellidae), süprüntü sinekleri (Diptera: Syrphidae) ve sinir kanatlılar (Neuroptera: Chrysopidae) ve "Lecanicillium lecanii" gibi entomopathogenic mantarlar ve uçan mantarlar (Entomophthorales) dır. http://en.wikipedia.org/wiki/Aphid Johannes de Sacrobosco Johannes de Sacrobosco ya da Sacro Bosco (Holywood'lu John, d. 1195 civarı – ö. 1256 civarı), Paris Üniversitesinde ders vermiş ve orta çağın ünlü astronomi metni "Tractatus de Sphaera" adlı eseri yazmış olan İngiliz bilim insanı, astronom ve astrolog. İngiliz olarak tanınsa da doğum yeri belirsizdir. Uzun yıllar Halifax doğumlu olduğuna inanılsa da bu düşünce gözden düşmüştür çünkü Halifax'ın anlamı 'kutsal koru' değil 'kutsal saç'tır' .. Oxford Üniversitesinde eğitim görmüştür. 17. yüzyıldan kalma bir kayıtta Paris Üniversitesi'ne 5 Haziran 1221 tarihinde ulaştığından bahsedilir ancak buraya sanat öğrencisi olarak mı yoksa lisans eğitimi için mi geldiği belirsizdir Zamanında Paris Üniversitesinde matematik alanında dersler vermiştir. 1230 yılı civarında, en bilinen yapıtı olan "Tractatus de Sphaera" yayınlandı. Bu kitapta, Sacrobosco Dünya ve onun Evrendeki yerini tartışır. Bu eser gelecek dört yüzyıl boyunca Batı Avrupa'daki öğrencilerin başucu kitaplarından biri olacaktır. Dünyayı bir küre olarak tanımlaması ve bu fikrin ünü, 19. yüzyılda var olan ve ortaçağ bilim insanlarının istisnasız hepsinin dünyayı düz olarak tasavvur ettikleri fikrinin yanlışlığını gözler önüne sermiştir. İlk eseri olduğu kabul edilen "Algorismus" adlı kitabında karşımıza matematikte Arap metotlarının güçlü bir savunucusu olarak çıkar. "Algorismus", Hindu-Arabik numaraların ve bunlarla yapılan işlemlerin ilk kez Avrupa üniversitelerinin müfredatında yer almasını sağlayan metindir. Ancak Sacrobosco'nun ününün asıl kaynağı Jülyen takvimi hakkında yaptığı eleştirilerdir. Computus adlı eserinde, "De Anni Ratione" (1235), Jülyen takviminin on gün ileri olduğunu ve bu sebeple düzeltilmesi gerektiğini iddia eder. Sacrobosco biriken bu on günlük hatayı düzeltmek için herhangi bir teklifte bulunmadı ancak geleceğe bakarak her 288 yılda takvimden bir gün çıkartmayı teklif etti. Bu kitapta, Caesar Augustus'un Şubat ayından bir gün alarak Ağustos ayına verdiği şeklindeki yanlış bilgiyi uydurdu. Öldüğü yıl kesin olmasa da deliller ışığında 1234, 1236, 1244 ya da 1256 yıllarından birisidir. Yazıtlar defin yeri olarak Paristeki Saint-Mathurin manastırını işaret eder ve onu zamanı hesaplama konusunda uzman birisi olarak tasvir eder. Ay yüzeyinde buluna kraterlerden birine onun anısına Sacrobosco adı verilmiştir. Cengiz Kavaklıoğlu Cengiz Kavaklıoğlu (d. 1968, Elazığ), Türk sprinter. 90'lı yılların başında Türk atletizminde kısa mesafe koşularına ciddi bir soluk getirmiş, defalarca 50, 60 ve 100 metre Türkiye rekorlarını yenilemiştir. Fenerbahçe'de spor yapan atlet, sarı-lacivertli takımın 1989'dan sonra arka arkaya kazandığı Türkiye şampiyonluklarında pay sahibi olduğu gibi, millî forma altında da önemli başarılara ulaşmıştır. 1991 yılında İstanbul'da tertiplenen Balkan Şampiyonası'nda 100 metrede 10.50'lik derecesi ile, bir başka Fenerbahçeli atlet Muzaffer Baloğlu'nun 1939'da Atina'da kazandığı birincilikten 52 yıl sonra aynı branşta altın madalyaya ulaşmıştır.Türkiye atletizm şampiyonalarında 3 kez 100 metrede, iki kez 200 metrede şampiyon olmuştur. 1991'de İspanya'nın Sevilla kentinde yapılan Dünya Salon Şampiyonası'nda yarı final koşmuştur. Portekiz'de düzenlenen Avrupa Şampiyon Kulüpler Kupası'nda 100 metrede şampiyon olmuştur. En iyi dereceleri şu şekildedir: Ruhan Işım Ruhan Işım(d: 5 haziran 1970 İzmir) Türk atlet. 110 metre engelli ve sırıkla atlamada Türk atletizmi adına büyük başarılar kazanmıştır. 1990'lı yıllarda Türk atletizminin altın çocuğu ismiyle anılmıştır. 1990 yılında transfer olduğu Fenerbahçe'de Türkiye şampiyonlukları kazandığı gibi uluslararası başarılara da ulaşmıştır. Sırıkla atlamada 1989, 1990 ve 1994'te, 110 metre engellide de 1989, 1990 ve 1991 yıllarında üçer kez Türkiye şampiyonu oldu. Dokasanlı yıllarda sarı-lacivertli takımın Türkiye şampiyonluklarına katkı sağladığı gibi, Fenerbahçe'nin 1993'te Avrupa Şampiyon Kulüpler Kupası B Grubu'nda birinci olarak takımın Avrupa'nın en iyi sekiz takımı arasında yeralmasında pay sahibi oldu. İkili arama ağacı İkili arama ağacı, verileri organize etmek için kullanılan bir çeşit ikili ağaçtır. İkili ağaçtan temel farkı, verilerin sıralanmış bir şekilde tutulmasıdır, bu sayede ikili arama algoritmasının kullanılmasına imkân verir. İkili arama ağaçlarında; her düğümün sağ çocuğu kendisinden büyük, sol çocuğu ise kendisinden küçüktür. Bu ağaçlarda çalışan arama algoritması önce kökten başlar, eğer aranan eleman kökten büyükse sağ çocuğa, kökten küçükse sol çocuğa ilerler. Böylece, eleman bulunana yapraklara kadar yinelemeli bir şekilde ilerleme sağlanır. İkili arama ağacı üzerinde; arama, ekleme, silme işlemleri yapılabilir. Kökten başlanarak arama işlemi yapılır. Eğer aranan eleman o anki düğümden büyükse sağa, küçükse sola ilerlenir. Bu algoritma bir döngü içinde ya da özyinelemeli şekilde uygulanabilir. Python kodu şu şekildedir: def search_recursively(key, node): def search_iteratively(key, node): Eleman ekleme işlemi her zaman yapraklara ya da tek çocuğu olan düğümlere yapılır. Bunun için öncelikle eklenecek elemanın konumu bulunmalıdır, konum bulma işlemi arama kısmında olduğu gibi büyükse sağa, küçükse sola ilerle şeklinde yapılır. Bu algoritma da bir döngü içinde ya da özyinelemeli şekilde uygulanabilir. C++ kodu şu şekildedir: Node* insert(Node*& root, int key, int value) { Silme işlemi üç başlık altında incelenebilir. Eğer, Bir elemandan büyük en küçük eleman, o elemanın sağ alt ağacının en solundaki elemandır ve bunu bulmak için ekstra metot yazmak gerekir. Bu yüzden, silme algoritması ekleme ve arama algoritmalarına göre daha uzundur. Python kodu şu şekildedir: def find_min(self): # Gets minimum node in a subtree def replace_node_in_parent(self, new_value=None): def binary_tree_delete(self, key): Bir ağaçtaki tüm düğümlerin sağ alt ağaçları ve sol alt ağaçları arasındaki yükseklik farkı en fazla 1 ise, o ağaç dengeli olarak tanımlanır. Ağaçların dengeli olması onların yüksekliğini azaltarak ağaç üzerinde çalışan algoritmaların performansını arttırır. Örneğin boş bir ikili arama ağacına 1, 2, 3, 4, 5, 6, 7 elemanlarını sırayla eklediğimizi düşünelim. Bu durumda elemanlar hep sağ tarafa ekleneceği için ağaç esasen bir bağlı listeye dönüşür. Halbuki, aynı elemanlar, yüksekliği 3 olan bir ağaca da yerleştirilebilirlerdi. Bu durum, dengeli ikili arama ağaçlarının icadına yol açmıştır. AVL ağacı, 2-3-4 ağacı ve kırmızı-siyah ağaçlar dengeli ağaçlara örnektir. Jumanji Jumanji ÅŸu anlamlara gelebilir: Alexander Ross Alexander Ross (1590 - 1654), üretken bir İskoçyalı yazar ve tartışma ustasıydı. Aberdeen’de doğdu. 1634’ten ölümüne kadar Wight Adası’nda Carisbrooke’un rahibi olarak görev yaptı. Aynı zamanda 1649’da İngiliz İç savaşı sırasında Püriten ordu komutanlarınca idam edilen talihsi İngiliz Kralı Charles I’in de papazlığını yapıyordu. 1645’te Püriten Parlamento tarafından idam edilen Piskopos Laud’un arkadaşı olmasına rağmen Ross tehdit altında olmuş olabilir ancak yeni rejim tarafından kendisine ilişilmediği görülüyor. Ross’un en önemli işlerinden biri, kralın idam edildiği yıl basılan ve tam olarak İngilizceye çevrilen Kur’andır. Kendisi hiç Arapça bilmiyordu ve Du Ryer’in Fransızca çevirisinden çok yetersiz bir şekilde çevirmişti; bu ilk İngilizce çeviriydi ve onun olumsuz etkisi günümüze kadarki çevirilerde azalsa da devam etmektedir. Thomas Browne’a (kristalin buzun bir çeşit fosilleşmiş hali olduğu ve sarımsakın manyetizma içerdiği gibi görüşleri savunarak) , Kopernik kuramına ve birçok başka çağdaş düşünceye saldırmıştır. Aberdeen doktorlarından biri olarak İskoç Episcopal Kilisesinin Azizler takvimine göre her yıl 28 Mart’ta anılmaktadır. Derin Bir Soluk Al Ben Elton'un orijinal adı Gasping olan tiyatro oyunu. Türkiye'de ilk defa Tiyatro Stüdyosu tarafından 1993/1994 sezonunda Derin Bir Soluk Al adı ile Uyarlama Oyun olarak sahnelenmiştir. Oyun öz olarak gerçekte yalın bir "çevrecilik" anlayışının çok ötesine geçiyor: çevrenin, tüm doğanın, giderek tüm yaşamın ve insan soyunun kendisinin yok olabileceği olasılığı gerçeğini gözler önüne seriyor. Bunun da insanoğlunun kendi eliyle ve -inandığı gibi bilinçsizlik sonucu değil- arsız ve Acımasız her türlü değer ve düşüncenin önüne geçmesiyle olabileceği tehlikesine alarm zilleri çalıyor. RG-31 RG-31 Nyala Güney Afrikada bulunan BAE Systems Land Systems South Africa firması tarafından geliştirilmiş çok amaçlı mayın korumalı bir taşıttır. Aracın yapımında TFM Industries firmasının ürettiği Mamba APC temel alınmıştır. Araç sahip olduğu kaynakla birleştirilmiş monokok V şekilli şasesi ve yüksek süspansiyon sistemi sayesinde iki adet TM-57 tanksavar mayınının patlaması durumda bile taşıdığı mürettebatı koruyabilir. RG-31 Birleşmiş Milletler ve birçok barış ve güvenlik gücünün kullandığı çok amaçlı araç olarak seçtiği taşıt olmuştur. Hükûmet dışı çalışan organizasyonlar çalışanlarını kara mayını saldırılarına karşı korumak için bu aracı tercih etmektedir. Aracın Zırhlı personel taşıyıcı veya genel maksat (nakliye) aracı modelleri bulunmaktadır. Girolamo Fracastoro Girolamo Fracastoro (Fracastorius) (d. 1478 ‑ ö. 8 Ağustos 1553) İtalyan hekim, akademisyen. Matematik, coğrafya, astronomi, şiir ve atom felsefesi alanlarında çalışmıştır. Tıp tarihinde ilk kez salgın hastalıklara küçük mikroorganizmaların sebep olduğunu söylemiştir. Hazar Kağanlığı Hazar Kağanlığı ya da kısaca Hazarlar (, "Kuzarim", , , , , ), 7. ve 11. yüzyıllar arasında Hazar Denizi'nin çevresinde; Van Gölü'nden, Karadeniz kıyılarından, Kiev'e; Aral Gölü'nden, Macaristan'a kadar olan geniş topraklarda hüküm sürmüş, Doğu Avrupa'da düzenli bir Türk devletidir. Hazar kelimesi, "gez(mek)" anlamına gelen "kaz-" kökünden türemiştir. Ka-zar; gezer yani serbest dolaşan, bir yere bağlı olmayan anlamına gelmektedir. "Hudūd al-'Ālam" adlı esere göre, Hazar Kağanları Ansa' sülalesindendir (bunun Batı Göktürk'ün Aşina olduğuna dair iddialar bulunmaktadır) ve Orta Asya'dan gelmişlerdir. Hazarların bir süre Büyük Hun Devleti'ne bağlı kavimler arasında bulunmuş olmaları ihtimali vardır. 586'dan sonraki Bizans kaynaklarında Hazarlar, "Türkler" olarak geçmektedir. İslamiyet'ten önce Türklerin tamamına yakını Tengrici olmasına rağmen Hazar Kağanı ve yönetim kademesindeki Türklerin çoğu, 740'lı yıllarda Museviliği benimsemiştir. Birkaç akademisyen, Hazar Türklerinin birçok Doğu Avrupa ve Rus Yahudisinin ataları olduğunu düşünmektedir. Tüm bunların yanı sıra Hazarlar dini toleransın yaygın olduğu ve Tengriciliğin serbestçe yayıldığı bir toplumdu. 10. yüzyılın başına kadar genişlemesini sürdüren ve Hazar Denizi'ne adını veren Hazarlar, daha çok Halife Osman'ın başında bulunduğu İslam Devleti ve Sasanilerle savaştılar. Kağanlık doğudan gelen Peçenekler sebebiyle zayıfladı ve Kiev Knezliği tarafından yıkıldı. Hazarlar'ın etnik kökeni hakkında kesin bir kanıt olmamakla beraber bu konuda çeşitli araştırmalar yürütülmüştür. Bu konuda araştırma yapmış bazı SSCB'li tarihçilere göre, Kuzey Kafkasya'nın yerli halklarından biridir. D.M. Dunlop ve P.B. Golden adlı araştırmacılarsa Hazarların, Tiele veya Uygur soyundan geldiğini kabul etmektedirler. Fransız araştırmacı tarihçi René Grousset, Hazarlar'ın Rouran Kağanlığı'nın iktidalarının Göktürkler tarafından elegeçirilmesi sonucunda batıya göçeden Türk halklardan biri olduğunu öne sürmektedir. El-Mesûdî'ye göre, Hazarlar, Sabar Türkleri'nin devamıdır ve "Hazar" adıyla Bizanslı ile İranlılar tarafından tanınmışlardır, fakat aynı zamanda "Türk" olarak da anılmışlardır. D. M. Dunlop, Çin kaynaklarında "T'u-küe Ho-sa-K'o-sa" (突厥可薩部) adı ile zikredildiğini ortaya çıkarmışsa da Peter Golden, Hazarlar ile Uygurlar arasında bir bağlantı kurmanın mümkün olmadığını ve gerçek bağlantının Ogurlar arasında var olduğunu belirterek Dunlop'a karşı çıkmıştır. Bazı bilim adamlarına göre "Hazar" adı "gezgin" anlamına gelen "-kaz" kökü ve "adam" anlamına gelen "er" ekinden türetilmiştir. Eski Rus kayıtlarında Hazarlar "Beyaz Ugriler", Macarlar da "Kara Ugriler" olarak anılmaktaydı. Yunan tarihçi Günah Çıkartıcı Theofanis kayıtlarında, Hazarları "doğudan gelen Türkler" olarak ifade eder. Hazarca'nın, eski Türk dili ve Uygurca'nın etkisinde kalmış, Hunca ve Bolgarca gibi Türk dillerinin Oğur öbeğine bağlı olduğu görüşünde birleşen araştırmacılar da vardır. Hazarların çağdaşı olan Arap seyyah ve coğrafyacı İbn Havkal ve İstahrî, Hazar ismini; ne bir milletin, ne de bir halkın ismi olduğunu belirtip sadece başkenti İtil olan ülkeye verilen isim olarak nitelemişlerdir. Hayfa Üniversitesi'nden Dr. Simon Kraiz, Dimitri Vasilyev'in bulgularına dayanarak, Eylül 2008'de Hazarlardan kalma Samosdelka köyünde bulunan yazılarda Hazarların; Ruslar, Gürcüler, Ermeniler ve diğer milletler hakkında birçok yazı yazdığını keşfedildiğini belirtmiştir. Buna rağmen Hazarlar, kendileri hakkında neredeyse hiçbir şey yazmamışlardır. Hazarları; Ak-Hazarlar. ve Kara-Hazarlar olarak ikiye ayıran İstahrî, Ak-Hazarların çarpıcı bir yakışıklılığa, mavi göze ve kırmızımsı bir saça sahip olduklarını; bunun yanında Kara-Hazarların sihayımsı derili bir çeşit Hint olduğunu ileri sürer. Bununla birlikte, bilim adamları bunun bir ırk ayrımı değil, sosyal bir sınıflandırma olduğu konusunda fikir birliği içerisindelerdir. Buna göre, Kara Hazarlar aşağı tabaka, Ak Hazarlar ise soylular sınıfı ve kraliyet mensuplarıdır. Her ne kadar İstahrî'nin "Ak" ve "Kara" Hazarlar için yaptığı bu tanımının aslen bir sosyal sınıflandırma olduğu düşünülse de, o döneme ait başka kaynaklarda da Hazarların görünüşlerine dair benzer tanımlara rastlanmaktadır. Buna göre İbn Rabbihî Hazarların açık tenli, siyah saçlı ve mavi gözlü olduğunu söyler. İbn Sa'd El-Mağribî de buna katılarak "Onlar beyaz tenli, mavi gözlü, kızıl saçlı ve iri vücutludurlar." der. Ayrıca sahaf Nedîm de Türkler, Bulgarlar ve Alanlarla birlikte sıraladığı Hazarları da "sarışın" olarak niteler. Türk tarihçi Yusuf Halaçoğlu'na kağanlığı Beğdili boyunun kurduğunu iddia etmiştir. Sabir Türkleri'nin ve Batı Göktürk boylarının devamı olan Hazarlar, Göktürk birliği döneminde Göktürklerin Batı kanadını oluşturmaktaydı. Göktürklerin yıkılmasından sonra bağımsızlaşıp, Kuban Irmağı'yla Azak Denizi arasındaki araziye yerleşmişlerdir. Bu bölgedeki diğer Türk kavimlerini içlerinde eritip 7. yy ile 10. yy arasında Hazar Denizi ile Karadeniz'in kuzeyinde egemenlik kurmuşlardır. X. yüzyıl İslam tarihçisi Mes'udî, İranlıların Hazar adını verdikleri kavime Türklerin Sabar (Sabir) dediklerini bildirmektedir. Ayrıca bu bölge doğudan batıya doğru gelişen büyük göç hareketlerinin yolu üzerinde bulunduğundan; Hun, Ogur, Fin-Ugor ve Avarlardan kalan kütleler de burada hayatlarını devam ettirmişlerdir. Hazarların Orta Asya'dan bu bölgeye gelmelerinin tarihi kesin olarak bilinmemektedir. Hazarlar hakkında bilgi veren Gürcü kaynaklarına göre, Hazarlar bu bölgeye milattan önceki devirlerde gelmişlerdir. Hazarların tarih sahnesine çıkışları kaynakların ifadesine göre, 2. yüzyılın sonlarına doğru olmuştur. 198 yılında Barsiller'le beraber Ermenistan'a saldırmışlardır.3.yüzyılın başlarından 4.yüzyılın ortalarına kadar Ermenistan bölgesinde Bizans'a karşı Sasani Devleti'yle beraber savaşan Hazarlar, 4. yüzyılın ikinci yarısından itibaren Sasanilerin Ermenistan'ı ele geçirip komşularına karşı istilacı bir siyaset izleyince, Hazarlar bu defa Bizans'la anlaşarak, onlara karşı savaşmaya başlamışlardır. 363 yılında Bizans imparatoru Julian'ın Ermenistan'da bulunan Sasanilere karşı yaptığı savaşa Hazarlar da katılarak Bizans'a yardım etmişlerdir. Bunun üzerine Sasaniler, Kafkasya'da bulunan kabilelerle anlaşarak onların Hazarlara saldırmalarını sağlamışlardır. Hazarlar, 5.yüzyılda, Attila'nın 434 yılında Hun imparatoru olması üzerine bir süre Hunlara tâbi olmak zorunda kalmışlardır. Ancak Attila'nın ölümünden sonra dağılan Hun İmparatorluğu'ndan ayrılan Hazarlar, yeniden Sasani topraklarına saldırmaya başlamışlardır. Bu durum karşısında Sasani imparatoru, Bizans'tan yardım istemek zorunda kalmıştır. Bundan sonra Hazarlar ile Sasaniler arasındaki savaşlar 558 yılından itibaren sürekli olarak devam etmiş ve Sasani hükümdârı Derbent ve Kafkasya'daki geçitlerde bir dizi kaleler inşa ettirmiştir. 5. yüzyılda ortaya çıkan Avarlar da bir süre Hazarları hâkimiyetleri altına almışlardır. Sasani hükümdârı Anuşirvan, Hazarlara karşı "Derbend" (Bâb el-Ebvâb) kalesini yaptırmıştır. İyice kuvvetlenen Hazarları yenemeyeceğini anlayan Anuşirvan onlarla dost olma yoluna giderek, onlardan gelecek tehlikeleri önlemeye çalışmıştır. Hazarlar, 626-627 yıllarına doğru Bizans imparatoru Herakleios'la anlaşmaya varıp kumandan Çorpan Tarhan önderliğinde, Aras Nehri'ne kadar bütün Azerbaycan'ı ele geçirerek bazı Ermeni kitlelerini egemenliği altına almışlardır. 628 yılında kış mevsiminin başlaması yüzünden o yıl alınamayan Tiflis, ancak 629 yılında Hazar kumandanı Çorpan Tarhan'ın başarıyla yürüttüğü harekat neticesinde Hazar Yabgusu tarafından zapt edilmiştir. Böylece Sasaniler artık büyük bir devlet olmaktan çıkarılmış ve Hazar Hakanlığı, İran karşısında Bizans'ın en iyi müttefiki haline gelmiştir. Bu sırada Hazarlar, henüz bağımsız bir devlet değillerdi. Fakat Göktürk Devleti'nin 582 yılında Batı ve Doğu Göktürk Devleti olarak ikiye ayrılmasından ve daha sonra da Batı Göktürk Devleti'nin yıkılmasından sonra kendi başlarına bağımsız bir hanlık olarak tarih sahnesine çıkmışlardır. Süratle siyasî ve askerî nüfuzlarını genişleten Hazarların tam bağımsız bir devlet haline gelmeleri ise 630 yılını bulmuştur. Kağanlığın yayıldığı alan; Batı Göktürk İmpartorluğu'nun batıda en uçta kalan noktalarıydı: Kırım, Kafkasya, Dinyeper, Don Nehri ve Volga arası ile Hazar Denizi çevresidir. Hazar-Bizans işbirliği karşısında zayıflayan Sasani İmparatorluğu, 632-634'lerde İslam kuvvetleri tarafından çökertilip İran toprakları Arapların eline geçince "İslam İleri Harekâtı" bir yandan Ermenistan yolu ile Kafkaslar'a doğru bir yandan da Suriye üzerinden Anadolu içlerine kadar gelişmeye başlamıştır. Araplarla Hazarların mücadeleleri şiddetli ve devamlı olmuştur. İlk büyük taarruz, 651-652 yıllarında Halife Ömer zamanında yapılmış ve İslam orduları Hazar topraklarına girip Derbent'i alarak Hazarların bu sıralardaki başkentleri olan Belencer'e kadar ilerlemiş ancak Hazarlar tarafından geri püskürtülmüşlerdi. Belencer'in Araplar tarafından istila edilmesinden sonra Hazarlar, başkentlerini Aşağı İdil civarına nakletmişlerdir. Daha sonra güneye doğru ilerleyerek Ermenistan'a girmişlerdi. Karadeniz'in kuzeyindeki Büyük Bulgarya Hanlığı'nın kuvvetli Hazar genişlemesi karşısında dayanamayarak İdil Bulgarları ve Tuna Bulgarları olarak ikiye ayrılması sonucunda Dinyeper'e kadar olan düzlükler Hazarların eline geçmiş ve Hakanlık, Kafkasların güneyinde de İslam İleri Harekâtı'na karşı yolları kapamıştı. 7. yüzyıl sona ermeden Hazarlar, Kırım'ı ele geçirip Azak Denizi çevresinde tam bir hâkimiyet sağlamışlardır ve böylece Hazar Denizi'nden Dinyester'e Kafkaslar'ın güney eteklerinden Oka Nehri'ne kadar bütün bölgeyi ve Kırım'ı ellerine geçirmişlerdir. 651-652'deki ilk karşılaşmadan sonra Halife Osman'ın 656'da şehit edilmesinden ve Halife Ali'nin halife seçilmesinden sonra meydana gelen karışıklıkların Kafkaslar yönündeki İslam saldırılarını azaltması üzerine harekete geçen Hazarlar, Arrân'a kadar indiler. Hazar-İslam savaşları yaklaşık yarım asırdan fazla süren sınır boyu çarpışmalarıyla devam etmiş ve daha sonra da İslam orduları, Emevi Halifesi Muaviye zamanında Kafkas taarruzlarına yeniden başlamıştır. Ancak Arapların 717'de İstanbul'a yürümek üzere Kafkaslar'dan ayrılmak zorunda kalmasıyla, Hazar taarruzu karşısında kalan diğer Arap kuvvetleri geri çekilmiştir. Bunun üzerine Hazar ordusu 717-718 yıllarında Şirvan'a girmiş ve Azerbaycan'ın büyük bir kısmını işgal etmiştir. Bundan sonra Kafkaslar bölgesi, iki devlet arasında sürekli el değiştirdiği için İslam orduları, Kafkasya'nın kuzeyinden öteye geçememişlerdir. Hazarlar, Kafkasya'da ilerleyen Araplara karşı, 731'de büyük bir güç toplayarak karşı saldırıya geçip Arapları ağır bir mağlubiyete uğratarak, geçmişte Hazarlara karşı birtakım başarılan kazanmış, Ermenistan valisi Cerrah'ı öldürdüler. Hazar ordusu bu savaşta Musul önlerine kadar gelmiştir. Araplar böylece tekrar Azerbaycan'a gerilemek zorunda kaldılar. Buna karşı Sait El-Hareşi komutasında yeniden toparlanan Araplar, Hazarları geri püskürttüler. 732-733 yıllarında daha sonraları halife olacak olan Mervan bin Muhammed, Ermenistan'a ve Azerbaycan'a vali tayin edildi. Araplar en önemli başarılarını onun zamanında elde ettiler. Araplar, Semender ve birkaç Hazar şehrini de ele geçirdiler. Bu savaşta ölü ve esirler veren Hazar hakanı, Arap hâkimiyetini ve İslamiyet'i kabul etmek şartıyla barışa razı oldu. Bunun üzerine, yapılan antlaşmaya göre başkent İdil'de iki fakih kalacak ve Hazarlara İslamiyet'i öğretecekti. Ancak Hazar hakanının Müslümanlığı çok uzun sürmemiş ve hakan, Arapların gitmesini müteakip eski dinine dönmüştür. Böylece de İslamiyet, gerek Hazarlar arasında gerekse de bu topraklardaki diğer kavimler arasında güçlü bir şekilde yayılma fırsatı bulamamıştır. Mervan'ın bu seferinden sonra İslam-Hazar ilişkileri genellikle dostane seyretmiştir. İslam halifeliğinde Abbasiler'in iktidara geldiği, 763'ten sonra, Arap-Hazar mücadeleleri eski hızını kaybetmiştir. Hazarların Müslüman ülkelerine son akınları Halife Harun Reşid zamanında olmuştur. Halife Harun Reşit, kumandanı Yezid'i Hazarların üzerine göndermiş ve o da Hazarları Ermenistan'dan çıkarmayı başarmıştır. Bundan sonra Arap kaynaklarında Hazarların hücumlarından bahsedilmemektedir. Böylece Güney Kafkaslar'da hâkimiyet için yapılan Arap-Hazar mücadelesi sona ermiştir. Hazarlar, 7. ve 8. yüzyıllarda nüfuzlarını arttıran Hazarlara, 7. yüzyılda Kırım Gotları tâbi olmuşlardır. Hazarlar 787 yılında Güney Kırım'daki "Doros" (şimdiki Mangup) kalesini ele geçirmişler ve böylece Gotların Kırım'daki hâkimiyetini sona erdirmişlerdir. 8. ve 9. yüzyıllarda büyüyerek sınırları batı ve kuzey yönünde genişleten Hazar Kağanlığı, Doğu Avrupa'nın güçlü devletlerinden biri olarak her kavimden belli şartlara göre vergi almıştır. Karadeniz'in kuzeyi, Karadeniz sahilleri, Kuban Nehri boyları ve Kırım'ın Hazarların eline geçmesi üzerine Bizans ile Hazarlar arasındaki ilişkiler büsbütün sıklaşmıştır. 695 yılında askerî bir darbeyle tahttan indirilen II. Jüstinyen, Kırım'daki Gotların yanına kaçmış, Gotlar da onu Kırım'ın o zamanki hakimi olan Hazar hakanı Busir'e teslim etmişlerdir. 704'te Busir, kızkardeşini II. Justinianos ile evlendirmiştir. Tarihçi Günah Çıkartıcı Theofanis'e göre; Bizans'ın yeni imparatoru III. Tiberius, 705'te II. Justinianos'un ölü ya da diri yakalanıp kendisine teslim edilmesi karşılığında büyük bir armağan teklif etmesi üzerine Busir, Tmutarakan temsilcisine II. Justinianos'un ölüm talimatını verdiyse de II. Justinianos, karısının yardımıyla kurtularak Konstantinopolis'e döndü ve Bulgar hükümdarı Tervel Han'ın yardımıyla tekrar tahta geçti. Bu arada Cherson'u ele geçiren Hazarlara 710'da savaş açtı. Cherson'u ele geçirmesine karşın Hazar hakanından da yardım alan Chersonlu isyancılar, Kırım'ı ele geçirdi. Bu sırada savaşa giden ordu, 711'de Filippikos'in tarafına geçti ve II. Jüstinyen asıldı. Araplar karşısında Hazarlar ve Bizanslıların beraber hareket etmesi III. Leon zamanında da devam etmiş ve III. Leo, oğlu V. Konstantinos'u Hazar Kağanı Bihar'ın kızıyla evlendirmiştir. Bu evlilikten doğan Hazarlı Leon 775'te tahta çıkmıştır. Kurulan akrabalık bağlarıyla birlikte iki ülke arasında ticari ilişkiler gelişti. Hazarlar da 834-835 yıllarında saldırılardan korunmak için Sarkel Kalesi'ni yaptırmak isteyince, Bizans imparatoru Theofilos'a elçi göndererek kendisinden destek de aldılar. Hazar-Bizans ilişkileri, imparator Romanos Lekapenos döneminde Bizans'ın Yahudilere olan tutumu nedeniyle bozulmuştur. Bu yüzden Bizans'tan kovulan birçok Yahudi, Hazar ülkesine sığınmış ve 932 yılında Bizans'la Hazarların arası tekrar açılmıştır. Bunun üzerine Hazar hakanı ülkesindeki Hıristiyanları takibe başlamış, bunu duyan I. Romanos da Kiev Knezi I. İgor ile anlaşarak onu Hazarlara karşı bir sefer düzenlemeye ikna etmiştir. Bir süre sonra Bizans-Hazar ilişkileri daha da bozulmuş ve Bizans; Uz, Peçenek, As ve Alan kabileleriyle anlaşarak onları Hazarlara karşı saldırtmışsa da Hazarlar bu saldırıları geri püskürtmüşlerdir. Rus-Hazar ilişkileri yıllıklara göre 859'da başlamıştır. Yıllıklarda 859 olayları anlatılırken: "Hazarlar, Rus kabileleri olan Polyan, Severyan, Radimiç ve Vyatiçler'den her ev başına bir sincap kürkü ile gümüş para aldılar." şeklinde geçmektedir. Rurik'in yerine geçen Novgorod Knezi Oleg bu duruma bir son vermek için 884 yılında Severyanların üzerine gidip, onların Hazarlara vergi ödemelerini istemediğini söylemiştir. 884 yılında Ruslar, diğer Slav kabileleriyle birleşerek Hazarlara karşı birlik meydana getirdiler ve Hazarları iyice zayıflattılar. 892 yılında Ruslar, 55 gemiyle Hazar Denizi'ne inmişler; "Ciyl" ve "Deylem" sahillerine, Taberistan ve "Abiskon" topraklarına asker çıkarıp, çevreyi yakıp yıkmışlar ve topladıkları ganimetlerle geri dönmüşlerdir. Geri dönüşleri sırasında da elde ettikleri ganimetlerin bir kısmını Hazar Hakanı'na vergi olarak vermişlerdir. Ancak; Rusların yaptıklarını öğrenen Hazar Hakanı'nın Müslüman askerleri, hakandan Ruslara saldırmak için izin istemişler ve bu izni alarak Ruslara saldırmışlardır. 9. yüzyılın ikinci yarısından itibaren Ruslar, Hazar ülkesinde özellikle ticari alanda etkili olmaya başlamışlardır. Rusların sahip olduğu bu rahatlık, Kiev Knezi I. İgor'un Kiev şehrini ele geçirerek buraya yerleşmesini sağlamıştır. Girdiği uzun mücadeleler sonucunda Dinyeper Nehri üzerinden Karadeniz'e inen büyük ticaret yolunu ele geçirerek, bazı Slav kabilelerini Hazar egemenliğinden almıştır. Ruslar, yine bu bölgede Hazar hâkimiyetine son vererek, dağınık bir halde yaşayan Slav kavimlerini bir daire altında toplayarak devlet haline getirmişlerdir. Ruslar, ilk defa 913'te Hazar Kağanlığı'na bir sefer düzenlemişlerdir. Ona göre bu Rus akını Hazar Hakanı'nın izniyle olmuş ve Ruslar elde edecekleri ganimetlerin bir kısmını hakana vermişlerdir. Ancak Hazar hakanı 925'te kendisinin izni olmadan Rusların tekrar bir akın düzenlediğini öğrenince, kuvvetlerini göndererek geri dönen Rusların yolunu kesmiştir. İgor'un 935'lerde tekrar Tmutarakan şehrine saldırdığı bir sırada Bizans da Rusların yardımıyla Kırım'daki Hazar topraklarına saldırıp bir kısmını ele geçirmişlerdir. Hazar kağanı II. Aaron, buna 939'da bir misilleme yapmış ve Kırım'ı tahrip etmiştir. Hazarlar, İgor'un 941'de Bizans'a yaptığı sefer sırasında da Bizans donanmasını imha etmişlerdir. 944'te Ruslar, o dönemde Müslüman Kafkasya'nın merkezi olan Azerbaycan'ın Berde şehrine kadar inerek her tarafı yağmalamışlar, ancak Hazarlar onlara karşı hiçbir tedbir almamışlardır. I. Svyatoslav, 965'te Hazarlar üzerine yürüdü ve Sarkel'i aldı. I. Svyatoslav daha güneye inerek Peçenek ve Uzları Hazarlar üzerine saldırttı. Sonra Kerç Boğazı'nı ve Kafkasya'nın Kuban sahillerini ele geçirdi. 9. yüzyılın ortalarına kadar gelişmesini sürdüren Hazar Kağanlığı, topraklarında yaşayan Türk kavimleri tarafından 9. yüzyılın sonlarına doğru birtakım saldırılara uğramıştır. Doğudan gelen Kıpçak ve Uzların Hazar ülkesine saldırmasına karşın Hazarlar bu saldırıyı durdurdu ancak, onları tam olarak mağlup edemediler. 854 yılında Kabarlar, daha sonraları Macarlar ve Bulgarlar, Hazar hakimiyetinden ayrılmışlardır. Ayrıca doğudan gelen Peçenek saldırıları da Hazar Kağanlığı’nın zayıflamasında etkili olmuştur. Peçenekler 860-880 yılları civarında Uzların baskısından kurtularak Hazar yurdu içinden batıya doğru geçmişler ve İdil Nehri'ni aşarak Don ve Kuban boylarına gitmişlerdir. Volga boylarına yerleşen Macarların Hazarların idaresinde teşkilatlanması sonucu Arpad Hanedanı ortaya çıkmıştır. 9. yüzyılın sonlarına doğru Bulgarlar ve Peçenekler, Macarlara saldırınca, Hazarların himayesindeki bu devlet yıkılmış ve Macarlar bu olaydan sonra bugünkü Macaristan'a yerleşmişlerdir. 9. yüzyılın başlarında Peçenekler, Hazarlara yeniden saldırmışlar, fakat Oğuzların Hazarlara yardım etmesi sonucu Peçenek saldırısı savuşturulmuştur. 965'teki Rus seferinden sonra eski gücünü kaybeden Hazarların yıkılmasında Ruslar birinci derecede etkiliyken diğer Türk boyları ikinci derecede etkili olmuştur. Gerek Peçenek, Uz, Kuman-Kıpçak gibi Türk boylarının saldırıları gerekse 970'ten itibaren Hazarların hakimiyeti altında yaşayan kabilelerin birer birer kopmasıyla Hazarlar büyük bir güç kaybına uğramıştır. Hazarların bir kısmı 965'ten sonra Kırım'a; diğer bir kısmı da Hazar Denizi ile Kafkaslar arasındaki bölgeye çekilerek varlıklarını devam ettirmişseler de zamanla Hazarların kontrolünden çıkan topraklardaki Hazarlar arasındaki bağlantı çeşitli Türk boyları tarafından kesilmiştir. Doğu kaynaklarının Kıpçak, Bizans kaynaklarınınsa Kuman dedikleri boyların, Batı Sibirya'dan ayrılarak Volga boylarına doğru ilerlemesi, Hazarların Harezm ve Türkistan'la olan ilişkilerini kesmiş ve buralarla olan ticari ilişkilerini bitirmiştir. Askerî ve ekonomik yönden buhran yaşayan Hazarlara son darbeyi Kıpçakların indirmesinden sonra Hazarlar, bir müddet daha Kırım’da kalsa da 11. yüzyıl içerisinde bir kısmı Kumanlara bir kısmı da Ruslara karışarak onların içerisinde kaybolup gitmişlerdir. Kuman-Kıpçak ülkesi de 1299’da Moğollar tarafından istilaya uğramıştır. Bizans ile Hazarlar arasındaki siyasî rekabet, Kırım üzerinde hakimiyet kurma isteğinden dolayı çıkmıştır. Hazarlar, I. Svyatoslav'ın güneye inerek Kerç Boğazı'nı ve Kafkasya'nın Kuban sahillerini ele geçirmesinden sonra Azak ve Kırım taraflarında varlıklarını devam ettirmişlerdir. Bizans kaynaklarına göre, Ruslar ve diğer Türk boylarıyla anlaşıp Hazar Devleti'nin yıkılmasına sebep olmuştur. Öyle ki 1016-1019 yılları arasında Bizans'la işbirliği yapan Ruslar, Hazarların Tmutarakan'daki Hazar topraklarına saldırmışlar ve Tmutarakan ile civar topraklar, Bizans imparatoru II. Bazil'in gönderdiği donanmanın yardımıyla I. Svyatopolk tarafından zaptedilmiştir. Bu savaştan Hazarların son hakanı olan Georgius Tzul esir edilmiştir. Hakan Hıristiyanlığı kabul ederek "Arbon" unvanını almıştır. Mstislav bundan sonra Tmutarakan knezi olmuş ve 1022'de ordusuna aldığı Hazarların da yardımıyla Kievdeki kardeşi I. Yaroslav'a karşı savaşmıştır. 1016'dan sonra egemenliklerini Aşağı İdil boylarında, Azak ve Kırım'da küçük prenslikler kurarak sürdüren Hazarlara son darbeyi 1030 yılında Peçenekler indirmiştir. Rus yıllıklarındaki 1095 yılına ait kayıtlarda ise Hazarlar artık Rus knezlerine tâbi olarak anılmaktadırlar. Hazarlara karşı savaşması için kışkırtılan Bizans İmparatoru da, Rus ordusuna yardım etmek üzere Bizans donanmasını göndermiştir. Hazar Kağanlığı, Bizans İmparatorluğu'nun da etkileri sebebiyle 11. yüzyılda çökmüştür. Şaban Kuzgun'a göre, Hazarların çöküş nedenleri iç ve dış olmak üzere ikiye ayrılır. Dış sebeplerin en önemlisi: Hazarların coğrafî bakımdan son derece önemli bir bölgeyi ellerinde tutuyor olmalarıdır. İç sebeplerin başlıcaları ise; Golden'a göre, kağanlığın 10. yüzyılın ikinci yarısındaki beklenmeyen çöküşü kaçınılmazdı. Ona göre Hazarların yıkılışı Musevi olmalarından dolayı değil, merkezi olmayan güçlerden oluşan konar-göçer devlet yapısının zayıflıkları ve İtil boylarında değişen ekonomik dengelerle ilgilidir. Devletin çökmesinden sonra hemen kaybolmayıp aralarında Macarların da olduğu çeşitli ulusların arasına dağılan Hazarların bir kısmı Macar sınırlarını korumada görev almıştır. Timothy Miller, 11. yy. civarında Musevi Hazarların Bizans İmparatorluğu'ndaki "Pera Yahudi Cemaati"nin üyesi olduklarını keşfetmiştir. Dunlop'a göre, Rusların bir deniz gücüne sahip olmasına karşın Hazarların sahip olmayışı, karada sağlanan savaş üstünlüklerini kaybetmelerine yol açmıştır. Hazar Kağanlığı'nın devlet teşkilatı aslında Göktürk Devleti'nin teşkilatının bir devamı olmakla beraber bazı konularda farklılık göstermektedir. Hudud ul-'alam adlı esere göre, devletin başında bulunan hakan, Aşina sülalesinden gelmekte ve Türk geleneklerine uygun olarak ilahi kaynaklı sayılmaktaydı. Bu yüzden hakan (kağan) olmak için belirli bir sülaleye mensup olmak gerekliydi. Kağanlık babadan oğula geçerdi ve kağanların Asena adlı dişi bir kurdun soyundan geldiğine inanılırdı. Hem Batı Türklerinde hem de Hazarlarda "kağan katletme" âdeti vardı. Arap tarihçi İstahrî'ye göre, kağan göreve başladıktan sonra yaşayacağı süre için bir limit belirlenirdi ve bu süre dolar dolmaz kağan öldürülürdü. İbn Fadlan'a göre, kağan en azından 40 yıl tahtta kalmışsa devlet erkanı ve halkı, yaşlılıktan dolayı düşünme, yargılama yeteneğinin bozulmuş olacağını düşünürlerdi ve bunun sonucunda da kağan katledilirdi. Diğer Türk devletlerinde olduğu gibi Hazarlarda da kağanın kutsal bir gücü ve konumu olduğuna inanılırdı. Halkın başına kuraklık, kıtlık, savaşlarda başarısızlık ve başka uğursuzluklar geldiği zaman, kağan bundan sorumlu tutulur ve bu durum onun ölümüne neden olurdu. Kağanın yardımcısına "Kündür", onun da yardımcısına "çavışgır" denmekteydi. Bu 3 kişinin dışında kimse kağanın yanına giremezdi. Kağanın düşmana karşı gönderdiği ordu yenilgiye uğrarasa, kaçarak geri dönenler öldürülür, kumandan ve kağan yardımcısı cezalandırılırlardı. Hazarlara bağlı diğer kavimler, merkezden gönderilen "İl-teber" veya "tudun" denilen kişiler tarafından yönetilirlerdi. Kağanın karısına diğer Türk devletlerinde olduğu gibi "Hatun" denirdi. Kağanölümünden sonra özenle hazırlanmış bir anıt mezara gömülürdü. Zaman ilerledikçe, Hazar kağanının konumu zayıfladı. O. Pritsak'a göre, tarihçi El-Yakubî'nin 9. yüzyılda tuttuğu kayıtlarda, kağanın 799 yılına hem en üst düzeyde yönetici hem de ordu komutanı olduğunu; ancak, 833 yılına gelindiğinde yetkilerini bir diğer yönetici olan "Bek" ile paylaştığını yazıyordu. Kağanın göstermelik bir ruhani lider konumuna indirgendiği 10. yüzyılda devlet meseleleriyle ilgilenen kişi "Bek" idi. İbn Fadlan'ın anlattığı kadarıyla, bek her türlü yasak koymaya, cezalandırmaya, affetmeye ve devlet işlerini yürütmeye yetkiliydi. Yine de o dönemin hiyerarşisinde bir unvandan ibaret olan kağanın ardında, ikinci sırada yer alıyordu. Bekin en önemli sorumluluklarından biri de ordu komutanlığıydı. Hazar yönetiminde üçüncü kademede bulunan kişiye "Kender", dördüncü sırada gelen Kenderin vekiline de "Javişgar" denmekteydi. Yönetim hiyerarşisinde beşinci sırada "Tarkan" bulunmaktaydı. Görevi, Hazar ordusunda alay komutanlığı yapmak ya da yardımcı orduları komuta etmekti. Tarkan aynı zamanda 8. yüzyılda Atil'in yerel valisinin de unvanıydı. El İstahrî'ye göre, Hazar ordusu 12.000 kişilikti. Askerin küçük bir kısmı hariç düzenli bir şekilde ücret almaz, maaşlarını uzun vadelerle ve düzenli olmayan aralıklarla alırlardı. Hazarların ücretli askerleri yoktu ve şehirlerin savunmaları gönüllüler tarafından yapılırdı. Ancak, 9. yüzyılın ortalarında ticaretin gelişmesiyle askerlik mesleğiyle uğraşanların sayısı azalmış ve bu durum, ücretli askerlerin sayısının artmasını da beraberinde getirmiştir. Öte yandan, Harezm'den getirilen ve "Arsiya" adı verilen İran kökenli Müslüman askerler Hazar kağanının özel muhafızlığını yapmaktaydı. Hazar ordusunda bunlardan başka Slav Rusları da görev alıyordu. Ayrıca, Hazarların deniz gücü olduğu görülmemektedir. Hazarya'da görev yapan yerel valilere "Tudun" adı verilirdi ve bunlar Hazar Kağanı tarafından atanırdı. Tudunlar vergi toplarlardı ve gümrükten sorumluydular. "Balıkçı" adı verilen sahil güvenlik görevlileri de mevcuttu. Ancak bazı şehirlerde tudunlar ve balıkçılarla aynı görevi üstlenen ve seçimle işbaşına gelen yöneticiler de vardı. "Babaghuq" (şehrin babası) adı verilen bu yöneticilerden biri Cherson'u 705-840 yılları arasında yönetmiştir. Bir başka babaghuq da 703 yılında Tmutarakan'ın yöneticisiydi. Ayrıca, Hazarlar, Kiev Ruslarının da kurdukları Kiev Knezliği'nin yönetim biçimini etkilemişlerdir. Rusların Kumanlar üzerine yaptığı seferdeki mağlubiyeti destansı bir biçimde anlatan İgor Destanı'nda Novgorod-Sversk Prensi İgor'un unvanı "kağan"dır. Hudūd-al-'Ālam adlı eser de İgor'dan "Rus Kağanı" olarak bahsetmektedir. Tüm inançların mahkemede temsil edilmesini sağlayan ve böylece hoşgörü ortamını da yaratan Hazarlar düzenli bir hukuk sistemi de kurmuşlardı. Başkentte 4 farklı inancı temsil eden 7 baş yargıç yüksek mahkemeyi oluşturuyordu. Atil'deki mahkeme esas olarak ticari davalara bakıyordu. Hazarların en önemli gelirini ticaret akışı oluştursa da, ihraç edecek fazla malları bulunmamaktaydı. En çok bal, tutkal, balmumu, un, kadife ve kürkler ihraç edilmekteydi. Ayrıca, ticaret kervanları ve gemileri, Hazar Kağanlığı'na onda bir oranında vergi öderlerdi. Hazar Denizi'nden gelen gemilerden de gümrük vergisi alınırdı. Hazarlar, Müslüman ve Rus tüccarların ülkelerinden serbestçe geçmelerine izin vermişlerdir. Bu tüccarlar özellikle 10. yüzyılda İtil'in devamlı müşterisi olmuşlardır ve bir süre sonra da birçoğu buraya yerleşmiştir. İtil dışında Sakşın şehrini de bir ticaret merkezi yapan Hazarlar, 8. yüzyılla 11. yüzyıl arasında topraklarının geniş bir bölümünde güven ve asayişi sağladığı için Doğu Avrupa'da tam anlamıyla bir Hazar Barışı çağı yaşatmışlardır. Sarkel Kalesi'nde ele geçen eşyalardan Hazarların birçok kavimle ve başka Türk topluluklarıyla büyük boyutlu ticaret ilişkileri olduğu, ayrıca tarım ve hayvancılıkta da ileri bir düzeye vardıkları anlaşılmıştır. Hazarlarda ziraatin ve özellikle de ticaretin gelişmiş olmasına rağmen, ekonomik hayatlarının esasını yine de hayvan yetiştiriciliği teşkil ediyordu. Nehir boylarındaki otlak ve sazlıklar, hayvan yetiştirmeyi kolaylaştırıyordu. Ancak, Hazarlar giyim eşyaları ve bir kısım ihtiyaçlarını Araplardan ve Bizanslılardan ihtal etmekteydiler. Ayrıca Hazar kılıçları da Ruslar tarafından oldukça ilgi görmekteydi. Hazar Kağanlığı'nın birçok bölgesinde, özellikle de kuzeydeki ormanlık alanlarda tahıl tarımı oldukça yaygınken, güneydeki bozkırlarda göçebe çobanlık hâkimdi. Hazar bozkırlarında darı, buğday, arpa, çavdar, kendir ve bezelye gibi çeşitli bostan sebzeleri yetiştiriliyordu. Hazar yerleşimlerinde yapılan kazılarda kavun ve hıyar tohumları ile üzüm ve kiraz kalıntıları bulunmuştur. Hazarya'da yapılan balıkçılğın yanında hayvan yetiştiriciliği de yapılıyordu. Hayvanların evcilleştiirlmesi yaygındı. Beslenen hayvanlar arasında koyun, keçi, at, eşek ve domuz bulunmaktaydı. Çiftlilk hayvanlarının dışında çok sayıda deveye de sahip olan Hazarlar, arıcılık da yapmaktaydı. Bunların yanı sıra, yaban domuzu, kunduz, geyik ve tavşan gibi çeşitli yabani hayvanlar da avlanıyordu. Ticari etkinlikler açısından gelişmiş olan Hazar Kağanlığı, Asya ile Avrupa arasındaki birçok ticaret yolunu kontrol altında tutuyordu. Avrasya'nın birçok yerinde ticari bağları bulunan Hazarlar, Harezm'de pamuklu dokuma, keçe, yastık kılıfı ticareti yapıyorlardı. Hatta Hazar Kağanlığı, İsveç'le bile ticaret yapmıştır. Gezgin tüccarlar olan Radhanitler ise Orta Asya'yla Rusya ile Hazarya'yı sosyal, kültürel ve ticari açıdan çeşitli bağlar kurmaktaydı. Hazarların mimari ve sanat eserlerinin gün yüzüne çıkarıldığı en önemli arkeolojik merkezler, Hazar kağanlığının başkenti, Sarkel, Mayatsko şehri ve Salvato kurganlarıdır. Ayrıca kafkaslar ve Don nehri ile Dinyeper bölgelerinde de Hazarlara ait önemli arkeolojik eserler elde edilmiştir. Günümüze yazılı bir belge kalmayan ve bu yüzden dilleri ve kültürleri üzerine yeterli bilgi sahibi olunamayan Hazarlar, Türk kökenli bir ulus olarak Orta Asya'dan gelme göçebelik karakterlerini tümüyle silememişlerdir. Özellikle yaz ve kış aylarında değişik bölgelerde oturma geleneği, Hazar Kağanlığı'nda da sürdürülmüştür. Kış aylarında genellikle kentlerde yaşayan Hazar toplumu, ilkbahar gelince kentlerden çıkar ve kışa kadar yayla ve bozkırlarda yaşardı. Sovyet arkeologların yaptıkları araştırmalarda elde ettikleri bulgulara göre Hazarlar, Hunlardan daha farklı olarak çok ileri bir medeniyet seviyesine erişmişlerdi. Hazarlarda evler, Türklerin derme evleri (hargâh, büyük çadır da denir) denen, ağaçtan yapılmış ve üstleri keçe ile örtülü türdendi. Ayrıca, kağana ve kamuya ait olan binaların yapımında tuğla kullanılıyordu. Yapılan kazılarda Hazar ülkesinin her tarafına yayılmış olan ve göçebe hayattan yerleşik yaşam tarzına geçişin ilk örneklerini yansıtan yuvarlak temelli, Türklerin kullandığı "yurt" adı verilen çadırları anımsatan tuğla evlere rastlanmıştır. Daha sonraki buluntularda dörtgen evler de ortaya çıkarılmıştır. Sarkel Kalesi'ndeki dehlizlerde Hazar yapımı mücevherlerin, süslü tabakaların, ayna gibi çeşitli süs eşyalarının bulunması, hem Hazarlarda altın ve gümüş işlemeciliğinin çok ileri bir noktada olduğunu hem de Hazarların süse ve giyime düşkün olduklarının bir göstergesi olmuştur. Hazar kültürünün etkisi hâkimiyetine yakın olan bölgelerde de görülmüş ve Hristiyanlık dinini kabul etmesiyle tanınan I. Vladimir'in "kağan" unvanını kullanmıştır. Ruslar kısa ceketler giyerken, Hazarlar, Bulgarlar ve Peçeneklerin ceketleri uzundu. Bu ceketler, aslında Aşkenazi Yahudilerin 19. yüzyılda giydikleri cüppelere benzeyen kaftanlardı. Türk erkekleri ve kadınları saçlarını örerlerdi. 7. yüzyıla ait Çince bir kaynağa göre, yalnızca Türk kağanı uzun saçlarını (bir kurdeleyle bağlayarak) serbest bırakabilirdi. Kağan dışında kalan tüm soylular ve savaşçılar da saçlarını örmek zorundaydılar. Hazarca Eski Türkçe dönemi (6-10. yy) içinde değerlendirilir. Hazarların diliyle yazılmış bir eser, günümüze kadar ulaşamadığı için Hazarların konuştuğu dil hakkında kesin bir bilgi yoktur. Hazarlardan günümüze kadar kalan iki belge vardır ve bunlar İbranice yazılmıştır. Bunlardan biri, Hazar kağanı Yusuf tarafından, 960 yıllarında Emevilerin Kurtuba emiri III. Abdurrahman'ın hizmetinde çalışan devlet adamına yazılan mektup ve diğeri de, yine aynı hakan zamanında ismi belirsiz bir Musevi Hazar tarafından yazılan mektubun Mısır'da bulunan parçalarıdır. Barthold ve Minorsky gibi Rus araştırmacılar, Hazarcanın İdil Bulgarlarının diline benzediğini, bugün Çuvaşçanın da, Bulgarca ve Hazarcaya benzediğini ve sonuç olarak, Hazarca'nın Türk dillerinin ayrı bir kolu olan Çuvaşçaya çok yakın olduğunu ifade etmektedirler. Ayrıca, yapılan araştırmalara göre, Hazar ülkesinde Hazarcanın dışında çeşitli Türk dillerinin de konuşulmakta olduğu ortaya çıkarılmıştır. Ayrıca, Karaçaylar, Balkarlar ve Kafkasyalılar da bu dilden arta kalan birtakım sözcükleri de dillerinde kullanmaktadırlar. Polonya'da yaşayan Karaylar da Musevi olup eski Hazar Türkçesini kullanmaktadırlar. Hazar Kağanlığı içinde birçok din yaşama olanağı bulmuştur. Hazarların asıl ve en uzun süreli dini, Gök Tanrı Dini'ydi. Diğer eski Türk halkları gibi tabiat güçlerine dini anlamda saygı gösteriyorlardı. Devlet içerisinde erken dönemlerden itibaren ortaya çıkan bir başka din de Hristiyanlıktı. Arap istilaları döneminde de Müslümanlık, Harezmli tüccarlar aracılığıyla yayılmıştır. Dağıstan'daki Museviler de, Museviliği yaymaya çalışmıştır. Hazarlarda Hıristiyanlığın yayılması, 8. yüzyıl başlarında Güney Kafkasya ve Azerbaycan'da genişleyen Arap istilasıyla sona ermiştir. Ancak, Hazar Kağanlığı'nın yıkılmasından sonra Hristiyan halk, Rus Ortodoks Kilisesi içerisinde erimiştir. Hazar Kağanlığı, devletin resmi dini olarak Musevilik'i kabul etmiş olsa da, Yahudilikin hangi mezhebine bağlı oldukları kesin değildir. Hazar kağanı, El-Mesûdî'ye göre, Halife Harun Reşid döneminde (786-809) Musevilike geçmiştir. Ancak, "Constantine'nin Hayatı" adlı esere göreyse, Hazar hakanının Yahudiliği kabul edişi 861 yılını bulmaktadır. Hazarların Museviliği nasıl kabul ettikleri bilinmese de, daha önceden Doğu Avrupa'da Musevi toplumların yaşadığı ortaya çıkarılmıştır. Ancak, Sasanilerin ve Bizans Devleti'nin Yahudileri takip ettirmesi üzerine, Dağıstan'a yerleşen Yahudiler, bir süre sonra dinlerini yaymaya başlamışlardır. Ayrıca, Hazar Kağanlığı, Mezopotamya ve Harezm (bugünkü Özbekistan) dahil birçok bölgeden de Musevi göçü alıyordu. El-Mesûdî'ye göre; başkent İtil'de Müslüman ve Hıristiyan toplulukların Musevilerden fazla olmasına karşın, ülkede bulunan belli başlı 7 kadıdan 1'i eski Gök Tanrı dinine tâbi olanların, 2'si Hıristiyanların, diğer 2'si Musevilerin ve kalan 2'si de Müslümanların davalarına bakardı. Bulan Kağan ve Obadiah Kağan zamanlarında halk arasında yayılma hızı artan Musevilik inancının yayılması için herhangi bir gayret içerisinde olmayan hakanlar, halkın dini inancına karışmamışlardır. 10. yüzyıla gelindiğinde ise, Musevilik Hazarlar arasında hakim din olmuştur. Mervan bin Muhammed komutasındaki İslam kuvvetlerine yenilen Hakan, zor durumda kalınca İslamiyeti kabul edeceğini bildirse de, kısa süre sonra eski hâline dönmüştür. İslam ordularının çekilmesinden sonra kalan iki fakih, İslamiyet'i yaymaya çalışmışlardır. Harezm'de İslam savaşları başladığı ve hastalıklar çıktığı zaman,
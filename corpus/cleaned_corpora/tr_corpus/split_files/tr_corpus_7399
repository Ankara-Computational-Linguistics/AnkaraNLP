1993 yılında gelmiştir ve geldikten sonra Türkiye'de kullanımı yaygınlaşmıştır. İnternet günümüzde de yaygın olan yediden 70'e herkesin kullandığı teknoloji ürünü olan ve her gün yenilenen bir bilgi kaynağı teknoloji ürünüdür. İnternet ve "World Wide Web" sözcükleri günlük kullanımda genelde aynı anlamda kullanılır fakat aynı şey değillerdir. İnternet yazılım ve donanım altyapısı ile sağlanan küresel veri iletişim dizgesidir fakat web İnternet ile sağlanan iletişim şekillerinden yalnızca birisidir. İnternet sitesi, İnternet üzerinden yazı, resim ve diğer dosyaların paylaşıldığı dijital sayfalar grubudur. İnternet'in, ekran aracılığıyla görsel olarak, hoparlörler aracılığıyla da işitsel olarak kullanıldığı ortamlardır. Bir İnternet sitesi bir sayfadan ya da binlerce sayfadan oluşabilir. Bir sitenin kullanıcının karşısına çıkan ilk sayfasına "ana sayfa" denir. Ana sayfadan, "linkler" (bağlantılar) aracılığıyla sitenin diğer kısımlarına veya yabancı sitelere ulaşılabilir. Telefon sinyallerini sayısal verilere çeviren ve bilgisayarın İnternet'e bağlanmasını sağlayan elektronik alettir. İnternet'i çağın haberleşme ortamı yapan ise TCP/IP dosya iletişim protokolüdür. Açılımı; "Transmission Control Protocol/Internet Protocol"'dur (Aktarım Denetim Kuralı/İnternet Kuralı). TCP/IP, özde makinelerin konuşmasını sağlayan, işletim sisteminden veya uygulama yazılımlarından bağımsız bir kuralıdır. Bu özelliği sayesinde, cep telefonu, kişisel bilgisayar veya bir saat dahi İnternet'e bağlı diğer cihazlarla konuşabilir. İnternet'te sık kullanılan sembollerden birisi @'dir (okunuşu: "et"). Elektronik posta adreslerinde kullanıcı ismi ile gönderilen hedef alanını (site adı) ayırır. Adres işareti, "güzel a" olarak da bilinir. Türk Dil Kurumu "çengelli a" ya da "kuyruklu a" karşılıklarını önermiştir. E-posta (İngilizce: "e-mail") "elektronik posta" sözcüklerinin kısaltmasıdır. İnternet üzerinden gönderilen ve alınan dijital mektuplardır. Günlük kullanımda ""mail"" (okunuşu: meyl) olarak da geçer. Görsel olarak kâğıt bir mektup ile aralarında büyük bir fark yoktur. E-postalara resim, müzik, video gibi her türlü dosya türü eklenebilir ve alıcının bilgisayarına transfer edilebilir. Her gün Dünya'da milyarlarca e-posta gönderilmektedir. Ucuzluğu ve kolaylığı nedeniyle kâğıt mektuplardan daha yaygın olarak kullanılmaktadır ancak güvenilirliğinin yetersizliği nedeniyle resmî işlerde kullanımı oldukça kısıtlıdır. E-posta hesapları bu hizmeti veren çeşitli sitelerden ücretsiz veya belirli bir ücret karşılığında açılabilir. E-posta adresleri; kullanıcı adı, adres işareti, hesabın oluşturulduğu sitenin e-posta sunucusunun adı, nokta (.) ve site uzantısının aralık bırakılmadan yazılması ile oluşur. Örneğin: "vikipedist@vikipedi.com" Pek çok faydasının yanında maalesef İnternet çeşitli tehlikelere de kapımızı açar. İnternet ağına bağlandığınız andan itibaren çeşitli zararlı yazılımların saldırılarına mazur kalabilir; "hacker" diye tanımlanan bilgisayar korsanlarının bilgisayarınızı ele geçirebileceğine şahit olabilir; çevrimiçi bankacılık aracılığı ile banka hesabınız boşaltılabilir; cihazınız anlayamadığınız garip davranışlarda bulunmaya başlayabilir. Bilgisayar virüsleri, zararlı kod ve programcıklardır. Bilgisayarlara veri taşıyan diskler, taşınabilir hafızalar, yerel ağlar ya da İnternet aracılığıyla girerler. Kendini kopyalamak, verileri silmek, istenmeyen programları çalıştırmak, kişisel (şifre vb.) bilgileri yaymak gibi zararlı faaliyetleri gerçekleştirirler. Bilgisayarlara zarar verme yöntemleri canlılarda hastalık meydana getiren virüslere benzediği için bu isim uygun görülmüştür. Bazı virüsler bir programın zaman aşımına uğramış veya bozunmuş yani istem dışı çalışan ve genellikle görevleri belli olmayan hâlleridir. Kötü emeller için hazırlanan Trojan, Win32, Win29, Solucan vb. virüsler başkaları tarafından bulaştırılırlar. Virüslerin kendi kendine oluşması zordur, fark edildiğinde derhal temizlenmesi gerekir. Malware, adware, spyware gibi çeşitli şekillerde adlandırılan casus programlar, bilgisayarlardan bilgi toplamak amacıyla oluşturulmuş küçük yazılımlardır. Virüs gibi faaliyet gösterirler bu nedenle bir kısmı virüs olarak da adlandırılır. Bilgisayar kullanıcısının İnternet alışkanlıkları, hesap numaraları gibi bilgileri zararlı kişi ve kuruluşlara ulaştırırlar. Bazıları çok zararlı olmamakla birlikte, veri toplarken arka planda çalışarak bilgisayar hafızasını gereksiz yere işgal ederler. Bazı casus programlar ise resmî kuruluşlar tarafından suçluları ve terörist faaliyetleri izlemek amacı ile geliştirilmiştir. Ayrıca devletler eski casusluk yöntemleri yerine bilgisayar ortamında casusluk yöntemlerine başvurmakta buna bağlı olarak risk ve maliyeti düşürmektedirler. Başka insanların bilgisayar, telefon gibi elektronik cihazlarlarının bilgilerine izinsiz olarak ulaşarak kişisel bilgilerini çalan kişilerdir. Fakat bu gerekmez. Bazı hackerlara yer verilen sitelerde hackerlar sitelerin teknik gelişimine yardım ederler. Bunun Vikipedi'de örneği 'dir. Bilgisayarları İnternet'ten gelebilcek tehditlere karşı korumanın en etkin yolu anti-virüs, anti-casus yazılımları ve güvenlik duvarı yazılımları kullanmaktır. Norton, Kaspersky, McAfee gibi günümüzdeki birçok ticari güvenlik yazılımı, bu üç korumayı da içerir. İnternet'in yaygınlaşması sonucu her gün milyonlarca insanın hiç tanımadığı insanlarla şahsi bilgilerini paylaşması, virüslerden çok daha vahim bir tehdit oluşturmaktadır. İnternet'in dikkatsiz kullanımı, kimlik bilgilerinin çalınması ya da polisiye olaylara istemeden karışmak gibi sonuçlar doğurabilir. Sohbet ve oyun odaları, çok güzel dostluklara ve ilişkilere vesile olabildiği gibi, hırsızlık, sübyancılık, teşhir, taciz, tecavüz ve hatta cinayete varan tehditlere de kapımızı sonuna kadar açmaktadır. Pornografiye erişimin hızlı ve kolay olması, her yaşta pornografi bağımlılığı riskini artırmakta, şahısların cinsel hayatını, aile hayatını ve zaman zaman da psikolojilerini tehdit etmektedir. Çocukların çok küçük yaşta pornografiye kolayca erişebilmeleri, ileriki yaşlarda ciddi cinsel ve psikolojik rahatsızlıklara gebe olmalarına neden olabilmektedir. İnternet ortamında kimliğini, yaşını, görünüşünü, ekonomik durumunu, eğitim durumunu, kısaca bir şahsa ait her şeyi gizlemek ya da sahte bir kimlik oluşturmak çok kolay olduğu için, arkadaşlık kurarken çok daha dikkatli olunması gerekir. Özellikle yeterince tanınmayan kişilere adres ve telefon vermekten özellikle kaçınılmalı, karşıdaki kişinin bunlara ulaşmasını sağlayacak ipuçları vermekten de sakınılmalıdır. Günümüzde birçok İnternet güvenlik yazılımı, "ebeveyn kontrolü" özellikleri ile birlikte gelmektedir. Ebeveyn kontrol paneli bilgisayar erişim saatlerinin ayarlanmasına, istenmeyen sitelere erişimin engellenmesine imkân vermekte, bu ayarlar parolalar aracılığıyla korunabilmektedir. Mangrov Mangrov, gelgit sonucu oluşan haliçlerde, tuzlu bataklıklarda ve çamurlu kıyılarda sık ormanlar oluşturan bazı ağaç ve çalı türlerine ve oluşturdukları ormanlara verilen addır. Verbenaceae, Rhizophoraceae, Arecaceae (Palmae) ve Sonneratiaceae familyalarında yer alan bu bitkiler geliştirdikleri destek köklerle ayırt edilir. Ayrıca türleri çoğu tabandan yukarı doğru solunum kökleri uzatır. Bu kökler üzerindeki lentisel adı verilen küçük açıklıklar aracılığıyla çamur altında kalan bölümlerin havalanmasını sağlar. Mangrov –genellikle– yarı tropik ve tropikal bölgelerde kıyısal habitatlarda tuzlu ya da acı sularda büyüyen ağaç ve çalıları ifade eder. Mangrov kelimesi 3 farklı ifadede kullanılabilmektedir. Bunlar; Mangallar (Mangrov ağaç toplulukları) genellikle yüksek organik içerikli ince sedimentin olduğu çöküntü topraklarda, yüksek dalga hareketlerinin olmadığı alanlarda toplanırlar. Mangrov bir bitki, mangal bitki topluluğu ve habitat ise mangrovların geliştiği yerdir (Mazda 2005). Tropikal ve subtropikal bölgelerde tidal basinlerde (gel-git havzalarında) yüksek tuzluluğa sahip bölgelerde bulunur. Mangalların bulunduğu bölgeler haliç ve deniz kıyı şeritleridir. Mangallarda bulunan bitki türleri çeşitlidir fakat hepsi anoxia yaratığı problemler, sık sık görülen su yükselmeleri ve yüksek tuzluluk gibi problemlerin üstesinden gelebilmek için fizyolojik adaptasyonlar geçirip habitatı sömürebilecek hale gelebilirler. Mangalla ait olan 110 tür tanımlanmıştır (Mazda 2005). Yukarıda belirtilen problemleri çözmede her türün kendine özgü yetenekleri bulunması bazı kıyı kesimlerinde bitki türlerinin ayrı ayrı bölgelerde gelişmesinin başlıca nedenidir. Mangal üzerinde etkili küçük değişimler, bütün çevredeki türlerin gelişimini etkilemekte ve bu nedenle farklı türlerin baskın hale gelmesini sağlayabilmektedir. Nevarki çoğu türlerin özelikle fiziksel toleranslarının benzer olması nedeniyle aynı çevrede görülmesi beklenirken, bazı türlerin çevrede görülmemesinin diğer sebeplerde vardır. Bu sebeplere örnek olarak (Predasyon) yengeçlerin mangrov fidelerini yemesi verilebilir. Mangrovlar bulundukları bölgede kökleri sayesinde bazı türlere örnek olarak ıstakozlara yaşama alanı sağlamasının yanı sıra birçok ağır metallerin sedimentteki etkisinin azaltılmasında etkilidir. Mangrovların kaldırıldığı bölgelerde özellikte bu gibi (trace) ağır metallerin sediment ve canlı çevrede arttığı gözlemlenmektedir. Mangrovlar kıyıları erozyon, kıyı taşmaları (özellikle fırtınaların sebep olduğu), ve tsunamiden korurlar. (Danielsen, F. ve arkadaşları 2005). Büyük kök yapıları dalga enerjisinin yayılmasında etkilidir (Massel, 1999). Bu faydalarının yanı sıra çoğu zaman mangrovların yaraları abartılmaktadır. Çünkü mangrovların bulunduğu bölgeler zaten dalga enerjisinin az olduğu bölgelerde bulunmaktadır. Su taşkınları ve tsunamilerdeki önleme dereceleri tamamen fırtınaların derecesi ve tsunaminin büyüklüğüne göre değişmektedir (Dahdouh-Guebas 2005). Mangrovler özellikle karışık kök sistemleri sayesinde, özgün ekosistemleri desteklemektedir. Birçok genç deniz organizmaları için sakin bir ortam oluşturur. Bu organizmalara örnek olarak özellikle fitre ederek beslenme safhalarında sert bir substrata tutunma ihtiyaçı olan algler, kaya midyeleri, istakozlar, süngerler ve bryozoalar için bir substrat oluştururlar. Çamur ıstakozları ve karidesler ise köklerin altında sedimentte yaşama olanağı sağlarlar. Bazı durumlarda kıyısal alanlarda sınırlıda olsa yaptıkları karbon fiksasyonu sayesinde kıyı yiyecek ağlarında rol oynaralar. Ayrıca bir takım ekonomik değere sahip balık ve kabuklu türlerininde gelişimini desteklemektedir. Mangrov habitatlarında birçok tür bulunmasına karşın (110 tür), ama asıl “gerçek mangrov” olarak nitelendirilebilen türler 16 familya içinde bulunan 54 türle temsil edilebilir, çünkü bu türler sadece mangrov bölgelerinde bulunan ve başka habitatlarda çok nadir olarak görünen türlerdir. Mangalda görülen en büyük biyolojik çeşitlilik Papua Yeni Gine, Endonezya ve Malezya'dadır. The Infinite Steve Vai: An Anthology The Infinite Steve Vai: An Anthology 2003 yılında yayınlanmış olan derleme Steve Vai albümüdür.İki CD'den oluşan derleme albüm, Vai'in solo kariyerinde çıkardığı "Fire Garden", "Passion and Warfare", "Alien Love Secrets" ve "The Ultra Zone" albümlerinden en iyi şarkılarını barındırır.Sadece ("Kittens Got Claws") şarkısı Whitesnake ile beraberken kaydedilmiştir.Albümdeki şarkılar kronolojik sıralı değildir. Arabalar (film) Arabalar (İngilizce: "Cars"), Pixar yapımı, Walt Disney tarafından dağıtımı gerçekleştirilen, 2006'da yayımlanan Amerikalı komedi-macera ve animasyon filmidir. Piston Kupa'sını almayı hedefleyen çaylak bir yarışçı yolunu kaybederek Radyatör Kasabası'na gider. Bu çaylağın adı Şimşek McQueen'dir. Sally adında bir bayan arabaya (Porsche) aşık olur ve burada en iyi arkadaşı Çekici Mater'dır. En sonunda onu bulan taşıyıcı kamyonu onu yarışa götürür. Ama onu bekleyen kötü bir sürpriz vardır. Ekibi onu terk etmiştir. En sonunda da Radyatör Kasabası'nın sakinleri onun ekibi olur. Birinci olamamıştır fakat Kral adlı yarışçıya yardım ettiği için çok mutlu olmuştur. McQueen yarışta yaptığı bu davranış sonucunda herkesi kendine hayran bırakır. Azad Keşmir Azad Keşmir İslam Cumhuriyeti (), Pakistan'da Keşmir Bölgesinde bir idari yönetim bölgesi. 13.297 km² alan kaplar. Başkenti Muzafferabad. Yaklaşık beş milyon nüfusu vardır. Azad Keşmir, siyasi, anayasal ve coğrafi anlamda ayrı bir devlet olarak görülür. Tartışmalı bir alandır ve 15 Ağustos 1947'deki bağımsızlıklarına kadar hem Pakistan hem de Hindistan tarafından kontrol ediliyordu. Azad Keşmir, Pakistan'a dolaylı olarak bağlıdır. Savunması, dış politikası ve parası, Pakistan'ın doğrudan kontrolündedir. Kuzey Karolina Ãœniversitesi, Chapel Hill Chapel Hill Kuzey Karolina Üniversitesi veya İngilizcesi ile "University of North Carolina at Chapel Hill (UNC)", ABD’nin önde gelen devlet eğitim ve araştırma üniversitelerindendir. UNC adlarıyla da anılan üniversite Amerika Birleşik Devletleri'nde eğitime başlayan ilk devlet üniversitesi unvanını da taşımaktadır. Üniversitenin başarısı nedeniyle Richard Moll tarafından ünlü ve yıldızları kendisine çekebilen anlamında kullanılan "Public Ivies" tanımlamasıyla ithaf edilen 8 devlet üniversitesinden birisidir. 1789 yılında kurulan üniversitenin tarihi bulunduğu kasabanın kuruluş yılı olan 1793 tarihinden bile eskidir. Bölgeye yerleşenlerin yaptığı ilk işin üniversiteyi kurması olarak tanımlanması çok da abartı sayılmaz. Üniversite 11 Aralık 1789 tarihinde kurulmuştur. Georgia Üniversitesinin 1785 tarihinde kurulması ancak 1791 yılında eğitim faaliyetlerine başlaması, eğitime başlayan ilk devlet üniversitesi unvanını da UNC'ye kaptırmasına neden olmuştur. Üniversitede eğitim Old East olarak bilinen binada başlamıştır. Amerikan iç savaşı süresince Amerika'daki diğer üniversiteler gibi eğitimine ara vermek zorunda kalmıştır .1971 yılında kurulan Kuzey Karolina Üniversite Sisteminin temelini oluşturmuştur. Üniversite, Kuzey Karolina Üniversite Sistemi'ne bağlıdır. Üniversite sistemi bir kurul tarafından yönetilir. Chapel Hill'de yaşayan rektör tüm üniversite sistemin rektörüdür. Bu nedenle, UNC bir başkan ve dekan tarafından yönetilmektedir. Fakülteler ise bölüm başkanlarının idaresi altındadır. Bu üniversite sistemi bazı ara kadroları ortadan kaldırarak iniversite içinde iletişim ve yönetimin daha kolay yapılmasına imkân sağlamaktadır. Yönetimde düğer Amerikan üniversitelerinde olduğu gibi bölümlere ait bütçe vardır ve bölümler gereken harcamayı bu bütöeden karşılarlar. Bu sistem içerisinde bölümler dekan ve başkanın onayını alarak, ihtiyaç duydukları öğretim üyelerini başka üniveristlerden transfer etmeye ve onlara iş vermeye yetkilidirler. UNC'in yönetimsel olarak sitemin diğer parçalarından ayrılan yönü, lisanüstü öğrenci sayısından da anlaşılacağı üzere araştırma üniversitesi olmasıdır. Araştırma üniversitesi olması nedeniyle araştırmalar için büyük fonlar yaratıp kullanması da gerektirmektedir. Bu fonlar yapılan işbirlikleri, araştırmalar ve bağışlarla karşılanmaya çalışılmaktadır. Üniversite geniş bir kampüs alanı üzerinde botanik bahçesinden Horace Williams isminde küçük bir havaalanına kadar her şeye sahiptir. (Not: ABD'de diğer bazı üniversitelerin de havaalanlarına sahip olması nedeniyle bu havaalanı sahipliği çok da abartılacak bir durum değildir). Kampüs yaklaşık 3 km² alan üzerine kurulmuş olan üniversite kuzey, orta ve güney olmak üzere üç kampüse ayrılmaktadır. Kampüsün kuzey kesiminin Chapel Hill kasabası ile birleşik olması kampüsün güney yönünde ilerlemesine neden olmaktadır. Kampüste yer alan eğitim ve alışveriş binaları dışında bazı özel mekanlar da yer almaktadır. Bu mekanlardan birisi olan ve kampüsün güneyinde yer alan botanik bahçesi dünyanın farklı yerlerinden getirilen binlerce bitki, ağaç ve canlı türlerine ev sahipliği yapmaktadır. Kampüsün güney ve orta kısmında çok sayıda atletik tesis ve değişik sportif faaliyetler için yapılmış stadyum ve sahalar bulunmaktadır. Erkek takımı basketbol maçlarının da yapıldığı Dean Smith Center ve amerikan futbolu turnuvalarında kullanılan Kenan Stadium en ünlüleridir. Kampüs üzerinde yer alan çok sayıda kütüphanede 10,697,992 adet kitap, film ve mikrofilmden oluşan büyük bir koleksiyon bulunmaktadır. Kütüphane sistemindeki kitap ve nadide eserler devlet tabanlı üniversitelerce sahip olunan en büyük koleksiyonlar arasında gösterilmektedir. koleksiyonlar arasında akademik hayat için gerekli olan eserlerin yanı sıra birçok sinema filmi ve dizilere ait kaset, cd ve DVD yer almaktadır. Overkill Overkill, Amerika Birleşik Devletleri merkezli müzik grubudur. 1980 yılında kurulup 1984 yılında aktif olan New York'lu baterist Rat Skates ile basçı D.D. Vernie tarafından lisede Lubricant adıyla kurulan grup, gitarist Bobby Gustafson ile vokalist Bobby "Blitz" Ellsworth un katılımıyla ismini Motörhead'ın "Overkill" adlı şarkısının ismini havalı buldukları için isimleri Overkill olarak değiştirirler.Grup Black Metal in simgesi haline gelmiş corpsepaint benzeri siyah makyajlar ve korku,vampir gibi temaları işleyen sahne dekorlarıyla kendilerince bir tarz oluşturup dikkat çekmeye çalıştılar birçok üye değişikliğininin ardından tam olarak kadrosunu oluşturdu.Ve ilk demoları olan Power In Black i 1983'te piyasaya çıkarttılar.Grup istediği başarıya ulaşamadı.Ve 1985'te Megaforce Records ile anlaşma imzaladı ve ilk albümü Feel The Fire ı yaparak büyük bir başarı elde etti. Ortaya koydugu kendine özgü sound u ve yorumuyla Heavy Metal ile Thrash Metal arası bir çizgide yer aldı Daha sonra 1987'de çıkardığı Taking Over ve 1988 de çıkardığı Under The Influence ile çizgisi Testament benzeri bir yöne kaymaya başladı. Bu yavaş değişim sonucu gruba hem olumlu, hem olumsuz eleştiriler getirse de Overkill, 1989 da The Years Of Decay albümüyle büyük bir çıkış yaptı ve yine cok farklı bir noktaya kaydı. Ardından gelen albümleri grubu yeniden degişik yönlere taşımaya basladi ve grup Black Sabbath ın yoğun etkisinin hissedildiği bir çizgiye oturdu. Yaptığı çalışmalarla hep farklı yönlere hareketlenen Overkill birçok grubu etkileyen kendine özgü yorumu ve soundu ile Thrash metal, Power metal, Speed metal ve Geleneksel Heavy Metal de dahil olmak üzere farklı tarzlarda müzik yapan birçok gruba örnek oldu ve bu tarzların gelişiminde rol oynadı. Ekograf Ekograf denizlerin derinliği ölçen alete verilen addır.Ekograf adı verilen aletlerle deniz dibine ses dalgaları gönderilir ve yankının kaç saniyede döndüğü hesaplanır. Böylece ses hızından hareket edilerek derinlik ölçümü yapılabilir. Ayrıca;kurşun toplar halatlarla derine salınarak da derinlik ölçümü yapılmaktadır. Sofuoğlu KiÅŸiler: KÃ¶y isimleri: Subaşı (anlam ayrımı) Bekir Aksoy (oyuncu) Bekir Sıtkı Aksoy (18 Mart 1969, Ankara), Türk oyuncu. 18 Mart 1969 yılında Ankara'da dünyaya gelmiştir. 1992 Yılında Mimar Sinan Üniversitesi Devlet Konservatuvarı mezun oldu. 19-20 yaşında iken konservatuvarın ilk yılında Devlet Tiyatrosu'nda Cüneyt Gökçer ile beraber ""Damdaki Kemancı"" oyununda küçük bir rol oynadı. Sonra Haluk Kurtoğlu ile "Tohum ve Toprak"ta yine küçük bir rolü oldu. Kenan Işık'ın yönetiminde yine ufak bir rolde oynadıktan sonra Devlet Tiyatrosu'nda sahne tozunu yutmuş oldu. İki sene Dormen Tiyatrosu, iki sezon Gülriz Sururi ve arkasından altı sene Kent Oyuncuları'nda oynadı. Kenterler'de Müşfik Kenter'le beraber oynadığı "Helen Helen" adlı iki kişilik oyun, "Yolun Yarısı", "Uşak Ne Gördü?", "Sokak Kızı İrma", "Ver Elini Broadway" ve "Çok Uzak Fazla Yakın" gibi oyunlar bazılarıdır. 13. Afife Tiyatro Ödülleri "Yardımcı Rolde Yılın En Başarılı Müzikal ya da Komedi Erkek Oyuncusu" Koca Bir Aşk Çığlığı - Aysa Prodüksiyon Tiyatrosu Yeroluk, Karesi Yeroluk, Balıkesir ilinin Karesi ilçesine bağlı bir mahalledir. Köy halkı, genelde Bulgaristan'dan gelmiş göçmen, yani muhacirlerden oluşur. Mahallenin iklimi, Akdeniz İklimi etki alanı içerisindedir. Merkeze 47 km uzaklıktadır. MenekÅŸe Menekşe, menekşegiller (Violaceae) familyasına bağlı "Viola" cinsini oluşturan çoğunlukla saksılarda yetiştirilen bitki türlerinin ortak adı. 400 ile 500 arası türü bulunmaktadır. Dünyanın birçok yerinde yetişebilmekle beraber en çok kuzey yarımkürede yetişir. Ayrıca Hawai ve Güneydoğu Asya'da da yetişebilir. Doğada aydınlık, fakat gölgede ve nemli bölgelerde yetişir. Genellikle uzun ömürlü olabilen menekşe türü, bazen dönemlik de yaşayabilir. Yaprakları kalp şeklini andırır ve düzensiz, asimetrik (çarpık) çiçekleri bulunur. Bu çiçekleri menekşe familyasının içindeki türlerin ayırt edici özelliğidir. Çiçeklerinin rengi genellikle, çiçeğin adını verdiği menekşe rengindedir. Fakat mavi, sarı, beyaz, pembe ya da çok renkli açan türleri de bulunur. Çok bol çiçek açar, tüm bahar ve yaz döneminde çiçek açtığı görülebilir. Menekşe çiçeği, salata süsü olarak ya da balık yemeklerinde tat vermesi için kullanılır. Tatlılarda da, sufle, krema ve bu tarz yemeklere tat vermesi için eklenir. Taze yaprakları da, çiğ olarak, veya pişirilerek sebze yemeği olarak yenebilir. Çiçekleri, yaprakları ve kökleri A ve C vitamini açısından zengindir. Bir tür antioksidan olan anthyocynanin içerirler. Şeker menekşesi, ya da kristalize menekşe şeker şurubunda bekletilmiş olan tatlıdır. Sıcak şurup taze yaprakların üzerine dökülür ve şeker kristalize oluncaya kadar bekletirili ve kurutulur. Bu yöntem gül ve portakal yaprakları için de geçmişte kullanılmıştır. Bu şekerler hala Toulouse'da yapılmaktadır. Ayrıca tatlıları süslemek için de kullanılırlar. Ayrıca likörlere tat vermesi için de kullanılır: Creme Yvette, Creme de Violette, ve Parfait d'Amour gibi. Çin bitki çaylarında kullanılır. Menekşeler ışıklı ortamları severler, fakat doğrudan güneş ışığına maruz kalmamaları gerekir. Doğada da ağaç gövdelerinde ve gölgede yaşarlar. Çiçeklenmesi için olabildiğince fazla ışık görmesi gerekir, ama bu ışık direkt güneş ışınları olmamalıdır. Bu ışıklandırma hafif bir sabah güneşi gören bir pencere önü, yapay ışık, filtrelenmiş güneş ışığı veya lamba ışığı olabilir. Çiçek vermeyen menekşeler daha aydınlık hatta ev aydınlatmasının olduğu ortamlara alınmalıdır. Toprağı sürekli nemli tutulmalıdır. Alttan sulandığı durumlarda sürekli su eklemek zorunda kalınmaz. Bu sayede ihtiyacı olduğu kadar suyu alttan emecektir. Alttaki haznenin su dolması durumunda 2-3 hafta fazladan sulamaya ihtiyaç kalmaz. Sulama sırasında kesinlikle yapraklara su değmemelidir. Bu durumda yaprakta lekeler oluşur, hatta yaprak ölebilir. Gübre eklenmesi çiçeklenmeyi artırır. Oda sıcaklığı (20-25°) ve % 80 nemlilik oranı uygun seviyelerdir. Geceleri oda sıcaklığının düşmesine, (18°) tahamül ederler. Fakat hızlı sıcaklık değişimlerinden kaçınmak gerekir. Doğrudan saksının üstüne dikilebilir. Ayrıca köklenmemiş yaprakları suyun içinde tutarak da yetişebilir. Menekşe bitkisi birden fazla saksıya ayrılabilir. Yaprakları en az 2–3 cm sapı kalacak şekilde kopartılır. Yaprak 4'te biri toprağın içinde kalacak şekilde dikilir. Toprağı olabildiğince ıslak tutulmalıdır. Bu dönem su dolu bir bardakta da geçilebilir. 6 aydan sonra eskisi gibi bir menekşe bitkisi olacaktır. ZekeriyakÃ¶y Çıkrıkçı Çıkrıkçı şu anlamlara gelebilir Afşar, Çerkeş Afşar, Çankırı ilinin Çerkeş ilçesine bağlı bir köydür. Oğuzların ( Türkmenlerin ) Afşar boyundandır. Çankırı iline 140 km, Çerkeş ilçesine 30 km uzaklıktadır. Ağaca, Çerkeş Ağaca, Çankırı ilinin Çerkeş ilçesine bağlı bir köydür. köyde eski zamanlardan bir ağa vardır ve civar köylerede ağalık yapmıştır bundan dolayı ağa köyü olmuştur. adaha sonra isim ağaca köyü olarak değiştirilmiştir Köyün Eskı kulturunu yenı nesılde yasatmaya calısmaktadır.Bayram oncesı arıfe gunu topluca kabır zıyaretı yapılmaktadır.Zıyaret sonunda herkesin evinde hazırladıgı yoresel mıyane helvası ıle yoresel ekmek bır yerde toplanarak karıştırılır tekrar herkese dagıtılır.Ayrıca arefe gunu aksamı koyun erkekleri bır yerde kadınları ayrı yerde toplanarak sabaha kadar eglence yapar.Bu eglencenın adınada yorede Yarenlık denılır.Ramazan ayının son günü mezarlık ziyareti sonrası cami yemekhanesinde iftar yemegi verilmektedir.koyumuzde dugun merasimleri 3 gun surmektedir.Dugunlerde davul zurna esliginde Yoresel Koceklerimiz oynatılmakdadır.Dugun evine gelen yakın mısafırler tepsi ıle yoresel sırma baklavası getırır.Duğun sahıbı dugunun bırıncı gunu yakın koyleri ve koy halkını yemege davet eder.kına gecelerimizde yoresel uc etek denılen kıyafet gıyılır.kına gecesı geleneksel Sın Sın oyunu ıle son bulunur.yemekler çerkeş ile aynıdır. Çankırı iline 122 km, Çerkeş ilçesine 12 km uzaklıktadır. 2009 yılından itibaren köyün yeri kaldırılıp 150 metre uzaklıktaki karadağ eteklerine yerleşmiştir. Köyün bulunduğu yere akhasan barıjı yapılmaktadır. Çoğunluğu Ankara İlinde ikamet ettiğinden, Kış mevsimi az nüfus kalmakta ise de hâlen sıla özlemi duyan çok insan yazın köyde buluşmakta, diğer zamanlarda ziyaretler olmaktadır. AGACA KÖYÜ RESMİ WEB SİTESİ www.agacakoyu.com.tr Ahırköy, Çerkeş Ahırköy, Çankırı ilinin Çerkeş ilçesine bağlı bir köydür. Oğuzlar'ın yıkılmasından sonra Anadolu'ya 24 boydan dağıldığı ve bu boylardan Üçok Boyu'ndan Dağ Han'ın buralara yerleşip yaşadığı bilinmektedir. Daha sonra Selçuklu Devleti'nin kurulmasında büyük rol oynayan Oğuz Türkleri'nin Selçuklular'ın tehdidinde kalarak bu bölgeyi hiç direnmeden Selçuklular'a verdikleri de bilinmektedir. Oğuzlar'ın, Selçuklu Devleti'nde büyük görevler almaya başlamalarından sonra hatta saray emniyeti görevi yaptıkları sırada saraydaki görevlilerden biri olan Emiri Ahur, ilbaşı olmuştur. Selçuklu sarayında bulunan bu yörede yetişmiş görevlilerden biri de Ahu Bey'dir. Ahu Bey'in bu görevinden dolayı köyün ilk adına Ahur Köyü denmiştir. Vakıflar Genel Müdürlüğü arşivlerinden çıkartılan 1229 tarihli Evaili Şevval Osmanlıca Tuğra özetinde de köyün ismi mevcuttur. Köyün ismi 1960 yılında Ahırköy olarak değiştirilmiştir. 2005 yılında yapılan oylama sonucunda köyün isminin değiştirilmesi kararı alınmıştır ve ismi Yeşilöz olarak değişmiştir. Çankırı iline 112 km, Çerkeş ilçesine 7 km uzaklıktadır. Akbaş, Çerkeş Akbaş, Çankırı ilinin Çerkeş ilçesine bağlı bir köydür. Çankırı iline 136 km, Çerkeş ilçesine 26 km uzaklıktadır. Akhasan, Çerkeş Akhasan, Çankırı ilinin Çerkeş ilçesine bağlı bir köydür. Çankırı iline 120 km, Çerkeş ilçesine 10 km uzaklıktadır. Aliözü, Çerkeş Aliözü, Çankırı ilinin Çerkeş ilçesine bağlı bir köydür. Çankırı iline 103 km, Çerkeş ilçesine 7 km uzaklıktadır. Aydınlar, Çerkeş Aydınlar, Çankırı ilinin Çerkeş ilçesine bağlı bir köydür. Köy Çerkeş ilçesinin kurulduğu ilk mekandır. M.Ö.(43-32) yıllarında Roma İmparotorluğu generallerinden Antonios tarafından kurulmuştur. Merkezin ilk ismi Antinopolis´dir. Merkez Osmanlılar zamanında şimdiki Çerkeş İlçesine taşınmıştır. İki merkez arası 5 km.dir. Osmanlılar zamanında Kızıllar adını almıştır. Bu adın da Üç Kızlar´dan geldiği halk arasında rivayet edilir.Köyün adı 80 ihtilalinden sonra Aydınlar olarak değiştirilmiştir.Aydınlar ismide Osmanlı İmparotorluğunun son zamanlarında Kızıllara taşınan Aydınlar Köyünün ismidir. Eski Aydınlar Köyü 1 km. güney doğu istikametindedir. Köyün kalıntıları pek kalmamıştır.Şimdiki Aydılar Köyü civarında Romalılar zamanından kalma Antik şehir kalıtıları vardır. Bunların bir kısmı yeni evlerin ve camii´n binasında görülmektedir. Köy iki mahalleden oluşmaktadır.Diğer mahallenin adı KINIK´tır. Kınık mahalleside üç köyün birleşmiş halidir. Bu köyler Yukarı Köy, Çamca Köyü ve Kınık´tır. Yine bu köyler Osmanlının son zamanlarında bir araya gelmişlerdir. Ayrıca Karaşer Köyü ve Dikenli köylerinden de gelenler olmuştur.Bu köy birleşmelerine savaşlar sonucu köy nüfuslarının azalması neden olmuştur. Bu mahalleye göçün sebebi ise ilçeye 2 km. uzaklıkta olmasıdır. Aydınlar mahallesinde kışın 4 hane yazları ise 11-13 hane ikamet etmektedir. Kınık mahallesinde ise kışları 21 hane yazları ise 27-28 hane ikamet etmektedir. Tipik anadolu köyüdür. Halk geçim kaynağı tarım ve büyükbaş hayvancılık ve arıcılıktır. Töresel Yemekleri keşkek, badıma bükmesi,dene çorbası, göce çorbası, tarhana çorbası, cizleme, gavut, çullama, galle, ekşi, bığtı, muska hamur, gavurga, su böreği, kat baklava ve gayganadır. Çankırı iline 114 km, Çerkeş ilçesine 5 km uzaklıktadır.İlçenin kuzey-batısında yer almaktadır. Köyün kuzeyinde Doğdu Dağı (1465) bulunmaktadır. Belkavak, Çerkeş Belkavak, Çankırı ilinin Çerkeş ilçesine bağlı bir köydür. Çankırı iline 126 km, Çerkeş ilçesine 16 km uzaklıktadır. Bedil, Çerkeş Bedil, Çankırı ilinin Çerkeş ilçesine bağlı bir köydür. köy ilçemizin en önemli köylerinden olup, geçmiş tarihimze ışık tutan bir müzeye sahiptir.Kullanılmayan ilkokul bahçesi çocuk parkına dönüştürülmüştür.Okul içerisi ise kına ve eglence alanına dönüştürülmüş olup, eskiden kalan ve kooperatif olarak hizmet veren bina yemekhane olarak kullanılmaktadır. Ayrıca köy üzerinde 1960 yılında başlayan ağaçlandırma faaliyeti her yılın nisan ayındaki şenliklerle devam etmektedir. Geçmişi bilelim, geleceği kuralım. Bedil Tarihine Not Düşmek : 2 Bir Zamanlar BEDİL KÖYÜ Bedil OrmanÄ± Kuruluşu, Genişlemesi Hazırlayan: Yaşar Kaynar Söz uçar, yazı kalır. Bedil Köyü tarihine yazılı bir belge bulunamamıştır. "Bedil Tarihine Not Düşmek (B.T.N.D.)1, Gurbete Toplu Göçler" kitapçığı ile başlangıç yapılmış ve elinizde bulunan "B. T. N. D. 2, Bedil Ormanının Kuruluşu ve Genişlemesi" ile devam etmiştir. Bedil Köyünün gelecek kuşaklarına bilgi ve belge sunmayı amaçlamaktadır. Serinin devam etmesi ve Bedil Müzesinin zenginleştirilerek korunması günümüze hizmet, geleceğe yatırımdır. Kitapçıkların okunması, yeni kuşaklara önerilmesi, Müze'deki defterin anı yazılarak zenginleştirilmesi Bedil Köyü tarihi için güzel birer kaynak olacaktır. Arazideki Ağaçlar. Bedil Köyü 60/70 yıl önce günümüzden (2015) çok daha kıraç, kuru ve ağaçsızdı. ekonomisi tarla tarımına dayalı, orman fakiri bir İçanadolu köyü idi. Bugün ise çevresi yemyeşil bir ormanla çevrilidir. Köydeki ağaçlandırmanın değerini belirtmek için biraz gerilere gidip 1950 li yıllara bir göz atmakta yarar var. O yıllarda köyde ulaşımda at, öküz ve manda arabaları kullanılır, binit olarak yine at, katır ve eşeklerden yararlanılırdı. Yaz günleri Doğdu düzlüklerine çıkan bir sığır sürüsü, Aytaç Fabrikasının kurulu olduğu çayırlara giden bir manda sürüsü ve dört adet keçilerle karışık koyun sürüsü vardı. İlkbahardan yaz sonlarına kadar annelerinden ayrı tutulan kuzulardan oluşan dört adet de döl sürüsü vardı. Bu hayvanlar her sabah kırlara gider akşama kadar kızgın güneşin altında dolanır, bunalır, güneşten yanardı. Davar ve döl sürüleri kuşluk vakti köye gelir, evlerin avlularındaki gölgelere sığınır, sağıldıktan sonra ikindi vakti tekrar kıra giderlerdi. Sığırlar doğdu düzlüklerini aşar arkadaki yamaçlarda serin tepelerden ayrılmadan Gürleyük, Yassıkaya, Kümes Pınarı gibi yerlerde sulanır ve serinlerdi. Harman zamanı köyün insanları hayvanları kadar bile şanslı değildi. Yazın önce burçak, mercimek, keten, fiy olgunlaşır, arkadan arpalar sonra da buğdaylar sararır ve hasat edilme sırasını beklerdi. Buğdaylar boylu olduğu için çoğunlukla tırpanla biçilir, diğerleri orakla yolunurdu. Kızgın Temmuz güneşinin altında tırpanla ekin biçmek insanları kavurga gibi kavurur, nedamet getirtirdi. Elde orak, iki büklüm yolma yolmak daha zor ve bıktırıcıydı. Mercimek, burcak orakla yolunacak kadar bile boylanmadıkları için elle yolunur, yolanların avuçlarını çatlatır, kanatır ve türkülere konu olan "aman da ne zorumuş burçak yolması, burçak tarlasında gelin olması" türküsünü söylemeye bile hal bırakmazdı. Bu cefa en az üç dört hafta, bazı yıllar Temmuz başından Ağustos ayı sonuna kadar iki ay sürerdi. Tarlaların sürülmesinde pulluğun yeni yeni kullanıldığı, işlerin genellikle karasabanla yapıldığı ve ekilen tohumda bire beş, altı alındığında bolluk yılı sayıldığı göz önüne alnırsa fakirliğin kaynağı ve işlerin zorluğu daha iyi anlaşılır. Bedil köyünün güz (harman) işleri köy çevresindeki ekinlerin biçilip harmana getirilmesi, harmanda yaylıda yayılıp düvenle sürülmesi, toplanıp tınaz yapılması, tınazın savrulması, çecin hambara , samanın samanlığa taşınması işleri atalarımızın belini büker, moralini bozar, başka çıkış yolları olmadığı için zorunlu olarak ya sabır çektirirdi. Köy çevresindeki ekinlerin biçilmesi sonrası bu defa Doğdu tarlalarındaki ekinler olgunlaşırdı. Oradan da fiylerin, arpaların, gerniklerin biçilmesi ve destelerinin köye indirilmesi için sabahın köründe kalkılır, bir saat yol yürünür güneş ısıtıp çiğ yaşı kurumadan iş başı yapılırdı. Bedil köyündeki yaz güneşi, hasat- harman işleri, süt sağım, ürün değerlendirme işleri üzerine yazılı bir kaynak hatırlamıyorum. Ancak Bedil Köyü bu aletlerin saklanması, gelecek nesillere aktarılması konusunda çok ileri, Türkiye'ye örnak bir köydür. O yıllarda kullanılan aletlerini satmamış, atmamış Köylerinin Müzesinde koruma altına almışlardır. O yıllarda, köy çevresinde (Çiğdemlik'te, Çamaltı'nda, Ahlatlariçi'nde,) bir tarlada olduğunuzu tasavur edin. Elinizde orak ya da tırpan olsun. Önünüzde kavrulan ekininiz var. Siz çoluk çocuğunuzun rızkını hazırlamak ya da babanızın zoru ile işleri yapmak zorundasınız. Ekin destesinin altında ılıyıp abdest suyuna dönmüş suyunuz var fakat terinizi kurutacak, nefes aldıracak bir gölgeniz yok. Çevrenize bakıyorsunuz en yakın ağaç birkaç kilometre uzağınızda ne yaparsınız? Çaresiz kaderinize razı olur dişinizi tırnağınıza takar işleri bitirmeye bakarsınız. Eğer tarlanız Karamuk (Garamuk), Kaynar Deresi ya da Çayırda çay kenarında ise kendinizi şanslı sayabilirsiniz. Çünkü saydığım bu üç mevkide gölge vardır. Bunların dışında gölge ya yoktur, ya da tek ağaç gölgesi birileri tarafında işgal edilmiş size yer kalmamıştır. O yıllarda Bedil Köyü arazisi içinde nerelerde ağaç vardı? Köy çevresinde ağaç bakımından en zengin olan yerler yukarıda da belirtildiği gibi Karamuk, Kaynar Deresi ve devamı olan Basmul Çeşmesi ve Yüksek Mezarlık ile Köse Hamamı arasındaki Ulusu kenarlarıdır. Ulusu kenarında birbirinden kopuk dört beş ağaç adası vardı. Buralardaki ağaç kümeleri (Yüksek Mezarlık'ın karşısı hariç) küçük boylu, gölgesi zayıf söğüt ağaçlarıydı. Bazı ağaçlar da çayın karşı geçesinde olduğu için yeşili ile göz doldurur fakat gölgesinden yararlanılamazdı. Tren yolu ile karayolu arasındaki çayırda üç adet eşme (bu yazıda su kaynakları oluklu (yalaklı) ise çeşme, oluksuz ise eşme olarak belirtilmiştir.) vardı. Bu eşmelerden sadece Yüksekmezarlık'a en yakın olanın ayağında birkaç bodur söğüt ağacı bulunuyordu. Şibil çeşmesinde bile tek bir ağaç yoktu. Bedil Köyünün ağaç bakımından en zengin yeri Karamuk çeşmesinin çevresi idi. Karamuk'a giderken yol köy çıkışındaki kuşburnu çalısının yanından ikiye ayrılır. Sağdaki yol Çerkeş'e giden yoldur, soldaki yol Karamuk Çeşmesine uğrayıp Kınık Köyüne kadar gider. Günümüzde bu yolların bazıları kulanılmadığı için körlenmeye yüz tutmuştur. Karamuk çeşmesine varmadan sağ kolda, herkesin serbestçe kulanabildiği çayırlık alanda yirmi otuz kadar, çeşmenin ayağında Şaban (Şen) dedenin bahçesinin kenarında boydan boya bir sıra, Kınık yolu üzerindeki bostan sulama gölü kenarında bir iki adet, Şaban dedenin bostan yerinden Pazar (Çerkeş) yoluna kadar yine on, on beş adet kavak ve söğüt ağacı vardı. Yolun altında da dört beş tane kalın gövdeli kavak ağacı vardı. Gerek yolun altındaki, gerekse Pazar yolu ile Şaban dedenin bostanına kadar olan yerdeki ağaçlardan dipleri ekili olduğu için serbestçe yararlanılamazdı. Pazar yolu takip edilip sırt aşıldığında Ahlatlariçi tarlaları başlardı. Ahlatlariçi tarlalarında hiç ahlat ağacı yoktu. Pazar yolunu takip edip Ahlatlariçi'ni geçince yolun çayıra doğru inişe geçtiği yerde Çingen Pınarı vardı. Çingen pınarının ayağında da beş altı adet ağaç vardı. Bu ağaçlar nispeten köyden uzak, gözden ırak olduğu için rağbet görmezdi. Yine de sıcak yaz günlerinde köyün bir iki sürüsü Karamuktaki ağaçların gölgesine sığınırken bir iki sürüsü de Çingen Pınarına giderdi. Karamuk yakın olduğu için döllere uygun olduğu kabul edilir, koyun sürülerinin Çingen Pınarına gitmeleri istenirdi. Karamuk çeşmesinin kuzeyindeki tepe aşıldığında Hacıeşmesi bulunur. Hacıeşmesi'nin etrafı fırdolayı Aydınlar (o zamanki adı Kızıllar idi) köyünün tarlaları olduğu için ekin zamanı sürüler yararlanamazdı. Tarlalarda çalışıp yorulan, terleyen, bunalanlar suyundan serinlemek için kullanırdı. Hacıeşmesinden çıkan su Bedil Köyünün en önemli içme suyu kaynağı idi. Köydeki Nihat Kaynar'ın evinin üst tarafındaki Aşağı Pınar, Celal Tarhan'ın evine yakın olan Yukarı Pınar'ın suyu Hacıeşmesi kaynağından alınır köye kadar getirilirken su yolunun eğimi yeterli olamadığı için çok sık tamir gerektirirdi. Hacıeşmesi ayağına dikilen birkaç söğüt ağacı hiçbir zaman gölgesinde küçük bir döl sürüsünü barındıracak kadar bile gelişmemişti. Doğdu tepelerinin başladığı dere ağzındaki Kadiroğlu Kavakları davar yatağında çobanlar huzurlu olmazdı. Çünkü Kadiroğlu Kavaklarındaki su kaynağı tarih boyu Aydınlar Köyü ile Bedil Köyü arasında anlaşmazlığın kaynağıydı. Bedilliler kaynağı içme suyu olarak kullanmak üzere köylerine getirmeyi arzu ederler, Aydınlar (Kızıllar) köylüleri sudan hiçbir şekilde yararlanmadıkları halde Bedillilere engel olurlar, iki köyün anlaşmazlığı yıllarca sürer giderdi. Gölgesinden en çok yararlanılan yerlerden birisi Kaynar Çayırındaki söğüt ağaçları idi. Arkasındaki geniş otlakların ve biçilmiş ekin tarlalarının yolu üzerinde bulunması, su oluğunun olması değerini artırırdı. Çeşmesinin suyu her ne kadar bazı yıllar ağustos ayı ortalarında kurusa da daha aşağıdaki eşmelerden çıkan su her zaman serinletici olurdu. Üç yüz metre kadar batıdaki Basmul eşmesinin suyu İlkbahar aylarında olağanüstü gür olur, dere boyu akarak aşağıdaki Basmul Bahçesi bostanlarının sulanmasında kullanılırdı. Basmul Bahçesi bostanları Bedil Köyünün patates, fasulye ihtiyacını karşılardı. Basmul eşmesinin ayağındaki birkaç kavağı saymazsak Kaynar eşmelerinden çayıra kadar olan derede tek bir ağaç yoktu. Doğduya giden sığır yolunun tepeye tırmanmaya başladığı yerde yine bol suyu olan Zorseyin Pınarı olsa da burada hiçbir ağaç yoktu. Adı Üççam olsa da hiç ağacın bulunmadığı tepenin başlangıcında bir çeşme ve çeşmenin ayağında yaşlı bir kavak ağacı vardı. Doğduya yayılmaya (otlamaya) giden daha çok davar sürüleri bu çeşmenin suyunda ve kavak ağacının gölgesinde kurtarıcı değeri bulurlardı. O yıllarda köy çevresinde başka bir yerde ağaç yoktu denebilir. Çiğdemlikteki (sonradan kurulmuş) çeşmenin tepe tarafındaki tek alıç ağacı da kayda geçirilir ise sıfır hata yapılmış olur. Köyün mezarlıklarında, Sarıkız Tepesinde (şimdiki çamlık), tek bir çalı yoktu. Hatta köyün çevresinde on, on beş Km yakınında bile orman denebilecek ağaçlık yoktu. Bedil ormanlarının değerini anlatabilmek için ekin biçenlerden, yolma yolanlardan; ağaç, gölge, koyun sürülerinden yararlanarak geçmişe kısa bir yolculuk yapıldı. Köy İçi Ağaçları: Köy çevresinin ağaçlık alanları yazılır da köy içindeki ağaçlar yazılmaz ise Bedil arihine düşülen not noksan kalır. Köy içinde en ağaçlı, gölgesi en bol olan yer Ümürşe'den Derebahçe'de Takışgilin samanlığın altına kadar olan kısımdır. Burada da çoğunlukla kavak ve söğüt ağaçları vardı. Buradaki ağaçlar kırsaldaki ağaçlara göre sık, sağlıklı, kesintisiz gölge yapmalardı. Yine köy içinde Yukarı Çeşme'nin ayağında Karabıçakgil ile İbişgil'in evi arasındaki kavakları, Cami çeşmesinin ayağındaki kavağı, cami bahçesindeki dut ağacını, okulan bahçesinin şimdiki imam evine yakın köşesindeki selvi ağacını da notlara eklemek gerekir. Baştan beri hep söğüt ve kavak ağaçları yazıldı. Diğer kır ağaçları ve köy içindeki bahçelerde bulunan meyve ağaçlarının çeşidi bir elin, her bir bahçedeki ağaçların sayısı da iki elin parmaklarından fazla değildi. Bunlardan bir tanesi Musa Yalçınların bahçesindeki ceviz ağacı bir tanesi Aşağı Hacıgilin (Muammer, Çetin-Metin Kaynarların dedeleri) evlerinin bahçesindeki armut ağacıydı. Her iki ağaç da yaşlı ve yorgundular. Yine de köy çocukları için birer hazine değerinde meyve verirlerdi. Fakat meyveleri hiç olgunlaşmaz, olgunluk akı düşmeden sopayla, taşla dokunur; dallar her yıl defalarca kırılır, hasar görürdü. Meyve bahçesi olarak Büyük Pınarın suyu ile sulanan Şaban dede (Oğlu İhsan, İhsan'ın oğlu Şaban) ve Şükrü Tarhan'ın (Sefer ve Kemal Tarhan'ın babaları) bahçeleri rağbetteydi. Bu bahçelerdeki meyveler köyün çocuklarının iştahını kabartır, ağızlarını sulandırırdı. Şükrü Tarhan'ın bahçesi azgın köpekle, Şaban dedenin bahçesi yüksek taş duvarlarla korunduğu için yasak bölge olarak kalırdı. Yasak sadece sevilen komşu çocuklarına ve akraba çocuklara açılırdı. (Yakın akrabalığı olmadığı halde öz çocuğu gibi sevildiği için Şaban Dedenin bahçesi bu satırların yazarına her zaman açıktı. Bu satırların yazarı gördüğü sevgi ve yediği meyveler için Şaban dedeye ebediyen minnettardır.) Köy içindeki bahçelerde çoğunlukla erik ve armut ağaçları vardı. İlaçlanmayan, olgunlaşması beklenmeden tüketilen bu ağaçların meyvelerinde hiç kurt yoktu. Meyveler olgunlaşıp kurtlanmadan kapışılıyordu, arz az talep çok olduğu için hiç kimse içini açıp kontrol etmeyi gerekli görmüyordu! Köyde içinde meyve kıtlığına karşılık Doğdu Dağının arkasından fındık, kızılcık, Dereköy ve Belören köylerinin alıç ve ahlatlarından, komşu Aydınlar köyünün tarlalarındaki ağaçlardan meyve topanırdı. Toplanan meyvelerden kızılcık ekşisi, ahlat pestili ve gavut yapılırdı. O yıllarda ağaç fakiri olan köyde kömür de olmadığı için ısınma tamamen odunla karşılanıyordu. Daha eski yıllarda (1950 öncesi) Köyün kuzeyindeki tepelerin ormanla kaplı olduğu söylenir. Hatta sürülerin Doğdu'ya çıkış yolu üzerindeki tepeye "Üççam" tepesi, aşağıdaki tarlalara "Çam Altı" tarlaları denmesi buraların daha önceleri orman olduğunun kanıtıdır. Yine 1950'li yıllarda köyün yaşlıları "biz Doğdu tarlalarından deste indirirken Yayla Evleri'nden çam ağacı keser, deste arabasının arkasına bağlar, kızak yapardık" diye anlatırlardı. Yıllar içinde bu ağaçlar kesilip yok edildiğinden yeteri kadar nem (yağış) da olmayınca üstüne üstlük keçi koyun sürüleri yeni çıkanları yiyip körletince yeni fidanlar büyüyememş ve köy orman fakiri olmuştur. O yıllarda 400/500 nüfuslu köy odun ihtiyacını her yıl kış başlangıcında Çit Ormanından (Karataş Ormanı) Belören ve Örenli köylerinden geçerek karşılamaya çalışırdı. Köyün odunu için bir diğer kaynak Doğdu Dağının arkasında bulunan baltalık meşe ağaçlarıydı. Meşe dalları da kesile kesile tükendiğinde insanlar ormana baltanın yanında bir de kazma ile gitmeye başlamıştı. Balta ile meşelerin dibi kazılır, kökleri açığa çıkarılır, kesilip hayvanlara yüklenir köye getirilirdi. Sonraki yıllarda göçler nedeni ile nüfusun azalması, kömür kullanımının yaygınlaşması; köydeki ağaçlandırmaların başarılı olması yakıt sorununu çözdü. Davar sürülerinin olmaması tarlalardaki alıç, ahlat ve diğer fidanların büyümesine olanak sağladı. Sadece ormanımız değil tarlalarımız da günümüzde daha bol ağaçlıdır. Yeni nesillerin eşeğini, kazmasını, baltasını alıp Doğdu arkasına oduna gitmesi; kış başlangıcında ilk karın yağdığında ikinci/üçücü gün dönmeyi göze alarak Çit Ormanına gitmesi gibi bir duyumları da sorunları da yoktur. Kurak, kıraç, yeşilliksiz, gölgeliksiz toprakların, tarlaların ızdırabını; bir sobalık odun için çekilen zorlukların yaşandığı yıllarda Bedil Köyünde ilkokul açıldı ve öğretmen Hulusi Gökçe öğrencileri ile okul bahçesine ilk kavak ağaçlarını dikerek ağaçlandırmayı başlatmış oldu. Bedilliler ağaç dikmeyi sevdiler ve köylerine her yıl yeni fidanlar diktiler. Ormanının kuruluş yıllarında her Bedilli boş bulduğu, sulanabilir her yere ağaç dikmeye başladı. Karamuk'ta boş olan çayırlığa su yolları açılıp ağaçlar dikildi. Ağaç dikimi çayırdan yakın tarlalara taştı. Söğüt ve kavakla yetinilmedi meyve bahçeleri kuruldu. Kaynar çayırında başlayıp Basmul Bahçesine kadar olan dere sıra sıra söğüt, kavak ağaçları ile ormanlık oldu. Çay kenarlarındaki ağaç adaları birbirine ulandı. Zorseyin çeşmesinin ayağına fidanlar dikildi. Tepe yamaçlarında hiç kimsenin aklına gelmeyen yerlere ağaç dikenler (Misdilli, Mustafa Doğan) oldu. Üççam çeşmesindeki tek kavak onlarca yeni arkadaşa kavuştu. Bu kadar ağaçlandırmanın şampiyonları Şevket Evkaya ve İsmail Karapınar oldu , mekanları cennet olsun. Ağaçlandırmanın ilk yıllarında gittikçe zorlaşan yakacak temini, kereste ihtiyacı, yazın tarlalarda bunaltan sıcaklık ağaç dikmeye ilgiyi artırdı. İlgi, idealist öğretmenlerin girişimi ile daha da verimli oldu. O yıllarda çayın öte geçesindeki köy tarlasına yapılan kavaklığın kuruluş öyküsü "Tutku Pınarı" kitabında şöyle anlatılıyor. "köyün ortak malı bir tarlası vardı. Köy arazisinin sınırında, Ulusu çayının karşı yakasında kalan bu tarla iyi korunamıyordu. Komşu köy sınır ihlali ile her yıl tarlayı biraz daha küçültüyordu. Çay da tarlanın düşmanıydı. İlkbaharda suları çoğalıp coştukça tarlanın bir yanından giriyor, topraklarını yalayıp öte yanından çıkıyordu. Sulanması kolay olan bu tarlaya kavaklık yapabilirdik. Köy muhtarı ve Dernek yöneticileri ile toplanıp konuştuk, hesap kitap yaptık. Kavak fidanları on beş yılda büyüyüp kesilebilir hale geliyordu. On beş yıl sonra köyün 10 - 15 milyon lira parası olacaktı. Köy bütçesi için hatırı sayılır bir meblağ, hatta çok çook paraydı. Karar verdik bu tarlaya kavak dikecektik. İlçemizde Devlet Orman Fidanlığı yeni kurulmuştu. Orman fidanlığına gittim. Fidanlık müdürü çalışmalarımdan haberdardı. Fidanları alacağımdan emindim. Ancak bürokratik engelleri aşmamız gerekiyormuş. Derneklere bedava fidan verilemiyormuş, bizim derneğimizin de parası yoktu. Fidanlık yetkilileri yol gösterdi. Muhtarlıklara bedelsiz fidan dağıtımı yapılıyordu. Yol açılmıştı. Kavakları köyün tarlasına dikecektik, dikilen fidanlar köyün malı olacaktı. Öyle olunca engel kalkıyordu. Kavak fidanlarını dilekçe ile köy muhtarı istedi. On gün sonra 450 kavak fidanı geldi. Fidanları imece usulü ile aynı gün belirlediğimiz tarlaya diktik. Tarlanın yarısı boş kalmıştı, birkaç ısrardan sonra dikim mevsiminin son günlerinde 650 adet kavak fidanı daha diktik. İkinci yıl 350 fidan daha dikerek fidanlığımızı tamamladık." Köy tarlasına yapılan kavaklıktan üç yıl sonra şimdi Aytaç Fabrikasının sularının çaya akıtıldığı kanala yakın, yine Köyün tasarrufunda olan cami tarlası da yaklaşık 1200 kavak dikilerek fidanlık yapıldı. Çayın karşı geçesine dikilen kavaklar kumsal toprakta çok çabuk büyüdüler. Tren yolu ile çay arasındaki Aytaç Farikasına komşu tarladaki kavaklar killi, sıkı toprakta oldukları için daha uzun zamanda yetişkin ağaç oldular. Bu kavaklar zaman içinde kesilip ihale ile satıldılar. İhalenin getirisi parça bölük olarak Köy odasının, köy camisinin tamirinde kullanıldı. İmam evine kereste oldu. En son Köyün kanalizasyonunun yapılmasına harcandı. Israrla söylenmesine rağmen maalesef gelirin bir kısmı tekrar fidan dikimi için harcanmadı ve kesilen fidanların kökleri yoz olarak, tarlası boz olarak kaldı.(2015) Zaman kendi yasalarını uyguluyor. Yıllar içinde köyde rağbet olmadığı için önce keçi, sonra koyun sürüleri satıldı. Keçi ve koyunların yokluğunda tarlalarda ahlat, alıç, ekşi elma ağaçları yetişti. Köy içinde evlerin arasında meyve bahçeleri çoğaldı. Köyde çocuk sayısı da azalınca her çocuk rahatlıkla meyve yiyebilir oldu. Ne var ki meyveler eski tadını ve saflığını kaybetti. Köyde çevre köylere, hatta tüm Türkiye'ye örnek olan Bedil Ormanı kuruldu. Bu örnek Orman Bakanlığı'na "Her Köye Bir Orman" projesi için ilham verdi. Bedil Ormanının Kuruluşu. "Bedil Tarihine Not Düşmek 1" kitapçığında anlatılan, gurbete birinci göçün etkisi silinmiş ikinci göç dalgası henüz gelmemişti. Köyde nüfus, toprakların besleme kapasitesinin üzerine çıkmış, bölgeye henüz hiçbir fabrika kurulmamış, işyeri açılmamıştı. Köyde fakirlik diz boyu, cahillik yaygındı. Köyün sorunları ile dertlenen, sevinci ile coşmak isteyen, çözüm bulamadıkça uykuları kaçan kitabın yazarı öğretmen çıkış için bir çare arıyordu. Çareyi, cehaletin yok edilmesini öncelerken verimin yükseltilmesini, çevrenin yeşilliklerle çevrelenmesinde görüyordu. Sorun sadece kendi köyünün değildi. Öteki köyler de aynı sorunlarla boğuştuğu için Devlet "kardeş köy" projesi ile askeri birliklerin köylere yardım eli uzatmasını teşvik ediyordu. Yakınlarda köyü kardeş edinecek bir askeri birlik yoktu. Azim varsa çare de bulunurdu... Bedil Ormanın kuruluşu Bolu 20. Piyade Alayının getirdiği fidanlarla başladı. Kuruluş öyküsü yine "Tutku Pınarı" kitabından... "Belki bir yolu bulunurdu. Genel Kumay Başkanlığına bir mektup yazdım. Özetle 'Çerkeş'in Bedil Köyünde öğretmenim. Köyümde köylülerimle birlikte ... şu, şu çalışmaları yaptık. köyün kalkınması için daha yapacak çok işimiz var. Askeri birlikler yakınlarındaki köyleri 'kardeş Köy' seçip yardımcı oluyorlar. köye yakın askeri birlik yoktur. Bize de bir askeri birlik sağlayın, onların kardeş köyü olalım. Bizim de bir ağabeyimiz olsun, elimizden tutsun... Mektubuma beklemediğim kadar kısa zamanda yanıt aldım. Gelen yanıtta mektubumun Bolu 20. Piyade Alayı'na gönderildiği, onların bizimle ilgileneceği bildiriliyordu. Ben daha Bolu ile ilgi kurmaya fırsat bulamadan bir gün (11 Kasım 1966) askeri ciple bir subay köye geldi. Mektubum ellerindeydi. Genelkurmay Başkanlığından yazı aldıklarını köyü kardeş köy seçtiklerini bildirdiler... Ben şimdiye kadar yaptığımız çalışmaları anlattım, subay isteklerimizi sordu. köyün üstündeki tepeye çam dikmek istediğimizi, köy konağının tamire ihtiyacı olduğunu, okuma odasının yeniden açılması gerektiğini, okulda ikinci bir dersliğe daha ihtiyacımız olduğunu... sıraladım. Subay isteklerimizi, ihtiyaçlarımızı not edip, ilkbaharda tekrar geleceklerini söyledi. İlkbaharda (18 Nisan 1967) tekrar geldiler. Bu defa daha teşkilatlı, daha kalabalıktılar. Alay Komutanı Kurmay Albay Münacettin Şensin, Albay Zeki Ünalan, Dr. Üsteğmen Yılmaz Başer, Teğmen Ertan Yaramanoğlu vardı. Ayrıca doktorlarını, dişçilerini de beraberlerinde getirmişlerdi. Bütün köylüyü sağlık muayenesinden geçirdiler. Okul bahçesinde köylülerin çürük dişlerini çektiler. Sanki bir daha gelemiyeceklerini biliyorlarmış gibi öyle çok öyle çok diş çektiler ki okul bahçesi dişlerle kumlanmış gibi oldu. O gün köyde bayram havası esti. Köylülerim sevinçliydi, neşeliydi. Ben uçuyordum. Getirdikleri tahtalarla köy konağının tavanını onardık, küçük odasını toplantı salonu olarak düzenledik... Bedil Ormanına İlk Fidanların Dikilmesi. 20 Piyade Alayı köyü ziyaretlerinin üzerinden bir hafta geçmeden alaca karlık bir günde çam fidanlarını gönderdiler. Dört bin adet taze can, dört bin tane körpecik, iki yaşlarında tüplü çam fidanı cemselerle köye geldi. Fidanları dikilecekleri Sarıkız tepesine yine cemselerle çıkardık, dikkatlice indirdik. Askerler gibi sıra sıra dizdik. Soğuktan donmasınlar diye üzerlerine eski çuvallar, naylon örtüler örttük. Umutlarımızdı onlar. Köyün en zengini, ağası, imamı Topal Hacı (İsmail Tarhan) çok önceleri 'şu köyün cami avlusunda bir çam fidanının yetiştiğini görmeden ölürsem gözüm açık gider' demişti. (Bu söz tam böyle değildir) O günlerde henüz hayattaydı. Gözü açık gitmesin, hem de bize engel olmasın diye en iyilerinden 10/15 tane çam fidanı da ona verdik. Cami avlusuna fidanları dikti, gözü açık gitmedi. Ancak fidanların dikimi sorun oldu. Ertesi gün tüm erkekleri topladık, fidanların bulunduğu tepeye çıktık. Kazmalarımız, küreklerimiz ellerimizde işe başlayacağız başlayamıyoruz. Köyde her zaman muhalif olan birkaç aile dikim alanının otlak olarak kalması gerektiğini bahane ederek dikime engel oluyorlar. Çoğunluk çamların dikilmesinden yana. Bir münakaşadır gidiyor. Sanki köy ikiye ayrılmış, tartışma büyüyor. Yüz yıldan beri cinayet olmamış köyde kan davası bile başlayabilir. Aramızda kadınlarımız da yok ki tartışmayı önlesinler. Tam bu sırada hep gerilerde duran, köy işlerine az karışan pehlivan yapılı Sabri Ceylan ortaya atıldı. Kazmasını eline aldı, üç beş adım açıldı. 'Çamlar buraya dikilecek, hiçbiriniz katılmazsa ben tek başıma dikeceğim. Mani olan varsa çıksın karşıma, yiğitse dikilsin yamacıma' dedi. Muhalefet sustu, hiç kimseden çıt çıkmadı. Sabri Ceylan ilk fidanın çukurunu kazdı ve dikti. Arkadan köydeki tek traktörün sahibi, Topal Hacının yeğeni Mahmut Tarhan traktörüne atladı, marşa bastı. 'Engel olmak isteyen varsa karşıma çıksın' dercesine traktörünü çamların dikileceği alana sürdü. Arkadan öteki köylüler hareketlen-diler. Kazmasını küreğini alan dikim alanına yürüdü. Muhalif olanlar bozkırdaki ahlat ağaçları gibi dikilip kaldılkar. Çam fidanlarının dikileceği alana ikişer metre arayla 60 karık açtık. Her haneye bir karık. Bazı yaşlı ve güçsüzlerin karığını da Mahmut Tarhan traktörüyle açtı. Yağan yağmur suları toplansın diye karıkların içlerini derinleştirip hendek haline getirdik. Hendeklere ikişer metre arayla çamları diktik. Yıllarca boz toprak olan tepe tarla halini almıştı. Dört bin çam fidanını bir günde dikmiştik..." (27 Nisan 1967) İlk yıl dikilen fidanlarda başarı oranı yüzde yüz oldu. Başarının sebebi ertesi günü cansuyu yerine gecen yağmurun yağması, yılın yağışlı geçmesi, fidanların (belki) bir orman mühendisine danışılarak bilinçli olarak karaçam ve iki yaşlı, tüplü fidanlar olarak seçilmesi ve dikimde sevginin katık edilmesi gösterilebilir. Mevsimin yağışlı gitmesine rağmen ilk yılda bakımın özenle yapılması, okul öğrencilerinin toplu olarak çeşmeden su taşıyıp çam fidanlarını sulamaları şimdi dede, nine olan o günün ilkokul öğrencileri tara-fından tatlı bir anı olarak anlatılmaktadır. İlk yıl dikilen fidanların tutma başarısı Bedillilere cesaret verdi. Dikimde muhalefet edenler sindi, yeni dikimleri desteklemeseler de seslerini yükseltemediler. Ağaçlandırma benimsendi. Fidanlığa zarar veren hiç kimse çıkmadı. Hayvanların zarar vermemesi için de zorluklar aşılarak etrafı dikenli tellerle korumaya alındı. İlk yılı takip eden otuz yıl boyunca bazı yıllar atlansa da neredeyse her yıl yeni fidanlar dikildi. Bu arada Ankara, İstanbul ve Karabük gibi şehirlere ve Almanya'ya göçler nedeniyle köy boşaldı. Köyde güçsüzler ve yaşlılar kaldı. Köyde yaşayan erkekler için ağaç dikimi ne kadar istekle yapılsa da külfet olmaya başladı. Yevmiyesi verilse de ağaç dikecek elaman bulunmuyordu. Başlanılan iş devam etmeliydi. Ağaç dikimi onlarca yıl devam ettiği için gelenekselleşmişti, gelenek bozulmamalıydı. Köyün çevresinde ağaçlandırılacak daha çok yer vardı. Orman genişlemeli, köyü çevrelemeliydi... Nasıl? Köyün sözlüğünde küsmek, karamsarlığa kapılmak yoktu. 2000 Yılında köyden göçmüş tüm Bedillilere bir mektup yazıldı: "Nisan ayının son hafta sonu köyde toplanacağız. Cumartesi günü tanışıklık tazeleyecek, unutulmaya yüz tutmuş geleneklerimizi yaşatacak pazar günü önce atalarımızın mezarında fatiha okuyacak, sonra ağaç dikecek, topluca aynı sofraya oturacak ve yemek sonrası vedalaşıp, helalleşip yine doyduğumuz şehirlere dağılacağız." Mektup umulanın üzerinde karşılık buldu. Verilen tarihte köyde yaklaşık sekiz yüz kişi toplandı. Davette belirtildiği gibi cumartesi günü temsili düğün, kına gecesi yapıldı. Sinsin ve geleneksel oyunlar oynandı. Pazar günü dikim sahasında toplanıldı. Bu defa yediden yetmişe, kadın erkek herkes ellerinde kazma kürekle toplandı. Toplantı sunumunu Öğrt. Fahri Tarhan üstlendi, Dernek başkanı Akif Kaynar, Muhtar Satılmış Çetin konuştu. Sunum işi Fahri Tarhan'a yapıştı kaldı. O'da bu görevi yüksünmeden yıllarca başarı ile yerine getirdi. Yapılan konuşmalarda Köyün sönmekte olduğu, çare olarak yardım edilmesi gerektiği anlatıldı. Herkesten gönlünden kopan yardımı ortaya konan çantaya atması istendi. Sıranın en başına ağaç dikme onuru için açık artırma ile Sırabaşı seçildi. Fakir olduğu için Almanya’ya gitmiş, sonra köye kesin dönüş yapmış birisi tüm isteklileri geride bırakarak Sırabaşı oldu. Sırabaşına bir sertifika ve bir seneliğine bakır bir sini verildi. Sırabaşı açık artırmasında ve yardım çantasında toplanan para ile o gün ikram olarak yenilen yemeğin masrafı ve köy bütçesinin bir yıllık gideri karşılanmış oldu. Davet mektubunda hem toprakların ağaçlandırılması, hem ata mezarlarının ziyaret edilmesi düşünülerek Toprağa Saygı Günü dendi. Gün içinde "Üçüncü Bayram", "Ağaç Dikme Şenliği" olarak yeni tanımlamalarla anıldı. Şenliğimiz olağanüstü benimsendi ve yayıldı. Her yıl daha da kalabalık olmaya başldı. Her Bedilli için şenlikte bulunmak Hacca gitmek gibi algılanmaya başlandı. Komşu köylere örnek oldu. Sınırları Çankırı'yı aştı, Ankara, Sivas köylerinde tekrarlandığı duyumlarını aldık. Bununla da kalmadı ulusal basında yer buldu. 2001 yılından sonraki gelişmeleri Tek Rumeli Televizyonu, Gülay Tuncel'in söyleşisinden bir bölümle kayda geçirelim. (Aynı Söyleşi "Çerkeş Haber Sitesi"nde, Mustafa Karaoğlanoğlu imzası ile yayınlanmıştır.) "Anayolların köy sapaklarında genelde köyün adını yazan tek bir levha vardır. Yoncalı Köyü, Bayındır Köyü gibi. E80 (İstanbul – Samsun yolu 365. km) üzerinde Bedil Köyü sapağında birden çok levha vardır. Zagor Ormanı, Kemal Sunal Ormanı, Müze … gibi. Bu levhaların gösterdiği yöne baktığınızda çıplak tepelerle çevrilmiş kıraç arazinin ortasında gelin tacı gibi bir orman görülür. Bu ormanın öyküsü sarar sizi. Nasıl olmuş da bu kıraç tepelerde bu ormanlar oluşmuştur? Aslında yoldan gördüğünüz sadece ormanın çok küçük bir parçasıdır. Asıl orman tepenin arkasında gözlerden uzaktadır. Yine gözlerden uzakta, yol kenarında levhası bulunmayan, ormanlaşan bir fidanlık ve ormanın kenarında mermer taşa kazınmış anıtsallaşan bir yazıt vardır: “ Yaşar Kaynar Ormanı ”. Bu ormanların öyküsünü en iyi bilen Yaşar Kaynar'a soruyoruz. Söz Yaşar Kaynar’da: İdealimi Köy enstitülerinden aldım. Herkesin kendi kapısının önünü süpürdüğünde tüm şehrin tertemiz olacağı misali, her öğretmen bir köyü kalkındırdığında tüm ülkenin kalkınacağı idealimdi. Benim sevdam, idealim, doğum yerim Bedil Köyü idi. Bedil Köyünün çevresinde bulunan ve gelinlerin başındaki taç gibi köyü süsleyen ormanın kuruluş ve gelişim öyküsünü anlatmamı istiyorsunuz; anlatayım: ... (Bu bölümde 1967 - 2000 yılları anlatılmıştır.) Kemal Sunal Ormanı (2003): "Kemal Sunal’ın eşi Gül Sunal ile ailece tanışıyoruz. Bir buluşmamızda konu oldu Bedil Köyündeki Müze ve Toprağa Saygı Günleri etkinliklerini anlattık. Çekilmiş videoları ve fotoğrafları gösterdik. Çok ilgilendi, yaptığımız verimli, duyarlı çalışmalardan dolayı bizi kutladı. Merhum eşi "Kemal" adına bir koru kurmak arzu ettiğini, yer verip veremeyeceğimizi sordu. Köylülerimin böyle bir istekten şeref duyacağını, memnun olacağımızı söyledik. Ertesi yıl beş dönümlük bir alana “ Kemal Sunal Ormanı ”nı kurduk. Gül Sunal ve oğlu Ali Sunal bizzat Köyde ilk fidanları dikerek açılışı yaptılar. Köye Türkiye çapında bir folklor ekibi getirdiler. Ekip hala zihinlerden silinmeyen muhteşem bir gösteri sundu." Zagor Ormanı (2007): "Yapılan her etkinlik akis yapıyor, sesi yayılıyor. (Hiçbir faaliyet yapmayanın sesi de duyulmuyor.) Daha önceleri hiç bilmediğimiz, haberimizin bile olmadığı EMOK adında bir Motosikletliler derneği varmış. Türkiye’nin her yerinden binlerce motosiklet tutkunu bu derneğe üye imiş. Bu derneğin Zagor lakabıyla anılan Ahmet Feyzioğlu adında çok sevilen bir üyesi trafik kazasında kaybedilmiş. Arkadaşları Zagor adına bir orman kumaya karar vermişler. Orman için yer ararken Babaannesi Bedilli olan bir üyeleri (Mustafa Çelenk) Bedil Köyündeki çalışmaları hatırlamış, öneri götürmüş. Beni arayıp yer verip veremeyeceğimizi sordular. Halen ağaçlandırılacak yerimiz vardı ve “memnuniyetle ” dedik. O yıl da EMOK’lular motosikletleri ile köye geldiler. Biz onlara köyün bir çeşmesinin yanındaki harmanlıkta kamp yeri verdik. Ertesi gün hep beraber Zagor Ormanı'nı kurduk EMOK’lular ağaç dikerek Bedilli oldular, biz onları sevdik, onlar da bizi sevmiş olmalılar ki artık her yıl geliyorlar, köyde kamp yapıyorlar, ağaç dikiyorlar. Bizlerle sinsin oynuyorlar. Temsili kına gecemize katılıyorlar. Senenin birinde bir üyeleri temsili gelin oldu. Kadınlarımızın tanımadığı bir delikanlı kınadan gelini kaçırdı. Misafirlerimize saygıda kusur ettiğimizi düşünerek dertlendik. Allah’tan ki gelini kaçıran nikâhlı eşiymiş de rahat bir nefes aldık. Kısacası EMOK’lular bizlerden oldular. 1967 yılında dikilen fidanlar büyüdüler yetişkin ağaç oldular. Son yıllarda alt dallarını budanıp sinsin ateşi yakılıyor, köy gençleri dernek odasının sobasında yakıp ısınıyor, köy odasının, caminin yakacak ihtiyacını karşılıyorlar. Gölgesinde piknik yapılıyor. Köye gelen misafirleri zevk alarak gezdiriyorlar. Yaban hayvanları ziyaret eder oldu, avlanmaya çıkanlar oluyormuş. Bedil Köyünde çalışmalara başladığım ilk yıllarda kimi köylülerce muhalefet edilmişti. Zamanla çalışmaların değeri muhaliflrce de anlaşıldı. Çocukları, torunları etkinliklerde ön saflarda görev aldılar. Orman genişledikce köyde saygınlığım arttı. Köylülerim ilk dikilen, şimdilerde tam bir orman olan alana adımı verdiler. Adımı taşıyan, çalışmalarımı özetleyen mermer bir anıt dikildi. G. Tuncel: Bir ormanın yaratılış hikâyesine ev sahipliği yapmak, öncesinde inanmak, sonrasında emek ve sabır isteyen bir süreç… emeğin karşılığını almaya başladığımız zamanda bir o kadar gurur ve mutluluk verici... Herkese nasip olmayan muhteşem bir olay olduğunu, dinlendik sizden, örnek bir isimsiniz… Türkiye’ye ve halkımıza büyük katkınızdan ötürü kutluyorum sizi ve emeği geçen herkesi. Son olarak eklemek istediğiniz; Y. Kaynar: Biz Bedilliler her yıl 23 Nisan’ı takip eden hafta sonu konuklarımızla birlikte köyde toplanıyoruz. Toprağımıza ağaç diken herkesi Bedilli sayıyoruz. Artık etkinlikler için davetiye düzenlemiyoruz. Bilenler çat kapı, motorlu biniti olanlar düt düt geliyorlar. Yine de ben herkesi sadece bu yıl için değil, gelecek yıllar için de Bedil köyüne ağaç dikmeye davet ediyorum. Müzeyi ziyaret etmelerini, mevcut anı defterine duygu ve düşüncelerini yazmalarını bekliyorum. Bedil Ormanı Genişliyor İlk ağaç dikenlerin büyük çoğunluğu yaşamıyor. Onlar dualarla mezarlıkta, fotoğrafları ile köyün müzesinde yaşıyorlar. Ağaç dikimi ilk yılın canlılığı ile devam ediyor. 23 Nisan Çocuk Bayramını takip eden hafta sonları köyde toplanılıyor. Şenliklerin düzenlenmesinde Köyün derneğinde görevli olsun olmasın herkes (İsmail Tarhan, Şükrü Tarhan, Cafer Özbek, Sefer Tarhan, Ahmet Çelik...) seve seve görev alıyorlar. Yer darlığından ya da gözden kaçtığı için burada isimleri yazılmayanların hiçbirisinin emeği inkar edilemez, bağışlasınlar. İskender Pala Ormanı (2013): Son yıllarda üçüncü nesil görevi severek devraldı ve ilk neslin heyacanını taşıyor demek abartı olmaz. İskender Pala Ormanının kuruluşu üçüncü neslin görevi gönüllü devralmasının bir örneğidir. İ. Pala Ormanı'nın kuruluşunu ilk fidanı dikenlerin arasından Mustafa Doğdu, Oğlu Kadir Doğdu, Oğlu Mustafa Doğdu sağlamıştır. Kalem Mustafa DoÄŸdu'da: Sayın Prof. Dr. İskender Pala kırk yıllık eniştemizdir. Yakın bir akrabamızın damadıdır. 2013 yılında köyün emekli imamı Ömer Genç’in oğlu Akif Genç’in nişan töreninde bir sohbet esnasında köy derneği eski başkanı Celal Tarhan ve Yönetim kurulu yeni üyesi Kadir Doğdu köyde yapılan etkinliklerden bahsetmiş ve muhatapları İskender Pala ilgiyle karşılamıştır. Akabinde tarafımca köy etkinlikleri ile alakalı bir sunum hazırlanmış ve sayın Pala’ya takdim edilmiştir. Anadolu’da böyle bir organizasyonun yapılmasını taktirle karşılayarak 2013 yılı sponsorumuz olmuştur. Sayın İskender Pala’nın İstanbul’dan 2013 yılı Ağaç Bayramımıza başta değerli eşi Hülya hanım ve kayınvalidesi Yadigar hanım olmak üzere büyük bir katılımla köyü onurlandırmışlardır. İki bin çam fidanını İskender Pala Ormanı ile topraklarımızda buluşturulmuştur. Toprağa Saygı Günleri'nde yapılan açık artırmada köye en büyük bağışı yapan kişi SIRABAŞI olma hakkını kazanır. Sırabaşı köyün onurudur, sıranın en başına ağaç diker. Sırabaşına sırabaşı olduğunu belgeleyen bir teşekkür belgesi (sertifika) ve Sırabaşı Sinisi verilir. Kuruluş yıllarında verilen büyük boy bakır sini köyün tarihini yansıtan bir anı olarak bir yıllığına verilir, üç yıl üst üste sırabaşı olan sininin ebediyen sahibi olur. Toprağa Saygı Günlerinde toplanan bağışlar ve Sırabaşı bağışları ile şenlik giderleri karşılanır, köy bütçesine katkıda bulunulur, miktar yeterli olduğunda güçsüzlere yardım edilir. Sırabaşı bağışı ve Toprağa Saygı Günleri'nde halktan toplanan bağışlarla yapılan önemli çalışmalar: Köy çevresine geniş bir orman oluşturulmuştur. Köy Müzesi kurulmuştur. Köye kanalizasyon yapılmıştır. Köyün sokaklarına kaldırım taşı döşenmiştir. Uzun mesafeli iki kaynaktan su getirilmiştir. Köy odası, cami, düğün/yemek salonu, okul binası, çeşmeler tamir edilmiştir. Bedil Köyü Kültür ve Dayanışma Derneği Bedil Köyünün tanıtımı ve güzelleşmesi için çalışır. Her yıl Toprağa Saygı Günü'nde ağaç diker, Bedillileri bir araya getirerek kaynaşmalarını sağlar, köyün ortak mallarının bakımını yapar. Çankırı iline 117 km, Çerkeş ilçesine 7 km uzaklıktadır. Beymelik, Çerkeş Beymelik, Çankırı ilinin Çerkeş ilçesine bağlı bir köydür. Çankırı iline 140 km, Çerkeş ilçesine 30 km uzaklıktadır. Çakmak, Çerkeş Çakmak, Çankırı ilinin Çerkeş ilçesine bağlı bir köydür. Köyün gelenek ve görenekleri ataları olan yörük türkmenlerinden gelmektedir, En ünlü yemeği ise keşkek (Cashkeh) tir. Çankırı iline 146 km, Çerkeş ilçesine 31 km uzaklıktadır. Çalcıören, Çerkeş Çalcıören, Çankırı ilinin Çerkeş ilçesine bağlı bir köydür. Köylülere göre yerleşim birimi zaman içerisinde çalılık bir kesimde olduğundan dolayı köyün ismine Çalcıören ismini vermişlerdir. Çankırı iline 120 km, Çerkeş ilçesine 10 km uzaklıktadır. Çaylı, Çerkeş Çaylı, Çankırı ilinin Çerkeş ilçesine bağlı bir köydür. Köyün adı Anadolu'ya ilk Türk boylarının akınlarının başladığı 1100 yıllarda Çerkeş'in Türk boylarınca yerleşim alanı olarak seçildiği, günümüzde Çerkeş'e bağlı Türk boylarının isimlerini alan bu köylerden Kınık, Bedil, Bayındır, Eymür, Avşar ve Dodurga gibi köylerinin adlarından da anlaşıldığı üzere çay kenarına yerleşen Türk boylarının çay kıdığı sahil çayın yavaş ve geniş aktığı yeri seçmesi ile köyün adını eski türkçe ile betimleyerek caykadi zamanla çaykadı, çaygadı Cumhuriyeti ilanı ile Çaylı olarak değişmiştir. Cumhuriyet ilanından sonra Güvem köyü ve Yörük köyü, Çaylı köyüne bağlanmış olup günümüzde mahalle olarak geçmektedir. Yörük mahallesi Çaylı köyü ve Güvem mahallesinden sonra 1500 yıllarda Safranbolu Yörük köyünden bu bölgeye hayvan otlatmaya gelenlerin burayı beğenmesi ve sonraları ailerini getirerek yerleşmesi ile kurulmuştur. Çankırı iline 135, Çerkeş ilçesine 25 km uzaklıktadır. Çördük, Çerkeş Çördük, Çankırı ilinin Çerkeş ilçesine bağlı bir köydür. Ahlat ağacının bol olmasından dolayı bu adı almıştır. Ahlat ağacının eski adı çördüktür. 1579 tarihli bir tahrir kaydında Kengırı(Çankırı) Sancağının Çerkeş Kazâsında "Çördük" ismiyle bilinen mevkide "Perâkende" adıyla bir Türkmen cemaatinin kaydı düşülmüştür. Bu cemaat Oğuzlar kavminin Kınık boyundandır. Hane sayısı 1579 senesi itibarıyla 10'dur. Toplamda 4 kişi mücerred vergisine tabi tutulmuştur.(Resm-i Mücerred yani Mücerred vergisi Osmanlı Devletinde bekâr erkeklerden alınan bir vergiydi.) Köyün gelenek-görenekleriyle ilgili bilgi yoktur. Çankırı iline 150 km, Çerkeş ilçesine 22 km, Ankara'ya 130, Karabük'e 70, Bolu'ya 90 km'dir Dağçukurören, Çerkeş Dağçukurören, Çankırı ilinin Çerkeş ilçesine bağlı bir köydür. Çankırı il merkezine 120 km, Çerkeş ilçesine 10 km uzaklıktadır. Yolu, elektiriği ve suyu mevcuttur. köyün Resmî WebSitesi Açılmıştır. Dikenli, Çerkeş Dikenli, Çankırı ilinin Çerkeş ilçesine bağlı bir köydür. Türklerin Anadolu'yu fethi öncesi, köyün batı topraklarındaki eski yayla ve şu andaki yayladaki tarihi kalıntılardan, buralarda Rumların yerleştikleri anlaşılmaktadır. 1960'lı yıllarda, bir göl temizlenirken, Konstantinopolis baskılı para bulunmuştur. Bizans döneminden kalma mezar ve yerleşim kalıntılarına Batıbeli ismi vermişlerdir. Kalıntılar günümüze kadar gelmektedir. Türklerin Anadolu'yu fethiyle birlikte, Türk boylarının geldiği ve köye bu Türk boylarının yerleştiği günümüze kadar gelen arazi isimlerinden anlaşılır. Kutalmışoğlu Süleyman Bey'in Anadolu'yu fethi esnasında miladî 1080-1090 yıllarından sonra yerleşim olduğu sanılmaktadır. Köyde yaşayanlar kışın kışlaya (köy merkezi) yazın yaylaya göç ederler. Padişah Yıldırım Bayezid Han'ın, İsfandiyar oğlundan kız alması sebebi ile köy civarından Osmanlıda güvenilir olması dolayısıyla sarayda hizmet elemanı olarak çalıştırılmıştır. Dodurga, Çerkeş Dodurga, Çankırı ilinin Çerkeş ilçesine bağlı bir köy. 1300'lü yıllarda Osmanlı'yı kuran beylikler tarafından köyün yaklaşık 100-150 metre aşağısına sürekli akan su kenarına kurulan köy hayvancılık ve tarımla yaklaşık 700 yıl ekonomisini böyle sağladı. 2010'lu yıllardan sonra yerleşik hayatta kalan kimse olmamıştır. Çankırı il merkezine 140 km, Çerkeş ilçesine 30 km uzaklıktadır. Fındıcak, Çerkeş Fındıcak, eski ismi Pincak, Çankırı ilinin Çerkeş ilçesine bağlı bir köydür. Çankırı iline 138, Çerkeş ilçesine 28 km uzaklıktadır. Gelik Gökçeler, Çerkeş Gökçeler, Çankırı ilinin Çerkeş ilçesine bağlı bir köydür. Çankırı iline 150 km, Çerkeş ilçesine 40 km uzaklıktadır. Göynükçukuru, Çerkeş Göynükçukuru, Çankırı ilinin Çerkeş ilçesine bağlı bir köydür. Çankırı iline 140 km, Çerkeş ilçesine 30 km uzaklıktadır. Hacılar, Çerkeş Hacılar, Çankırı ilinin Çerkeş ilçesine bağlı bir köydür. Çerkeş ilçesine 19, Çankırı iline 110 km uzaklıktadır. Halkaoğlu, Çerkeş Halkaoğlu, Çankırı ilinin Çerkeş ilçesine bağlı bir köydür. Çankırı iline 122 km, Çerkeş ilçesine 12 km uzaklıktadır. Kabakköy, Çerkeş Kabakköy, Çankırı ilinin Çerkeş ilçesine bağlı bir köydür. Çankırı iline 110 km, Çerkeş ilçesine 18 km uzaklıktadır. Kadıköy, Çerkeş Kadıköy, Çankırı ilinin Çerkeş ilçesine bağlı bir köydür. 1579 tarihli bir tahrir kaydında Kayıtuz adında bir Türkmen cemaatin kaydına rastlanmıştır. koyun meshur yemekleri su boregi ,tarhana corbasi,cote alti ekmegi,kusburnu ezmesi,gozleme,bukme,cullama,badima yemegi Çankırı iline 110 km, Çerkeş ilçesine 2 km uzaklıktadır. Kadıözü, Çerkeş Kadıözü, Çankırı ilinin Çerkeş ilçesine bağlı bir köydür.Çerkeşe ilçesine 5 km uzaklıktadır. Bir rivayete göre ağanın üç oğlu vardır, oğullarının isimleri Ali, Kadı ve Mustafa'dır. Ağa her oğluna bir köyünü ve o köylerede oğullarının ismini vermiştir (Aliözü Köyü, Kadıözü Köyü ve Karamustafa Köyü). Köyün ismi burdan gelmektedir. Köyün içerisinde türbenin yanında bulunan Bizans döneminden kalma Kilise çok eski yıllarda harabe duruma düştüğünden, kilise yıkıldıktan sonra, taşları köyün içerisindeki Caminin yapımında kullanılmıştır. Kilisenin kullandığı kuyu son yıllarda kapanmıştır. Düğünlerde Kına gecesi ateş yakılarak "Sinsin" oynanır. Arefe günleri mezarlık ziyaretleri yapılır. Tanınmış yemekleri olarak; köyde kekik bol olduğundan , Manda ve Koyun yoğurdu da güzel olur. Madımak bükmesini özellikle bu köyde yemelisiniz, Su böreği ve Baklavası vardır. Çankırı iline 110, Çerkeş ilçesine 5 km. uzaklıktadır. Köyün tarihi çok eskilere dayanmaktadır. Bilinen yakın tarih olarak, Kadıözü köyü 1980'li yıllardan bugüne dışarı göç vermiştir ancak doruk mevkisinde yeni yapılaşma ile göç azalmıştır. Hane sayısı bugün itibarıyla 100 hane üzerindedir. Köyün Eğitimi taşımalı sistem ile yapılmaktadır. Köyün içme suyu şebekesi vardır. Meydanında Köyü simgeleyen büyük bir Çeşmesi bulunmaktadır. Kanalizasyon sistemi vardır.Köye ulaşımı sağlayan yol asfalt olup köyde elektrik,sabit telefon ve gsm telefon sistemleri vardır. Köyün nüfus ü son zamanla doruk mevkine doğru, yeni yapılaşma ile artmaya başlamıştır. bilimsel çalışmalar sonucu köyün altında su nehri geçmektedir. Karacahüyük, Çerkeş Karacahüyük, Çankırı ilinin Çerkeş ilçesine bağlı bir köydür. Kültür Bakanlığınca Tabiat anıtı kabul edilen Dokuzkardeşler Çamı köy sınırları içerisinde bulunmaktadır. Çankırı iline 110 km. uzaklıktadır. Çerkeş ilçesine 28 km. mesafede ve kuzey doğusunda bulunan Karacahüyük, tarihî köylerimizden biridir. Halkın geçim kaynağının başında rençberlik ve hayvancılık gelir. Büyükbaş hayvan yetiştiriciliği, kışın ahırlarda yazın ise mera ve yaylalarda yapılmaktadır. Köy halkı son 30 yıllık süre içerisinde gurbet olarak İstanbul’u seçmiştir. Karamustafa, Çerkeş Karamustafa, Çankırı ilinin Çerkeş ilçesine bağlı bir köydür. Çankırı iline 110 km, Çerkeş ilçesine 8 km uzaklıktadır. Karaşar, Çerkeş Karaşar, Çankırı ilinin Çerkeş ilçesine bağlı bir köydür. Köyün adının nereden geldiği ve geçmişi hakkında yazılı bilgi yoktur. Çankırı iline 152 km, Çerkeş ilçesine 42 km uzaklıktadır. Karga, Çerkeş Karga, Çankırı ilinin Çerkeş ilçesine bağlı bir köydür. Aslen Orta ilçesine bağlı olan Karga köyü, zamanla devlet tarafından Baraj Projesi kapsamında Çerkeş ilçesine bağlanmıştır. Çankırı iline 119 km., Ankara'ya 120 km., Çerkeş ilçesine 9 km. uzaklıktadır. Ankara yolu, köyün üstünden geçer. Her saat araba vardır. Kısaç, Çerkeş Kısaç, Çankırı ilinin Çerkeş ilçesine bağlı bir köydür. Ankara il merkezine 137 km., Çankırı iline 124 km, Çerkeş ilçesine 14 km uzaklıktadır. Kiremitçi, Çerkeş Kiremitçi, Çankırı ilinin Çerkeş ilçesine bağlı bir köydür. Çankırı iline 110 km, Çerkeş ilçesine 4 km uzaklıktadır. Köyün eski adı Yortan'dır. Yortan boyu Kıpçak boylarından birisidir ve köy halkının Kıpçak türklerinden gelmesi muhtemeldir. Kuzdere, Çerkeş Kuzdere, Çankırı ilinin Çerkeş ilçesine bağlı bir köydür. Çankırı iline 130, Çerkeş ilçesine 20 km uzaklıktadır. Kuzören, Çerkeş Kuzören, Çankırı ilinin Çerkeş ilçesine bağlı bir köydür. Anadolu'ya ilk Türkmen akınlarının başladığı bu yıllarda Çerkeş'in Türk boylarınca yerleşim alanı olarak seçildiği, günümüzde Çerkeş'e bağlı Kuzören, Kınık, Bedil, Bayındır, Eymür, Avşar ve Dodurga gibi köylerin adlarından da anlaşılmaktadır. 1228'de II. Kılıçarslan'ın yönetiminde Selçuklu İmparatorluğu'na bağlı Çankırı (Çerkeş) ve yöresi, Kösedağı Savaşı ile Moğol egemenliği altına girmiş, 1309'da Candaroğulları Beyliği bölgede egemenliği eline geçirmiştir. 1392'de Yıldırım Beyazıd'ın Çankırı'da içinde olmak üzere Candaroğulları Beyliği'nin büyük bölümünü ele geçirmesi ile yörede Osmanlı egemenliği başlamış ise de; 1402 yılında Ankara savaşını Timur'un kazanması sonrasında, kendisine yakınlık gösteren Sinop Beyi İsfendiyar'a bu toprakların geri verilmesi ile Çerkeş yöresi yeniden Candaroğulları Beyliğinin egemenliğine geçmiştir. 1417 yılında Çelebi Mehmet tarafından ele geçirilen Çerkeş bölgesi, İsfendiyaroğulları arasındaki iç çatışmalar yüzünden, Osmanlılara sığınan Kasım Beyin yönetimine devredilmiştir.. Çankırı bölgesi Fatih Sultan Mehmet'in 1461'de gerçekleştirdiği Trabzon Seferi'nden sonra tümüyle Osmanlı yönetimine girmiş ve Çankırı, Kastamonu Vilayetine bağlı Sancak Merkezi olmuştur. Çankırı Sancağına Çankırı Merkez, Çerkeş ve İskilip kazaları bağlanmıştır. Bağdat seferine çıkan IV. Murat güzergâh üzerinde bulunan Çerkeş'te bir ordugah kurarak, ordunun burada dinlenmesini emretmiştir. Atlar için kazık çakılması sırasında yeraltından boşluk sesi gelmesi ve buranın kazılması sonucu, tarihi daha da eskilere dayanan bir hamam ortaya çıkartılmıştır. Bunun üzerine IV. Murat tarafından bölgenin imar edilmesi ile görevlendirilen Silahtar Mustafa Paşa tarafından bu hamamın yanına bir cami (Muradiye Camii) ve bir hamam yaptırılmıştır. Bu gelişmeler sonucu civardan gelenlerin buraya yerleşmeleri ile günümüz Çerkeş yerleşiminin temelleri atılmıştır. Silahtar Mustafa Paşa tarafından, IV Murat'ın emriyle yaptırılan Muradiye Camii, Padişah Abdülhamit zamanında ıslah ve tamir edilmiş olup 1944 Gerede-Bolu depremi sırasında yıkılmıştır. Günümüzde bu caminin yerinde, daha sonra inşa edilen Çarşı Camii bulunmaktadır. Çankırı iline 135 km, Çerkeş ilçesine 25 km uzaklıktadır. Meydanköy, Çerkeş Meydanköy, Çankırı ilinin Çerkeş ilçesine bağlı bir köydür. Çankırı iline 140 km, Çerkeş ilçesine 30 km uzaklıktadır.Yükseltisi 1250 m dir. Örenköy, Çerkeş Örenköy, Çankırı ilinin Çerkeş ilçesine bağlı bir köydür. Çankırı iline 130 km uzaklıkta, Çerkeş ilçesinin 4 km güneyindedir. Örenli, Çerkeş Örenli, Çankırı ilinin Çerkeş ilçesine bağlı bir köy. İlk köye yerleşen aile MOLLAOSMANOĞULLARI olup Köy; Dabanlar denilen şimdiki köye 10-15 dk mesafede hayli zengin bir köyün rivayete göre iç sorunlar sebebi ile dağılmasından sonra gelen bir aile ile büyümüş zamanla bugünkü yapısına kavuşmuştur. Eski bir yerleşim yeri üzerine kurulduğu için ÖREN denilmiş,zamanla ÖRENLİ adını almıştır. Köydeki caminin yapılış tarihi belirlenememiş olup, sonradan aslına uygun olması dikkate alınmadan tadilat geçirmiştir. Köy halkı 90'lı yıllarda şehre hızla göç etmiş ve köy boşalmıştır.2012 yılı itibarıyla köyde yalnızca 3 hane doludur bunun dışında ise mevsimlik olarak köye gelen eski köy halkı vardır. Örenli köyü yazları arıcılık yapmak isteyenlerin uğrak mekanı olmakta ve tarlalar arı kovanları ile dolmaktadır. Örenli Köyünün badıma bükmesi çok güzeldir ve köy ayranı da yanında çok iyi gider.Ve örenli köyü ve mahallelerindeki köy halkı çok misafirperverdir. Çankırı iline 127 km, Çerkeş ilçesine 18 km
ormanlarda ve bataklıklarda bekledi. Rovine kasabasında yapılan muharebe hakkında neredeyse hiç bilgi yoktur. Sırp yıllıklarında sadece tek bir not, yerin adını ve tarihini vermektedir 10 Ekim 1394. I. Bâyezid, bu savaştan zaferle ayrılırken, iki Sırp kahraman savaş alanında öldüler. Sırplar arasında bu ölümler acı ve uzun süre ağıtlara sebep olacaktı ve Türklerin karargâhında da hayranlıkla izlenen bu iki Sırp lidere yakılan ağıtlar yayıldı. Sonbaharın son günlerinde Türkler, geri çekilen Macar Prensi'ni Karpat Dağları'nın eteklerindeki başkenti Argeş'e kadar izlemek üzere Olt Nehri'ni geçtiler. Mircea, önce 1389 yılı Aralık ayında, daha sonra 1391 yılında, Macaristan tahtında hak iddia eden Litvanya'nın Jagellosu Lehistan Kralı Vladislav ile ittifak kurmuş olmasına rağmen, kendisine şimdi Erdel ve Braşov'da ikamet etme izni verildi. 1395 yılında Kral Sigismund buraya geldi ve 7 Mart tarihinde Mircea'nın tekrar tahta getirilmesi için, Bükreş yakınında akan derenin adını taşıyan Dimbovita Kalesi'nde Osmanlı nöbetçilerle birlikte yeni hükümdar olarak Romen asilzâde Vlad'ı bırakan Türklere karşı birlikte savaşılmasına dair bir anlaşma yapıldı21. Macarlar ve Osmanlılar arasında yeniden savaş başladı. Batı Avrupa'nın, Katolik ve Batı ülkelerin doğudaki temsilcisi Luksemburg hanedanına mensup Anjou'lu Fransız Prens Ludwig'in mirasçısını bu savaşta tek başına bırakmaları mümkün olmayan savaşçı ve ün peşinde koşan Frank şövalyeleri ile Osmanlılar arasında geçecek bir savaşın hazırlıkları yapıldı. Daha 1392 yılında Hırvat Banı Johann, Türklerin ilerlemesini durdurmak için Venedik ile hükümdarı olan kral arasında bir birlik kurmaya çalışmıştı. İki yıl sonra ise Kral Sigismund'un kendisi, bir sonraki baharda Osmanlılara karşı yapılacak sefere Venedik'in katılmasını istedi, ama Venedik Cumhuriyeti bu sefer de savaşa katılmaya gönüllü değildi22. Bu yüzden Macar Kralı, Eflak'ta yapılacak karşı fetihleri sadece baronları ve evine dönen Mircea'nın etrafında toplanan Romen güçleri ile herhangi bir müttefiki olmadan gerçekleştirmeye karar vermek zorunda kaldı. Sefer, Mircea ile anlaşma imzalandıktan hemen sonra başlatılmadı kral, muhtemelen eşi Maria'nın hastalığı yüzünden Erdel'den ayrılmak zorunda kaldı. Genç kraliçe 17 Mayıs 1395 yılında öldü ve Sigismund 21 Haziran tarihinde savaş bölgesine doğru yola çıktı. Braşov'da belgeleri hazırlamış ve 6 Temmuz tarihinde Macar karargâhı, Eflak'taki Uzunvadi Cimpulung'ta23 kurulmuştu. Türklerin himayesi altında bulunan Vlad, Macarların üstün kuvvetleri karşısında geri çekilmek zorunda kaldı ve Tuna'nın diğer kıyısındaki beylere sığındı. Sigismund, yeniden ülkenin hükümdarı olarak tanıdığı Mircea ile Olt Nehri boyunca Tuna Nehri kenarındaki Küçük Niğbolu Kalesi'ne kadar ilerledi ve Romenler tarafından Turnu , Türkler tarafından Kule diye adlandırılan yerden (Severin) Türk birliklerini çıkarttı. Kral, bunun üzerine bu vasal devleti huzur içinde bırakabileceğini düşündü. Ancak geri dönüş yolunda Cimpulung (Uzun Vadi)'un üstündeki dağlar arasındaki Posada'da Vlad'ın taraftarlarının saldırısına uğrayıp, büyük zararlara maruz kaldığında, bu görevin düşündüğünden daha zor olduğunu anlamak zorunda kaldı. Mircea, rakiplerini sürekli olarak bu topraklardan çıkartmayı başaramadı ve Eflak toprakları, Erdel'deki Burzen topraklarına kadar ilerleyen Türklerin sürekli akınlarına maruz kalan ve gözetim altında bulunan tehlikeli bir bölge olarak kaldı. Kral, bu yüzden sonbahar ayları boyunca kendini Erdel'de kalmak zorunda hissetti. Tuna boylarını Osmanlılardan temizlemek ve Macaristan ile batının huzurunu geri getirmek için yeni bir seferin yapılması gerektiği açıkça ortaya çıktı24. Ama böyle bir sefer için sadece Batı'nın cesur şövalyelerinin yardımı değil, Balkan Yarımadası'nda kalan tüm diğer Hristiyan devletlerin de yardımı gerekiyordu. Osmanlı Sultanı'nı Avrupa'ya ve tekrar Anadolu'ya her geçişinde muhafız kıtası ile selamlamaya alışık Bizanslılar25, büyük kurtarma operasyonuna katkıda bulunmak için çaresizlikten kaynaklanan tedbirlere başvurmaya karar verdiler. I. Bâyezid, değeri çok yüksek olan Bizans'a karşı acımasız bir politika yürütmeye başlamıştı. Üstün güçlerine rağmen, Bizans İmparatorluğu'na tâbi olmayı kabul etmiş eski beylerden Bizans'la evlilik bağları kurmaktan daha değerli bir şey olmadığını düşünen sonraki beyler ve hükümdarlık hayalleri ile kendilerini kaybetmiş Bizans imparatorlarını mümkün olduğunca korumaya çalışmış yumuşak başlı bir I. Murad'dan sonra, I. Bâyezid, güçsüzlüğü asla affetmeyen ve hiç kimseye elinden silahı ile savunamayacağı bir hakkı layık görmeyen, acımasız bir düşman olarak karşılarına çıktı. Hükümdarlığının daha ilk aylarında eski ve çürümekte olan Bizans Devleti'nin tahtına kendisi tarafından onaylanan birini getirmek için çaba harcadı. 1390 yılının Yortu haftasında 1385 yılında ölen prens ve eski fatih Andronikos'un Ioannes adındaki oğlu26, birkaç Türk eşliğinde İstanbul önlerine geldi ve başkenti kuşatmaya almaya çalıştı. Yaşlı ve tembel V. Ioannes ise vicdansız yeğenini sindirecek güçte değildi ve Selanik'te bulunan halefi Manuel'den yardım istedi. Manuel, bunun üzerine kendisine Limni'den gönderilen kadırgalarla şehre geldi genç Ioannes'in taraftarlarını kılıçtan geçirdi ve şehre iki yıl yetecek kadar erzak depoladı. Ancak bütün çabaları boşuna idi 13 Nisan tarihinde gece yarısı İstanbul'un kapıları, aklı en azından Türkleri dışarıda bırakması gerektiğini düşünecek kadar çalışan V. Ioannes'a açıldı. O tarihlerde Bizans'ın başkentinde bulunan Rus bir hacı, hasta ve dehşet içindeki eski İmparator Ioannes terk edilmiş bir vaziyette sarayda oturur ve şehrin nüfuzlu kişileri de Ayasofya Kilisesi'nde toplanırken, çan sesleri altında, ellerinde fenerlerle şehrin dar ve dolambaçlı sokaklarını geçen savaşçılardan ve genç imparatoru sevinç çığlıkları ile karşılayan halktan oluşan gürültülü ve oldukça ilginç sahneyi tarif eder27. Bütün yaz boyunca yeni imparator, aynı adı taşıdığı eski imparatoru sarayda kuşattı. Manuel, önce Latin dostlarından birkaçını üzerine gönderdi ve 17 Eylül tarihinde aniden kendisi de buraya gelerek, asi yeğeni ile onun sadık dostu ve koruyucusu Gattilusio'yu kaçırdı28. Ioannes'ı tercih etmiş olan I. Bâyezid'in hükümdarlıktaki değişiklik için gönlünü almak kalıyordu. Yaşlı Ioannes bunun için Osmanlıların Anadolu'daki karargâhına Manuel'i sultandan özür dilemek için gönderdi. Sultanın emri ile Bizans adalarına buğday ihracatı durdurulmuş ve 60 araçtan oluşan filosu ile Cenevizlilere ait Sakız Adası saldırıya uğramıştı. Osmanlı Sultanı, uzun süreden beri kendisine ödenen verginin ve Manuel tarafından Osmanlıların son Anadolu seferlerinde hazır tutulan askerî birliklerin yanı sıra, V. Ioannes tarafından büyük harcamalarla Bilgin Leo, Maurikios ve Büyük Konstantin'in zamanından kalma kiliselerin teslim edilmesi ile tekrar inşa edilen Altın Kapı'nın ve deniz kenarında askerî birliklerin yerleşmesi için öngörülen kanadın yıkılmasını talep etti. Osmanlı birlikleri ve kendi Rum askerleri ile Perge'deki Pamfilyalı Türklere karşı gönderilen Manuel, ancak bu şartlar yerine getirildikten sonra, son günlerini gut hastalığından kaynaklanan ağrılar içerisinde geçiren yaşlı babasının yanına dönebildi. 24 Ekim 1390 tarihinde Prens Manuel Marmara Denizi kıyılarına geldi ve merasimle karşılandı29. Bir sonraki yılın 16 Şubat tarihinde Bizans yıllıklarının yazıcısı, İmparator Paleolog Kyrios Ioannes'in öldüğünü ve Hodegen Manastırı'na gömüldüğünü yazar. Bir sonraki Pazar günü ise Manuel, Ortaçağın tüm görkemli şatafatı altında imparatorluk tacını taktı. Bir kez daha muazzam büyüklükteki Justinyen'in Kilisesi'nde İstanbul'un şık insanları görüldü Yüksek koni şeklinde şapkaları ile nakışlı Şam işi, ipek, altın işlemeli kumaşlar ve danteller içerisindeki koro kırmızı kadifelere bürünmüş Galatalı Franklar kırmızı sancaklı bayrakdarlar ve gümüş âsâlı münadiler. Manuel ve Eflak'ta daha sonra hayatını kaybedecek olan Konstantin Dragaş'ın kızı olan eşi Helena ile birlikte 12 muhafız arasında altın taht üzerinde oturuyordu. Merasim şarkıları altında değerli Bizans tacı, gerek sözlü, gerek yazılı pazarlıklarda tecrübeli, değişken hayatı sayesinde olgunlaşmış, asil ve anlayışlı bir adamın başına oturtuldu. Bu adamın kaderinde, sanki bin yıllık İstanbul'da son Hristiyan-Rum hükümdar olarak hüküm sürmek vardı30. I. Bâyezid'in niyeti, İmparator Manuel ile barışçıl ilişkiler kurmak değildi. Ona göre, zaten çökmekte olan Bizans Devleti'nin artık sonu gelmiş ve çürümüş olan bu devletin Anadolu'da ve Trakya'da birçok büyük şehrin kaderini paylaşması için sadece son bir çaba gerekmekte idi. Yeni imparatorun İstanbul'da bir kadı bulundurmasına izin vermesine31 ve Çelebiler tarafından gönderilen elçilerin her seferinde sevinçle kabul edilmesine rağmen, I. Bâyezid, Bizans topraklarında kalan son Hristiyan hükümdarlığını yok etmek ve onun yerine genç ve güçlü bir Osmanlı Devleti kurmak istiyordu. İstanbul dolaylarında Rumların elinde kalan birkaç yer ve Karadeniz'deki limanlar Panidos, Misivri ve Ahyolu ile Marmara Denizi'ndeki Silivri sürekli olarak huzursuz edildi eski Roma topraklarından kalan son köyler ateşe verildi ve Manuel, metropolde kuşatma altındaymış gibi oturuyordu. Bizans, bu zor dönemlerde hiçbir müttefik bulamadı, zira Venedik'in tüm çabaları her ne pahasına olursa olsun ticaret imtiyazlarını elinde tutmaktı. Bu yüzden son seferinde Anadolu'daki sahilleri eline geçiren I. Bâyezid, Venedik Cumhuriyeti için imparatordan çok daha değerli bir dost hâline gelmişti. 1390 yılı Mayıs ayında Venedikli bir elçi aracılığıyla Balat ve Ayasuluk'un mağlup beylerinin mirasçısı olarak Osmanlılarla bir anlaşma yapıldı32. Nakşa'da hüküm süren Ege Denizi Dükü Venedikli Krispo, Venedik Cumhuriyeti tarafından Bâyezid'e karşı barış bozucu ilan edildi ve yardım sağlanmayacağı belirtildi. Nerio Acciajuoli tarafından devredilen Arhos'u almaya çalışan Mora Despotunu ise usandırmaya çalıştı33. Yardım istenmiş olmasına rağmen, Osmanlılara karşı her zaman dostça davranan Ceneviz'den herhangi bir yardım beklemek boşuna olduğundan, Paleolog'un kaderi Venedik'in bu politikasından dolayı tayin edilmiş gibi görünüyordu. Karadeniz sahillerinde Turahan Bey faaliyet gösterirken, Serezli Evrenos Bey sultanın emri ile henüz ilhak edilmemiş batıya yöneldi. Böylece, özellikle Santa Sofia kilisesi gibi sayısız kiliseleri, manastırları, içinden şifa verici yağın aktığı Aziz Dimitrios'in kemikleri ve ticareti ile ünlü Selanik'in kader saati gelmişti34. Batı'nın, Osmanlılar tarafından 1387 yılından geçici olarak zapt edilen bu büyük şehri, 25 Mayıs 1391 tarihinde kesin olarak fatihlerin eline düştü35. Ekim ayında, kardeşi Tesalya'da despot olarak Manuel'in yerine geçmiş olan genç Andronikos kaçarak İstanbul'a sığındı36. Bunun üzerine Mora Yarımadası'nda toprak ilhakı başladı. 1383 yılından beri, 1204 yılında Latin ve feodal bir devlet olan bu ülkede, despotluğun asıl kurucusu yetenekli Manuel Kantakuzenos'tan sonra gelen Prens Theodoros, Mezistre ve orta bölgeler üzerinde hüküm sürüyordu. Ioannes'dan korkuyordu37. Şarabı ile ünlü, Frankların Malvasia diye adlandırdıkları güçlü Anabolu Kalesi'nde, 1395 yılından beri despotun rakibi olarak, hükümdarlık kendisine miras kalan ve İmparator Manuel'in baldızı, Köstendilli Dragaş'ın kızı ile evli olan, Manomas hanedanından Paul hüküm sürüyordu. Manomaslı Paul, vasal olarak Theodoros'un, Dragaş'ın, genç Stefan Lazareviç'in Tesalya hükümdarlığı zamanında Manuel'in de sık sık ziyaret ettiği Divân-ı Hümâyûn'a da geliyordu38. Arnavut lideri Epikernes, despotluğunda neredeyse bağımsız bir hükümdar olarak hüküm sürüyordu39. Rum ruhban lideri bile Mora Despotu Theodoros 'a düşmandı. Ama ne tuhaftır ki, onlara daha büyük bir özgürlük ve dindar insanlar üzerinde daha fazla etki sağlayan Hristiyan ruhbanlar, Osmanlı hükümdarlığına çok da soğuk bakmıyorlardı – Türklerin disiplinli ve adil yönetimi düşünüldüğünde bu hiç de şaşırtıcı değildi. İstife ve Badracık'ın ruhbanı olan Atina Metropoliti Doretheos, halefi Makarios ve birkaç Selanikli piskopostan, Türk dostu olarak şüphelenildi ve takibe alındılar40. Latin Akhaia Prensliği uzun bir zamandan beri tam bir çözülme aşamasında idi. Kendine imparator ünvanını yakıştıran İstanbullu Jakob de Baux komutasındaki savaşçı maceraperestlerden oluşan bir topluluk olan Navaresseler, anarşi içindeki bu ülkeyi zapt etmişlerdi. Vikarlarının ve 1386 yılından itibaren Güney Fransalı Pierre Bord de Saint Exupery'nin hükümdarlığı altında, Anjou hanedanından gelen Napoli Kralı'nın nominal haklarını tanıyarak, her türlü ulustan ve ülkeden gelen beyler, 13. yüzyılın eski feodal geleneklerine göre burada kalelerini kurmuşlardı. 1385 yılından itibaren ayrıca daha önce de adı defalarca geçen Floransalı Acciajuoli, kralın valisinin halefi olarak, yeni Rumların Stines ve Stives'i olan Atina ve İstife'yi değil, Megara'yı ve yarımadanın kapısı olarak görülen Gördüs'ü sahiplendi41. Bu zeki İtalyan, konumunu daha da sağlamlaştırmak için kızı Francesca'yı, bağımsızlığını ilan etmiş bir Napoli vasalı olan Kefalonya ve Ayamavra Dükü genç Carlo Tocco ile evlendirirken, diğer kızı Bartolommea, Ortodoks inancına geçtikten sonra Theodoros'un yanında Mezistre'nin kadın despotu oldu. Rodos Şövalyelerinin Mora Yarımadası'nın tamamını satın alarak, Savoy hanedanının bir kolu olan Piemont hanedanının Akhaia Prensliği üzerindeki eski miras haklarını yürürlüğe koyarak ele geçirme çabaları sonuç vermedi. Mezistre'deki Rumlar ve kurnaz Niero'nun taraftarları gücü aralarında paylaşmışlardı bile. Bu arada yarımadanın güneyinde iki güçlü kale olan Koron ve Modon, Venedik'e aitti. Ülkenin içinde bulunduğu karmaşalar ve güvensizlik yaratan durumlar, Venedik'in Mora'ya güçlü bir şekilde müdahale etmesine sebep oldu. Türklerin, Rum Piskoposu'na, Rum baronlarına ve Serez Beyi'ni siyasi gözetmeni olarak kabul eden42 despotun kendisine boyun eğdiren etkisi, Venedik'in tüm dikkatini bu yarımadada toplamak için yeterli bir sebepti. Acciajuoli'nin sahip olduğu yerlerin güneyindeki Anabolu ve Arhos'u eşinin çeyizi olarak sahiplenen Venedikli Pietro Cornora 1388 yılında öldüğünde, Venedik dul eşi Enghiyalı Maria ile anlaşmaya vardı ve Aralık ayında bu iki şehri işgal etme kararı aldı. Yarımadanın tamamının Franklar tarafından işgal edilmiş Bizans toprakları olduğunu iddia eden Theodoros, Osmanlıların batıdaki komutanları olarak Timurtaş'tan birliklerinin Arhos'a girmesi için izin istedi ve bu izni aldı böylece Venedik herhangi bir tedbire başvuramadan kendisini bu şehrin hükümdarı olarak kabul ettirmiş oldu. Venedikliler, sadece Anabolu'yu hiçbir dirençle karşılaşmadan almayı başardılar. Nerio ve Theodoros, akraba olarak Eğriboz Adası'nın, Koron'un ve Modon'un iç bölgelerinde Latin-Rum Prensliği kurmak için birlikte çalışacakmış gibi görünüyorlardı. Bu tehlikeli planın her ne pahasına olursa olsun engellenmesi gerekiyordu ve bu yüzden Venedik Cumhuriyeti beklenmedik ve rahatsızlık verici bir savaşa girdi. Navarreseler, Venedik'in düşmanı olan Rumlara saldırmak için ellerine geçen fırsatı sevinçle karşıladılar. Yapılan bir ihanet sayesinde Nerio, cumhuriyetin bu doğal müttefiklerinin eline düştü ve uzun bir süre Konnetabel Asanes Zaccaria'nın elinde esir kaldı. Akrabaları ve anavatanı Floransa boşuna karşı çıkıyordu ve Ceneviz ile Napoli'den yine boşuna yardım isteniyordu. Acciauoli, 22 Mayıs 1390 yılında Koron ve Modon hükümdarlarına ve Rumeli'nin yeni Proveditorlarına Arhos'un tekrar kazanılmasına yardım etmeye, Kefalonya Düşesi olan kızını rehine olarak vermeye ve Megara'yı geçici olarak Venediklilere rehin olarak vermeye söz vermek zorunda kaldı43. Bu anlaşma, dört yıl sonra da olsa sonunda gerçekleştirildi Venedik 1394 yılı Mayıs ayında Arhos'u aldığında, despotluk sınırları içerisinde zapt edilen Vassilipotamo Kalesi'ndeki komutanını çekti ve Megara'yı boşalttı. Venedik, Mora Yarımadası'ndaki konumunu, Cenevizliler tarafından desteklenen Tocco ile yaptığı bir anlaşma ile güçlendirdi. Daha önce adı geçen Navarrese lideri Vikar Peter, burada Venedik himayesi altına girdi ve hem onur, hem de güvence olarak taraftarlarının kalelerinde göndere San Marko bayrağını çekme izni istedi. Venedik, korunması için kendisine ayrıca bir kadırga verme lütfunda bulundu44. Korsanlık amacıyla sık sık yarımadanın sahillerinde beliren Türk gemileri, ticarete zarar verip, birkaç köyü ateşe verebilmişti, ama ciddi bir tehlike arz etmiyorlardı45. Umur Bey'in geleneklerini muhafaza eden ve Balat ile Ayasuluk'tan yapılan bu saldırılarda Osmanlı sultanları ile barış içinde yaşamakta olmalarına rağmen, rahat bırakılmadı. Ancak, Anadolu gemileri hızları ile her türlü gözetimden kaçmayı başarsalar da Girit Adası'ndan gönderilen tek bir kadırga, bu yerlerde huzuru tekrar sağlamak için yeterli oldu. Kendini hâlâ Akhaia Prensliği'nin tamamının yasal hükümdarı olarak gören Napoli Kralı, kendi aleyhine, ancak orada korumasız bırakılmış insanların lehine Venedik Cumhuriyeti tarafından işgal edilen Korfu Adası'na saldırmak için Türklere başvurdu, ama boşuna. En değerli dostları Timurtaş ve Yakup Paşa, kendisine Bâyezid'in kızı ile evlenme gibi çok garip bir söz verilen Kral Ladislas'ın46 bu isteğini yerine getirebilecek durumda değildiler. Türklerin karadan yaptıkları akınlar çok daha tehlikeli idi. Bu uzak bölgelerde orduyu yöneten ve ilk Despot Kantakuzenos'la bile savaşmış olan Evrenos Bey, 1391 yılında herhangi bir sonuç alamadan Mora'ya saldırdı. Ancak 1393 yılında Türkler tekrar geldi ve Nerio ile Rum damadı hükümranlıklarını merasimle kabul etmek zorunda kaldılar. Kral Ladislas, Nerio'yu daha sonra Akhaia Prensliği'ne karşı tüm yükümlülüklerden muaf tutup, onu özgür bir Atina Dükü hâline getirince Vikar Peter, sultanı Nerio'ya karşı kışkırtmak üzere onun yanına gitti ve herkes 1394 yılında Osmanlıların yeni büyük bir sefer düzenleyeceklerine inandı. Bu sefer ancak 1395 yılında gerçekleşti, Theodoros, fatihlerden kaçmak zorunda kaldı ve Evrenos Bey Mezistre ve Leondari'yi aldı. Bunun üzerine Türkler, tıpkı Navaresseler gibi Akova üzerine yürüdüler. Despotluk, ölümcül bir yara aldı, ama Evrenos Bey, ardında herhangi bir Türk birliği bırakmadan ülkeden ayrılınca, Rum lider Demeter Raul, Navaresselere karşı savaşı tekrar başlattı. Vikar, 4 Haziran tarihinde kesin olarak mağlup oldu ve Konnetabel Asanes Zaccaria gibi galiplere esir düştü. Böylece Nerio'ya karşı yapılan ihanetin de intikamı alınmış oldu. Her ikisi de sadece Venedik'in araya girmesi ile tekrar özgürlüklerine kavuştular47. Nerio'nun zorluklarla bir araya getirdiği mirası olan Atina Düklüğü'nün çözülmesi ile Türkler tekrar bahtsız Mora Yarımadası'na geldi. Kurnaz ve dayanıklı Floransalı hükümdar, 1394 yılı sonbaharında Gördüs'te öldü. Bıraktığı vasiyette, bir Noterin kızı olan Maria Rendi'den olan gayrimeşru oğlu Antonio ve Kontes Francesca Tocco'nun düklüğü aralarında bölüşmelerini istedi. Atina ise Venedik'in himayesi altında, şehirde kendi adına yaptırılmış bir kilisesi olan eşine miras kaldı. Ancak Tocco, herşeye tek başına sahip olmak istedi ve bu, Venedik'le arasının açılmasına sebep oldu. Hakkı olan Megara'nın yanında Gördüs'ü de zapt etti ve Theodoros'a teslim etti Arhos bölgesini acımasızca yağmalattı ve çağırdığı Türk akıncılar etrafta dolaşmaya başladı. Atina'da ise yeni Venedikli Podesta, şehir 1402 yılında fethedilene kadar Türkler tarafından desteklenen Antonio'nun entrikalarına karşı kendini savunmak zorunda kaldı. 1397 yılı Nisan ayında Bua Spatas ve Despot Esau'dan, Vezir Yakup Paşa ile sancak beyi olan Murtaza Bey komutasındaki Osmanlıların yakınlaştığına dair güvenli haberler geldi. Osmanlılar, bu sefer sadece bir yıl önce Napoli Kralı'ndan prenslik ünvanını almış olan Vikar'ın ve Ceneviz ile Türklere yönelik dostluk politikalarına devam eden Asanes ve oğullarının katılmadığı Hristiyanların toplu direnci ile karşılaştılar. Buna karşın, Gördüs'ten 10 bin altın geliri olan Theodoros ve Türklerin işlerine müdahalesini kesin olarak engellemek için Venedik, İsthmus Derbendi üzerinde altı mil uzunluğunda olduğu için Heksamilion (Germe Hisarı/Eksamil) diye adlandırılan büyük bir istihkâm inşa ettirdiler. Ancak surları muhtemelen tamamlanamamıştı, zira Osmanlılar, Germe Hisarı önünde hiçbir çatışmaya girmeden Mora üzerine yürüdüler. Kaderine boyun eğmiş durumda olan Arhos48, 2 Temmuz tarihinde kuşatmaya alındı ve bir sonraki gün ağır şartlar altında teslim olmak zorunda kaldı Şehrin sakinlerinden bir çoğu köle olarak satılmak üzere götürüldü. Aynı ayın 21'inci gününde despot, Leondari'de mağlubiyete uğradı. Türk uç beylerinin bu teşebbüsleri sadece Türk hükümdarlığının Mora'daki tüm hanedanlar tarafından tanınmasından başka hiçbir siyasi sonuca sebep olmadı. Bu uzak eyalette, Trakya'daki bir Türk yerleşimi köylere ve şehirlere Bulgaristan'da olduğu gibi yeni bir timar ve yönetici sınıfının yerleştirilmesi söz konusu bile değildi. Buradaki durumlar daha çok, tüm yerel entrikalara ve anlaşmazlıklara müdahale eden beylerin şahsi inisiyatifi ile Osmanlıların akınına uğrayan Makedonya ve Arnavutluk'taki durumlara benziyordu, ama Makedonya ve Arnavutluk'ta en azından bazı yerler sürekli veya geçici olarak işgal edilirken, Osmanlılar Mora'da fethettikleri şehirleri ve kaleleri hemen terk ediyorlardı insanları ise tıpkı Umur Bey komutasındaki adamların Trakya'da yaptıkları gibi, ülkeyi işgal etmeyi düşünmeyerek beraberinde götürüp köle yapıyorlardı49. İstanbul 1391 yılından itibaren kuşatmaya alınmıştı. Tabii ki, Batı'nın fevkalade geniş bir alana yayılan bu büyük metropolünün sıkı bir şekilde kuşatıldığı düşünülemez, ancak Türkler tarafından işgal edilen iç bölgelerdeki yerlerle ticarî bağlantıları, belki Karadeniz'deki birkaç liman dışında kesilmiş ve yakınlarda Osmanlı bir gözetim birliği karargâh kurmuştu. Komutanları, Galata ile dostane ilişkiler içinde olan Vezir Çandarlı Halil Hayreddin Paşa'nın oğlu Ali Paşa idi50. Bu Ceneviz kolonisine hesap defterlerinde adı geçen Hasan, Şerafettin, Bahadır, Manuk, Yusuf ve başkaları da geldi. I. Bâyezid, İstanbul'daki vasalı ile pek ilgilenmedi ve 1392 yılında daha çok Türkiye'de Bursa'daki sarayında ikamet etti51. Ne zaman ki Anadolu'daki hadiseler biraz hafifledi ve artık çok fazla zamanını almadı, Bizanslıları o kadar ciddi bir şekilde tehdit etti ki, Manuel Avrupa'ya yolculuk yapmayı, hatta Limni'ye kaçmayı ve Venediklileri kazanmak için onlara adayı teklif etmeyi düşündü. Venedik, Osmanlı Sultanı'nın Moğol Hanı Timur ile çatışma içerisinde olduğunu ve bu hadiselerden dolayı imparatorun başkentte kalması gerektiğini öne sürerek, İstanbul'dan ayrılmamasını tavsiye etti52. Anadolu'daki durumlar yine Türkler lehine dönmeye başladı ve Bizans'a karşı düşmanlıklar tekrar başladı. Manuel, Batı barbarlarını ne kadar hor görse de, tek muhtemel yardımcılar olarak Macar Kralı'na ve Latin Batı'ya birkaç kez başvurmak zorunda kaldı. İstanbul'un tehlike altında olması, Batı şövalyelerinden oluşan yeni bir Hristiyan birliğinin oluşturulması için en asil sebeplerden biri idi. Frank Avrupa'sının savaşçı unsurları birkaç yıldır yeni teşebbüslerde bulunmaya hazır bekliyordu. İngiltere ve Fransa arasında imzalanan ateşkes anlaşmasından sonra, Paris'te ikamet eden kaçak Ermenistan Kralı 1386 yılında her iki tarafa da Hristiyan Batı'nın 60 yıldır içinde bulunduğu bahtsız durumu anlatmıştı. 18 Haziran 1389 tarihinde ise birkaç yeni anlaşmazlığa rağmen Lelingheim Anlaşması imzalandı. Fransa'nın, henüz reşit olmuş, romantik ve kısa bir süre sonra deliren genç kralının hedefi, kilise ayrımcılığını ortadan kaldırmak ve Amurath Bacquin diye adlandırdıkları I. Murad'a karşı yeni bir Haçlı Seferi düzenlemek, hatta Ermenistan'ı tekrar Hristiyanlara geri kazandırmaktı. 1388 yılının sonlarına doğru Kıbrıs ve Rodos, sultana karşı savaşmak ve kendi bağımsızlıklarını korumak için Sakız Adası'nın Cenevizli Maonezleri ve Midillili Gattilusio ile ittifak kurdular ve Galata da bu ittifaka katıldı53. I. Pierre'nin, kutsal savaş için yanıp tutuşan eski başkanı Filipe de Mezieres, Songe du vieil pelerin adlı eserinde hükümdarı VI. Şarl ve onun İngiliz kardeşi II. Richard'a yeni bir Haçlı Seferi önerdi Fransızlar, İngilizler ve İtalyanların tahsis edeceği iki Hristiyan ordu, İspanya ve Kuzey Afrika'daki Araplara ve Suriye ile Mısır'daki Araplara saldırırken, Osmanlı Sultanı ile savaşma görevi Batı'nın İmparatoru'na, Macaristan ve Bohemya Kralı'na, Lehistan'daki Jagellonlara, Alman Ordusu'na ve birkaç Alman Prensi'ne düştü. Fransızların 1390 yılında Afrika'ya yaptıkları sefer, bu propagandanın bir sonucu olarak görülmelidir. Berberistan sahillerindeki korsanlara karşı yardım istemek üzere Cenevizli elçiler gelmişti. Çok kısa bir süre içinde, Arapların Mehdiye diye adlandırdıkları Ifrikiyye Şehri'ni kuşatmak üzere 1.500 şövalyeden oluşan bir ordu bir araya geldi. Geri dönüşleri çok pahalı olmamıştı. Bu seferden, doğuda her dava için savaşmaya hazır birkaç gezgin veya paralı asker geri kalmıştı. Doğu Akdeniz kıyısındaki ülkelerde bazı miras haklarına sahip liderleri Bourbonlu Ludwig, iyi düşünülmüş bir planı sistematik olarak gerçekleştirecek bir adam değildi54. Bu sefer yeterince gülünç bir biçimde sonuçlanmış olmasına rağmen, Batı'daki insanların heyecanı yine de azalmadı. Her yerde kaçınılmaz manevi bir görev olarak görünen Hristiyan teşebbüslerle ilgili projeler ortaya atıldı. Bütün dünya, İngiltere ile Fransa arasında barış yapılmasını istedi ve her iki devletin hükümdarları birkaç kez bu amaçla bir araya geldi. 1391 yılının yaz aylarında, birkaç bakanına danıştıktan sonra gece gündüz başka bir şey düşünemediğini açıklayan VI. Şarl'ın Romalıların ülkesine yapacağı yolculuk için paralar gelmeye başladı. I. Bâyezid tarafından tehdit edilen İzmir'i savunmak üzere, 1392 yılı için ayrıca Rodos Şövalyeleri tarafından bir sefer hazırlandı. Ancak Fransa Kralı'nın aynı yıl içerisinde ortaya çıkan hastalığı yüzünden Batı'nın bu büyük planları ertelendi. Haçlı Seferi için hazırlıklar yine de devam etti Doğudan hacı olarak geri dönen bir Robert Lermite ve dur durak bilmeyen Filipe de Mezieres, İngiltere ve Fransa arasında barışı sağlamak için hiç durmadan çalışıyorlardı. Filipe de Mezieres 1395 yılında yeni tarikatı Passio Christi'yi, kâfirlerin elinden Türkiye, Mısır ve Suriye'yi almak için Hristiyanlık davasının emrine verdi55. Macar Kralı'nın, Hırvatistan Banı Johann aracılığıyla Venediklilere birlikte Osmanlılara karşı savaşma önerisi 1392 yılında Venedik tarafından geri çevrildi56. Bir süre sonra, 1393-1394 yıllarında, doğudan döndükten sonra Fransa'nın şövalyeleri arasında Osmanlılara karşı savaş çığırtkanlığı yapan Eu Kontu, doğudaki durumlardan dolayı İslâm'a karşı artık uyanık olmak zorunda kalan doğunun Katolik devletine geldi57. Kral Sigismund, 1394 yılında Venedikli dostlarına büyük bir seferin yapılacağını haber verdi, ama Venedik yine çekimser kaldı. Osmanlı Sultanı, ticaret için önemli Balat ve Ayasuluk limanlarını eline geçirdiği için Venedik'in, Osmanlılara karşı daha ılımlı davranmak için yeterli sebepleri vardı ve bu yüzden baskı altındaki imparatora yardım amacıyla sadece birkaç araç göndermekle yetindi. Buna karşın 1395 yılı Nisan ayında, Macar Kralı'nın muhtemelen doğudaki durumların hareketli bir biçimde anlatıldığı mektupları Fransa'ya vardı ve birçok nüfuzlu asilzâdenin silahları kuşanıp Haçlı bayrağı altında Macaristan'a katılma kararı almasına sebep oldu. Macaristan tarafından gönderilen buna benzer yazılardan dolayı daha sonra Kral Ruprecht'in oğlu Palatina Kontu Robert'in, Nürnberg Kalesi Kontu Johann von Zollern'in ve Orta Avrupa'daki birçok başka şövalyenin bu büyük dava için kazanılmasını sağladı. 1396 yılı başlarında Venedik, Burgond Dükü Jean de Nevers ve Orleans ile Lancaster düklerinin yolculuklarını bildiren Burgond Mareşalinin elçilerini kabul etti. Ama dükler, bu yolculuğu gerçekleştiremediler ve yaz aylarında Estergon Arşidükünün liderliği altında bir Macar elçi topluluğu Fransa'ya geldi. Genç Burgond Prensi ile birlikte bu topraklarda tecrübe sahibi olan Eu Kontu, Loren Prensleri Henri ve Filipe de Bar, Fransa'nın amirali Jean de Vienne, doğuda Haçlı Seferi hayallerini kuran La Marche Kontu cesur Boucicaut, Enguerrand de Coucy ve birçok başka asilzâde Macaristan'a doğru yola çıktı. Gelecekteki Chevaliere de la Passion tarikatının yeni kurallarını dağıtan Meziere'nin akılcı tavsiyelerine hiçbiri kulak asmadı. Bu Haçlı Seferi, aslında bu gibi savaş teşebbüsleri ile genelde daha az tehlikeli bir oyun oynayan Batılı şövalyelerin cüretkâr bir teşebbüsü idi. Gerçekte Haçlı Seferi bile denemeyecek bu teşebbüste, Papa'nın duası bile eksikti Fransa'da, bütün Roma dünyası ve Fransa tarafından tanınmış bir rakibi bulunan IX. Bonifaz, Badracık Arşidükü aracılığıyla bir mektup göndermekle yetindi58. Ticaret Cumhuriyetleri ise katılmayı reddetmişlerdi Venedik, Macar Kralı'nın emrine zoru zoruna dört kadırga ve Türklerin Anadolu'dan geçişlerini engellemek için Rumeli'ye üç gemi gönderdi59. Birleşik Fransa-Almanya birlikleri Budin'e kadar genelde karayolunu kullandılar. Yolda kendileri için hazırlanan birçok görkemli davet yüzünden Macaristan'ın başkentine çok geç vardılar. Bizans İmparatoru Manuel ile üzerinde anlaşmaya varıldığı gibi İstanbul'u hedefleyen gerçek bir savaşa zaman kalmamıştı60, ama şövalyeler silahları ile mutlaka ün kazanmak istediler. Kendilerini kanıtlama fırsatını elde etmek için kâfir devletin iç bölgelerine bir seferin yapılması gerekmiyordu aksine oradaki geçişleri kontrol eden kaleleri Hristiyanların eline teslim etmek için Tuna Nehri'nin sağ kıyısında bir sefere başlandı. Aynı zamanda Erdel Voyvodası Stibor, Türklerin kendisine düzenlenecek bir saldırıyı beklediği için 28 Mayıs tarihinde Macaristan Krallığı'nın mirasçıları olarak Lehistan Kralı Vladislav ve Kraliçe Hedwig'in himayesi altına giren Eflak'taki vasalı Vlad'ın üzerine gönderildi61. Tıpkı 1366 yılında olduğu gibi, ana ordu bu sefer de Demir Kapı'da Tuna Nehri'ni geçti. İlk hedef Vidin Banatı idi. Osmanlıların yeni yerleşim yerleri ile çevrilen Vidin'de artık Osmanlıların sadece I. Bâyezid'e itaat eden bir temsilcisi olan Straşimir, Sigismund karşısında yeni bir yemin etti ve emrine bir muhafız alayı verildi. Daha sonra, Eflak Jiiu Nehri ağzında bulunan Rahova üzerine yürüdüler. Burası, Ali Paşa'nın yaptığı akından beri Türklerin elinde olan Kral Şişman'ın ülkesi asıl Bulgaristan'dı. Kalenin Türk muhafızları tutunamadı ve beş günlük bir kuşatmadan sonra Hristiyan birlikler tarafından alındı. 12 Eylül tarihinde birkaç bin dünyaca ünlü, asil kont, baron ve Haçlılardan oluşan Macar ordusu Niğbolu önlerine geldi. Burada, Dimbovita Kalesi'ni almış ve Vlad'ı kaçırmış olan Stibor ve bu zaferden dolayı tekrar başa getirilmiş olan Mircea'nın Romenleri ile buluştular62. İlki Turahan Bey olmak üzere, Tuna beylerinin ikameti olan Niğbolu'nun savunma durumu çok iyi idi ve birkaç hafta boyunca kuşatmaya başarılı bir şekilde dayandı. Böylece, o tarihlerde muhtemelen Anadolu'da bulunan I. Bâyezid, adamlarını kurtarmak için devletin kuzeyindeki bu sınırlara gelmek için yeterince zaman buldu. Ayın 27. gününde Macar beylerinden biri olan Johann Marothy, sultanın Tırnova'ya varmış olduğu haberini getirdi. Aralarında belki ilk defa savaşta tecrübeli süvarileri ile Sırp Despotu Stefan'ın da bulunduğu Avrupalı vasallar sultanın karargâhına gelmişler ve ortak inançlarına rağmen Hristiyan ordusuna karşı savaşmaya kararlı göründüler. Bu tarafta tam bir birlik oluşurken, müttefik güçlerin ordusunda Batı'nın savaş gelenekleri Macar-Romen savaş gelenekleri ile bir türlü bağdaştırılamadı ve aralarındaki çelişkiler büyük bir felaketin yaşanmasına sebep oldu63. Bir hafta sonra büyük Osmanlı ordusu Tuna boylarına geldi. 28 Eylül 1396 yılında karar günü geldiğinde, Franklar şövalye geleneklerine göre, saldırı sırasında ilk saflarda yer alma onurunu talep ettiler. Aynı görevi üstlenmeyi teklif eden Mircea, bu görev için daha uygun olmasına rağmen, Frankların talebi yerine getirildi. İpek, kadife, altın ve gümüş içerisinde parlayan bu küçük görkemli ordu, atlarını hayran kalınacak bir kararlılıkla, kendi içinde kapalı ve savunmaya hazır Osmanlı karargâhı üzerine sürdü. Zincirlerle güçlendirilmiş kazıklarla oluşturulmuş çitin dışında dolanan sipahilerin sözde geri çekilişi, heybetli şövalyeleri aldattı. Tam savaşı kazandıklarını düşünürlerken, ortalarına I. Bâyezid'i almış hâlde piyadeler harekete geçti ve sipahiler kanatta kendilerine ayrılmış yerlerini aldılar. Şövalyelik kurallarına göre geri çekilmeleri mümkün olmayan Batılı şövalyelerin etrafı çevrildi ve esir alındılar veya öldürüldüler. Kral Sigismund, henüz boyun eğmemişti birkaç zamandır müttefiklerinin değeri hakkındaki düşünceleri artık iyice değişmeye başlamıştı. Savaşı, kendi güçleri ile tekrar başlatmayı denedi ve iki Türk birliğini birden yenmeyi, birçok yeniçeriyi ve sipahiyi öldürmeyi başardı. Ancak taze Sırp güçleri gizlendikleri yerlerden çıkınca64, ordusu oldukça yorulmuş ve zayıflamış olan kral, savaşın kaybedildiğini anladı devletin bayrağı düşmüştü. Kral, sadece sadık ve fedakar Cilly Kontu ve Zollern Kontu sayesinde, Niğbolu açıklarında Tuna Nehri üzerinde dolaşan küçük gemilerden birine binerek hayatını kurtarabildi. Verdiği kayıplara kızan I. Bâyezid, büyük paralar ödeyerek özgürlüklerini satın almak zorunda kalan liderler ve din değiştirerek yeniçeriler arasına katılacak gençler dışında, saatlerce esirlerin başlarını keserken, mağlup kral gemi ile Tuna Nehri ağzına gitti. Macaristan'a geri dönmek üzere Stibor ve çok değerli hizmetler vermiş olan Gara Kontu Nikolas yol üzerinde indirildi. Erdel Voyvodası Vlad'ı esir alarak, önceki hükümdar Mircea'nın topraklarını böylece güvence altına aldı. Sigismund, önce eskiden Cenevizlilere, şimdi ise Eflak'a ait Kili'de kaldı ve burada birkaç kale inşa ettirdi. Daha sonra gemisi ile Karadeniz'e geçti ve Varna dolaylarında eskiden Dobrotiç ve İvanko'nun hüküm sürdükleri Kaliakra, savunma durumuna geçirildi. İstanbul'da Manuel uzun zamandır beklediği kurtarıcısını kaçak olarak kabul etme cesaretini gösterdi. Sigismund, Cenevizli ve Venedikli gemiler eşliğinde, Türklerin kendisine alay ederek Tuna boylarından buraya getirilen esirleri gösterdikleri Gelibolu'yu geçti. Ayrıca Rodos Limanı'nı, Modon Kalesi'ni, İyoniyen adalarını da gördü ve Aralık ayında Ragusalıların ziyaretinden dolayı kendilerini onurlandırılmış saydıkları Dalmaçya sularına vardı. Oradaki işlerini kendi lehine düzenledikten sonra 1397 yılı başında nihayet vatanına geri döndü. Esir alınan Fransız asilzâdelerden Comt de la March, Henri de Bar ve Coucy anavatanlarını bir daha göremediler Jean de Vienne daha muharebe sırasında öldü Palatina Kontu ise evine döndükten kısa bir süre sonra hayata veda etti. Bu büyük felaket bütün Batı dünyasında yankılandı ve Franklar bundan sonra bir daha Haçlı Seferi'ne niyetlenmediler65. Yıldırım Bâyezid, Macaristan ve Batı ile bir savaşa girmeyecek kadar dikkatli idi. Niğbolu'daki büyük zaferi, acımasız intikamı, esirlerin akrabaları tarafından ödenen büyük paralar ve Frank hanedanlarının gönderdikleri elçiler hırsını ve açgözlülüğünü doyurmaya yetiyordu. Kendisine ihanet eden yaşlı Straşimir'i artık Vidin'de tutması tabii ki mümkün değildi O güne kadar Bulgaristan'da özgür kalan tek şehirden kovuldu ve Tuna Beyi ikametini Niğbolu'dan buraya aldı. Straşimir'in tek oğlu Konstantin, 1422 yılına kadar hayatını Despot Stefan'ın yanında Sırbistan'da geçirdi66. Despotun Sırpları tarafından çağrılan ve yönetilen, korsan ve akıncılardan oluşan bir Osmanlı birliği, 1395 yılından beri olduğu gibi – ülkeyi boydan boya dolaşıyorlardı – Sava üzerinden Macaristan'a geldi ve bu nehir kenarındaki Mitrovica Kasabası'nı tahrip etti67. Sırbistan'daki durumlarda, 1397 yılı sonunda hâlâ tamamlanamamış yeni bir düzenlemeye gidildi 1398 yılında Ragusa, Sırbistan'da ticaret yapan vatandaşlarını güvence altına almak için pazarlıklar yapmak zorunda kaldı68. Sultan, 1397 yılında üzerine yürüyerek, nihayet Mircea'dan intikamını aldı. Bu, Eflak'a yapmış olduğu ikinci seferdi. Evrenos Bey, hükümdarına eşlik etti. Eflak prenslerinin elinden o güne kadar ellerinde bulunan Silistre alındı. Ancak Türkler Tuna'yı geçtiklerinde Borcea kolunun bataklıklarında hareket özgürlükleri o kadar kısıtlandı ki, geri çekilmeyi bile zor başardılar69. Son olarak Venediklileri de unutmadılar ve daha önce bahsedildiği gibi Arhos ellerinden alındı, yağmalandı ve harabe olarak bırakıldı. Osmanlı Devleti ile gergin ilişiler içinde olan herkes, Osmanlı Devleti'nin öfkeli hükümdarının herşeyi yapabileceğinden korkuyordu. İstanbul'da baskı altındaki Manuel, yeniden herşeyi bırakıp, batıya kaçmayı düşünmeye başladı. Elçileri Nikolas Notaras, Theodoros Kantakuzenos ve imparatorun eniştesi İlario Doria, Bizans başkentinin savunması için para toplamak üzere Avrupa'da bir şehirden diğerine gittiler. Manuel'in Mora Despotu olan kardeşi de 1399 yılı sonlarına doğru ciddi bir biçimde Venedik'e gitmeyi düşündü70. Venedik, 1397 yılı Ocak ayında Ceneviz'den Boğazları gözlemek ve Türklerin ilerlemesini zorlaştırmak için Bozcaada'yı sağlamlaştırma izni istedi. İtalyan Papa, 1388 yılında olduğu gibi Türklere karşı yeni bir ittifak oluşturmayı planladı. Papa, Gördüs'ün satın alınması ile Mora'nın anahtarının Rodos Şövalyeleri'nin eline geçmesini sağlamıştı71. Ancak yeni projelerin hiçbiri hayata geçirilemedi. Mecnun Kral Jean de Berri'nin vasileri olan Fransa dükleri, 1396 yılında yapılan bahtsız Haçlı Seferi liderinin oğlu Burgond'lu Filip ve VI. Şarl'ın kardeşi Orleans'lı Louis, hanedanlarının ve şövalyeliklerinin maruz kaldığı utancın intikamını almak için bizzat Rumeli topraklarına gitmeye karar veremediler. İngiliz Hereford Kontu'nun da doğuya silahlı yolculuğu mevcut durumlardan dolayı engellendi72. Sadece o güne kadar ünlenmemiş isimsiz bazı şövalyeler cesur Boucicaut'nun liderliği altında İstanbul'a geldi. Bunların arasında Chateaumorand ve L'Ermite de la Faye göze çarpıyordu. Bu seferin tek amacı, baskı altında olan Bizans İmparatoru'na yardım etmekti. Fransa sarayından aldıkları tek yetki budur. Yabancılar, onlara katılmamışlardı. O dönemlerde Fransız hükümdarlığı altına giren Ceneviz, nakliye araçlarını sağladı. Bu da Venedik'in tüm vaatlere rağmen hiçbir katkıda bulunmamasına sebep oldu. Boucicaut, geçici bir süre Napoli'deki karmaşalara da katıldıktan sonra – Fransa tahtının halefi Anjou'lu II. Louis, Kral Ladislas'a karşı savaşıyordu – hayalini kurduğu Hristiyan savaşı için hiçbir teşebbüste bulunmadan Modon, Eğriboz ve Midilli Adası'nı geçerek Gelibolu'ya geldi. İlk kez büyük bir sayıda beliren Osmanlı gemileri, Manuel'e yardımcılarının geldiğini bildirmek üzere görevlendirilmiş iki öncü kadırgaya saldırdı, ancak liderlerinin belirmesi ile kurtarıldılar. Boucicaut, birkaç gün sonra İstanbul'a vardı. Yanında, Rodos Şövalyelerine ait iki gemi, duruma göre esnek bir politika güden Gattilusio'nun bir kadırgası ve bir tane de Venedik gemisi vardı. En fazla bin kadar savaşçıdan oluşan Fransız elit birliği İstanbul'da bekledikleri gibi çaresiz bir imparator bulmadılar. Ioannes için Silivri'yi zapt etmişti73. Başkentin surları önünde o dönemde hiçbir Türk ordusu bulunmadı ve Boucicaut Anadolu tarafındaki sahile rahatça inip, Anadolu kıyısında o güne kadar dokunulmayan zengin köylere, Riva ve İstanbul'u göz altında tutmak için sultanın yeni inşa ettirmiş olduğu Anadoluhisarı [Güzelcehisar] ile Osmanlılar tarafından kısa bir süre önce alınmış Daskili'ye karşı küçük teşebbüslerde bulundu74. Fransızlar, Osmanlı büyüklerine ve bizzat sultana ait yerlere de saldırdılar ve bu tip düşmanlar için fazla büyük olan İzmit üzerine bile yürüdüler. Bu hadiselerle, yeni devletin kendini savunmaktan çok saldırıya açık olduğu gösterilmiş oluyordu. Selçukluların asil geleneklerinden çoktan uzaklaşmış olan bu kurnaz düşmanlara karşı kahramanlıklardan kısa süre sonra bıkan asilzâde maceraperestler, durumları ciddi bir biçimde değiştirmeye yetmediler. Boucicaut, geri dönmeye karar vermek zorunda kaldı ve Bizans İmparatoru, tıpkı daha önce İmparator V. Ioannes'in taç giymiş bir dilenci gibi, Batı'ya bizzat seslenme düşüncesini gerçekleştirmenin en iyisi olacağına karar verdi. Ioannes ile kısa bir süre önce barışan Manuel, onu vekili olarak İstanbul'da bıraktı. 4 Aralık 1399 tarihinde sadece imparatoru değil, eşi Helena ile genç Prensler Ioannes ve Theodoros'u da taşıyan bir kadırga, limandan ayrıldı. Yeni Bizans hükümetinin emrinde iki Venedik kadırgası kaldı ve Boucicaut olmasa bile, en azından Chateaumorand hâlâ şehirde idi75. İmparatorun ailesi, imparatorun da birkaç ay kaldığı Benefşe (Monemvasia) Kalesi'nde, Mora Despotunun himayesine bırakıldı. Manuel'in kendisi 1400 yılının Nisan ayında Venedik'e geçti. Despota, daha önce oraya gitmeyi teklif etmiş olan Venedik Cumhuriyeti, bu olağanüstü misafiri doğu tacını taşıyan Kir Manoli'yi gereken tüm saygı ile karşıladı. Şehirde bir süre kaldıktan sonra Manuel batıya doğru devam etti ve Haziran ayında, büyük bir merak ve ünvanına gösterilen saygı ile karşılandığı – 2 bin Fransız onu karşılamak için atları ile geldi – Paris'e ulaştı, ancak buradan yardım beklemek boşuna idi. Sonraki kış, İngiltere Kralı genç ve cesur Henry'nin sarayında görüldü. Manuel, buradan nakdi yardım almayı başardı, ama İngilizlerden ne savaşçı ne de gemi alabildi. Öyle görünüyordu ki, Fransa'nın başkentinde kısa süre önce ölen bahtsız Küçük Ermenistan Kralı ile aynı kaderi paylaşacaktı, ama Sultan I. Bâyezid'in 1402 yılında karşılaştığı felaket, onu beklenmedik bir şekilde tarihin sahnesine tekrar geri götürecekti76. Ioannes, İstanbul'u Türkler tarafından fethedilmeye karşı korumak için elinden geleni yaptı. Rivayete göre, Bâyezid kendisine şehrin güvensiz mülkiyeti yerine Mora'nın tamamını teklif etti. Her türlü ticaretin kesilmesi yüzünden bahtsız metropolde açlık baş gösterdi. 1402 yılının yaz aylarında Fransız ve Cenevizli yardım birliklerinin İstanbul'a varmasına rağmen, nihayet büyük Batılı deniz kuvvetleri ve Takımadalar ile Akdeniz'in küçük hanedanları arasında oluşturulan ittifak başarılı sonuçlar getirmedi. Herşeye rağmen, şehre karşı büyük bir Türk taarruzuna geçilmedi Yıldırım Bâyezid'e göre, şehir içinde yaşayanların fakirliği ve çaresizliği yüzünden şehir büyük bir taarruza gerek kalmadan düşecekti78. Diğer bölgelerde de durumlar öyle bir yönde gelişmişti ki, eski Doğu Roma Devleti'nin yerine birlik içerisinde bir Osmanlı Devleti'nin geçmesi artık çok fazla zaman almayacakmış gibi görünüyordu79. Mora'da, büyük üstatları Philibert de Naillac'ın yönetimi altındaki Rodos Şövalyeleri bir süreliğine Papa'nın desteği ve satın alma yöntemi ile yarımadanın tamamını ellerine geçirmeye ve böylece Osmanlıların ilerleyişini geçici olarak engellemeye çalıştılar, ama bu çabaları sonuç getirmedi. Osmanlılar, Mora sularında sadece Anadolu'dan gelen küçük araçlarla değil, büyük bir donanma ile belirdiler ve 1399 yılında yapılan hazırlıklardan bir yıl sonra iki Giritli kadırgayı zapt etmeyi başardılar. Venedik'te artık Bâyezid'in büyük filosundan bahsedilmeye başlandı. Venedik Eğriboz'u, Koron'u, Modon'u ve Balyabadra (Patras Körfezi)'yı gemilerle denetlemek zorunda kaldı. 1401 yılı bahar aylarında Tesalya Beyi'nin sayıca büyük bir ordusu Atina düklüğünü geçti ve Mora'nın güney ucuna kadar gelerek, özellikle Venedik'e ait yerleri yağmaladı. Gerek Venediklileri, gerekse Despotun Rumlarını ve açgözlü Rodos Şövalyelerini uzaklaştırmak isteyen Akhaia Prensi, Osmanlıların müttefiki olarak kabul edildi80. Venedik, şehir sakinlerini rahatlatmak ve savunma tedbirleri almak üzere Koron ve Modon'a iki Proveditor gönderdi. Osmanlıların akınları ile dehşete düşen Theodoros, sonunda Mezistre (Mistra)'yi Rodos Şövalyelerine satmaya karar verdi. Ancak satın aldıkları yerleri devralmak üzere geldiklerinde, onların yerine Türkleri görmeyi tercih eden Rumların taşlı ve sopalı saldırısına uğradılar. Ortodoks ruhbanı, Latin hükümdarlığından başka herşeyi tercih etti ve sultan, Mora hükümdarı olarak itirazını bildirmekte gecikmedi Mezistre Piskoposu belirli bir süre için Mezistre Dükü olarak görev yaptı ve şövalyelere aldığı parayı geri ödemek zorunda kalan Despot'un tekrar şehre taşınması yeterince zorlu oldu81. Aynı yıl (1402) Pierre de Saint Exupery öldü. Dul eşi Maria, yaşlı Zaccaria'nın iki oğlu olan yeğenlerinin etkisi altına girdi. Bunlardan biri olan Centurione, 1404 yılında Napoli Kralı'ndan Akhaia Prensi ünvanını aldı. 1401 yılı Kasım ayında, kendisine miras kalan Arkadya'yı Venedik'e devretmeye hazır olduğunu ilan eden yeni hükümdarın tüm vaatlerine rağmen, aslında Türklerin elindeydi ve onların amaçlarına hizmet etti. Türkler, Arnavut Paul Spata'dan korsanlıkları için çok uygun olan İnebahtı'yı satın almayı düşündüler ve 1402 yılında Modon'u tehdit ettiler82. Sadece denizde savaşabilen Venedik dahil olmak üzere, yarımadada bulunan hiç kimse Osmanlılara karşı duracak kadar güçlü değildi. İç bölgeler ve sahil boyunca uzanan kasabalar, Tesalya Beyi'nin emrindeki akıncıların ve Anadolu sipahilerinin yağmalarına açıktı ve düzenli olarak Mora'nın bütün Hristiyan hükümdarlarının hediyeleri ve vergileri batıdaki Osmanlı Beyi'nin ikametine gönderildi. Aynı dönemde Arnavutluk'ta da ülkenin, Bâyezid'in birlik içindeki devletinin şekillendirilmesi için dur durak bilmeden çalışan Türkler tarafından nihai işgalinden korkulmakta idi. Vagenetia sebastokratorı ve Parga ile Saiada Beyi Ghin Zenebissi veya Dagno ve Sati'ye sahip olan Coia Zaccaria gibi yerel hanedan mensupları, Osmanlıların işgaline karşı direnemeyecek kadar zayıftılar ve Coia Zaccaria ile ona tâbi olan Tzuphala'daki Demeter Yonima gibi, ne zaman denize ulaşmak isteseler, Türklerin serbestçe geçmelerine ister istemez izin verdiler. Böylece Paşa Yiğit'in ve Voyvoda Şahin'in adamları İşkodra'ya kadar geldi ve şehrin önündeki kasabaları yağmaladılar. Şehrin önceki hükümdarı Georg Straşimir bu işgale karşı sessiz kaldı. Ülkenin bir diğer güçlü hükümdarı olan Akçahisar'lı Konstantin, Hristiyan menfaatlerini hiçe sayan bir hain ilan edildi Kont Niketa, bunun için daha sonra (1402) güçlü kalesini elinden aldı, ama bunun yerine bu sefer Dıraç zapt edildi. Venedik Cumhuriyeti, 1401 yılı bahar aylarında Venediklilerin artık gerçek düşmanı hâline gelen sultan ile barış görüşmelerine başlamıştı O dönemde Avlonya, Venedik'e tâbi olmaya hazırdı Dıraç'ın iç bölgelerinde hükümdarlığı sürdüren Helena Thopia ve eşi, henüz Osmanlılara karşı Venedik'ten yardım istiyorlardı ve Venedik'in Arnavutluk'ta sahip olduğu yerlerin başkenti olan bu şehrin sakinleri kendilerini güvende hissetmiyorlardı. Adriyatik Denizi'ndeki limanlara sürekli destek gönderiliyordu, ama bu hiçbir yerde yeterli gelmiyorlardı Bir çoğu Arnavutluk'a kaybedilmiş gözü ile bakıyordu83. Venedik, Türklere karşı artık müttefik bulamıyor Rodos Şövalyeleri, Sakız Adası'nın Maonezleri, Nakşalı Krispo ve Venedik kolonileri arasında bir ittifakın kurulması için gösterilen çabalar boşa gidiyordu84 ve 1396 yılından sonra Macaristan'la bir birliğin kurulması söz konusu bile olamazdı. 1400 yılı sonbahar aylarında Türk akıncılar Banatın yakınlarına kadar geldi ve sadece Eflak Prensi Mircea onları geri dönüş yollarında yaptıkları yağmalalar için cezalandırdı85. Moğol Hanı Timur'un Anadolu'ya geçişi ile bütün korkular birden yok oldu farklı uluslara ait Hristiyanlar, yeni bir dirence hazırlanmak için zaman kazandılar ve Osmanlıların imparatorluk kurma hayalleri yarım asır kadar ertelendi. Amacı, ailesinin geldiği topraklar olan Anadolu'da tek hükümdar olmak ve muhtemel her türlü rakibini acımasız güç politikaları ile ortadan kaldırmaktı. Hükümdarlığının ikinci yılının baharında, babasının merasimle gömüldüğü Bursa'dan yola çıkarak Moğollar tarafından uygulanan kurallara göre toprakları temizleme ve düzenleme işine başladı. Türklerin Alaşehir diye adlandırdıkları Philadelphia, henüz Osmanlıların silahları karşısında boyun eğmemişti ve Osmanlı Devleti'nin ortasında küçük bir Cumhuriyeti oluşturmakta idi. Sahil boylarının tamamı Menteşe, Aydın ve Saruhan Beylerine aitti Bursa'nın arka bölgelerinde ve Osmanlıların Anadolu'da sahip oldukları yerlerinin asıl merkezinde Germiyanoğulları hüküm sürüyordu. En yiğit savaşçıları barındıran devlet, henüz denize ulaşamamakta idi ve küçük parçalara bölünmüştü. Sultan'ın 1390 yılındaki seferini, kendisi de Anadolu'da bulunan Bizanslı Dukas1, Türk kaynaklarından ve başka Hristiyan kaynaklarından çok daha iyi anlatmaktadır. Yıldırım Bâyezid, burada Türk kökenlilerden daha güvenilir görünen Rumeli ve Tesalya sipahilerini kullanıyordu. Önce, Germiyan Beyi Yakup'a saldırıldı ve başkenti hemen zapt edildi. Tahtından olan Bey, esir olarak Bursa'ya getirildi ve çok daha sonraları Timur'un yanına kaçmayı başardı. Sultan, bilinmeyen bir biçimde Osmanlıların eline geçmiş olan Karaman limanlarından Laodikea (Antalya yakınlarında) üzerinden, Osmanlılara direnmeyi bile düşünmeyen Aydın'a doğru hareket etti Aydın Bey'i, sultanın karargâhına geldi ve hayatının sonuna kadar kalacağı Bursa'ya götürüldü. Yıldırım Bâyezid'in, eskiden Kuzey Rumeli'nin beyi olan oğlu Süleyman Çelebi, artık Osmanlıların elinde bulunan Balat ve Ayasuluk limanlarında, kovulan Aydınoğulları hanedanının yerine geçti ve sultan, 1390 yılı Mayıs ayında Venediklilerin bu bölgede eskiden beri var olan imtiyazlarını bizzat onayladı2. Genç şehzâde, babasının ölümünden sonra kardeşleri ile arasında çıkabilecek muhtemel bir savaş durumunda Venedik'ten yardım sözü isteyerek, Venedik'le ayrıca ilişki kurdu3. Derhal İranlılara sığınan Saruhanlı İlyas Bey, güneydeki komşusu kadar boyun eğmeye gönüllü olmadığını gösterdi. Buna karşı Saruhan'ın başka bir mirasçısı - Hızır Bey – Manisa ve Sart'ı kendine tâbi etmek için Gediz Nehri'ne geldi, ama I. Bâyezid'in kız kardeşlerinden birinin eşi ve sultana karşı savaşmamış olmasına rağmen, Bursa'ya sürgün edildi ve burada kısa bir süre sonra zehirlenerek öldü4. Onun yerine Osmanlı hanedanından, Yıldırım Bâyezid'in çok kısa bir hayat yaşayacak olan en büyük oğlu Ertuğrul geçti. Ioannes ile birlikte, yeterince erzakı olmadığı için sonunda teslim olmak zorunda kalan Alaşehir'i kuşattı. Aynı yılın sonunda Avrupa'ya geri döndü ve Gelibolu'da bir liman ve bir kule inşa ettirerek, Anadolu kıyılarında cephanelere ve gizli yerlere sahip filosu5 için sağlam bir yer yaptırdı. Yeni Müslüman devletinin gelişimi için önemli bir yıl böylece sona erdi6. Osmanlıların ezeli düşmanlarından biri olarak Konya'da, Farsça Alaeddin olarak anılan Karamanlı Ali Bey ile oğulları Ahmed ve Mehmed kalmıştı. Ali Bey, kuzeyde Kastamonu Beyi olan Kötürüm Bâyezid ile ilişki içinde idi. Eniştesi olmasına rağmen, sultan önce Karaman Beyi'nin üzerine yürüdü. Ülkesi, tabii ki mümkün olduğunca kayrıldı ve Osmanlı savaşçılarının insanlara zarar vermeleri veya yağma yapmaları yasaklandı. Konya'nın insanları, I. Bâyezid'e şehrin anahtarlarını teslim ettikten sonra Ali Bey affedildi ve parçalanmış beyliğinin bir kısmı kendisine geri verildi. Beyliğin başkentinde ise Osmanlı komutanı olarak, Aksaray, Akşehir ve doğudaki Niğde, hatta muhtemelen Ankara üzerinde hüküm süren Sarı Timurtaş Paşa kaldı7. Dört yıl sonra, Hristiyanların Osmanlılara karşı ittifak kurdukları haberi, babasının ve büyükbabasının kendilerini Anadolu'nun gerçek ve yasal beyleri olarak gördüklerini unutamayan, gururu kırılmış Ali Bey'in yeniden ayaklanmasına sebep oldu. Ali Bey'in ani saldırısına hazırlıksız yakalanan Timurtaş, yönettiği toprakların eski beyine esir düştü, ama Yıldırım Bâyezid'in Niğbolu'da şövalyelere karşı kazandığı büyük zaferin duyulması üzerine Ali Bey, Timurtaş'ı tekrar serbest bıraktı ve sultanın gönlünü tekrar kazanmak için her türlü çaba gösterse de başarılı olamadı. Ali Bey, bu sefer son toprakları ile birlikte hem özgürlüğü, hem de hayatı için savaşmak zorunda kaldı. Konya önlerindeki Akçay muharebesinde Osmanlı birliklerini iki kez defetmeyi başardı ve kendini zafer sarhoşluğuna bıraktı. I. Bâyezid'in karargâhında bulunan Alman Schiltberger, aynı gece Ali Bey'in şenlik havasında aydınlatılmış karargâhından gelen davul ve zurna sesleri duydu. Ancak muharebenin ikinci gününde sultan daha güçlü çıktı. Konya tekrar teslim olmak zorunda kaldı ve Karaman Beyi, şansını tekrar denemek istese de, intikamını almak için onu herhangi bir emir beklemeden öldürten Timurtaş'ın eline düştü. Birkaç gün sonra Larende, Osmanlılara teslim oldu. Şehir sakinleri, gelecekteki hükümdarları olarak Ali Bey'in oğullarından birini istediler, ama başarılı olamadılar. Bunun yerine Karamanoğulları ailesi Bursa'ya götürüldü8. Kızılırmak ve Yukarı Fırat kenarındaki Karamanlılara ait Kayseri'nin doğusunda, tıpkı asıl Anadolu beylerinin tebaaları gibi köylerde sadece kısmen yerleşik olan Türk boyları gezerdi. Bunlar, yarımadanın iç bölgelerinde adları hiç duyulmayan yerli Türkmen reisleri tarafından yönetilirlerdi. Emir Ahmed adında biri, Amasya ve eski şehrin kuzeydoğusuna kurulan yeni Merzifon Şehri'ne sahipti. Tekfur ya da Kral diye adlandırılan bir diğeri, Sivas'ta hüküm sürüyordu. Bu tekfurun adı Farsça'da Burhaneddin'di ve kadı ünvanını taşıyordu. Son zamanlarda ayrıca Tokat ve Kayseri'yi de almıştı. Ancak, Anadolu Beyi ile hiç ilgilenmeyip, Mısır-Suriye Memlük Sultanı'nın hükümdarlığını tanıyordu. Komşusu Burhaneddin tarafından tehdit edilen Emir Ahmed, kurtarıcılarına topraklarını vermeyi vaat ederek, Osmanlıları buraya çağırdı ve Sivas Beyi, çok övdüğü gücüne rağmen, I. Bâyezid'in birliklerini beklemeyi göze alamayarak Fırat Nehri'ni geçti ve uzun süreden beri otlaklar yüzünden düşmanca ilişkiler içinde bulunduğu Akkoyunlulara mensup Türkmen lideri Karayülük Osman Bey'in kısa bir süre sonra hayatına son vereceği yere çekildi. Yıldırım Bâyezid, kurbanının mirasını devralmaya çalışan Osman Bey'in üzerine oğullarından birini göndermek zorunda kaldı ve Türkmen lideri ancak büyük çabalar sonucunda mağlup edildi. Şehir sakinleri tarafından çağrılan Sultan I. Bâyezid, bu güzel ülkeyi yönetmek üzere Sivas'a bizzat kendisi geldi ve daha sonra doğudaki bu yeni eyaletin başına en büyük oğlu Ertuğrul'u getirdi. Ertuğrul,* Timur'la yapılan savaşta öldüğünde9, Bâyezid'in en yetenekli oğullarından biri olan Çelebi Mehmed, Amasya'ya gitti10. Eski Sivas Beyi'nin oğlu Zeynelabidin (Alaeddin Ali Çelebi), babasının topraklarını bir daha hiç eline geçiremedi ve Akkoyunluların, Osmanlı saldırılarına cevaben Ankara'yı alma teşebbüsleri Şehzâde Süleyman tarafından başarılı bir şekilde engellendi11. Bölgelerin genişletildiği bu yıl 1398 olarak kabul edilmekte idi. Bir sene sonra, Kötürüm Bâyezid, uzun yıllardır yürüttüğü düşmanlığının cezasını buldu. Canik topraklarını, Kızılırmak üzerindeki Osmancık Kalesi'ni ve başında Bulgar Çarı Şişman'ın oğullarından birinin bulunduğu Samsun'u kaybetti. Önemli bir liman olan Samsun, aynı zamanda surlarla korunmuş ve bir konsolos tarafından yönetilen, Cenevizlilere ait Kâfir Samsun (Simisso) ile bağlantıda idi12. Tıpkı Samsun gibi Cenevizli bir koloni barındıran ve Franklar tarafından Amastris olarak adlandırılan Amasra, belki yıllardan beri son yerli beyi buradan kaçıran Osmanlı bir sübaşının komutası altında idi13. Kötürüm Bâyezid'in fazla bir yeri kalmadı sadece Sinop, Franklar'ın dostu olan tek oğlu İsfendiyar'a bırakıldı14. 1399 yılında Akdeniz civarlarındaki fetihler de tamamlandı. Antalya civarında, daha önce Kıbrıs Kralı Pierre'e vergi ödeyen Teke Beyliği, Osmanlı topraklarına katıldı. Alman Schiltberger, gezi notlarında fatihlere 10 bin devenin getirildiği bu zengin ülkenin fethinden bahsetmektedir. Osmanlıların saldırıları, tekrar doğuya yöneldi. Bu seferki hedef, I. Bâyezid'in fethettiği topraklara ek olarak Kahire'deki sultandan resmen talep etmiş olduğu Erzincan ve Fırat Nehri kenarındaki Malatya kaleleri idi15. Malatya, iki ay süren kuşatmadan sonra teslim oldu. Osmanlı nüfuzunun ne kadar yayıldığının bir göstergesi olarak Bursa'da o dönemde iki Türkmen kaçak lider sığınmacı yaşıyordu Bunlardan biri Karakoyunluların lideri Kara Yusuf, diğeri de İran'ın büyük Moğol Hanı'nın saldırısına uğramış ve Halep'te mağlup olmuş olan Bağdat valisi Ahmed Celayir'di her ikisi de I. Bâyezid'den koruma talep etmişlerdi16. Ama Timur gibi güçlü bir hükümdar, batıdaki isyancının böyle bir terbiyesizliğine sessiz kalamazdı. Avrupa ve Anadolu Rum topraklarının Turanlı hükümdarı ile ondan üstün bir güce sahip olan yine Turanlı İran Şah'ı arasında gerçekleşecek büyük bir çarpışmanın zamanı gelmişti. Timur, bütün hayatları boyunca kaba keçe otağlarında geçiren, en büyük amaçları ve zevkleri ebedi savaş olan Yörük ya da Türkmen sıralarından çıkmış bir Türk'tü. Türkistan'da, sonraları muhteşem Ak Saray ve birçok başka yapı ile süsleyeceği Keş'te 1333 yılında Han ailesinin mensubu olarak doğmuştu. Barlas boyundan ve Köreken soyundan geliyordu. Timur, önce yerel olarak büyük bir nüfuza sahip asi Türk Emir Kazagan'ın emrine girdi ve onun torunu ile evlenme şerefine nail oldu. Orhan Bey, Anadolu'da son yıllarını mutlu bir şekilde geçirirken, Timur bu zıpçıktının basit bir subayından başka bir şey değildi. Kazgan'ın ölümünden sonra Timur, birçok çetenin liderliğini yapan Moğol Çağataylıların emrine girdi. I. Murad, Edirne'yi alırken, bu Türkmen maceraperest, zorluklar ve fedakarlıklar dolu bir hayat geçirdi ve çetin bir hayatın zor şartlarına alışmak zorunda kaldı. Şiva ve Buhara arasındaki çöl, birkaç yıl boyunca sığınağı oldu. Bir seferinde bir ayağından o kadar ağır yaralandı ki, bunun ömür boyunca izlerini taşıdı Ayağı, bir daha yere basmadı ve kurumuş gibi görünüyordu17. Bundan sonra herkes onunla alay ederek, Aksak Timur anlamına gelen Timurlenk adı ile çağıracaktı. Franklar tarafından bu isim daha sonra Tamerlan , Schiltberger tarafından ise Timurlin şeklinde telaffuz edildi. Timur, çok kısa bir süre sonra Türk akıncılarının korkulan bir lideri hâline geldi. Yörük lideri Hüseyin'de, sadık olmaktan çok cesur olduğunu kanıtlayan bir dost buldu. Timur, daha sonraları en sevdiği başkenti hâline gelecek güçlü ve güzel Semerkant Şehri'ne hakim oldu ve ülkenin tahtına Çağataylı Suyurgatmış'ı geçirdi. Daha sonra akrabası olacağı Taşkent Emiri ile birlikte çalıştı. Birkaç yıl boyunca, eskiden dostu olan Emir Hüseyin ile çatıştı ve Hüseyin bu çatışmalar sırasında hayatını kaybetti. Bu çatışmalardan sağ olarak çıkan Timur, mağlup Emir Hüseyin'in başkenti olan Belh'te Moğol geleneklerine uygun bir Kurultay topladı ve Maveraünnehr'in burada hazır bulunan ileri gelenlerine kendini o güne kadar Moğol hükümdarlığı altında bulunan ülkenin Türk Emiri ilan ettirdi. Bu güçlü tiranın hassas bir biçimde kaleme aldığı hayat hikâyesine göre bu hadise, Meriç Nehri kenarında Osmanlılar ve Sırplar arasındaki büyük savaştan iki yıl önce, 8 Nisan 1369 tarihinde gerçekleşmişti. Timur, bir yıl sonra aldığı yeni toprakların eski hükümdarlarına karşı savaş başlattı Altı yıl süren bir dirençten sonra ellerinde bulunan Maverünnehr'in doğu kısmını tamamen ele geçirdi. 1371 yılında Harezm önlerine geldi ve buradan da zaferle ayrıldı. 1375 yılında himayesi altında bulunan Toktamış, Urus Han'ın yerine geçti. 1384 yılında Kafkasya geçitlerinden geçip, Rus bozkırlarına girdi, Moskova'yı ateşe verdi ve hükümdarlığını en gaddar biçimde ilan etti. 1380 yılından itibaren tüm Hanların vasisi olarak hükümeti yöneten Mamay, Kulikovo'daki büyük muharebede önce Ruslara, daha sonra da Kalka Nehri'nde Toktamış'a mağlup oldu ve kısa bir süre sonra, Batı Avrupa'daki Tatar Devleti'nin ticaret kapısı olan Cenevize ait Kefe'de hayatını kaybetti18. Toktamış, Rusya'yı ilhak ederken, Timur İran üzerine yürüdü. Bakımsızlıktan harap olmuş İran'ın kuzeyinde ve güneyinde yerleşik zayıf hanedanlar böyle bir düşmana direnemedi. Tus ve Nişabur, artık Han mertebesine yükseltilmiş Timur'un güvenli himayesi altına girdiler. İsfahan'ın sahipleri olan İran'daki Muzafferîler, Irak'taki İlhanlılar ve Azerbaycan, bağımsızlıklarını kaybettiler. Venedik'le ilişki hâlinde olan Şeyh Üveys'in oğlu Ahmed, Hristiyan bir başpiskoposun ikamet ettiği başkent Sultaniye'yi terk edip, Bağdat'a kaçmak zorunda kaldı19. Kafkasya'nın alt kısımlarındaki eski Büyük Ermenistan Erivan, Tiflis, Nahcivan ve Cilan ile birlikte Timur'un eline geçti. Erzincan'ın Müslüman-Ermeni hükümdarı Mutahharten'in elinden Van'ı aldı. Mutahharten, Tanrı tarafından gönderilen belaya boyun eğdi. Timur'un hükümranlığını kabul etmek istemeyen Karakoyunluların lideri, kısa bir süre sonra kendine başka bir ikamet bulmak zorunda kaldı. Timur, surları önündeki Kanigul Ovası'nda değerli, altınla dolu ipek ve brokardan yapılmış otağlarını açmaya alışık olduğu Semerkant'ta 1389 yılında, saray bilginlerinin şiirleri unutulmasa da asıl rolü bol yemeğin ve içkinin oynadığı zaferlerden birini kutladı. Timur, Osmanlı tarihinde Kosova savaşının ve I. Bâyezid'in sahil boylarındaki hükümdarlara ve Germiyanoğulları ile Karamanlılara karşı yaptığı seferlerin cereyan ettiği üç yılı, Toktamış'ı kaçmaya zorlayan Rusya seferi ile geçirdi. I. Bâyezid, Avrupa'da Tırnova'daki Bulgarlar ve Mircea'nın Eflakları ile uğraşırken, Doğu'nun Türk Hanı Timur, Rusya'dan döndükten hemen sonra İran bağımsızlığının son kalıntılarının üzerine yürüdü. Muzafferîlerin yiğit Mansur Bey'i ile yapılan bir muharebe sırasında Timur'un hayatı tehlikeye girdi. Timur, 1392 yılında bu sefer Esterâbâd'a saldırdı ve Haşşaşi tarikatının yuvası olan Alamut'u yok etti Hemadan'ı aldı ve Ahmed Celayir, Kürdistan Dağları'nı terk etti. Dicle Nehri'ni takip ederek Bağdat'a kadar varan Timur, bu şehre merasimle girdi. Toktamış karşısında bir kez daha zafer kazandı ve Moskova bir kez daha ateşe verildi. Azak Denizi kıyılarındaki büyük Ceneviz kolonisi Tana'da acımasızca yapılan tahribat, Batı'da Franklar arasında uzun yıllar boyunca unutulmadı. Timur, ancak 1396 yılında Semerkant'ta inşa ettirdiği camilerin minarelerini, medreseleri ve sarayları ve sayısız otağlarla bezenmiş Zerefşan Ovası'nı tekrar gördü. Bu, Osmanlıların Niğbolu'da savaştıkları yıldı20. Venedikliler, daha 1394 yılı Temmuz ayında I. Bâyezid ile Tatarların Hanı arasında düşmanlıklar çıkacağından emindi21 ve baskı altındaki Bizans İmparatoru'nu bu haberle teselli ediyorlardı, ama bu haberin doğruluğu için zaman henüz erkendi. 1399 yılında beklenen savaş hâlâ başlamamıştı. Aksine Timur Hindistan'a yönelmiş ve Belh'ten yola çıkarak, büyük çabalar ve kahramanlara özgü bir dayanıklılıkla Hindukuş'un yüksek dağlarını aşıp, Afganistan'daki Kabil ve Sultan Mahmud'un yönetimi altındaki Delhi'de Ganj Nehri'ne kadar herkese gücünü göstermişti. 1399 yılında geri döndükten sonra, batıya yönelik büyük bir sefer beklentisi başlamıştı. Timur, kendisini sadece dünya üzerinde ulaşabileceği yere kadar hırsını doyurmak için Allah tarafından gönderilen Allah'ın kulu olarak değil, Türk halkının da gerçek ve tek temsilcisi olarak görüyordu. Yörüklerin bol paçalı şalvarları içinde, başında yüksek keçe başlığı ile tam bir Türk gibi giyinirdi ordusu, geneleksel Türk silahları olan ok ve yaylarla silahlanmıştı22. Sarayı'nda sadece Türkçe konuşulur ve Türkçe yazı yazılırdı. Saf Türk kanı taşıyan soyu ise henüz Hristiyan hanedanlarının kanı ile bozulmamıştı. Cengiz Han'ın eski kanunlarını içeren Yasa adlı kitabını, Kur'an'dan bile daha değerli tutar ve takip ederdi. Ordusu, eski geleneklere göre Onbaşılar, Yüzbaşılar ve tümen ağaları olan Binbaşılar komutasında 10, 100 ve 1000 askerden oluşan birliklere ayrılmıştı. Burada da üst komuta bir beylerbeyinin elinde idi ve devletin işleri (Divân beyleri, dilekçe ve arzlarla ilgili Arz Beyi gibi) beyler ve (dört) vezir tarafından yürütülüyordu. Timur'un Tatarları, tıpkı Bâyezid'in Osmanlıları gibi tuğun altında savaşıyorlardı. Tamamen Türk olan bu devlet, ayrıca Osmanlıların hâlâ bazı yönlerden kaba kalmış devletinden daha zengin, hatta daha medenileşmişti. Bursa'da herşey eskisi gibi sade tutulurken, Semerkant ve Keş'de birçok ev ve otağda, sadece savaş sırasında düşmanları bile hayrete düşüren ipek kumaşlara, brokarlara, değerli kilimlere, masif altından mobilyalara, altın tabaklara, değerli taşlarla bezenmiş küçük eşyalara rastlanırdı ve Bizanslılar bile bu görkemi ve zenginliği tarif etmeye kelime bulamazlardı. Türkistan'da beyaz Tebriz mermerinden devasa camiler inşa ettirilip, güzel porselen çinilerle süslendi. Suriyeli ve Hintli mimarlar, burada her zaman iş buldular. Medreselerde, dünyaca ünlü hocalar ders verdi. Osmanlı sultanı, ikinci derece sanatçılarla ve daha az tanınmış hoca ve yazarlarla yetinmek zorunda kalırken, büyük Timur'un çevresini birçok şair ve yazar sarıyordu23. Karşılaştırıldığında Osmanlılar ne kadar da küçük görünüyordu. Buna rağmen, Türk soyunun Kur'an'ı sadece yüzeysel olarak takip eden dejenere olmuş evladı Rum topraklarının sultanı Fırat sınırını geçmeye, Hanın vasallarını kaçırmaya, Hanın düşmanlarına sığınma hakkı vermeye ve gücünü Hanın gücü ile kıyaslamaya cüret ediyordu. Timur'un intikam seferi, belli bir süre sonra yapılmışsa, bunun tek sebebi Hanın menfaatlerinin geniş bir alana yayılmış olmasındandı. Timur'un asıl amacı hiçbir zaman yeni düzenlenmiş sürekli bir devlet kurmak değildi. Aksine, ganimete hiçbir zaman sırt çevirmeyen, ancak ilk aşamada ün kazanma hırsını doyurmayı amaçlayan ve hiçbir durumda herhangi bir hakareti veya meydan okumayı cevapsız bırakmayan Türk ideallerini temsil ediyordu. Bağdat'tan Mısır'a kaçmış olan Ahmed Celayir, Mısır Memlük Sultanı Berkuk'un sarayına sığınmıştı. Berkuk da Timur gibi yükselen bir nevzuhur idi ve yükselişinin birçok yönü Timur'un yükselişine benziyordu. Gençliğinde, 14. yüzyılın ortalarında Emir Yelboğa'nın kölesi olan Berkuk, sonunda kurnazlığı ve hırsı ile tüm rakiplerini yenmeyi veya öldürtmeyi başarmış ve genç sultanı tamamen avuçlarının içine almıştı. Devletin tüm işlerini o yönetiyordu. Kısa bir süre sonra kendisine karşı ayaklanan düşmanlarının saldırılarından sadece kıl payı kurtulduktan sonra, Suriye'ye gelmiş ve burada eski hamisi ve onun danışmanına karşı savaştı. Son önemli muharebeden önce sultanın yanına çağrıldı ve bu muharebenin başarılı bir şekilde sonuçlanması ile yeni tahtını sağlamlaştırdı. Artık hiçbir rakipten korkmak zorunda kalmayınca, Kahire'de palmiye dalları ve büyük bir sevinçle karşılandı. Çerkeslerin ve devşirmelerinin desteği ile – Halep'teki temsilcisi Timur'un varışından kısa bir süre öncesine kadar Selanikli bir Rum'du – Türkmen Timur'a boyun eğemezdi ve Mısır'a sığınan asil bir kaçağı teslim edemezdi. 1394 yılında tekrar Suriye'ye geldi ve Fırat Nehri kenarına gelmiş rakibi ile hakaret dolu mektuplarla yazıştılar. Timur, kendisiyle övünerek harap ettiği şehirlerden, tecavüze uğrayan kızlardan, esir alınan erkeklerden ve gökyüzündeki yıldızların sayısı kadar büyük ordusundan bahsederken, taç giymiş eski bir köle olan Berkuk, bu mektupları yazan kişinin yaptıkları bir krala değil, ancak şeytana yakışan aşağılık bir düşmandan başka bir şey olmadığı ve zaferin savaşçıların sayısına değil, Allah'ın isteğine bağlı olduğu 24 cevabını verdi. Bütün bunlara rağmen, savaş yine de başlatılmadı. Berkuk, Halep ve Şam'ı ziyaret edip, savunmaya hazır hâle getirdikten sonra gönül rahatlığıyla Kahire'ye geri döndü. Timur, ancak Berkuk'un 1399 yılındaki ölümü üzerine henüz genç olan oğlu Ferec, Mısır ve Suriye'yi çok zayıf bir elle yönetmeye başladıktan sonra kendi gücünün yanında varlık göstermemesi gereken bu büyük devleti yerle bir etmeye karar verdi25. Timur, bu niyetle 1400 yılının bahar aylarında, Berkuk taraftarları ile Mintaş, Nasirî ve Arap boylarının lideri Nair arasında geçen iç mücadeleler yüzünden zayıflamış olan Suriye üzerine yürüdü. Ekim ayında İran birlikleri Fırat Nehri'nin çizdiği sınıra geldiler. Burada önce Fırat geçişini güvence altına almak için Kalatü'r-Rum Kalesi'ni zapt ettiler. Ordu, Behisni ve Antep üzerinden yoluna devam etti. Malatya, direnmeden teslim oldu26. Ancak, sıra nüfusu kalabalık ve güzel Halep Şehri'ne geldiğinde, daha önce adı geçen Selanikli devşirme Domordeks el Kassiki, Şam, Trablus, Humus ve Hama emirlerinin birliklerini topladı ve 30 bin savaşçısı ile Timur'un karşısına çıktı. Ancak büyük bir coşku ile ilerleyen Çerkesler ve Suriyeliler, Timur'un adamları tarafından çember içine alınıp, öldürüldü veya esir alındı. Hanın savaşçıları bunun üzerine terk edilen Halep'e girdiler. Uzun süre direndikten sonra nihayet güçlü kale de teslim oldu. Zafer kazanan Timur'un Kahire'ye gönderdiği ulaklar, genç Ferec'ten büyük bir tazminat ve devletin sınırları içerisinde Timur adına sikke bastırma ve tüm camilerin minarelerinden adına hutbe okutma hakkını istediler. Bu talepler tabii ki şiddetle reddedildi ve Ferec, seçkin ve demir zırhlar giymiş 40 bin memlük ve topraklarındaki yerlilerden oluşan bir ordu ile Suriye'ye geldi ve Şam önlerinde savaşa hazır İran fatihi ile karşılaştı. Muharebe, 1401 yılının ilk haftasında yapıldı ve sadece Timur'un iki ay önce Halep önlerinde yaptığı savaşın bir tekrarı idi. Kahire'ye giden büyük yolu tıkanan genç Mısırlı sultan, birkaç kaçakla birlikte geri dönmek için Beyrut'a yöneldi. Suriye'nin, bütün Frank güçlerine ait tüccarların, yerleşimlerin ve konsolosların bulunduğu en zengin şehri olan Şam, Timur tarafından işgal edildi ve müstahkemliğiyle tanınan Şam Kalesi de sadece birkaç gün dayandı. Eski Moğol geleneklerine göre, şehir sakinlerinin varlıkları titiz bir şekilde defterlere işlendi. Timur, kendisine ayrıca 1 milyon 600 bin dirhem ödenmesini istedi ve sadece kendi sikkeleri gibi saf gümüşten bastırılmış olanları kabul edeceğini ekledi. Daha sonra tiranlara layık bir ironi ile bu büyük paranın sadece ordusunun bir bölümü olan Çağataylılara yettiğini ve Horasan'dan gelen birliklerle kendi adamlarının da memnun edilmesi gerektiğini iddia etti. Zavallı bölge insanları sonuç olarak Timur'un çekilmesi için de para ödemek ve kendi evlerini, bahçelerini ve mallarını para karşılığında geri almak zorunda kaldılar. Timur, mümkün olan tüm baskı araçlarını kullanarak son paralarına da sahip olmak için adamlarını bölge insanlarının üzerine saldı ve işe yarayan tüm insanlar köle olarak karargâha getirildikten sonra, özellikle metal işleri olmak üzere her türlü zanaatın gerçekleştirildiği bu bahtsız şehrin ateşe verilmesini emretti. Alevler, üç gün boyunca semaları aydınlattı ve haftalarca henüz sönmemiş kalıntılara rastlandı. Sadece şehir önlerinde birkaç Frank'ın evi tahripten kurtulmuş ve şehir 30 yıl sonra bile tekrar tam olarak inşa edilememişti27. Timur, ancak tüm erzaklar bittikten sonra 1401 yılı Mart ayında parlak bir zaferin kazanıldığı ve büyük cinayetlerin işlendiği bu yerden ayrıldı28. Venedikliler, bu hadiseler üzerine kendini Şam'daki ticaret kolonilerini daha güvenli kayalık bir ada olan Tortosa'ya aktarmak zorunda hissetti29. Bu hadiselerden önceki sonbahar aylarında I. Bâyezid, büyük rakibinin ve en güçlü düşmanının muhtemel bir saldırısına karşı hazırlıklı idi. Arnavut Coia Zaccarias'a kadar bütün Avrupalı vasalları yanına çağırmıştı30. Ancak karargâhta geçirilen kışın yorgunluğunu üzerinden atmaya çalışan İran hükümdarından beklenen büyük sefer yerine, Osmanlılar sadece Ermenistan'da taşkın bir hayat süren oğlu Miranşah'ın düşmanlıkları ile karşılaştılar. 1401 yılı bahar aylarında Miranşah, Erzincan'ı aldı ve Timur'un hükümdarlığını tanımaya zorladığı Sivas'a kadar ilerledi. Bâyezid'in en büyük oğlu Ertuğrul, ikameti olan bu önemli ve büyük şehrin savunması sırasında öldü ve babası, tek bir ağıtta her iki kayıp üzerine duyduğu acıyı birleştirdi31. Ankara'ya kadar uzanan bölgenin tamamı artık İranlıların elinde idi. Şehrin yeni beyi ve Ertuğrul'un küçük kardeşi Mehmed, düşmanlarının üzerine yürüdü, ama büyük bir mağlubiyete uğradı. Cenevizli Maioco, I. Bâyezid'ın filo kurmak için gerekli tedbirleri almasından sonra kendi menfaatleri için kaygılanan ve Boğaz'ın Asya yakasında bulunan Güzelcehisar civarlarındaki yerlerin hâlâ Galatalılar tarafından rahatsız edilmekte olmasına rağmen, bir barış anlaşmasını görüşmek üzere sultana elçiler göndermiş olan Avrupa'daki ticaret Cumhuriyetlerine32, doğudaki durum değişikliklerini bildirdi. Bunun üzerine Timur'a Venedik, Cenova, Bizans İmparatoru, Galata Podestası ve Haçlı Seferi temsilcisi ve Hristiyan tarikatının koruyucusundan çok Cenova'nın hükümdarı olara kabul edilmesi gereken Fransa Kralı adına hareket etmeye yetkili kılınan bir Dominiken ve ikinci bir kişi elçi olarak gönderildi. Ağustos ayının sonunda, Timur'un hasattan hemen sonra I. Bâyezid'in üzerine bizzat yürüyeceği haberi ile geri döndüler. Ioannes'a bir mektup göndermişti33. Aynı zamanda, sultanla yapılan barış görüşmeleri de başarılı bir sonuç vermeye başladı Doğu sınırında bulunan Beyazid'in yokluğunda Bursa'da vekili olarak hüküm süren annesi, yıllık 5 bin altın karşılığında imparatora elinden alınan yerleri geri vermeye söz verdi34. Ancak daha önce de dediğimiz gibi, Hristiyan güçler Timur'un tavsiyelerini dinlemişler ve Osmanlılar ile geçici olarak hiçbir anlaşma yapmamışlardı. Kış boyunca Bursa'da kalan Bâyezid, 1402 yılı baharında muhtemelen kısa bir süre önce tekrar geri alınan Sivas'a gitti. Avrupa'da Tuna Türkleri ile yine savaş hâlinde olan Mircea'nın muhtemel bir saldırısına cevap vermek üzere, yeterli sayıda birlik bıraktı. Gelibolu'da ise düşman saldırılarını karşılamak ve sultanın Rumeli'ne dönüşünü güvence altına almak üzere dokuz kadırga ve birkaç gemi hazır bulunduruldu35. Timur, Sivas'ı ikinci kez eline geçirdi ve yeni seferine ancak yazın devam etti. Bâyezid ise Anadolu şehirlerinin harap edilmesini ve kovulan hanedanların tekrar eski yerlerine getirilmesini her ne pahasına olursa olsun engellemeye, yavaş yavaş ve büyük zorluklarla bir araya getirilmiş devletin bütünlüğünü korumaya kararlı idi. Bâyezid, Tokat yolunu denetim altında tuttuğu için Timur, Kayseri üzerinden Ankara'ya yönelmek zorunda kaldı36. Ordular, iki ay boyunca Ankara'nın kuru ve susuz ovasında hareketsiz beklediler. Tıpkı Timur'un Suriye'ye ilk gelişinde olduğu gibi, ulaklar iki karargâh arasında hakaret dolu mektuplar taşıdılar Bâyezid'in, Timur'a sürgüne gönderdiği ilk karısını tekrar geri almasını tavsiye ettiği Timur'un ise buna cevaben rakibinin zayıflığı ile dalga geçtiği söylendi37. Bizanslı Halkondil'e göre, Timur hor gördüğü Osmanlı Sultanı'ndan savaşçıları için tereyağı ve çadırlar, 2 bin deve, haraç, sadece kendisi tarafından bastırılan sikkelerin tanınmasını, bütün camilerde kendi adına hutbe okutulmasını ve babalarının sadakatinin bir göstergesi olarak Bâyezid'in oğullarından birinin rehin olarak gönderilmesini talep etti38. 28 Temmuz'da39 nihayet beklenen büyük savaş başladı. Aynı dönemde Şam'da ve Mısır Sultanı'nın topraklarında yaşamış olan İtalyan bir yazar, Osmanlıların nihai mağlubiyetlerinin sebebini sulamak üzere götürülen atlarından çoğunu çaldırmalarına bağlamakta idi. Niğbolu'da esir alınan Alman Schiltberger'e göre ise Akkoyunlu birliklerinin düşmanın tarafına geçmesi ile Osmanlıların ordusu zayıflamıştı liderleri olan Müslüman-Ermeni Mutahharten, eski hükümdarı Timur'a karşı savaşmak istememişti40. Ayrıca Timur'un Hindistan'dan getirmiş olduğu zırhlı fillerin de Osmanlı karargâhında dehşet saçtığı söylendi41. Nedeni ne olursa olsun, Bâyezid'in birlikleri sonunda geri çekilmek zorunda kaldılar tıpkı 1396 yılında olduğu gibi, sultan bir tepenin üzerinde piyadelerinin, asil sipahilerinin ve 5 bin yeniçerinin demir gibi direnci ile dayanmaya çalıştı. Ancak, Timur'un sanki günlük işlerini yapıyorlarmış gibi bir Bizanslının ifadesi ile yorulmayan karıncalar misali , sessiz ve dur durak bilmeden ilerleyen askerleri sayıca çok üstündü. Sırp Prensi Stefan, siyah demire bürünmüş 5 bin şövalyesi ile devletin onurunu ve eniştesi olan hükümdarının özgürlüğünü kurtarmaya boşuna çalıştı Önlerindeki Tatar safları, mızrak darbeleriyle atları telef etmek üzere açıldı. Özellikle Timur'un karargâhında bulunan Karamanlılar ve en başta Aydınoğulları olmak üzere Bâyezid tarafından yerlerinden edilen Anadolu beylerine tâbi olan Türkler intikam hırsı ile yanıp tutuştular ve düşmanın saflarına geçtiler. Osmanlıları da Timur'un ordusunda bulunan kendi hanedan mensuplarından birinin varlığı ile - I. Murad tarafından gözleri dağlanıp, öldürülen Savcı Bey'in oğlu ile - şaşırtmayı başardılar. Böylece Osmanlıların yaptığı savaşlar arasında ilk kez yeniçerilerin çemberi kırıldı ve hepsi dört bir yöne dağıtıldı. Bâyezid'in oğullarından genç Mustafa, savaş sırasındaki katliamda hayatını kaybetti*. Diğer oğulları Süleyman, Mehmed ve İsa, kaçmakta olan kendi eyaletlerinin askerleriyle birlikte sürüklendiler. Yerinden hareket edemeyecek durumda olan gut hastalığının pençesindeki yaşlı sultan, Timur'a esir düştü. Heybetli Arap atından indirilip, Timur'un çadırına kadar gideceği basit bir ata bindirilirken, kendisine İn atından Bâyezid ve gel. Timur, seni
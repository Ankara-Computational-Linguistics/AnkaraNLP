h ayatının s onunda a şkın d a e n zorunu s eçmiş. M ilena g ibi b ir k adını, e vli v e k endine a it b ir h ayatı o lan b ir k adını g örmeden, y anında olamadan s evmeyi s eçmiş v e b u a şk o na e n a z k endiyle y aşamanın, y azmanın, d üşünmenin v erdiği kadar b üyük b ir a cı v ermiş v e o y ine h er z aman, h er k onuda o lduğu g ibi b u a cıyı h azza d önüştürmüş kendi i çinde v e b ağlandıkça b ağlanmış M ilena’ya. Ü ç y ıl s ürmüş b u m ektuplaşmalar. H er b ir m ektubun sağ üst köşesinde Kafka’nın s evdiği kadına y aklaşması v e u zaklaşması v ar. M ektupların y azıldığı yerler bile gösterebiliyor Kafka’nın çaresizliğini. Bu üç yıl içinde sadece iki ya da üç kez görüşebildiler. K afka h er s eferinde ö zledi M ilena’yı, g örmek i stedi v e h er g örüşünden s onra k endinden daha d a n efret e derek s evdi v e b u s evgi ö yle b ir n oktaya g etirdi k i o nu, k endini t amamen M ilena’yı seven a dam o larak g örmeye b aşladı. B aşlarda F ranz K afka d iye i mzaladığı m ektupların i mzası g eçen zamanda a zaldı. F . K afka, K afka, F . v e s onunda “ Senin” o ldu. “İsmim d e k üçüle k üçüle b ir s enin kaldı” dedi M ilena’ya ‘ senin’ d iye i mzaladığı b ir mektubunda. B ir i nsanın s evdiği k adının i çinde eriyişini d aha g üzel a nlatabilecek h içbir ş ey b ırakmadı b u i mzayla. B u y üzden b u k itap n e K afka’nın, ne de okuyucunun olabilir. Bu kitap Milena’nın. Milena, Kafka’yı daha hiç görmeden anlayan bir k adındı. Kafka k endiyle h esaplaşır v e kendini anlayamazken Milena da onun içine girmiş, o nun zihninin i çinde o nunla beraber o nu anlamaya çalışmıştı. B elki d e b u d urum b öylesi b ağladı o nları. K afka’nın k itaplarını Ç ekçe’ye ç eviriyordu, b öyle tanıdılar b irbirlerini a ma M ilena b elki d e K afka’dan ç ok ö nce t anıyordu o nu. Y azdıklarını a nlıyor, iç ini görüyordu k itaplarında. K afka h er ş eyi y ok e tme, a rkasında a nı v e i z b ırakmama t akıntılı b ir a damdı. Kendi y azdıklarını, k itaplarını, ö ykülerini b ile y ayınlamadan y akmak, y ok e tmek i stiyordu h er z aman. Milena’dan g elen m ektuplar i çin d e b unu y aptı. H er b irini o kur o kumaz y ok e dip h içbir i z b ırakmadı Milena’nın a şkından g eriye. K itabın v e b u a şkın o kuyanlar t arafından b u k adar ö zel o lmasının b ir sebebi de budur belki; Kafka’nın g erçekliği ve Milena’nın g izemi… Bu kitap i nsana kitaplarını okuduğu y azarı ç ok, ç ok y akından t anıma ş ansı v eriyor. E n s avunması h âliyle, â şık h âliyle g österiyor okuyucuya F ranz K afka’yı, h astalıklı a şkını, k endiyle s orunlarını, a cılarını, s evdiği k adını. K itabın h er bir sayfasında i nsan k endi yaşadıklarından b ir şeyler b ulabiliyor. G erçekliği h er bir k elimesinden dökülüyor v e Kafka’yı, M ilena’yı a nlatıyor. H üznü, u mudu, m utluluğu, a cıyı, ç aresizliği, d aha i yi aktarmak neredeyse imkânsız diye düşündürtüyor insana. Hissettiklerini görmediği bir kadına kilometrelerce ö teden h issettirebilecek k adar g üzel y azıya d ökmesi, h er b irinden k itap y azılabilecek kısa h ikâyeleriyle b ugüne k adar y azılmış v e b elki d e y azılabilecek e n g üzel a şk k itabı d enilebilir b u kitap için. Hiçbir süsleme, abartı olmayan, tamamen saf bir kitap. Kafka’yı a nlamak i steyen h erkesin o kuması g ereken b ir k itap M ilena’ya M ektuplar. K afka’yı k endi dilinden anlatan tek kitap. “Bak M ilena „ En ç ok s eni s eviyorum.‟ d iyorum, a ma g erçek s evgi b u d eğil b elki, „ Sen b ir b ıçaksın v e ben de durmadan içimi deşiyorum bu bıçakla‟ dersem, gerçek sevgiyi anlatmış olurum belki.” (sayfa 2 67) Franz Kafka Milena‟ya Mektuplar Thank you for trying 1-2-3PDF to Word. Please note that 1-2-3PDF to Word trial version converts only limited pages of your document. To convert your complete document, you need to purchase 1-2-3PDF to Word. To order, please visit: http://www.123pdfconverter.com/multi-file-converter.asp Damla Nur Demircan 21201309 Turk102 Gönenç Tuzcu PAMUK İPLİĞİ Doksan dakika sonra öleceğinizi söyleseler ne yapardınız? Ben veda etmek için sevdiklerimin yanına giderdim. Filmdeki sinirli ve mutsuz Henry Altmann da aynısını yaptı. Şimdiye kadarki sinirliliğinin ve mutsuzluğunun ne kadar gereksiz olduğunu anlayarak. İnsanlar neden birbirlerinin kıymetini sevdiklerinin başına ya da kendi başlarına bir şey gelmeden anlamazlar. İllaki bizi bir şeylerin itmesi mi lazım sevgimizi gösterebilmek için. Bir insan bir insana ortada hiçbir sebep yokken sarılamaz mı, seni seviyorum diyemez mi? Aslında bunları yapmasının sebebi o kişiyi sevmesidir. Yani aslında ortada bir sebep var. Sevgi, verilen değer… Bunları yapmak için daha büyük bir sebep ne olabilir ki? Ama hayır, tuhaf olacağını düşünür, yapamazsınız. Ya da sarılırsınız, güzel şeyler söylersiniz; karşınızdaki kişi ne oldu bir şey mi isteyeceksin benden diyebilir. Bu alışkanlık toplumda o kadar oturmuş ki kimseye sevgini istediğin zamanda veya durduk yere gösteremezsin. Ya mutsuz olacak karşındaki kişi onu teselli ederken sevgini göstereceksin, ya da doğum gününde veya başka önemli bir olayda yanında olarak. Geriye kalan zaman dilimindeyse sana bir iyiliği dokunduğu zaman. Halbuki sevgimizi gösterebilmek bu kadar sınırlı zamana sahip olmamalı. Neden bir yakınımız öldüğünde çoğu kişi keşke daha çok vaktimiz olsaydı der? Elindeki vakti şimdiye kadar verimli kullandın mı ki? Pişmanlıklar boy gösterir çoğu zaman birisi vefat ettiğinde. Keşkeler dökülür dudaklardan. Birisi de çıkıp demez ki madem o kadar çok seviyordun, madem değer veriyordun; neden arayıp sormadın, neden ona vakit ayırmadın. Neden sevgini göstermedin? Halbuki içimizden gelen şekilde sevgimizi gösterebilsek, bu pişmanlıklar da uçup gidecek. Öte yandan bir de hastalık durumlarında sevgi birden ortaya çıkar nedense. Konuşmadığı bir kişi hastalandığında, ölecek duruma geldiğinde; arar sorar. Aklı sıra acımayla karışık sevgisini göstermek ister. Biz konuşmuyorduk ama bil yani seni seviyorum ben, inşallah iyileşirsin. Böyle hastalık gibi uzun vadede bir olay yaşanmasa, aniden bir kazada ölse sevgini nasıl gösterecektin? Şu anda bile sevdiklerimizi kaybetme riskimiz var. Bilemeyiz ki ne zaman, nerde, nasıl olacak bu. Bu yüzden sevgimizi onlara her zaman göstermeliyiz, sadece ihtiyaçları olduğu zaman değil. Mesela filmde Henry’nin oğlu babasıyla konuşmuyordu. Hatta babası onu aradığında telefonlarına bile cevap vermiyordu. Fakat babasının öleceğini duyunca babasına kötü davrandığı için üzüldü ve hemen babasını aramaya koyuldu. Halbuki bu risk her zaman vardı. Dediğim gibi aniden ölse ne yapabilirdi ki, sadece ölene kadar vicdan azabı çekerdi. Biz de doksan dakikamız kaldığını düşünelim. Bu süre en fazla ailemizle vedalaşmaya, onları sevdiğimizi söylemeye yeter. Peki ya geriye kalan sevdiklerimiz? Onlar hak etmiyor mu onları sevdiğimizi son bir defa bizden duymaya? Bütün ömre sığdırılamamış sevgi sözcükleri doksan dakikaya nasıl sığdırılabilir, bence sığdırılamaz. Sevdiğimiz, değer verdiğimiz kişilere aksi, sinirli davrandığımız zamanları da düşünür, pişman oluruz. Keşke söylemeseydim, keşke öyle davranmasaydım. Keşke bir ömrüm daha olsaydı da böyle yaşamasaydım. Ailemle daha fazla vakit geçirseydim, yolda karşılaştığım insanlara merhaba, iyi günler deseydim onların tuhaf bakışlarına aldırmadan. Sevgi dolu olmanın tuhaf karşılanmaması gerektiğini anlatabilseydim. Yaşlı bir teyzeye karşıdan karşıya geçerken yardım etseydim. İnsanların mutluluğuyla mutlu olsaydım. Sinirli, agresif tavrımla yaşamımı mahvetmeseydim; sevdiklerimi üzmeseydim... Pişmanlık dolu cümleler... Keşke, aslında hepimizin hayatının bu doksan dakikalardan oluştuğunu fark etseydik. Kaçıncı doksan dakikada öleceğimizi bilmediğimiz, pamuk ipliğine bağlı hayatımızda; sevdiklerimize karşı sevgimizi her zaman dile getirseydik, gösterseydik. Erdinç Albayrak Modern Sevgililer Orhan Veli ile Nahit Hanım’ın macerası modern çağın alışılagelmiş aşk hikâyelerinden. Belki Orhan Veli gibi büyük bir şairin aşk serüvenini alışılagelmiş diye tarif edilmesi garip gözükebilir. Ne de olsa herhangi bir erkeğin aklına gelmeyecek güzel sözleri kolayca düşünebilen bir adam. Mutlaka onun yazdıklarında, söylediklerinde bir olağanüstülük olmalı! Ve Yalnız Seni Arıyorum’da olağanüstü sevgi, hasret cümleleri bolca mevcut. Ancak çoğunlukla herkesin yaşadığı sorunları, herkesin yaşadığı küçük mutlulukları yaşıyor şairimiz. Dolayısıyla mektuplarında çağımızın aşkının, yani romantizmin, bütün yararlarını da zararlarını da bulmak mümkün. Bence acıklı bir hikâye. Orhan Veli ve Nahit Hanım kavuşamıyorlar. Orhan Veli’nin tarafında sürekli para, varlık sorunu var. Öyle ki, bazı mektuplarını parası olmadığı için ertelemek zorunda kalıyor. Para sorunu bitip gitmeden o bitip gidiyor zaten. Ama benim acıklı bulduğum yanı bu değil. Âşıkların ne zaman ayrıldığını önemsiz olarak görürüm çünkü bütün aşklar sonunda bitecektir. Benim için önemli olan âşıkların aşk yaşarken nasıl birlikte olduklarıdır. Bahsettiğim fiziksel birliktelik değil, ilişki sadece platonik olsa veya buradaki gibi mektuplar üzerinden yürütülse bile sevgililerin birbirine karşı temiz vicdanlara sahip olması. Her hikâyenin sonu aynıdır, daha önemlisi bu sona nasıl yaklaşıldığıdır. Sona birbirinde huzur bularak yaklaşmak da mümkün, sürekli kavga ederek yaklaşmak da. Öyleyse Orhan Veli’yle Nahit Hanım’ın üzerinden zamanımızın âşıklarına ve onların sorunlarına bakalım. Romantik ideolojinin en belirgin maddesi herhâlde insanların çift yaratıldığıdır. Herkesin bir çifti vardır ve çiftimizi bulmazsak yarım kalırız. Romantiklere göre insanların bütün hayatı çiftini bulmak üzere kurulu olmalıdır, her yerde ve her zaman aranmalıdır. Ne de olsa o olmadan hayat hayat değildir, hissettiğimiz mutluluk da gerçek mutluluk olamaz. Aslında bunlar o kadar sorunlu görünmüyor, tam tersine çok güzel görünüyor. Sahiden âşık olduğumuzda sevmediklerimiz bile tatlı gelmeye başlar, sevdiklerimizse tadından yenmez. Ancak şöyle bir sorun var: yaşam her zaman bu kadar basit değildir. Romantizm bunu görmezden gelir, kişinin çiftini bulduktan sonra herşeyin yolunda gideceğini söyler ve sonsuz mutluluk bahşeder. Şahsen bunun çocuksu bir yalan olduğunu düşünmeden edemiyorum. Çok idealist bir iddia bu; pratikte insanların yükümlülükleri vardır, dış etkenler vardır, dolayısıyla birçok zorluk yaşanır. Orhan Veli’ye bakın. İşinde ona kurulan baskılardan memuriyetten istifa eder ve İstanbul’a taşınmak zorunda kalır. Üstüne parası da olmadığı için kaç sene sevgilisini görmeye gidemez. Bunlar yanlış kişiyle olduğundan veya az sevdiğinden değil, hayatın her zaman hislerimizle kontrol edilemez olmasından. Sevgililer bazen de savruluverir. Romantikler bu bağlamda gerçeklikten kopuk duruyorlar. Romantizmin zihnimdeki ikinci büyük sorunu önceki paragrafla sıkı bağlantılı. Romantikler çiftini bulduktan sonra her şeyin yolunda gideceğinden eminler: Doğru insan bulunduğunda mutlak bir uyum içinde olunacağı, her konuda aynı hissedileceği, birbiri hakkında her şeyin bilineceği ve anlaşılacağı sanılır. Bu sanılar doğru çıkmayınca da tabii ki bu durum çatışmaya yol açar. Hâlbuki iki insanın böyle bir ilişkiye sahip olmasını beklemek saçmadır. Sanki sevgili hislerimizi, düşüncelerimizi bilmezden geliyormuş gibi veya yeterince sevmiyormuş gibi hissedilir. Tamamen çocukluk. Gel gör ki, koca koca insanların düştüğü bir hata. Orhan Veli de Nahit Hanım’dan beklediği yanıtları alamadığında aynı çocukça gerginliği yaşadığı görülüyor. Nahit Hanım’ın huysuzluk yaptığını veya onu yalvartmaktan hoşlandığını söylüyor. Dediğim gibi sevgilisi tarafından anlaşılmayınca yeterince sevilmiyormuş gibi hissediyor ve saldırıya geçiyor. Sağlıklı bir ilişki içinse karşı tarafın sizin zihninizi okumasını beklemek değil, iletişim kurmak gerekir. Hiçbir şüphe bırakmayacak şekilde kendinizi anlatırsanız istediğinizi bulabilirsiniz. Bu bağlamda sevgilimiz bizi eleştirdiğinde bunu saldırı veya sevgisizlik olarak değil, kendimizi düzeltmemiz gereken bir alan olarak görmeli ve kendimizi eğitmeliyiz. Yazıda hep romantizmi eleştirdim. Aslında romantizmin yararı zararından çok daha fazladır. Romantik dönemden önce kimin kimle evleneceğine, bir gencin hangi mesleği edineceğine, ki malum hayatın en önemli seçimleri bunlar, anne baba karar verirdi. Romantik dönemle birlikte insanlar kendi hayatına yön vermeye başlamıştır. Yine de, romantizm çok ileri götürüldüğünde insanlar çocukça davranmaya başlıyor. Her şey gibi bunun da azı karar, çoğu zarar. Kaynakça 1. O. V. Kanık, Yalnız Seni Arıyorum: Nahit Hanım'a Mektuplar. İstanbul: Yapı Kredi Yayınları, 2014. Baskı. SENİN ZİNCİRİNİ KİM TUTUYOR? Kendi dünyasında olan, bir kaybolmuşluk dalgasına kapanan o kadar çok birey var ki bu dünyada. Kimisi uyuşturucuyla bozmuş kafayı, kimisi yoksulluktan –doğal olarak yapacağı bir şey kalmayınca- çekilmiş kabuğuna, kimisi ise Wesley Martin gibi yanlış zamanda yanlış mekanda bulunup yaşadığı olaylar bütününden dolayı değiştirmiş hayata olan bakış açısını. “Deniz Benim Kardeşim” i ilk okuduğum zaman aklıma gelen ilk şey hayata nasıl pamuk ipliğine bağlı tutunduğumuz oldu. Kimi durumlarda dışarıdan basit görünen olaylar, bazı insanların nefes alan ölülere dönüşmesini sağlıyor. Fakat yukarıdakilerle beraber öyle bir kaybolma sebebi var ki; hem hepsinin içinde, hem de nevi şahsına münhasır bir sebep bu kaybolmak için hayatta yaşarken: Duygular. Jack Kerouac bu romanında bana insanı en çok etkileyen şeyin aslında duygular olduğunu bir kez daha hatırlattı. Wesley Martin’in kaybolmuşluğu, bana kendi içimde kaybolduğum zamanları anımsattı. Belki burnumun dibinde dönen bir savaş yoktu ve bu çivisi çıkmış dünyada onun yaşadıklarının yanından bile geçemezdim, fakat ben de ergenlik çağında aşkının kurbanı olmuş bir ergendim. O zaman yaşadığım aşk bir “Edna” değildi belki, hatta belki yaşadığımı sandığım karmaşık bir duygu yumağıydı ama yine de kayıplarda yaşamak için en güzel malzeme olan duygular mevcuttu. Bu kaybolmuşluktan çıkmanın tek yolu yine Jack Kerouac’ın satırlarında mevcut. Zincirlerini kırıp eşsiz bir özgürlük arayışında olmak. Özgürlük, genç bir hukukçu adayı olan benim hayatımda çok büyük yer kaplıyor. Kitabı okumaya devam ettiğimde, bu mesleği neden seçtiğimi bir kez daha hatırladım: İçimdeki yoğun özgürlük arzusunu vücüt buldurup hem kendi özgürlüğümü hem de başkalarının özgürlüğünü savunmalıydım. Kitabın, içimdeki özgürlükçü ruhu dışarı salmasıyla beraber hayattaki yerimizi sorguladım. Acaba gerçekten özgür müyüz? Acaba herkes için zincirlerini elinde tutan birisi ya da birileri var mı? Eğer neredeyse bütün toplumlarda genel kanı olan özgürlüğün aslında kimse için var olmaması kavramı doğru ise; bu tezi Wesley Martin kadar içerlemiş, hayatta kaybolmuş olsa bile sonuna kadar özgürlük için savaşmış biri var mıydı özgürlüğün en saf olduğu yerde, denizlerde? Özeleştiri yapmak gerekirse; ben ne zaman özgürlüğümün benim için neredeyse her şeyden önemli olduğunu söylesem, kendim bile inanamıyorum özgür olduğuma. Bence sadece bebekler özgür gerçekten. Ne isterlerse onu yapıyorlar. Biraz burada oynayayım, biraz orada. Tuvalete gitmeye ne gerek var altımızı değiştiren biri varken, sal gitsin. Ta ki sınav sistemi ile tanışana kadar... Bence her birimiz bir sistemin parçasıyız ve hayat tiyatrosundaki ellerimize yazılıp vermiş rollerimizi oynuyoruz. Bu roller neye göre, kime göre veriliyor peki? Kim pastadan daha büyük bir parça alıyor? Neden? Basit. Fillerle maymunların bulunduğu bir ağaca tırmanma yarışına göre belirleniyor. Kim daha hızlı tırmanırsa ağaca, o kapıyor ödülü. Kimsenin gerçek yeteneklerini ölçmeyen bir sınav sistemiyle alıyoruz yazılı senaryomuzu. Ben de bunu kabullendim artık ne yazık ki, ben de oldum bu sistemin bir parçası her ne kadar içimde büyük bir özgürlük arzusu varsa da. Kitabın sonunda karanlık bir boşlukta kalmak, romanın sonunu bilmemek; kitabın aslında gerçeğe ne kadar yakın olduğunu anlamamı sağladı. Hayatta sonumuzun ne zaman geleceğini asla bilemeyiz sonuçta, aklımıza takılan şeylere çoğunlukla nokta koyamayız bir türlü. Eğer koymak istiyorsak noktayı, bilmek istiyorsak sonumuzu, herkesle ödeşmek, mutlu mesut bir kapanış yapmak istiyorsak hayatın sonunda; ucuz bir romanın içinde yaşamalıyız. ENGİN EGE SARAÇÇI Irkçılık ve Yalnızlık Dünyada herkesin sırtını yaslayabileceği bir insanın olması gerektiğini düşünmüşümdür hep. Hayat her zaman istediğimiz gibi gitmeyebiliyor ve böyle zamanlarımızda güvenilir bir insana ihtiyaç duyuyoruz. İşsiz kalıyoruz mesela ekonomik durumumuz gitgide kötüye gidiyor ya da amansız bir hastalıkla cebelleşebiliyoruz. İşte böyle zamanlarımızda moralimizi yüksek tutmamızı ve hayata devam etmemizi sağlayacak bir dostun yanımızda olması bize iyi geliyor. Irkçılığın hakim olduğu bir dünyada ise bir dost bulmak her zaman için kolay olmuyor.Sahip oldukları ten renginden dolayı yaşadığı toplumdan dışlanan insanlar, ancak kendileriyle aynı ten rengine sahip olan insanlarla iletişime geçebiliyor. John Steinbeck’in Fareler ve İnsanlar adlı romanı Amerika’nın 1940’lı yıllarında geçiyor, o zamanlarda da ırkçılık Amerika’da oldukça yaygın . Crooks adındaki bir işçinin siyahi olmasından dolayı yaşadığı toplumdan dışlanmasına şahit oluyoruz. Crooks,Fareler ve İnsanlar adlı romandaki baş karakterlerden değil. Aslında iki arkadaşın yaşadıklarını konu alan eserde dostluk, yalnızlık, ekonomik sıkıntılar gibi temalar da işlenmiş ama ırkçılık sorununa da parmak basılmış. İki işçi olan George ve Lennie’nin çiftlik satın almak için hayallerinin peşlerinden giderken, Kaliforniya’nın Soledad adlı kasabasındaki bir çiftlikte seyis olarak çalışan Crooks ile yolları kesişiyor. George ve Lennie ile aynı yerde çalışan Crooks, diğer işçilerin birlikte kaldığı yatakhanede değil, başka bir odada kalıyor ve bunun nedeni ise sahip olduğu ten rengi.Bir sürü işçinin çalıştığı çiftlikte tek siyahi işçi olmasından dolayı Crooks tek başına küçük bir barakada yaşamak zorunda kalıyor. Boş kaldığı zamanlarda, sosyalleşeceği bir insan olmayan Crooks, kitap okuyarak kendine kalan zamanı değerlendiriyor. Sadece ustabaşı ve patronuyla iş gereği temasa geçiyor. “Ya zenci olduğun için seni yatakhaneye almasalardı, onlarla kağıt oynamana izin vermeselerdi. Hoşuna gider miydi? Ya burada oturup kitap okumaktan başka yapacak hiçbir şeyin olmasaydı. Hava kararana kadar at nalı oynayabilirsin tabii, ama hepsi o kadar. Sonra odana tıkıl, oku babam oku. Kitaplar neye yarar ki. İnsana bir insan gerek, bir can yoldaşı gerek .”(84) Yukarıdaki alıntıdan da anlaşıldığı gibi, Crooks yalnız olmaktan ruhsal dünyasında karamsarlık yaşamakta. Beyaz tenli bir işçiye söylediği satırlar onun bir işçiyle arasında geçen sayılı görüşmelerden biri. Herkesten ayrı küçücük bir barakada yaşamak yeteri kadar aşağılayıcı olmasına rağmen, sözlü eleştirilere de maruz kaldığını görüyoruz. “Zenci köpeğin birisin sen, haddini bil. İstesem seni bu ağaçta sallandırırım, neye uğradığını bile anlamazsın” (2002:92) Bu alıntıdan anlaşıldığı üzere, siyahi bir ırka sahip olmak toplumun sizi dışlaması, eleştiri bombardımanına tutması demek. Ten rengi herkes gibi beyaz olsaydı, belki de onunla uzlaşmaya çalışacaklardı ama sahip olduğu ten rengi, diğer insanlarla karşılıklı saygı çerçevesi içinde diyaloglar kurup, özgürce yaşamasına engel oluyor. Toplumda kabul görememek siyahi ırka sahip insanların yaşamış olduğu bir sorun ama insanların fiziksel görünüşlerini sorun olarak gören ve topluma da bu görüşü empoze eden insanlar olmasaydı milyonlarca insan acı çekmeyecekti. Kim bilir kaç siyahi toplumun fikirlerinden dolayı hayatının tadını çıkaramadan, dolu dolu yaşayamadan hayattan silinip gitti. Her ne kadar sonraki yıllarda siyahi insanlar hayatta söz hakkı alabilip, yaşamaya başlayabildiyse de geçmişte insanların sahip oldukları ırk yüzünden dışlanarak yaşadıkları travmalar küçümsenemeyecek kadar fazla. Bundan dolayı 1937 yılında yayınlanmış olan Fareler ve İnsanlar yayınlandığı döneme uygun,etkileyici eleştiriler içeren bir roman. KAYNAKÇA Steinbeck, John. Fareler ve İnsanlar. İstanbul: Remzi Kitabevi, 2002 Barış GÜMÜŞSOY Kendimin Eseriyim Sıkıcı gelecek belki sizlere, fazlasıyla monoton bir giriş olduğunu düşüneceksiniz fakat ben yine de o meşhur cümleyle başlayacağım satırlarıma… Hayat zor! Çok zor! Uzun, çetrefilli bir yol… Koşarak da emekleyerek de geçseniz o yolu mutlaka etiniz çiziliyor, ruhunuz kanıyor. Her gün yeni bir problem, yeni bir eksiklik, yeni bir aksaklık çıkıyor insanın karşısına. Kimilerimiz daha düz yollardan koşarken kimimiz girintili çıkıntılı yollarda emekliyoruz. Çok farklıyız hepimiz, iki kardeş bile çok farklı… Yaşamlarımız, ailelerimiz, ideallerimiz, karakterlerimiz, görüş ve düşüncelerimiz… Hep çok farklı! Fakat aynı olan bir şey, tek bir şey var ki o da hayatın zor olduğu. “Öyle mi gerçekten?” diye sormaktan alıkoyamıyorum kendimi bu cümleyi her duyduğumda. Miktarını merak ediyorum. Ne kadar zor? Ne kadar zor olabilir? İşte tüm bunların cevabını ben Peter Perlegas’ın Vincent Van Gogh Self Portrait on a Starry Night’ında buldum ansızın. Durum şöyle ki insanlar tarafından hep çok zor olduğu söylenen bir yaşam sürdüm. Elbette ki zordu benim hayatım da, kiminki kolaydı ki? Fakat hayat hikayemi ağzı açık dinleyen insanlara şaşkınlık duydum hep. O yollardan geçerken ben hissetmemiştim oysa ki böylesine bir yorgunluk. Kenarda köşede oturup hayatlarının ne kadar da zor olduğuyla ilgili konuşup konuşup bir de ağlayanlara da anlam verememiştim hiçbir zaman. Hep kocaman bir soru işaretiydi bu konu benim için, ta ki o resimle karşılaşana, âdeta kendimi 20 küsur yıl sonra ilk defa tanıyana kadar. Bakarken kendimi gördüm âdeta o ellerde, o tabloda. Küçük bir Van Gogh yarattım içimde… Haberim yoktu benim için çok büyük bir gizemin çözüleceğinden. Evet, bendim oradaki Van Gogh. Bendim kendi elleriyle sahnesini çizen, senaryosunu yazan ve oynayan… Bendim her şeyin mimarı. Küçük yaşta yalnız bırakılmıştım çünkü hayat sahnesine, ya bir yıldıza dönüşecektim ya da hayatım boyunca kırmızı bir koltukta isimsiz ve resimsiz bir şekilde oturup başkalarını izleyecektim. Bilinçsizce de olsa böyle algılamıştım hep hayatı. O yüzden bugün buradayım, hayatın zor oluşunu sorgulayarak, her şeye göğüs gererek, yıkılsam da düşmeyerek… Her şey çok küçük yaşta annemi kaybetmemle başlamıştı. Ben annemi kaybettim, babam kendini. İyi bir insandı, iyi bir arkadaştı, iyi bir sırdaştı fakat asla bir “baba” olmayı başaramadı. İlkokula giderken sabahları üniformamı kendim ütülüyor, kahvaltıyı ben hazırlıyor, ödevlerimi tek başıma yapıyordum. Çoğu zaman bomboş bir eve dönerdim okuldan sonra. Ancak bir sonraki sabah görebilirdim babamı salondaki kanepede sızmış bir şekilde. Annem artık bana pastalar hazırlayamadığı için doğum günü de kutlamadım bir daha, hâlâ da kutlamam. Yine de hiç unutmam on ikinci yaş günümde babamın kusmuğunu halımdan temizlediğimi mesela… Babamı her ne kadar çok sevsem ve asla yanından ayrılmak istemesem de asla güvenemiyordum ona, özellikle de maddi konularda. Bu yüzden hayatım da çalışmakla geçti. Hem derslerime, hem hayata karşı yaptığım büyük hazırlıklarla… Kuaför çıraklığı da yaptım mesela, fön sesleri arasında matematik de çalıştım. 100 almıştım o sınavdan, hiç unutmam… “Kendimle gurur duymuştum.” İşte bu yüzden bugün olduğum kişiyim sanırım. Ben dikenli çiçekler kokladım, çamurlu patikalardan geçtim, çok yara aldım fakat hiç kan dökmedim. Tek gayem sapasağlam ilerlemek oldu şu hayatta. Kendimi kendim yarattım diyebilirim, tıpkı bu resimdeki gibi. O yüzden de en ufak şeyde “Hayat zor!” diyenlere anlam veremedim hiç. Kartımın limiti bitti, sevgilim terk etti, sınavdan kötü not aldım gibi cümlelerin ardından gelen sitem ve üzüntüleri asla gerçekçi bulamadım. Sadece yarım kalmış, renkleri bozulmuş, figürleri anlaşılamayan resimler gibi gördüm o insanları. Yani anladım ki başıma gelen en kötü şeyler, başıma gelebilecek en iyi şeylere dönüşmüş. Ben, ben olmuşum ünlü bir “yıldızlı gecede.” Kendi renklerime kendim karar vermişim, her bir parçamı kendi ellerimle ben oluşturmuşum yılmadan. Bu yüzden de hayatın zorluklarını dillendirmeye ihtiyaç duymamışım, insanların düşe kalka geçtiği yollardan ben koşarak geçer olmuşum. Kendimin bir eseriyim ben ve kendime minnettarım… KAYNAKÇA Perlegas, Peter. Vincent Van Gogh Self Portrait on a Starry Night. 2016. Yağlıboya. Erkeksiz Kadın Olmak Haruki Murakami’nin Türkçe’ye çevrilen son kitabı, Kadınsız Erkekler toplamda altı hikâye ve bir de ağlama potansiyelini iyice arttıracak bir kapanış/özet bölümünden oluşuyor. İlk okuduğumda karakterlerin bu kadar ‘Japon olmayan’ olacaklarını tahmin etmemiştim, zaten Kadınsız Erkekler Murakami’nin okuduğum ilk kitabı. Karakterlerin isimleri Kitaru, Tanimura falan olmasa eğer bir yerlerden kesin bir David karakterinin fırlayacağı tarzdan idi. Fakat konu, bambaşka. Cinsiyete indirgenmezse eğer çokça sayıda ‘ya bu aynı ben ya’ dedirtecek karakter ve olay yaşanıyor, fakat gel gör ki anlatılanlar hep Kadınsız Erkekler. Kadınların ‘zavallı’ adamlara yaşattıkları, çektirdikleri ve kaybeden erkek temasını resmen şirret kadınlar üzerinden gitmesi biraz asap bozmadı değil. Her hikâyenin kendi içinde bir kaybedeni var illa ki, fakat başarısız olmuş aşkları hep bir kadın hatası olarak anlatması hoşuma gitti diyemem. Gel gör ki, her kitap hayatlarımıza atomik boyutu da olsa hep dokunur. Bana, benim de Murakami’nin nazarında bir Erkeksiz Kadın olduğumu öğretti misal. Mesela birisiz biri olabilmek için en gerekli şartlardan ilk başta karşı cins tarafından çok fena üzülmüş olmayı gerektiriyor. Sonra o acıyı içinde yaşamak ve bunun hesaplaşmalarını yapabiliyor olmak geliyor. Birçoğumuz bu ölçütleri karşılamıyor muyuz zaten? Benim bu döngüye girebilmem için biriyle tanışıp, ruh eşi olduğumuzu düşünüp beş ay kaktüs sular gibi beslediğim bir ilişki ve peşi sıra gelen ‘çok zekisin ama fiziğini beğenmiyorum’ yüzeyselliğini tatmam, üzerine bir de ben hatalıymışım gibi benimle kavga edilmesi yeterli olmuştur sanırsam. Murakami tarzında acılar çektim bence. Asıl mevzu zaten yaşadıklarımdan ziyade, yaşadıklarımdan sonra karnımın üst bölgesinde beni uykusuz bırakan o boğucu boşluk hissi. Daha bir hafta önce sarılıp uyuduğunuz insanın düşüncelerinin, yaşananlardan ziyadesiyle alakasız olduğunu öğrenmek ve paylaşılmış onca şeyin üzerinden katranlı süngerle geçmek zorunda bırakılmak bitiriyor insanı. İçinden çıkılamaz duygulara sokuldum, ne karşımdaki adamı suçlayınca rahatlayabiliyorum ne de kendimi telkin ettiğimde. İşte buna vurgunum tam olarak, artık öyle bir noktaya geldim ki beni bu aşağılanma, terk edilme, yalnız hissetme durumlarının beni iyice yorduğu ve kopma noktasına her an varacakmış gibi savrulduğum evredeyim. Kendimi kandırma faslını geçtim çoktan, ilk haftalarım tamam ağladık üzüldük bitti diye geçiyorken, birden bire bu karadelik içimde büyüdü ve derinleşti. Şimdi Ibrahim Maalouf şarkıları dinleyip hayali konuşmalar canlandırıyorum kafamda, tek bir noktaya odaklanıp sadece düşünerek, üzülerek saatlerimi harcıyorum. İşte şimdi Murakami’nin haklılığını kanıtladığı paragrafa denk geldim. “Gerçek ıstırabı hissetmem gereken bir zamanda, duygularımı bastırdım. Şiddetli acı çekmeyi kabul etmemek için, olanlarla gerçekçi biçimde ve doğrudan yüzleşmekten kaçındım. Sonuç olarak da bu şekilde içi boş, cansız bir yürekle yaşıyorum şimdi. Ve zeki yılanlar yüreğimdeki o boş yeri ele geçirip, seri kanlı bir şekilde kalplerini oraya gizlemeye çalışıyorlar.” (173) Bu paragraf hayatım boyunca ilk defa bir kitabı fosforlu kalemle çizmeme sebep oldu. İlk okuduğumda tutamadığım gözyaşlarım belki de başkaları için pek anlamsızdı; ama ben o paragrafta kendi içimde yaşadığım o devasa boşluğun neden kaynaklandığını anlamıştım tam olarak. Ben yasımı tamamlayamadan hayatıma devam etmeye kalkmış, şimdi ise içimde kederden oluşan mağaralar açmışım. Şimdi sanki hayatta başka bir amacım kalmamış gibi savrulmaya yaklaşık bir iki hafta daha devam ettikten sonra, kendimi yeni hayal kırıklıklarına ama ondan çok önce de kendimi tekrar sevmeye başlayacağım. Kimsenin kendinden daha değerli olmaması gerektiğini bir kez daha anladım, fakat içimde sadece kendime saklayamayacağım kadar sevgi var. Üzülmeyi, biraz sarhoş olup ağlayarak birkaç hafta geçirmeyi kendimi kendime saklamaya ve duygu bencili olmaya tercih ederim. Duygularım, hislerim ve özgüvenim kendini eninde sonunda onaracaktır. Hayat her hadisede kendini patlatan sıcak hava balonlarından ibaret ve ben yaralarımı sarıp, yine en yüksek tepelerden manzaramın tadını çıkaracağım. Kaynakça Murakami, Haruki. Kadınsız erkekler. Doğan Kitap, 1 . Kağan Çalıkoğlu 21702384 Ayrılık Ortak Nokta Bir şehre ait olma duygusu çok farklı bir duygu… O şehrin özelliklerini barındırmalısın ruhunda bir kere, kültürünü damarlarında hissetmelisin. En sevdiği rengi bilmelisin, en sevdiği yemeği, en sevdiği aktiviteyi, en sevdiği müziği sen de sevmelisin belki. Bir şehre ait olmak, çok farklı bir duygu ama kolayca sahip olunabilecek bir duygu değil elbette. Herkesin hissedebileceği türden bir duygu değil; mutluluk değil, kızgınlık değil, hayal kırıklığı değil… Bir şehre ait olmak bütün duyguların oluşturduğu bir kompozisyon, bir aşk… Bir şehre nasıl ait olunur ki? Orada doğmak seni o şehre ait mi kılar? Sanmıyorum. Aidiyet… Sanmıyorum doğruyu söylemek gerekirse. Kendimden biliyorum ya, şu yaşıma kadar kaç şehir gezdim kim bilir. Hepsinin özellikleri farklı, hepsinin sana bakışları farklı, hepsinin sana yaşattıkları farklı ama en sonunda anlıyorsun; ayrılık ortak nokta… “Bu şehri terk etmek için fazla güzel bir gün, öyle değil mi?” (Tunç, 2015). Bu soru kalıbı bana hiç yabancı gelmiyor doğrusu. Hatta sıklıkla kullandığım, kendime sorduğum bir soru bu ama Aslı Tunç’un yaklaşımından daha farklı bir yaklaşım benimkisi. Ailemin işi sebebiyle birçok şehir gezdim desem biraz eksik bir cümle söylemiş olurum. Dedim ya bir şehre ait hissetmek diye, benim ailemin gönlündeki şehir şu ana kadar yaşadığımız şehirlerin hiçbirisi aslında. Her şehir değişikliği bizi onların gönüllerinde taht kurmuş şehre yakınlaştırma amacındaydı. Onlarınki de memleket özlemi işte… Buna rağmen yaşadığımız her şehir kardeşimle benim gönlümde bir taht kurdu diyebilirim. Tabi ki ikimizin de kendine göre ait hissettiği bir şehir var ama yine de belalı birer sevgili ardımızda bıraktığımız şehirler. Aslı Tunç’un “Belalı Bir Sevgilidir Ardımda Bıraktığım Şehir” kitabını elime ilk aldığımda aklımdan geçen ilk şey Aslı Tunç’un kitabında ele aldığı konu ile benim yaşadığımın benzer olup olmayacağı oldu. Ne yazık ki bu konuda kitap beni hayal kırıklığına uğratıyor. Kitap aslında birçok küçük hikâyeden oluşmuş bir öykü derlemesi… Belli bir şehir üzerinden gitmek yerine yazar, farklı şehirlerde geçen küçük hikayelere odaklanmayı tercih etmiş. Aslında bu da kitabı ilginç kılan en büyük etmenlerden: Şöyle ki; kitabı okuduğum zaman mekân olarak ele alından onca şehirde sanki daha önce bulunmuşum gibi hissettim bir an için. Bu özelliği ile bir gezi yazısını andırıyor kitap bana fakat düpedüz bir gezi yazısı gibi de değil. Şiirsel bir anlatım ile yazılmış hikayeler üzerinden anlatılan bir gezi yazısı daha çok. Hikâyelerde betimlemeler ile karşılaşmak oldukça mümkün… Zaten öykülerdeki bu şiirsellik de betimlemeler sayesinde veriliyor. Hatta kitabın başlığında bile başlığın devrik bir şekilde yazılması sonucu şiirsel bir tadın olduğunu görüyoruz. Açıkçası ben bu şiirselliği yazarın şehirlere duyduğu o yoğun duygu ile bağdaştırıyorum. Diğer bir yandan, öyküler birinci kişi ağzından veriliyor. Bu sayede yazarın hislerine ortak olabiliyoruz. Yazarın şehrin sembolleri ile olan diyaloglarına da tanıklık edebiliyoruz. Yazar kelimesini tekil olarak kullanmak aslında öyküleri okuduktan sonra biraz garip geliyor. Sanki öykülerde farklı farklı insanlar başrollerde… Zaten bu kitabı standart bir seyahatnameden ayıran en önemli özelliklerden biri de bu: Yazar aslında kendi başından geçenleri anlatmak yerine farklı farklı, artık birer ikon haline dönüşmüş şehirlerde yaşayan rastgele kişilerin gözünden betimliyor o şehirleri. Betimlemekten kastım şehrin sade bir resminin çizilmesi değil tabi ki. Ortada bir olay rastgele bir karakterin başının altından geçerken şehrin önemli noktalarına da değiniliyor. İşte burada bir şehir ile o şehirde yaşayan herhangi birinin bağı gösteriliyor okuyucuya. Şehir her Kağan Çalıkoğlu 21702384 zaman bizim yanımızda oluyor; mutlu hissettiğimiz zamanlarda da üzgün olduğumuz zamanlarda da… Şehir kendinden özellikler katıyor insana. Öykülerdeki insanların bilinç akışları, duygular, düşünceleri… Hepsi şehirlerin etrafında şekilleniyor, tıpkı olayların şehirlerden esinlenmesi gibi. Hikâyelerde de bu durumu açıkça görmek mümkün… Her karakter farklı bir olayla farklı bir şekilde karşımıza çıkıyor, her karakter kendi şehri ile bir nevi duygusal anlamda bir bağlantı kurmuş halde. Sokaklar, heykeller, meydanlar ya da o şehrin insanları… O şehirde ne varsa, aynı anda kişinin yaptıklarına şahitlik ediyor. İşte bu yüzden belki de sırdaşın olan şehirle ayrılırken insan oldukça üzülüyor. Babam küçükken, onların ailesi de babamın kendini ait hissettiği şehirde çok uzun kalmamışlar. Onlar da dolaşmışlar Türkiye’yi tıpkı bizim yaptığımız gibi. Zaten babamın özlemi de ondan; çocukluğunu geçirdiği şehre dönmek, artık orada yaşamak ve yaşlanmak istiyor doğal olarak. Şanssızlığından mıdır nedir, şu zamana kadar hiç yakınlaşamamış o şehre. Her defasında yaklaşmak istemiş ama daha da uzaklaşmış. Yine de babamın hikayelerini iyi bilirim. Yaz tatillerinde araba yolculuklarında ne zaman yeni bir şehrin içine girsek babamın bir anısı canlanıyor, anlatıveriyor hemencecik. Yol üzerindeki her şehirde yaşamış resmen; “Bak burada ne maçlar yapardık küçükken!”, “İşte benim okuduğum üniversite de burası!”, “Bakın, çalıştığım ilk yer burası, o zamanlar araba yoktu tabi. Atlar ile, eşekler ile geliyorlardı insanlar, şimdiki gibi değil ki. Siz çok rahatsınız, çok!” … Bu sözleri o kadar çok duydum ki babamdan. Gönlünde bir şehir olmasına rağmen, hissediyorum, her bir şehrin babama yaşattıkları duygular farklı, her birinin babam için önemi farklı. Düşünüyorum da aslında babamı dinlerken gözümde canlandırdıklarım ile Aslı Tunç’un kitabını okurken gözümde canlandırdıklarım bir yönden benziyor birbirlerine: Aslı Tunç farklı şehirlerde yaşayan farklı insanların başından geçen farklı olayları şehirlerin önemli yerlerini okuyucunun kafasında canlandırarak anlatıyor. Babam ise farklı zamanlarda bulunduğu farklı şehirlerin ona yaşattığı farklı duyguları biz o şehirlerden geçerken, göstere göstere anlatıyor. Kaynakça, Tunç, A. (2015). “Belalı Bir Sevgilidir Ardımda Bıraktığım Şehir. Epsilon Yayınevi. Görkem TürerRENKLER“ ... şu dünyada sadece hoşlanmanın yetmeyeceği bir dolu şey var. Yaşam uzun ve bazen çok acımasız. Kurban gerektiren durumlar da var. Birilerinin bu rolü üstlenmesi gerek. Dahası, insan vücudu zayıf ve kırılgan, kestiğinde kan akıyor ... ” ( Murakami, 314 )Uzakdoğu edebiyatıyla Haruki Murakami' nin Renksiz Tsukuru Tazaki' nin Hac Yılları romanını okumamla tanışmış oldum. Bugüne kadar hep Avrupalı ve Amerikalı yazarların kitaplarını okuyarak tuhaf bir monotonluğa hapsolduğumu düşünürken Murakami' nin kitapları bana âdeta yeni bir soluk aldırdı. Hikâye, popüler Uzakdoğu çizgi roman karakterleri ve “ sushi” dışında, aslında pek de aşina olmadığım Japonya' da geçiyor olması yeni şeyler keşfediyormuşum hissi verdi. Japon yazarın çağdaşı Batılı yazarlara göre, doğal olarak, oldukça farklı olan hayat görüşlerini okumak düşünce dünyamı zenginleştirdi. Üstelik, Tazaki' yle birlikte kâh Tokya' ya kâhFinlandiya' ya gidiyor olmak, sürekli değişen ortam ve kişiler kısa sayılamayacak bu romanı çok rahat ve kısa bir sürede okumamı sağladı.Kitapta başkahraman Tazaki' nin üniversite yıllarındayken yakın arkadaşları tarafından hiçbir neden gösterilmeksizin dışlanması ve bu ayrılığın ruhunda yarattığı travmadan otuzlu yaşlarında bile kurtulamadığı anlatılıyor. Tsukuru ve dört çocukluk arkadaşı birlikte bir elin parmaklarıgibidir. Her şeyi paylaştığı, en çok güvendiğiinsanlar tarafından bir gün yüz üstü bırakılmayı aklına dâhi getirmesi zor iken terk edilmek, genç Tsukuru' nun kişiliğini derinden etkiler. İnsan, en yakın arkadaşları tarafından birdenbire “ hiç” yerine konulursa nasıl davranmalıdır ? Böyle bir durumda insanın nasıl davranacağını kestirmesi gerçekten çok güç olmalı. Bu sorunun tek bir doğru cevabıolan ucu kapalı sorulardan olduğunu düşünmüyorum. Kitabı okurken sık sık kendimi Tazaki' nin yerine koyarak böyle bir olaya nasıl tepki vereceğimi düşündüm. Bana öyle geliyor ki, başkahraman gibi ben de insanlarla olan ilişkilerimde yeni bir döneme girerek yüzeysel arkadaşlıklar kurmaya meylederdim. Dolayısıyla, çocukluk arkadaşlarıma açtığım gibi kalbimi tekrar kimseye açamazdım. Artık, “ gerçek” arkadaşlarım diyebileceğim kimse kalmadığı için korkunç bir yalnızlık hissederdim. Çıkarcı ve doğası gereği kısa süreli arkadaşlık ilişkilerimde hep eski arkadaşlarımı özlerdim. Ancak, kalbini yani benliğini dünyaya kapatan ben olduğum içininsanları çıkarcı olmakla suçlamak da mantıksız olurdu. Sonuç olarak; yeni, sağlam dostluklar kuramamamın nedeni yine kendi karakterim olurdu. Öyle olduğuna inanıyorum ki, kişiliğimizi ortaya çıkaran yani kişiyi diğer insanlardan ayıran özellikleri arkadaşlarımızla paylaştığımız, görünmeyen ama hissedilebilen bir alışveriş mekanizması var. Mesela sevinçleri, acıları, hayallerive birlikte yapılan gelecek planlarını... Eğer bu bir alışverişse; arkadaşlarımızla duygularımızı, düşüncelerimizi ve ya beklentilerimizi paylaşmadan; onlardan da ruhumuza dokunmalarını bekleyemeyiz.Kitaba dönecek olursak; Murakami, Tazaki' nin yakın arkadaşları tarafından terk edilişinin sebebini ortaya atılan bir yalan sonrasında Tazaki' ye yapılan yargısız infaz olarak ortaya koyuyor. Daha önce de bahsettiğim gibi romanı okurken sık sık kendimi Tsukuru Tazaki' nin yerine koyarak nasıl davranacağımı, neler hissedeceğimi düşündüm. Sevdiğimiz bir insanı kaybetmek acı vericidir. Öyleyse, bir yalanla beni terk etmeye hazır çocukluk arkadaşlarımla belki de düşündüğüm kadar yakın arkadaşlar olmadığımızı fark ederdim. Ben de, muhtelemen Tazaki' nin aksine onları affetmez, çocukluk arkadaşlarımın hayatlarından çıkmayı tercih ederdim tıpkı onların daha önce yaptığı gibi. Bu şekilde herkesin birbirine değer verdiği ölçüde geçmişi geride bıraktığını düşünürdüm.Nihayetinde insanları renklere benzetebiliriz. Herkesin, kişiliğinin belirlediği bir rengi vardır. Üzücü olaylar rengimizi matlaştırırken; sevinçler ona parlaklık katar. Hayatımıza giren insanların renklerinin de eklenmesiyle seneler içinde tamamen başka bir renge dönüşürüz. Umuyorum ki, durup düşündüğümüzde hep sevdiğimiz renklerle karşılaşırız.KAYNAKÇAGörsel, Hürriyet Gazetesi. < http://img.hurriyet.com.tr/_np/9093/26379093.jpg > adresinden temin edildi.Kuşak Çatışmaları Üzerine Baba-oğul ilişkilerinin çetrefilli olmadığı bir kültüre henüz rastlamadım. Bununla birlikte itiraf edeyim, Turgenyev’in Babalar ve Oğullar’ındaki uşak-efendi ilişkileri bile beklediğimin çok ötesinde karmaşıktı. Karakterlerin iç dünyalarını okuyucuya o kadar iyi yansıtmış ki Turgenyev, bir süre sonra karakterlerle birlikte nefes almaya başladığınızı hissettiriyor size. Özellikle de Arkadiy’in nihilist arkadaşı Bazarov karakterinin iç dünyası ve düşünce yapısı o kadar net bir biçimde anlatılmış ki kendime en yakın hissettiğim karakter oldu; bu yüzden kitabın sonunda Bazarov’un hayata vedasını okurken içimden bir şeylerin koptuğunu hissettim ve adeta Bazarov hayali bir roman karakteriymiş gibi değil de gerçek bir insanmış gibi üzüntü duydum. Bir romanın başarısındaki en önemli unsur da bu değil midir zaten? Okuyucuyla roman kahramanlarını tanıştırarak aralarında bir çeşit arkadaşlık ve duygusal bir bağ oluşturmayı başarabilmek. Bana öyle geliyor ki Turgenyev bunu çok iyi biliyormuş; Bazarov karakteriyle kendisini özdeşleştirmiş ve 1800’lerin Rusya’sında hüküm süren eski düzen karşıtı nihilizm akımını halka anlatmayı kendisine görev edinmiş. Bu görevi o kadar iyi yerine getirmiş ki yazar, salt baba-oğul ilişkilerinden ve kuşak çatışmalarından yola çıkan; ancak 1800’lerin Rusya’sındaki sosyal bölünmüşlüğü, düşünce farklılıklarını ve halkla aydın kesim arasındaki derin uçurumu ortaya koyan, adeta tarih manifestosu niteliğinde ölümsüz bir eser ortaya çıkmış. Öte yandan Turgenyev’in yaptığı gibi birçok farklı konu üzerinde yazıp bu konulardan bir sentez yaratmanın kolay olmadığı da bir gerçek; fakat yazar aradaki dengeyi ustalıkla kurmayı başarmış. Babalar ve Oğullar’ın beni en çok etkileyen yanıysa, işte tam da bu özelliği, yani tek bir alanla sınırlı kalmaması ve farklı roman türlerinden esintiler içermesi oldu. Kitabı okurken bazen psikolojik bir roman, bazen tarihi bir roman, bazen de çok ilginç bir aşk romanı okuyormuşum gibi hissettim. Birbirinden bu kadar farklı konulara değinince romanın vermek istediği asıl mesaj kalabalığın arasında kaybolabilir; ancak Turgenyev tüm bu farklı konuların içine kitabın okuyucuya vermek istediği temel mesajı ustalıkla serpmeyi başarmış. Örneğin nihilizm akımı oldukça sade anlatılmış ve somut örneklerle desteklenmiş; eğer bir felsefe kitabından nihilizmi okusaydım büyük ihtimalle çok geçmeden birçok bilgi aklımdan uçup gidecek, yıllar sonra sadece nihilizmin felsefi bir akım olduğunu hatırlayacaktım. Romanda ise Arkadiy’in aristokrat amcası Pavel Petroviç ve Bazarov arasında nihilizmin doğası ve Rusya’ya olan faydası üzerine geçen hararetli tartışmalar, kafamdaki “soyut ve felsefik nihilizm” algısını kırmayı başardı ve nihilizmin özünü kavramamda çok yardımcı oldu. Babalar ve Oğullar’da beni çok etkileyen ve Turgenyev’in de üzerinde durduğu başka bir konu ise nihilizm ve aşkın, diğer bir deyişle nihilizmle insani duyguların çatışmasıydı. Bu çatışmayı örneklemekte kullanılan karakter ise tabii ki Bazarov’dan başkası değildi ve o Bazarov, dul ve zengin bir kadın olan Anna Sergeyevna’ya aşık olduğunu itiraf ettiğinde gerçekten çok şaşırdım; çünkü nihilizmi hayatının merkezine koyan Bazarov’un her hareketinde,her konuşmasında bunu içselleştirmiş bir insanın rahatlığı vardı. Üstüne üstlük bu aşkın karşılıksız çıkması, onun çoktan yıkılmış olan nihilizmiyle birlikte zaten çok az olan insani yanının da yıkılışı anlamına geliyordu ki bu da Bazarov’un en çok içimi acıtan roman karakterlerinden birisine dönüşmesi anlamını taşıyordu. Ayrıca Babalar ve Oğullar, baba-oğul ilişkilerinin 200 yıl önceki halini ve bugün geldiği noktayı kıyaslamak için de paha biçilemez bir kaynak. Turgenyev, bu ilişkileri somutlaştırmak içinse daha çok Arkadiy’i ve babası Nikolay Petroviç’i kullanmayı tercih etmiş. Nikolay Petroviç’in oğlu Arkadiy ile kurmak istediği sıkı arkadaşlığın aralarındaki derin kuşak farkına takılması ve onun artık oğlunu anlamasının mümkün olmadığını fark etmesiyle yaşadığı hayal kırıklığı, bana biraz da günümüz baba-oğul ilişkilerini anımsattı. Çağımızın ışık hızıyla ilerleyen teknolojisi ve değişen ekonomik yapısı ahlak normlarını hızla değiştiriyor, bu da günümüz ilişkilerini ciddi anlamda etkiliyor. Kuşaklar arasındaki uçurum daha hızlı derinleşiyor, Doğu-Batı arasında kalma durumu yüzünden çatışma iyice körükleniyor. Baba eğer baskıcı ve muhafazakarsa, oğlan ise Arkadiy gibi kısmen de olsa liberal görüşlere sahipse ortaya sorunlu bir baba-oğul ilişkisi çıkması kaçınılmaz oluyor. Baba, dediklerinin oğlu üzerinde hiçbir etki uyandırmamasına şaşırıp oğlunun fikirlerini ihanet olarak algılıyor. İvan Turgenyev, bu çatışmayı ve babanın yaşadığı arada kalma durumunu çok iyi anlatıyor; ancak romanını Arkadiy ile babası için mutlu bir son çizerek bitirmeyi tercih ediyor ve biz gelecek kuşakların kulağına bu çatışmaların üstesinden gelebileceğimizi yüzyıllar . ONUR ŞANDAöncesinden fısıldıyorBerk Aksoy İnanmak İsteyen Yanımız Eleştiriye açık olmayan bir konu dini inancımız. Doğduğumuz topraklar ile şekilleniyor önce. Sonrasında eğer sorgulamak gelirse aklımıza alıyoruz elimize kutsal kitapları okuyoruz ve karar veriyoruz. Tabii sadece kitaplar da tek başına yeterli gelmiyor. Bu konularda bilgi sahibi olduğunu düşündüğümüz kişilerle sohbet ediyoruz. Fakat çoğu insan için ilk bahsettiğim adımda kalıyor her şey. Doğduğumuz topraklarda herkes neye inanıyorsa biz de ona inanıyoruz. Ve sorgulamıyoruz da. Çünkü bize öyle öğretiliyor. Peki, genel olarak bu inanma mevzusu nereden çıktı diye düşündünüz mü hiç? Son zamanlarda sürekli aklımı kurcalıyor bu konu. Neye ne için inanıyoruz? İnsanoğlu hep kendinden yüce bir varlık aramış hayatı boyunca. Kendilerinden daha yüce bir varlık bulamadığı zaman ise şu an bize en normal gelecek şeyleri kendilerinden üstün ve tanrı bellemişler. Mesela ilk zamanlar güneşten bir tanrı yaratmışlar kendilerine ve akşamları güneşin batışına kendilerine verilen bir ceza olarak inanmışlar. Yazın gelişini ise yaptıkları iyi davranışların ödülü olarak görmüşler ve ayı düşman bellemişler kendilerine. Ay, onların şeytanı olmuş anlayacağınız. Sonradan fark etmişler ki tanrı dedikleri şey doğanın ta kendisi. Yani biz insanların tanrı arayışı hep devam etmiş. Güneşe, yağmura tanrı diye diye en sonunda tanrının her yerde olduğuna kanaat getirmişiz. Şimdi yine inanma mevzusuna geri dönmek istiyorum. Neden ve neye inanır insan? İnanmak nasıl bir ihtiyaçtır? Geçenlerde içinde bu inanma konusunun geçeceğini düşünmeden bir öykü kitabı aldım kendime. Seyrek Yağmur. Hiç ummadığım bir anda da karşıma şu cümle çıktı: “Eksik bir şey kalırsa, kendine değil başkasına güvenirsin, dışındaki bir varlığa yönelirsin, tanrıya örneğin.” (Bıçakçı, 2016, s. 46) Eğer bu cümleyi yazan Barış Bıçakçı’nın dedikleri doğruysa ne idi hayatımızda eksik kalan şey? Eksik kalan sanırım inanma duygusu… Cümlede güven meselesinden bahsetmiş bir de. Şimdi aynayı kendime çevirmek ve soruları kendi hayatımdan yola çıkarak cevaplamak istiyorum izin verirseniz. Genelde bir şeyin olmasını çok istediğim zaman dua ederim. Mesela askere giden abimin sağ salim geri dönmesi için... Ya da sınavımdan yüksek not almak için… Peki, hayatımdaki tek eksik sadece bunlar mı sizce? Bence Barış Bıçakçı’nın eksikten kast ettiği bunlar değildi. Asıl olay herkesin içinde bir inanma ihtiyacının olması. Kendinden yüce bir varlığa inanıp ona sığınmak… Yetersiz hissettiğimiz an da onu düşünüp huzur bulmak. Çocukken anne babamız bize böyle bir güven verirdi. Bu yüzden her düştüğümüzde ‘anne’ diyerek ağladık. Sonra bu ağlamalarımız yine devam etti tabii. Fakat bu kez ağlamanın hiçbir fayda getirmediğini anladık. Çünkü hayatta öyle şeyler ile karşılaştık ki anne diyerek ağlamamız boşunaydı. Çünkü bisikletten düşüp kanattığımız dizlerimizden daha zorlu ve karışık şeylerle karşılaştık. İşte bu yüzden her düştüğümüzde ya da tökezlediğimizde bizi koruması için birini yarattık kendimize. Tanrıyı. Yani anlayacağınız bana göre tanrı içimizdeki sığınma isteğinden doğdu. Bir de cevap bulamadığımız her soruya yanıt olması için de yarattık tanrıyı. Mesela ilk insanlar nasıl geldi dünyaya? Gezegenler nasıl oluştu? Bilim dünyası henüz gelişmemişken birçok sorumuzun cevabı oldu. Ve hayatımızdan soru işaretlerini eksiltmek içimizi rahatlattı. Kısacası başkasına güvenmenin yetersiz kaldığı anda elimizden tutan şey bence kendimize yarattığımız tanrı. Evet, eksik kalan bir şey var. Hem de tam içimizde… Eksik kalan yanımız işte bahsettiğim sığınma ve güvenme ihtiyacı. Doğduğumuz topraklarda neye inanılırsa inanılsın, dindeki ortak payda da bu eksiklerimiz bence. İnsandaki yetersizlikleri görüp tanrıya yönelmemizde bu yüzden… Kaynakça: Bıçakçı, B. (2016). Seyrek Yağmur. İstanbul: İletişim Yayınları. Takmaz 1 Ayça Takmaz 21401945 TURK 101-15 Başak Berna Cordan 10 Kasım 2014 4-2 HAYAT DEĞİŞTİREN OYUN Satrançla tanıştığım günü hatırlıyorum. Siyah beyaz karelerle kaplanmış bir karton parçası görüyorum, kartonun üzerinde ise özenilerek yaratılmış heykellermişçesine kendilerini sergileyen; fakat işlevlerine dair ufacık bilgi kırıntılarına dahi sahip olmadığım oyun elemanları. Bir kısmı bana tanıdık gelen, bir kısmı da daha önce gördüğüm hiçbir şeye benzemeyen bu küçük heykelciklere neden taş dendiğini anlamaya çalışıyorum. Merak ediyor, elimi taşlardan birine uzatıyor, bu esnada kartonu incelemeye başlıyorum; sonrasında günlerce başından ayrılamıyorum bu satranç tahtasının. Yıllar öncesine ait bu kareyi zihnimde dirilten şey ise Stefan Zweig’ın, sayfalarını çevirdikçe kesintisiz çağrışımlarla; yaşadıklarımı, okuduklarımı, gördüklerimi hatırlatan kitabı, Satranç. Satranç, alışılmadık yönleriyle karşıma çıkıyor kitabın satır aralarında. Bu oyun, çoğumuzun düşündüğü gibi bir vakit geçirme aracı ya da öylesine bir uğraş olarak değil, insana katabileceklerinin sınırı olmadığını sergileyen uçsuz bucaksız bir aktivite olarak beliriyor sayfalarda; satrancın aslında farkında olduğumuzdan çok daha fazlasına sahip olduğunu gösteriyor Zweig’ın ağzından dökülen sözcükler. Bir gemide geçen bu hikâyede, Satranç’ta, köylü bir satranç şampiyonunun, bir milyonerin, hatta eski bir Nazi tutsağının ağzından dinlemek mümkün, satrancın insanlar için neler ifade edebileceğini. Özellikle de bunlardan sonuncusu, Nazilerce esaret altında tutulduğu sırada hücresinde yalnız bırakılmış, yok sayılmış ve dolayısıyla da kendisini tarif edilemez bir psikolojik baskı altında bulmuş olan Dr. B.’nin hikâyesi, satrancın bir insanı nasıl etkileyebileceğini en çarpıcı haliyle sergiliyor. Esaret altındayken çaldığı bir kitaptan öğrendiği bu oyunu hayata tutunmak için bir araç olarak kullanan Dr. B.; zaman ve mekân algısını kaybetmeye, ardından da uzun süreli Takmaz 2 yalnızlığı sebebiyle konuşma yeteneğini yitirmeye başlamışken odasına şahları, vezirleri konuk etmeye başlıyor. Küçük hücresinde kendisiyle yaptığı satranç maçları, hayata tutunabilme yeteneğini hediye ediyor ona. Dr. B.’nin satranç oynayarak hayata yeniden bağlanışı, satrancın insana bir kalkan armağan ettiğini düşündürüyor bana. Bu hayata tutunuş ve aynı zamanda hayata karşı ayakta kalış hikâyesi; yıllar önce bir gazetede okuduğum, Erzurum'un bir köyündeki kahvehanede gün boyu satranç oynandığını haberini hatırlamama vesile oluyor. Belki de o insanların yaptığı şey hayatlarını satranç tahtasına indirgemekti; belki de saklanmak, korunmaktı hayatın kendisinden diye düşünmeye başlıyorum birdenbire. Maske takarcasına, bir gün şah kimliğinde yer almak hayatta; ertesi gün ise ön saflarda, ilk saldırıda yere düşecek savunmasız piyonu olmak hayatın... Otuz ikisi siyah, otuz ikisi beyaz altmış dört tane karenin üstünde seksek oynarcasına oradan oraya atlayan bu insanlar yaşama bağlılıklarını, bir anlamda dış dünyanın küçük bir maketi olan satranç sayesinde güçlendiriyorlardı belki de. Şahlar, vezirler, atlar, piyonlar aracılığıyla çoğu duyguyu yaşatıyor satranç insana. Yenilgi hissi, bazen kabaran bir ego, sıkıntıyla baş edememe, tarif edilemez heyecanlar, otorite... Tanrı satrancı insan ruhunu canlandırmak için yeryüzüne göndermiştir diye duyardım küçükken. Fark ediyorum ki, bu oyun gerçekten de insanları duygularla süsleyebiliyor, onları baştan yaratabiliyor ve hatta kimi zaman oyuncuların hayatına anlam kazandırabiliyor; daha da önemlisi, bu değişim özellikle de kişi kendisiyle satranç oynadığında, kendisiyle mücadele ettiğinde ortaya çıkıyor Dr. B.’nin deneyimlediği gibi. Önce beyaz rolüne, ardından siyah rolüne; belki de önce şah sonra piyon rolüne bürünen insan, kendisine saldırırken savunuyor kendini aynı zamanda; bir süre sonra kendini siyahla beyaz arasında buluyor. Siyah ve beyaz arasındaki ayrım yok olurken insanın kişiliğinin rengi de hafif bir griye dönüşüyor; görülüyor ki satranç, keskin sınırları ortadan kaldıran bir oyun aslında. Takmaz 3 KAYNAKÇA Zweig, Stefan. Satranç. 41. Baskı. Çev. Sabuncuoğlu, Ayça. İstanbul: Can Yayınları, 2013. Selin Tonay Kelimelerin Sihri Hayatımızda iz bırakan, her elimize alışımızda gülümseyerek hatırladığımız kitaplar vardır. Düşünce ve duygu dünyamızı şekillendiren, karakterleri sanki bizimle birlikte yaşayan ve bizden biri haline gelen bu kitaplardan biri benim için Harry Potter’dır. Her ne kadar bazı eleştirmen ve yazarlar tarafından çocuk kitabı olarak nitelendirilip küçümsense de yazarının hayat hikâyesini ve kitabın etkilerini düşündüğümüzde bu görüşün yanlışlığını rahatlıkla görebiliriz. Başta J.K. Rowling’in hayatını değiştiren, sonrasında raflarda yerini alan ve çeşitli yaşlarda birçok okurun hayatında büyük etkiler bırakan bu seri ile tanışmamı hayatımdaki dönüm noktalarından biri olarak nitelendirsem yanlış bir şey söylemiş sayılmam. Yazarın olağanüstü yaratıcılığı ve hayal gücü ile bizlere kapılarını açtığı sihir dünyası, ilk başta basit ve sıradan görünebilir. Ancak orada zaman geçirdikçe aslında serinin çok farklı mesajlar ve amaçlar içerdiği fark edilir. Harry Potter’ı farklı kılan, çocuk kitabı yapmayan özelliği esasen budur. Aynı kitabı on yaşında ve kırk yaşında okurken farklı tatlar alabilmemiz, her okuyuşta yazarın değindiği farklı bir açıyı görebilmemiz kitabın ne kadar başarılı ve sıkı bir sürecin ürünü olduğunu gösterir. İlk kitaptan itibaren başlayan süreç, ana karakter Harry’nin hayatındaki birçok zorluğu aşmasını, kendini çok farklı bir ortamda kilit rol üstlenen kişi olarak bulmasını işler. Harry’nin yaşadığı çeşitli maceraları ele alırken aynı zamanda birçok yan karakter ve karmaşık olay örgüsü kurgulayan yazar okurun o dünyaya aitmiş gibi hissetmesini dil ve anlatımı ile sağlar. Duru ve etkileyici dili kitaptaki en kötü karakterleri bile sevdirebilir. Hayatın kontrol edilemez akışında her insanın içinde iyi ve kötünün bir arada olduğunu, ancak kim olduğumuzu belirleyen asıl etkenin olaylara bakış açımız ve yaptığımız seçimler olduğu; sevgi ve dostluk kitaplarda ağırlıklı olarak üzerinde durulan temalardır. Farkında olmadan okuyucunun bu düşüncelere sahip olması, kendini karakterlerin yerine koyarak onlarla birlikte sevinmesi ve üzülmesi yazarın amaçları arasında sayılabilir. Ayrıca anlatım ve olaylar bakımından okuyucunun hayal gücünü oldukça geliştiren, olaylara farklı yaklaşmasını sağlayan ve evrenselliğe ulaşan bu seri, özellikle özgünlüğü ile birçok kitaptan ayrılmayı başarır. Harry Potter edebiyat dünyasındaki çoğu kitaptan gerçek ve hayal gücünü başarılı bir şekilde birleştirebilmesi ile ayrılabilir. “Düşüncelerimizde var olması, gerçek olmadığını göstermez” fikri yazarın okuyucuya vermek istediği mesajlardan biri sayılabilir. Kitaplar bizi düşünmeye, hayal etmeye ve aynı zamanda hayallerimiz için çabalamaya yönlendirir. Zaman zaman sığındığımız bu dünya, her sayfası ile içinde yaşayabildiğimiz ve hayal gücümüzün derinliklerini keşfedebildiğimiz anlar hediye eder. Harry Potter, her yaştan okuyucunun hayatında önemli noktaları anlayıp görebilmesini sağlar. Seri sayesinde ailenin ne kadar önemli bir unsur olduğunu ve dostluğun gücünü görebiliriz. Harry Potter okuyucunun dünyasını her yönden besler ve kitap okumanın hayatımıza ne kadar önemli katkıları olduğunu kanıtlar. Serinin okuyucuların hayatına kattıklarının yanı sıra sinema filmi olarak beyaz perdeye aktarılması ve daha geniş kitlelere ulaşması yazarın ulaştığı önemli başarılar arasında gösterilebilir. Ancak rahatlıkla görülebilir ki, seri tamamlandıktan sonra edebiyat yaşamına devam eden yazar böyle büyük bir başarıyı tekrar yakalayamamıştır. Bu olayın nedeni birçok şeye dayandırılabilir ancak benim görüşüm yüz binlerce okura hitap eden ve birçok dile çevrilen bir serinin kendi yazarı tarafından bile olsa bir kere yazılabileceğidir. Harry Potter benim için birçok anı, kazandığım birçok dostluk ve her okuyuşumda farklı hisler uyandıran sihirli bir dünya demektir; bu dünyanın bir parçası olmak insana kendini şanslı hissettirir. Kitabın kapağını kapattığınızda küçük bir gülümseme ile tatlı bir hüzün duyarken belki de en önemlisi her sonun yeni bir başlangıç olduğunu bilirsiniz. Ertelenmiş Hayal: Şikago Mimarisi, kültür-sanat etkinlikleri, görülmeye değer yeşil alanları ve sıcakkanlı insanlarıyla zamanın hızla aktığı şehre, bu yılın haziran ayında gitme fırsatını buldum. Uçağa binene kadar gerçekleştiğine inanmakta zorlandığım hayalim, uçaktan indikten sonra yerini saf heyecana bıraktı. Havaalanında uzun süren işlemlerden sonra yıllardır orada yaşayan teyzemin beni havaalanından almasıyla gezim başlamış oldu. İlk bakışta dikkatimi çeken özellik yeşil alanların ve yol boyunca uzanan ağaçların fazlalığı oldu. Ankara’da yaşayan biri olarak uzun, gri binalarla dolu bir şehirden sonra yine gri fakat daha da uzun binaların yanında dikkati bu denli çeken yeşil renk bu şehri ilk dakikalardan sevmeme sebep oldu. Şehrin en büyük parklarından biri olan Millenium Park, büyük bir yeşil alan olmasının yanında kültür- sanat etkinliklerine de ev sahipliği yapıyor. Yaz boyunca her Salı günü şehirde çekilmiş, klasikleşmiş filmler dev bir ekrandan gösteriliyor. Aynı alanda yaz boyunca her Cumartesi günü de çeşitli müzik türlerinden oluşan konserler veriliyor. Bu alanda yapılan etkinliklerin ücretsiz olması da büyük bir kalabalığın ilgisini çekiyor. Parkın bir başka alanında ise yine konserler oluyor. Bilet alanlar sahneye daha yakın yerlerde olsa da, biletsiz de konserleri izleyip, müziği dinlemek mümkün. Yine parkın içinde şehrin sembollerinden olan çeşme bulunuyor. Başka bir alanda ise şehrin en bilinen sembolü fasulyeye benzerliğiyle “The Bean” ziyaretçileri çekiyor. Benim bu gezide en beğendiğim ve en çok vakit geçirdiğim yer bu park oldu. Genel olarak şehrin her parkında önünüzden geçen ya da ağaca tırmanan sincaplar görmek mümkün. İnsanlardan korkmuyor olmaları ise fotoğraf çekmeyi kolaylaştırıyor. Şehrin en işlek caddesi olan ve Magnificient Mile ya da Michigan Avenue adıyla bilinen cadde alışveriş yapmayı sevenler için bir cennet. Caddedeki mağazalar her yaşa, her zevke hitap ediyor. Ürünlerin fiyatlarının Türkiye fiyatlarına göre daha ucuz olması da avantajlar arasında. Cadde çok kalabalık olmasına rağmen, hiç kimsenin düzeni bozmadan yürümesi, kimsenin kimseyi engellememesi dikkat çekiyor. Kazara birinin kolunuza değmesi -çarpması bile değil- kişinin özür dilemesine sebep oluyor. İnsanların birbirine dikkatle bakmayışı, herkesin kendi işiyle ilgileniyor oluşunun yanında yardıma ihtiyacınız olduğunda insanların kayıtsız kalmayışı, kalıplaşmış Amerikalıların umursamaz insanlar olduğu fikrini yok ediyor. Bunun nedenini sorduğumdaysa aldığım yanıt bunun orta batıya ait bir özellik olduğu ve aynı davranışları her yerde, örneğin; New York’ta göremeyeceğim oldu. İnsanların yaşadığı yerler genel olarak birbirine benzeyen iki ya da üç katlı evlerden oluşurken şehir merkezine daha yakın olan büyük konutlarda yaşamak da mümkün. Trafik günün neredeyse her saati yoğun olsa da düzen sayesinde problem yaşamadan varacağınız yere ulaşabiliyorsunuz. Bisikletle ulaşım da seçenekler arasında. Şehrin birçok noktasında bisiklet kiralayabileceğiniz yerler var. Tek kural saatte bir bisikleti o alanlardan birine götürüp ödemeyi yapmak. Trenle ulaşım da çoğunluğun kullandığı bir yöntem. Karmaşık tren haritasını çözmeyi başarabilenler için kolaylık olsa da yanlış trene binmek çok olası. Semtlerin birbirine olan benzerliği de doğru yere gitmeyi zorlaştırıyor. Şehrin en büyük özelliklerinden biri de mimarisi. Gökdelenlerin süslediği şehir, 1871 yılında çıkan büyük yangından sonra yeniden ve daha modern şekilde inşa edilmiş. Şehirde yapılan nehir turuyla bu binaların hepsine yakından bakıp rehber sayesinde her bina hakkında bilgi sahibi olunabiliyor. Görülen her bina, teknedeki herkesi kendine hayran bırakıyor. Şehrin en yüksek binası Sears Tower adıyla bilinen kule olsa da bu binanın gerçek adı Willis Tower. Binanın 103. Katına uzun bir sıra bekleyerek çıkılabiliyor ve buradan altı cam olan bir balkona çıkıyorsunuz. Görülen manzara ise beklenen sıraya değiyor. Şikago, Michigan Gölü’ne kıyısı olan bir şehir. İnsanlar yaz aylarında hafta sonlarını göle girerek geçiriyor. Cumartesi günleri çok kalabalık olan sahilde yüzmek kadar güneşlenmek ve yürümek de mümkün. 1010 metre uzunluğundaki iskelenin adı ise Navy Pier ve gölün kenarındaki alana bir eğlence parkı kurulmuş. Aynı zamanda her hafta Çarşamba ve Cumartesi günleri buradan havai fişekler atılıyor ve büyük bir kalabalık bu gösteriyi izliyor. Ayrıca burada büyük bir dönme dolap var. En tepeye çıktığında hem gölü hem de yüksek binaları görebiliyorsunuz. Amerika birçok kültürün birleşiminden oluşan bir ülke olduğundan yemek kültürleri de birçok farklı yemeği barındırıyor. Şikago gezim boyunca benim en beğendiğim ve çokça tükettiğim yiyecek pizza oldu. Bunda pizzanın lezzetinin yanında gezinin ilk günlerinde yediğim ve damak tadıma hiç uymayan Tayland mutfağı yemeklerinin etkisi büyük. O günden sonra yemek konusunda daha tekdüze gitmeye karar verdim fakat değişik tatlar denemek isteyenler için bulunmaz bir fırsat. Şikago’ya özgü bir pizza çeşidi olan ve Deep Dish Pizza adını verdikleri kalın pizza hamuru ve içine koydukları sebzelerle lezzetli bir öğün oluyor. Pizzayı en güzel yapan yer ise şehirdeki çoğu insanın uğrak yeri olan Giordano’s. Ayrıca ızgara et de şehirdeki çoğu insanın tercih ettiği bir seçenek. Her yıl temmuz ayında yapılan Taste of Chicago, Şikago’nun en bilinen restoranlarının stant kurduğu ve girişte aldığınız yemek fişleriyle yemek aldığımız, benim beğendiğim bir festival oldu. Hoşçakal Şikago… Artık gerçeksin… Şikago her özelliğiyle kendini sevdiren, yaşaması kolay olan ve elime geçen ilk fırsatta yeniden gitmek istediğim bir şehir oldu. Bir ayın sonunda Ankara’ya geri dönmek ise Şikago’nun tüm güzelliğine rağmen paha biçilemez. Deniz Çağlar Fotoğraflar: Deniz Çağlar 21501571 Roman TURK 101-1 Ömer Furkan Parmak 21402343 Yansıtanın Dilinden Yansıyan Hızlı hızlı yürüyordu. Bir yere yetişmeye çalıştığı belliydi. Benim yanımdan geçerken bir anda durakladı. Birkaç adım geri geldi. Yukarıdan aşağıya baktı dikkatlice. Bir sağına dönüp baktı bir de soluna. Sonra yüzünde bir gülümseme belirdi, beğenmişti kendisini belli ki. Göğsünü şişirdi, sonra hızlıca yürüyüp gitti yanımdan. Evet, bir aynayım ben. Milyonlarca insan gördüm. Durup da kendisini hayran hayran izleyenini de gördüm, bir türlü hâlinden memnun olmayıp yüzünü asanı da. Çoğunlukla benim onları izlediğimi fark etmeden yanımdan ayrılıyorlar. Bir insan olsaydım yine aynı şekilde davranırlar mıydı acaba? Hiç sanmıyorum. Çünkü yanında biri varken nasıl davrandığına da şahit oldum bazılarının. Yalnız kaldığı vakit -çok az bir kısmı hariç- hiç de sevimli bir varlık olmuyor insanoğlu. Sinirlendiği zaman bağırıp çağıranı da var, en sevdiği dostuna en ağır hakaretleri söylemekten geri durmayanı da. Ama çoğunlukla belli vakitlerde yapıyorlar bunu, yalnız olduklarını düşündüklerinde. Benim farkıma varsalar yüzleri ne hâlde olur acaba? Daha da önemlisi, eğer bir yaptırım gücüm olsaydı, gördüklerimi kimseye anlatmamam için bana neler neler teklif ederlerdi, Allah bilir. Oysa bana göğsünü şişire şişire bakıp âdeta "Küçük dağları ben yarattım!" diyenlerin sayısı hiç de az değil. "Bu kadar mı büyüksün ey insanoğlu!" diyesim geliyor bazen ama sesim de çıkmıyor ki. "Peki neydi o yapmacık tavırların, o ağız değiştirmelerin, yeri geldiğinde yaptığın yalakalıklar..?" diye de eklemek istiyorum. Ama ben sadece bir aynayım, ne yapabilirim ki? Daha da kötüsü, zaman geçtikçe on yüzlü insanlar görmeye başladım ve iki yüzlü insanları arar oldum! Ben sadece bir aynaysam, onların içini nasıl görüyorum? Görmüyorum, sadece olayları izliyorum. Bir ayna olarak tarihe şahitlik ediyorum. Ve tavırlarından insanları da tanıyorum artık. Herhangi biri benim yerimde olsaydı ve insanoğlunun farklı olaylardaki farklı farklı tavırlarını görseydi, aynı şeyleri düşünürdü benimle. Zaten bazı insanlar yapıyor bunu, başkaları hakkında şikâyet ederken söylüyorlar benim söylediklerimi. Ama ortada yine bir problem var. Çuvaldızı hep başkalarına batırıyorlar, kendilerine ise iğne battığı anda ortalığı yıkıyorlar. "Niye o kadar aptallar? Peki, aptal değiller, ama kafalarında bir şey eksik."(Pamuk 44) diyorlar hep başkaları hakkında. Hâlbuki "Niye benim ben?" (Pamuk 56) diye sorsalar kendilerine... Bana bakarken kendi hâllerini beğenmek yerine bir de bu soruyu sorup baksalar kendi yüzlerine... Başkası görüyor diye değil de insan oldukları için çekidüzen verseler kendilerine... İnsan olduklarının farkına ne zaman varacaklar bilmiyorum. Hayvanlar aleminde bu kadar yalan, hile, yalakalık, entrika yok. O yüzden hayvanlar hayatlarını stabil bir şekilde sürdürüyor. İnsanoğluysa her gün daha ileri gittiğini iddia ediyor sadece. Kime göre iyi olduğu benim de en çok merak ettiğim sorular arasında. Çünkü kimi görsem yüzü gerçekten gülmüyor. Tebessüm varsa bile arkasında ya bir beklenti var ya da gizli bir hüzün. Bu problemin sebebi belli. İnsanlar tüm sorunlarını maddeyle çözmeye çalışıyorlar. Sevginin, sadakatin, dürüstlüğün para etmediği bir ortamda yaşadıklarını düşünüyorlar. Bir gün insan olduklarının farkına varırlarsa, insan olmanın üstünlüğünün nerede olduğunu anlarlarsa o zaman gerçek bir tebessüm görebilirim onların yüzünde. Eğer tam manasıyla çekidüzen verirlerse kendilerine, yani dış görünüşlerinden ziyade kalplerine bakıp orayı düzeltmeye çalışırlarsa daha mutlu olurlar. Şık görünmek yerine dürüst olmayı seçtikleri zaman daha mutlu olacaklar ama nedense bu zor geliyor onlara. Dürüst oldukları gün, hesabını veremeyecekleri işlere bulaşmadıkları gün insanları yine bugün olduğu gibi izlemek istiyorum. Çünkü o zaman yüzlerinde gerçek samimiyeti ve mutluluğu görebileceğimi biliyorum. Benim dünyam onların dünyası aslında. Onlar bana benim gözümden bakmadığı sürece, kendilerini kendi gözlerinden görmeye devam edecekler. Bir adım öteden yani dışarıdan kendilerine bakmamaya devam ettikleri sürece her yerde hata görecek, ama bulundukları yeri doğru sanacaklar; herkesi yanlış görmeye devam edecek ama tek doğrunun kendileri olduğunu düşünecekler ve hayatı memnuniyetsizlikler ve şikayetler içinde sürdürecekler. Hâlbuki önceliği bende gördükleri siluetlerinin içini tertemiz hâle getirmeye verseler bir süre sonra kalpleri temizlenecek ve hayatın güzelliklerini görmeye başlayacaklar. Tüm insanlar bunu yaptığı gün dünya üzerinde kış bitecek, her yerde yaz birden kızarıverecek, ruhlardaki kara bulutlar da dağılacak. Belki bir gün olur, neden olmasın... Kaynakça -Pamuk, Orhan. Kara Kitap. İstanbul: Can Yayınları, 1987 Feyza Bakıcı Fena Değil Kendimi zaman zaman farkında bile olmadan asıl söylemek istediklerimdense, duyulmak istenen cevapları verirken buluyorum. Son zamanlarda da arttığını düşünüyorum, refleks oldu bir bakıma. Otomatik pilotta yaşıyorum. Hakikaten düşünmemi gerektiren ya da kendimden bile sakladıklarımı açığa çıkardığım bir sohbet etmeyeli o kadar uzun zaman oldu ki. Kendimle bile yapmıyorum bu konuşmaları artık. "Ben"e pek az danışıyorum. İçimdeki başkalarından bana yer kalmıyor. Düğün arefesi uzak, yakın bilcümle akraba bizim evde kaldığından, bana köşedeki yer yatağı kalmış. “Kendinin uzağında olmak”bu mu acaba? Onaylanmaya duyduğumuz ihtiyaç bizi hep en muteberi, makulü aramaya itiyor. Bu durumda söylenilmesi, şu durumda yapılması gereken en uygun şeyler neler? Mesela "giyinmeye nerden başlamalı, makarnaya kaç mililitre su konmalı, koltuk takımını salonun hangi köşesine yerleştirmeli" gibi soruların bile cevaplarının yazılı olduğu "her şeyin ansiklopedisi" fikrini nerede okuduğumu hatırlayamıyorum ama bizi fazla düşünmeye, tereddüte yer bırakmayacak bir yaşamla hayatımızı doldurmayı sağlayacak bu ansiklopedinin yok satacağını şüphesiz öngörebiliyorum! Aslında bu ansiklopedinin sözlü bir versiyonu mevcut galiba: Kanıksadıklarımız. Alternatif bir patika çizemediğimizden kullandığımız taşları aşınmış yol. Aşağı yukarı on sene aynı evde oturdum. Bir akşamüstü okuldan dönerken birden apartmanın çıkış kapısının arkasındaki ahşap kapının önünde duraksadım yaklaşık 10-15 saniye kapıya bakakaldım. Epey farklı göründü gözüme, binlerce kez baktığım, hoyratça itip hor gördüğüm kapıyı gerçekten ilk defa görüyordum. Hayatım da aynı bu ahşap kapıda olduğu gibi, epeyce kanıksadığım bir yolda. Devamlı yenilik, değişiklik hayal ediyorum ama yaşadığım hayata karşı da epeyce körüm. Bir kitabı bitirince hemen diğerine sarılıyoruz Prens Mişkin’i, Raskolnikov’u sayfalarca tahlil ediyoruz ama okulda her gün yanımıza oturan bir insana; iletişim kurmaktan, garipsenmekten korktuğumuz için yanaşamıyor, derinlikli bir iletişim kuramıyoruz. Yaşamak bazı kaygıların bittiği yerde başlıyor olabilir. Beylik sözlerin hakkı yeniyor. İngilizce "comfort zone" denen kavram bahsettiğim kendine, alışkanlıklarına hapsolma durumunu tanımlayan bir kavram. Comfort zone'da yenilik, risk, gelişme içeren, “yaşadığını hissettiren” bir durum yok. Sıcacık alışkanlıklar, biraz da başa gelenler var. Bu alana sıkışıp kalmış "iyimser" ve tembel insanlar ekseriya, kendi hayırlarına adım atmaktansa mehdi gibi bir şeyin gelip kendilerini kurtarmasını bekler. Genelde de bu beklenti gerçekleşemez. Sanmayın ki kanıksamayı hepten yeriyorum, aksine bazen oldukça önemli. Kendi vücuduna yabancılaşmak örneğin epey nahoş olurdu. İnsan sürekli başkasının bakıcılığını yapıyormuş gibi bir bezginlik içinde olur, temel ihtiyaçlarını gidermek bile zül gelir. Ya da her şeye son derece yabancılaşmak Albert Camus'nün yabancı adlı kitabındaki gibi insanı hepten kayıtsız biri yapabilir. Hayatı yaşanmaz kılar. İtidal, erdeme götürür diyor Aristo. Kanıksamanın azı karar diyorum ben de. Acıyla ehlileştirilmiş, talimatlara boyun eğerek yaşamaya alışmış daha sonra dağlara salıverilen, bazense özgürlükleriyle uzlaşamayıp hayatta kalamayan yılkı atları da bana biz insanların bu halini anımsatıyor işte. Herkeste aynı ölçüde olmasa da bizlerin tabiatındaki hayata dair doymak bilmez merak, üretme, keşfetme istekleri umutsuzca bastırılmış, korkutulmuş, ehlileşmişiz. Bunları hayata geçirmeye, yeniden çocuk olmaya korkuyoruz. Artık kimi suçlarsanız bu duruma karşı bizim bir tane yetiştiricimiz, sahibimiz yok. Aile, “din”, eğitim sistemi, toplum ve sair... Dışarda bir suçlu ararsak çok ama suçlamanın toplumsal analizler yapmanın kendi adımıza durumu kurtarmayacağı açık. En çok kendimde kusur arıyorum ama düşünmek de uyuşukluğumu artırmaktan başka bir işe yaramıyor. Bilmem ne yapmalı, hayata nasıl bir yol çizmeli. Cevaplar, çözümler arayanlara beklenmedik anlarda ilham olur. Kim bilir bana da olurlar belki. Umut edebilirim bence. “Hissin hayale üstünlüğü yoktur.” bu sözü bağlamından koparıp aslında kastetmediği bir anlama getirmiş olabilirim ama sık sık aklıma gelir ve yaşamımın, isteklerimin değerini sorgularım. Aslında kendimizden memnun olamasak da uyuşuk hayallerde teselli bulabiliriz ama değil mi? Laf uzadı, sözlerim karıştı yine. Bulmasak daha iyi tabii. Evde denemeyelim! Kaynakça: Merthan Korhan. (t.y.). http://merthankortanphotography.com/landscapes adresinden elde edildi. Göz Önünde Unutulmak Atlar kadar asil, köpekler kadar sevecen olmayan canlılar: eşekler. Tek varolma sebepleri yük taşımak olan sert tüylü, pis hayvanlar... Çoğu insan için sadece maddi değeri olan canlılardır onlar. Kimse eşekleri hayrına besleyip sevmez mesela. Ufacık iple bir yere bağlanır aynı zamanda günlerce değişmeyen suyu içmeleri beklenir ve artık yemeklerle beslenirler. Sonra da saldırgan oldukları söylenir, bazıları bunun üzerine bir de dayak yer. Mutsuz olduğu ve kendini korumaya çalıştığı için dayak yiyen canlılardır eşekler. Vücutlarında yaraları varsa kendi kendine geçer, güneşte kalırlarsa ince derileri onları korur(!) Onların bakımı da çok basittir üstelik. Bu bakım sadece yemeklerinin ve sularının olduğunu konrol etmekten ibarettir. Gerisi önemli değildir. Neden önemli olsun ki?! Hayatım boyunca eşekleri seven, onlardan bahseden bir insanla bile karşılaşmadım. Önceliğimiz kedilerin yumuşaklığı, köpeklerin oyunculuğu, pandaların tatlılığı ve penguenlerin saf güzellikleri olur hep. Peki ya eşekler? Sadece kötü söz kullanmak isterken anılan eşeklere ne demeli? Sevgi nedir bilmeyen bu güzel gözlü canlılar cansız birer eşya gibi görülüyor, işleri bitince yalnız bırakılıyorlar. Onlar adeta insanlara dertlerini anlatamayan birer köleler. Yavrusunu görüp tatlı olduğunu belirten biri dışında onlara güzel söz söylendiğine şahit olmadım. İnsanların onlara her gün kilolarca yükü taşıtıp tek bir mimik oynatmadan tekrar yerlerine bağladıklarını gördüm hep. Geçen yaz annemlerin köyüne gitmiştim. Köy Halfeti'de. Yaz aylarında Urfa'nın sıcağı da 47 dereceye kadar varabiliyor ve haliyle bu havada ağacın gölgesi dahi serin olmaktan çok uzakta oluyor. O sıcakta adeta beyinleri eriyen insanlar ise hayvanları gölgeye bağlamayı yeterli görüyorlar. Oysaki öyle değil. Hiçbir zaman da olamaz. İnsanlar onların neler yaşadıklarını anlayamıyorlar. Empati kuramıyorlar. Hayvanların ne istediklerini bilemiyorlar. Mesela evlerin altları özellikle
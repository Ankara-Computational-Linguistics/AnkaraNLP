ve nişancılığını dedesine borçlu. Dedesi ona daha bir çocukken tüfek kullanmayı öğretmiş. Ancak, dedesi Vassili'ye bu kabiliyeti öğretirken, bu kabiliyetin Vassili'nin hayatını değiştireceğini düşünmediğine eminim. Vassili'nin botları Stalingrad'ın kanla sulanmış topraklarına değer değmez, Vassili'nin karşılaştığı manzara tüyler ürpertici. Bu sahneyi gözünüzde canlandırmanıza yardımcı olabilirim. Şimdi sizden rengi gri olan bir nehir düşünmenizi istiyorum. Havanın kasvetli ve gri olduğunu hayal edin. Sanki, doğa bu savaşı lanetliyor ve insanlardan Güneş'i saklıyor. Nehrin üstündeki asker taşıyan botları; gökyüzünden ölüm saçan uçakları; nehrin karşısında bulunan, savaş karşısında direnmeye çalışan yıkık binaları; etrafta koşturan ve bağıran askerleri hayal edin. İşte Vassili karanlık bir tren vagonundan sonra ilk kez bu görüntüyle karşılaşıyor. Vassili'nin bu görüntüyü gördükten sonraki duygularını tahmin edebilmişsinizdir. Vassili'nin bu görüntü karşısında adeta kanı çekiliyor. Vassili daha neler olup bittiğini anlamadan kendini umutsuz bir taarruzun içinde buluyor. Bu taarruzu Almanlar kolaylıkla püskürtüyor. Vassili Almanlardan korunmak için ölü taklidi yapıyor. Bu sırada bir şanssızlık eseri Vassili'nin yanına sığınmak zorunda kalan Danilov ile tanışıyor. Bu tanışmanın Danilov ve Vassili'nin hayatlarını değiştireceğinden ikisinin de haberinin olmadığını size söyleyebilirim . Bu tanışmanın ardından Vassili büyük bir beceri ve soğukkanlılık ile beş Alman askerini vuruyor; Danilov'u ve kendisini kurtarıyor. Vassili, Danilov'un bir politik subay olduğunu bilmiyor. Ardından, Danilov amirlerine halkın savaşma direncinin kaybolmaması için gereken şeyin umut olduğundan bahsediyor. Amirleri bu fikri çok beğeniyor. Danilov terfi ettiriliyor ve Vassili, Danilov'un yardımıyla keskin nişancı birliğine yazdırılıyor. Bundan sonra Danilov ve Vassili'nin hayatları hiçbir zaman eskisi gibi olmuyor. Vassili bundan sonra bir propaganda ürününe dönüşüyor. Halkın direnci Vassili'nin hikâyeleriyle güçlendiriliyor. Ancak, Vassili'nin halkın gözüne kahraman gibi gösterilmesinin kötü sonuçlar doğuracağından Danilov'un hiç haberi yok. Bana göre filmin bu kadar başarılı olmasının temel sebebi, çoğu savaş filmi gibi sadece şiddetten ibaret olmaması. Film büyük ölçüde savaşın duygusal yönünü işliyor ve sizede bu duyguları yaşatıyor. Filmi izlerken adeta Vassili ile yer değiştiriyorsunuz. Onun duygularını size geçirmekte film çok başarılı. Filmin bir sahnesinde Vassili keskin nişancılığın aslında duygusal açıdan ne kadar zor olduğunu anlatabilmek için birkaç cümle kuruyor.”O senin var olduğunu bilmiyor. O an sen dünyada ki herkesten ona daha yakınsın. Yüzünü dürbünden görüyorsun. Suratının tıraşlı olup olmadığını görüyorsun. Eğer yüzüğü varsa, evli olup olmadığını görüyorsun. Bu bir cisme ateş etmeye benzemiyor. Ateş ettiğin bir üniforma değil. Bir insanın yüzü. O yüzler asla yok olmazlar. O yüzler geri gelir ve aralarına yeni yüzler katılır.”. Vassili bu sözleri sarf ederken keskin nişancılığın aslında ne kadar zor olduğunun farkına varıyorsunuz. Şu an bu cümlelerin çok etkileyici olmadığını farkındayım ama Vassili bu cümleleri sarf ederken yüzünde bulunan ifadeyi gördükçe sanki bu sözler kalbinize teker teker saplanıyor. Şimdi sizden yine hayal gücünüzü kullanmanızı isteyeceğim. Kendinizi Vassili'nin yerine koyun. Yaşadığınız yerden kilometrelerce uzaktasınız, hergün silah arkadaşlarınızın gözünüzün önünde hayatını kaybettiğine şahit oluyorsunuz, her gün sevdiğiniz insanları kaybetme korkusuyla yaşıyorsunuz, her gün sizin gibi devletinin idealleri için savaşmaya gelmiş insanları öldürüyorsunuz. Bana göre bunları yaşamak duygusal çöküntüden başka bir sonuca varamaz. Vassili adeta bir devletin zafere karşı olan umutlarını omuzlarında taşıyor. İşte Vassili'nin ruhu da böyle bir yükün altında eziliyor. Filmde Vassili Zaitsev karakterine “Jude Law” hayat vermiş. Jude Law'ın bu rölün hakkını verdiğini rahatlıkla söyleyebilirim. Law; duygusal yönü ağır basan bu filmde izleyiciye, kullandığı başarılı jest ve mimikler ile Vassili'nin yaşadığı duyguları geçirmekte çok başarılı. Bana göre Vassili Zaitsev rolü için Jude Law'dan daha doğru bir seçim yapılamazdı. Filmin gerçek bir hikâyeyi konu aldığını belirtmek isterim. Kısaca, filmde göreceğiniz neredeyse her şey gerçekten yıllar önce yaşandı. Filmdeki sahnelerin yaşanmış olduğunu düşünmek benim için her zaman tüyler ürpertici olmuştur. Size de tavsiyem filmi izlemeden önce bunu aklınıza getirin. Eğer bunu yaparsanız filmin üzerinizdeki etkisi kesinlikle artacaktır. Eğer sinemada farklı bir soluk arıyorsanız sizin için en doğru seçim savaşın kazananının olmadığını gösteren “Enemy At The Gates” . Nilüfer YENEN 21402250 KİMİN DOĞRUSU? Doğru kararlar vererek doğru sonuçlara ulaşmak istediğimiz bir dünyada yaşıyoruz. Ancak her ne kadar elimizden geleni yapsak da dünya mükemmel bir yer olamadı. Peki bunun sebebi ne? Kısaca belirtmem gerekirse, her birimizin geçmişi, yaşam koşulları ve karakteristik yapısı birbirinden farklı olduğu için, her birimizin doğrusu birbirimizden farklı. Elimizden geldiğince doğrularımıza sahip çıkarız ve uygularız. Kendimizinkine taban tabana zıt bir fikir duyduğumuzda da genellikle ona katılmayız. Dostoyevski’nin Suç ve Ceza adlı romanının başkahramanı olan Raskolnikov’dan söz etmek istiyorum. Başta asla ama asla katılmayacağımız bir olayı, bize bir şekilde kabul ettirebilen, kendi doğrularımızı sorgulatan bir karakter kendisi. Eğitimli ve idealist bir genç olan Raskolnikov kendine ve diğer herkese kötülüğü dokunduğunu düşündüğü bir tefeci kadını öldürür. Para ya da kana susamışlıkla değil, insanların iyiliği için olduğunu düşünerek işlemiştir bu cinayeti. Bu kadının kime yararı vardır ki zaten? Kadının evinden çıkmak üzereyken, kadının kız kardeşiyle karşılaşınca tereddüt bile etmeden onu da öldürür. Hesapta olmayan bir cinayet eklenmiştir ama onun için pek sorun olmaz. Çünkü Raskolnikov, onların toplumdan eksilmesini bir kayıp değil, daha iyi bir topluma doğru atılan adımlar olarak görmektedir. İyi bir sonuca ulaşmak için kötü bir yoldan geçmek zorunda kalmıştır sadece. Kimseye yararı olmayan insanların, fırsatını buldukça topluma zarar vermesini önlemiştir Raskolnikov. Karakterin düşüncelerini ve kendince haklı olduğu sebeplerini okudukça, ister istemez ona hak vermeye başlayacağınız bu romanın, sizi kendinizle çeliştirdiğini ve sorgulattığını göreceksiniz. İşte o bir katile hak vermeye başlamanın rahatsız edici hissi, yazarın oldukça büyük bir başarıya imza attığının göstergesidir bence. Sadece cinayeti işleme sebepleriyle değil, cinayet sonrası yaşadığı vicdan azabı ve psikolojik sorunlarıyla da bizim kendisi gibi hissetmemizi sağlar. Raskolnikov işlediği cinayetten ve cinayet sonrası yaşadığı ikilemler ve yakalanma korkusu yüzünden fazlasıyla etkilenip dengesiz hareketler sergilemeye başlar. Öyle ki cinayeti işlediği eve bakmaya bile gider sonradan. Sağlığını da kaybetmiş, yataklara düşmüştür. Suçluluk duygusu onu yakalamıştır artık. Ne kadar uğraşsa da saklayamaz. Raskolnikov, böylesine etkileneceğini bilmeden çıkmıştır bu yola. Toplum için olduğuna inandırmıştır kendisini. Öyleyse neden fikri değişmeye başlamıştır? Madem bir düşüncesi vardı ve o düşünceyle hareket etti, şimdi neden böyle hissediyor olabilir? Pek çok şeyi düşünüp yola çıkan Raskolnikov belki de tek bir şeyi atlamıştır, suçluluk duygusu. Özverili bir insan olması onun bu suçluluk duygusuna yenilmesine neden olmuştur. O suçluluk duygusunu bize iliklerimize kadar hissettirir yazar. Cezası çekilmemiş suçun Raskolnikov’un üstündeki etkisi zamanla artar ve o artık tek bir şeyi düşünmeye başlar, teslim olmak ve tabi ki sonunda teslim olur. Gerek cinayet öncesi, gerekse sonrası tam olarak Raskolnikov oluruz. Başta cinayeti işleme nedenine inandırır bizi, kesin yargılarımızı kırarak bizi düşündürür ve kendi kendimizle çeliştirir, daha sonra da yavaş yavaş bizi de içine soktuğu bu cinayet sonrası suçluluk duygusunu ve vicdan azabını yaşatır bize. Akıl sağlığı yerinde birinin toplum için, toplum kurallarına ve insan haklarına aykırı bir şey yapması, hem onu, hem toplumu hem de toplum kurallarını sorgulatır bize. Kendi doğrusunu uygulamış olan Raskolnikov’un verdiği bu karar, ne kadar doğrudur? Hepimizin doğru olanı yapmaya çalıştığı dünyada neden her şey mükemmelliğe ulaşamadı demiştim. Bize kendi doğrusunu gösteren Raskolnikov sayesinde şimdi siz de cevabımı daha iyi anlıyorsunuzdur, hepimizin doğru anlayışı birbirimizinkinden farklı. İREM ÜNAY 21402153 1 BAŞAK BERNA CORDAN 09.12.2014 SECTION 15 Köy Ortamında “Yaban Olmak” Cihan savaşında mücadele vermiş bir gazi için Anadolu’nun en ücra köşesinde yaşamaya çalışmak, o insanların dilinden anlama çabaları ile yaşama karşı yeni bir bakış, yeni duygular edinmiş olmak ne kadar zor olabilir? Zaman anlayışlarını kaybetmiş, medeniyetten kilometrelerce uzak o insanlar için savaşarak kolunu kaybetmiş olmanın verdiği hayal kırıklığı hayatta yaşanabilecek sayılı acılardan biriydi sadece. Senin de onlardan bir farkın yoktu onlar ÜNAY,2 için, onlar kambur, topaldı, sen de kolsuz. Kendini gösterebileceğin neyin var, bilgilerin mi, daha kim olduğunu bile bilmeyen o insanlar ilimden ne anlar? Hislerin seni yanıltmıyor, köye yaklaştıkça kaybettiğin şeyin, medeniyetin yokluğunu iliklerinde hissetmeye başlıyorsun. Kaybettiğin şeyi burada bulamayacağını anlıyor, belki her geçen saniyede benliğinden eksilenlerin sayısı gitgide artıyor. Gittikçe onlara bağımlı yaşamaya başladığında karar verme yetini de yitirdiğini fark ediyorsun. Seni sadece anlamamakla kalmaz, içlerine de almaz seni o zalim, acımasız, samimiyetsiz insan cemiyeti. Onların yanındayken hiçbir şeyin bir anlam ifade etmemesi, her hareketinin sirkteymişsin hissini vermesi aranızdaki bütün farkı ortaya koyar adeta. Tıraş olmak, diş fırçalamak hatta kitap okumak dahi garipsenmektedir. Hayatının tümünü kir ve pislik içinde geçirmiş, su bulabilmek için içi balçık dolu çaya gitmek zorunda olan insanlardan da farklı bir davranış da beklenemez, beklenmemelidir. Sergiledikleri davranışlarda onların bir suçu olmadığını anlaman da uzun sürmedi aslında. Kitaplar, ansiklopediler yerine, batıl inançları yön verdi onlara. Kendini beğenmiş bir Şeyh’ in de her şeyi bildiğine inanmalarının tek nedeni yaşadıkları çevreydi. Bir subay olarak sen de ülkende sürüp giden Batılılaşma çabalarının neden sonuca ulaşmadığını da çevre etkenine bağlayabilecek kadar deneyim sahibisin. Sen ülkene bu denli önem verirken, İnönü Zaferi haberi karşısında günlerce sevinebilirken, bu insanların ruhsuzluğu seni yanıltmasın. Onlar büyük bir çatışma içerisinde kendilerine yaşıyormuş süsü veren ama aslında hayata dair en ufak bir fikir sahibi bile olmayan insanlardır. Kendi haklarını savunamayacak kadar güçsüz oluşları da kadınlarda daha baskın olmak üzere ağa haricindeki bütün büyün köy insanlarında görülen bir özelliktir. Kadınlara biçilen değerin düşüklüğü bekâret tabusu ile kendini gösterir. Kızların ufacık bir fikirlerine dahi danışılmadan başlarından savma kaygısı ile gönüllerinin razı gelmediği bir ÜNAY, 3 evliliğe mecbur bırakılmaları, toplumun kadınlar üzerindeki değer algısını ortaya çıkarır niteliktedir. Toplumun yaşam tarzını gördükçe sen de artık kendini henüz ürün vermemiş, yetişmemiş bir tohuma benzetiyorsun. Halkın sana verdiği suyla sen de meyve vereceksin. Köy insanı gibi oldun sen de ama onlar gibi düşünemeyeceksin, hissedemeyeceksin, kendini tıpkı bir konserve kutusu gibi kullanılıp atılmış hissedeceksin. Aidiyetsizlik duygusunu yaşamaya işte o anda gerçekten başlayacaksın. Yaşam tarzları ve düşünce yapılarındaki farklılık da aydın kişiyi köyde yalnız ve çaresiz bir yola sürükler. Gerçekten iletişim kurabileceği ya kimse yoktur ya da tek bir kişi vardır. Geleneklere bağlı olmak gereklidir elbet, fakat her şeyin bir sınırı olmalı. Sevinmenin, üzülmenin ya da herhangi bir diğer duygu belirtisinin tuhaf karşılandığı bir ortam her açıdan kişiyi oraya yabanlaştırır. Bulunduğun köye kendini yabancılaşmış hissedince sen; memleketini, İstanbul’unu arar gözlerin. İmkânsız bir hayal olduğunu anlarsın ve sonunda bir geyiğe, genç bir kıza tutulursun. Yaşadığın yere ait olmadığını, oranın sana göre bir yer olmadığını anladığın zaman işte içinden geçen sadece kaçmak olur, sevdiğin kızla birlikte. Sadece kaçmak yetmez bazen, koşullar o kadar zordur ki; bacağından vurulur, yürüyemez hale gelirsin. O zaman sen de anılarını, bilgilerini, benliğini oracıkta bırakıp tek başına uzaklaşırsın. KAYNAKÇA: Karaosmanoğlu, Yakup Kadri, 62.Baskı, İstanbul, İletişim Yayınevi, 2011 Batuhan Karadeniz Se7en Filminin İncelemesi David Fincher'in yönetmenliğini yaptığı Andrew Kevin Walker'ın hem yazıp hem de kendine rol verdiği Se7en yaratıcı isim tercihi ile nacizane gerilim ve dedektiflik tarzı film. İlk izlemeye başladığımda otobüs yolculuğu yapıyordum. Daha önce birçok arkadaşım tarafından önerilmesinin etkisiyle izlemeye başlamıştım. Ama ilk sahnesinde daha bir korku bir iğrenmedir kapatmayı tercih ettim. Benim için o an izlemek için doğru yer ve zaman değildi. Neyse baktım böyle bir ödev dedim tam zamanı. Dedim bu sefer başarabilirim. Morgan Freeman'a hayranlığımın üstüne Brad Pitt'de olması tabi izlemem için oldukça teşfik etti beni. İlk sefer de bu ikisinin oynadığını biliyordum tabi ama Morgan Freeman'a bu kadar hayran değildim henüz. Bu sefer tamam dedim başladım. Filmin karanlık atmosferi her ne kadar ömrümden ömür de götürse bence harika bir felsefi cinayet filmi olmuş. O dönem hıristiyanlıktaki 7 günah temalı başka filmlerde izlemiş olduğum için izledikçe içine çekti beni film. Sarı-kahverengi tonları olsun karanlık teması olsun izlerken çok keyif aldım. Dante'nin İlahi Komedyasından ilham alarak cinayetlerini işleyen katilimizi de Kevin Spacey muazzam oynamış. Müzikleri de oldukça başarılıydı beni filme iyice çekmeyi başardı diyebilirim. Zaten Howard Shore diyince kötü bi beklenti oluşmuyor akılda. "Kutuda ne var?" sorusu filmin efsane sonunu anlatmak için yeterli sanırım. Katilin kendini o kadar kolay yakalatmasında bi ince bekliyodum. Ama son günahı bu şekilde tamamlaması. Yani yerimde oturamadım kalktım ayağa bi süre temiz hava alma ihtiyacı duydum. Daha önce birçok dedektiflik, cinayet ve gerilim filmi izlemiştim. Ama dedektiflik olarak Sherlock'u dışarda tutarsak bu kriterleri bir arada bulunduran izlediğim en iyi film diyebilirim. Etrafımıza baktığımızda bu 7 günahla ne kadar çok kendimde ya da etrafta karşılaştığımı fark etmem de beni ayrıca etkiledi. Hep gözümün önünde olan şeylerdi belki bunlar. Ama bu filmden sonra gözüme iyice batmaya başladı adeta. Filmde katil seçtiği vahşi ve iğrenç yolla ibret vermeye çalışıyor adeta. Kendini insanlığı düzeltmeye adadığını sanıyor ya da yaptığının doğru olduğunu sanıyor. Ama bunu yapmak için kullandığı yol gerçekten korkunç. Ve bu bana birşeyleri düzeltmek için yapılabilicek ne kadar fazla yol olduğunu hatırlatıyor. Doğru ya da yanlış. İyi ya da kötü. Kendi seçimlerimiz doğrultusunda yaşıyoruz. Ve bu seçimlerin sonuçlarına katlanıyoruz. Tutkularımız ve arzularımız tabiki seçimlerimizde önemli roller oynuyor. Bu katil bey de saplantılı tutkusunu bu şekilde ifade etmeyi uygun görmüş. Bizim için yanlış olan bu durum onun hayatının anlamı haline gelmiş ve en sonunda canını vererek eserini tamamlıyor. Aktör seçimlerinin de filme etkisini görmezden gelmek oldukça güç. Emekliliği gelmek üzere olan yaşlı kurt bir dedektif. Morgan Freeman bu iş için biçilmiş kaftan adeta. Bradd Pitt'in Fight Clubdakine benzer agresif ve sinirli işe yeni başlayan dedektifi canlandırması. Gerçekten bu konuda yönetmeni tebrik etmek gerek. Kevin Spacey zaten ne denebilir ki. Ne kadar tutarlı oyuncu tercihleri olduğunu oyuncuların aldıkları MTV Film Ödüllerinden de anlıyoruz zaten. Oyuncuların yanı sıra müzikler de başlı başına harika. Howard Shore'dan daha azı beklenemezdi zaten. Kendimi biraz tekrar etmiş gibi oldum bu kısımda sanırım ama bu kısımlar üzerinde en çok durulması gerekli kısımlar gibi geliyor bana. Ama türkçe altyazılarda biraz sıkıntı mevcut. İngilizce altyazlı ya da tamamen ingilizce izlenmesi daha iyi olur. Yani ilk izlemeye çalıştığımda 2 3 sitede böyleydi durum. Ufak bi uyarı yani. Sonuç olarak gerçekten muazzam bir film. Ölmeden önce mutlaka izlenmeli. www.beyazperde.com sitesinden faydalandım. ASLI ALGÜN MEKTUPSUZLUĞUMUZ Kimimizin hayatına ucundan dahil olmuş, kimimizin ise hiç yaşamadığı bir iletişim aracıdır mektuplaşmak. Büyük olasılıkla her birimizin büyükanne ve büyükbabalarının hasretle anımsadığı, hiç vazgeçmeden tekrar tekrar o sakladıkları kutulardan çıkarıp okudukları, her bir okumada belki başka bir ipucu fark ettikleri mektupları vardır. Çoğu, ölümlerine kadar saklar mektuplarını, ölümleri ile çocukları bambaşka yüzleri ile tanışır anne ve babalarının mektuplarda. Benim hayatımda mektuplar geçmişimde değil aslında sadece. Genel anlamda mektup türündeki kitapları okumaktan çok keyif alırım, insanların bazen birbirini hiç görmeden anlaşmaları hatta birbirlerine âşık olmaları, tek taraflı ya da karşılıklı okurken onların hislerini düşünmek beni hep etkilemiştir. Bu yüzden belki unutulmaz dediğim kitaplar ya sadece mektuplardan oluşuyor ya da mektuplaşmanın önemi hiç yadsınamaz ilişkilerden. Bu yüzden de listede gördüğümde mutlaka okumalıyım dediğim kitaplardan biri ünlü ressam Bedri Rahmi Eyüboğlu’nun birçok tanıdığımız isimle mektuplarından oluşan Hughette Eyüboğlu’nun yayınladığı “Biz Mektup Yazardık! Bedri Rahmi Eyüboğlu ve Çağdaşlarından Mektuplar” oldu. Okurken unutulmaya başlayan mektuplaşmanın bana yaşattığı duygular tekrar canlandı. Maalesef ki bırakın mektup yazmayı artık derslerde bile bilgisayar üzerinde not alan bir nesiliz. Kağıdın, kalemin hissini, el yazısı kavramını, beklemeyi tamamen değersizleştirdik, unuttuk. Birçok yaşıtım bir mektubu beklemenin, her gün sabırsızlıkla posta kutusuna bakmanın ne demek olduğunu, elinle yazarken seni heyecanlandıran, korkutan bir şey yazarken elinin titremesinin ne olduğunu bunun yazına nasıl yansıdığını, karşı taraftan gelen mektubu okurken en basit olanında bile yansıyan duyguların sana hissettirdiklerini bilmiyor. Kısa da olsa bir mektuplaşma tecrübem olmuştu, ilkokul öğretmenim mektup yazmanın kurallarını öğretirken bir mektup yazmamızı ve göndermemizi istemişti, ben de Bursa’da yaşayan teyzeme yazıp yollamıştım. Onun da özlediği bu olay çok sık şekilde olmasa da yedi sekiz yıl kadar karşılıklı mektuplarımız ile devam etmişti. Hâlâ sakladığım mektupları bekleyişimi, eve gelip geldiğini gördüğümde belki her gün telefonla zaten konuştuğum kişinin günlerini anlattığı mektubunu büyük bir merakla okuyuşumu, cevaplamak için heyecanlandığım kendi mektuplarımı, mektupları yazmak için özenerek tek tek seçtiğim kağıtları ve zarfları, benim için seçtiği teyzemi yansıtan kağıtları unutmuyorum. Sonra zamanla araları açıldı mektuplarımızın, ben de bana iyi gelen bu alışkanlığımı başka şekilde devam ettirme kararı aldım: Kendime mektuplar yazmaya başladım. Aslında günlük tutuyordum zaten ama günlük yazılarımın şeklini değiştirip kendime mektup yazıyormuş gibi yazmaya başladım. Çok sık değildi yine bu mektuplarım, bazen aylarca hiçbir şey yazmazdım ama bazen aynı gün üç ayrı mektup yazdığım oluyordu. Başka birine, bazen geçmişteki Aslı’ya, bazen gelecekte olmak istediğim Aslı’ya yazıyordum defterime yazdığım mektuplarımı. Şimdi yıllar sonra dönüp okuyorum mektuplarımı, zamanın, yaşın bazı şeyleri nasıl değersizleştiğini anlamak için daha iyi bir yöntemim yok benim. Bazı olaylara yıllar sonra şimdiki Aslı’nın gözünden görmek, bazı olayları o zamanki Aslı gibi çözmek iyi geliyor. İşte tam da bu yüzden devam ediyorum yazmaya, genellikle el yazısı ile ama bazen telefonda bilgisayarda karşıma çıkan kendime küçük notlarımla. Kendimi yalnız, çaresiz, mutsuz hissettiğimde hiçbir zaman e-postalarıma bakmıyorum ama arkadaşlarımın defterlerime yazdığı notlara, teyzemin yolladığı mektuplara ya da kendime yazdığım mektuplara sık sık sığınıyorum. Sığındım diğer bir şey ise mektup türündeki kitaplar. Kafka’nın Milena’ya yazdığı mektuplar, Nazım Hikmet’in Piraye’ye yazdığı mektuplar, Orhan Veli’nin Nahit Hanım’a yazdığı mektuplar hepimiz gibi benim de aşka inancımı güçlendirirken, Kafka’nın babasına yazdığı, Emre Kongar’ın “Kızlarıma Mektuplar” kitabı ailemi özlediğimde sarıldığım kitaplar benim için. Aşk mektuplarını okurken tek bir taraftan, genelde erkekten, aşkı dinlemek, hiç tanımadığı bir insana âşık olmasına tanık olmak, aşkın getirdiği o yoğun duyguları dışarıdan bile hissedebilmek bence başka türlü mümkün olamayacak bir şey. Bir babanın çocuklarına seslenişi, bir çocuğun babası ile dertleşmesi normal hayatımızda çok karışamayacağımız bir durum, en azından bu kadar şeffaflıkla tanık olmanın mümkün olmadığı bir durum. İşte bu yüzden üçüncü kişi olarak bir mektubu okumak en az yazmak ya da bana yazılan mektubu okumak kadar heyecanlandırıcı bir durum benim için. Beliz Güner Kadının Sesi Yüzyıllardan beri kadınlar erkeklerden daha az gelişmiş, daha az iş becerebilen bir cins olarak nitelendirilmişler. Bugün de kadın olmak birçok alanda erkeklerin yanında ikinci planda kalmak demek. Kadınlar erkeklerden daha üstün olmalıdır diyenleri de desteklemiyorum asla, bence bir cins bir öbüründen hiçbir nedenle daha üstün olamaz. İkisi de kendisine göre artıları ve eksileri olan durumlardır. Ancak yine de tarih boyunca kadınların daha aşağıda görülmesi sebebiyle birçok alanda ezildiğini ve hatta kontrol altında tutulmaları gerektiğinin düşünüldüğünü söylesem yanılmış olmam diye düşünüyorum. Bu konu her kadın gibi benim de ilgimi çektiği için Sesin Cinsiyeti kitabını gördüğümde bunu okumam gerektiğini düşündüm. Ne de olsa benim cinsimi ilgilendiren bir konudan bahsediyordu. Bu kitabın beni etkilemesinin asıl sebebi ise konuyu belki de de daha önce benim bile düşünmediğim bir perspektiften ele almasıydı. Kadınların tarih boyunca daha aşağı görüldüğü birçok alan var: siyaset, ekonomi, iş hayatı… Bunları her zaman söylüyoruz ve haklarında konuşuyoruz zaten. Ama daha önce ben hiç kadının sesinin bile kontrol altına alınmaya çalışıldığını düşünmemiştim. Genelde kadınların kontrol altına alınmasından bahsederken onların çalıştırılmamasından, yeteri kadar değer görmemelerinden, eğitim hayatında onlara yeterince fırsat verilmemesinden bahsederiz. Ama aslında kadınlara olan davranışları anlatırken sadece bunları söylememiz belki de biraz eksik kalıyor ve bu davranışlara asıl neden olan psikolojik durumu göz ardı etmiş oluyoruz. Daha çok küçük yaşlarında kız çocuklarının aklına yerleştirilir bazı şeyler. Sesli gülme, yüksek sesle konuşma, cilveli bir ses tonuyla konuşma… Bunun çok acı bir şey olduğunu düşünüyorum. Çünkü bunu erkek çocuklarına yapmayan bir aile veya toplum kız çocuklarına yapıyorsa eğer kendisinin bunu kontrol edemeyeceğini düşünüyorlardır. Bu da demek oluyor ki kadının, kendi yetilerinde üzerinde yeterince hak sahibi olamadığını düşünüyorlar. Aslında aynı yaştaki bir erkek çocuğu hangi ses tonuyla konuşması gerektiğini ne kadar biliyorsa, bunu bir kız çocuğu da o kadar bilebilir. Daha o yaştan çocuklarımızı bu şekilde ayırarak belki de ileriki yaşamlarında birbirlerinden ne kadar farklı yerlerde tutulacaklarını onlara sezdirmiş oluyoruzdur. Kadının ses tonuna karışmak gibi birçok şey aslında kadının kadın olmaktan gelen özelliklerinin bir nevi kısıtlanması ve hatta elinden alınması demek bence. Çünkü insanların ses tonu, konuşma tarzı ve nasıl güldüğü sosyal ilişkilerde oldukça önemlidir. İnsanların düşüncelerini, duygularını anlayabiliriz bunlar sayesinde. Kadının sesini kontrol almaya çalışmak, o kadının iletişim kurmada gittikçe daha da başarısız olmasına sebep olur bence. Çünkü bir kadına biriyle konuşurken nasıl davranması gerektiğini söyler ve bunu ona dayatırsanız kadının kendisi gibi olmasını engellersiniz. O zaman da ağzından çıkan söz her ne olursa olsun eğreti duracaktır, samimi Beliz Güner gelmeyecektir ve hatta basit gelecektir kulağınıza. Sonra da o kadının başarısızlığından bahsedeceksiniz, iş yapmak için yeterli hünerleri olmadığını söyleyeceksiniz ve hatta onu kendinizden aşağıda görmeye başlayacaksınız. Çünkü ne olursa olsun her işin başı iletişimdir ve siz kadının sesini kontrol altına alınca, o kadının hiçbir alanda başarılı olmamasını sağlayacaksınız. İşte ben de Sesin Cinsiyeti kitabını okuduktan sonra kadına karşı olan tavrın nedeninin aslında toplumun zihnine kazınmış bu tarz küçük detaylarda saklı olduğunu düşünmeye başladım. Kadınla ilgili ayrımcı düşüncelerini kuşaktan kuşağa aktaran toplumlar aslında hiç de iyi bir şey yapmıyorlar. Çocuklarımıza bunları aşıladıkça ve onları da böyle yetiştirdikçe, nesiller boyunca kadınların ezildiğini, baskı altına alındığını ve aşağılandığını izlemek zorunda kalacağız diye düşünüyorum. Bırakın kız çocuklarınız da erkek çocuklarınız gibi özgürce yüksek sesle gülebilsin, konuşabilsin, bağırabilsin. Sadece konuşmada da değil, bırakın kızlarınız da erkeklerinizin çalışabildiği yerlerde onlarla eşit şartlarda çalışabilsin. Bu bizden bir şey götürmez ama eminim ki medeniyet ve eşitlik yolunda bize birçok şey kazandırabilir. Güçlü Olmak Nedir? Güç hayatta kalabilmekle mi alakalıdır? Bence sevdiklerimizi koruyabildiğimiz kadar güçlüyüzdür. Sonuçlarının kötü olacağını bile bile fedakârlık yapabildiğimiz kadar güçlüyüzdür. Hayatta kalmanın her zaman önemli olmadığını, önemli olanın hayatta kaldığımız süreç boyunca verdiğimiz kararlar olduğunu anladığımızda güçlüyüzdür. İnsan doğası gereği bencil bir yaratıktır. Genelde kendi çıkarlarının uyuşmadığı şeylerden uzak durur. Bence bu bencilliğin sadece iki durumda istisnası vardır. Bunlardan ilki aşk, ikincisi ise çocuk sahibi olmak. İnsanlar o zaman kendi çıkarlarını yok sayıp, başkalarının çıkarları için hareket edebilirler. Bunu doğada da görebiliriz. Örneğin bir yavrusu olan dişi aslan doğum yaptıktan sonra hayatını tamamen yavrusuna göre ayarlar. Önceliği artık kendi güvenliği değil, yavrusunun güvenliğidir. Yeri geldiğinde yavrusunun güvenliği için kendini tehlikeye atmaktan çekinmez. Geçen hafta izlediğim Kore yapımı Train to Busan filminde de bu koruma içgüdüsü ve fedakârlık duygularını net bir şekilde görebildim. Filmde insanların sevdiklerinin güvenliği için nelerden vazgeçebileceğine tanık oldum. Bir babanın kızı için gerektiğinde hayatından vazgeçebileceğini anladım. Tüm bu duygularla ve Hollywood tarzı grafikleriyle bence Train to Busan oldukça iyi bir aksiyon ve dram filmiydi. Filmde net olarak gördüğümüz bir başka olay da insanların panik halinde sonuçlarını düşünmeden aldıkları kararlar. Hayatta kalma isteği oldukça yüksek olan bazı insanlar maalesef olağanüstü durumlarda tamamen kendi canlarını düşünerek bencilce kararlar alabiliyor. Örneğin filmdeki bir karakter hayatta kalabilmek adına birçok insanın ölümüne yol açıyor. Peki, gerçekten bir bireyin hayatı bu kadar önemli midir? Tabii ki, insanlar hayatta kalmak isterler ve bunun için çaba harcamaları normal bir durum. Ancak başkalarının ölümüne yol açacağını bile bile gerçekten bunu yapmak? Bence bu her insanın yapabileceği bir şey değil. Doğrudan ya da dolaylı olarak başka insanların ölümüne yol açmak bu kadar basit değil. Bu kadar basit olmamalı. İnsanların yaşamaktan daha önem vermesi gereken konular var. Kendimize insan dememizin ve hayvanlardan farklı olarak görmemizin bazı sebepleri var. İnsani değerler… Hayatta kalmak uğruna bunları yıkıp geçmek bence yapılabilecek en büyük yanlışlardan biri. Çünkü yaşamaya devam etsek bile kalan hayatımızda yaptığımız şeylerin sonuçlarıyla yaşayacağız. Sonuçta her insanın az ya da çok bir vicdanı vardır. Eğer kendi değerlerimizi yıkarsak bence vicdanımız da bizi rahat bırakmaz. Ayrıca bu tip durum için kendimizden küçüklere de örnek olmak zorundayız. Çünkü gelecekte içinde bulunacağımız toplumun yapısını belirleyecek olanlar da onlar. Eğer daha küçükken insanların bencilce aldıkları kararları görür ve bu uğurda insanların öldüğüne şahit olurlarsa gelecekte nasıl insanlar olurlar? Çocuklar genelde bu konularda yetişkinlerden daha vicdanlı olurlar. Ben her zaman onları daha temiz bir sayfa olarak görmüşümdür. Ama gün geçtikçe gördükleri örnekler onları yavaş yavaş kirletiyor ve bir gün onlar da diğer birçok yetişkin gibi kendilerinden başkasını göremiyorlar. Hâlbuki daha çocukken onlara güzel örnekler gösterebilirsek başkalarının hayatına gereken önemi verebilirler ve ileride insani değerlere sahip çıkan bireyler olabilirler. Son olarak bu filmi izlerken aklımdan geçen bir konu daha var. O da karma yasası. Bu yasa genel olarak insanın yaptığı tüm eylemlerin bir şekilde yine onu etkileyeceğini öngörür. Ettiğini bulmak deyimi de bunun için güzel bir örnek. Filmde de bunu net bir şekilde görebiliyoruz. İnsanlara yardım ettiğimizde bunun bir şekilde bize döneceğini, tam tersi olarak onlara yardım etmediğimizde, onları yok saydığımızda ise bunun kötü bir şekilde hayatımıza yansıyacağını görebiliriz. Aslında bunu her zaman bir yasayla açıklamaya gerek yok. İnsanlar genel olarak kendilerine yapılan yardımları unutmaz ve bunu bir gün sahiplerine başka bir konuda yardım ederek geri öderler. İnsani değerlerimizi kaybetmememiz ve vicdanımızın sesini dinlememiz gerektiğinin bir sebebi de bu. Çünkü biz bu değerleri korursak elbet bu değerleri koruyacak başka kişiler de çıkar. KAYNAKÇA Train To Busan. Görsel, 2016. http://www.hollywoodreporter.com/news/south-korean-zombie-hit-train-933674 Zeynep Ayça ÇAM YILDIZ1 Orkun Batuhan YILDIZ 21201214 Section: 017 Tarih: 21.10.2014 Başak Berna Cordan Üstadın Kaleminden Necip Fazıl’ın Çile adlı kitabını elime alıp ilk sayfasını çevirdiğimde “Şiirlerim ve şairliğim” adlı takdim bölümü karşıladı beni: Necip Fazıl’ın şairliğe başlama hikâyesi. “Annem hastanedeydi. Ziyaretine gitmiştim. Beyaz yatak örtüsünde, siyah kaplı, küçük ve eski bir defter. Bitişikte yatan veremli genç kızın şiirleri varmış defterde. Haberi veren annem, bir an gözlerimin içini tarayıp “Şair olmanı ne çok isterdim.” O an büyük üstat annesinin bu dileği üzerine on iki yaşında şair olmaya karar vermiş. İşte o günden sonra milletçe yaşadığımız büyük edebiyat fetreti bitecek, kimilerinin sadece basit bir şair olarak tanımlamasına rağmen o bir nesli yoğurup taraflı-tarafsız sağcı-solcu herkesin beğenisini kazanacaktı. Necip Fazıl’ın tüm şiirlerini topladığı bu kitap Allah, İnsan, Şehir, Tabiat, Ölüm, Kadın, Korku, Daüssıla, Ukde, Hafakan, Dekor, Tecrit, Kahramanlar gibi birçok bölümden oluşmaktadır. Üstadın iki dizesi için sayfalarca makaleler yazılabilir. O yüzden sizlere en meşhur ve beni en çok etkileyen şiirleri tahlil etmeye çalışacağım. YILDIZ2 Allah bölümünde şiirlerinde onun tek yaratıcı ve tek güç olduğundan bahsederken mutlak teslimiyet her kelimesinde hissediliyor. Şiirlerinde bu kadar az kelimeyle bu kadar duyguyu keskin bir şekilde anlatması çokça şaşırttı beni. İnsan bölümüne geldiğimde Hz Muhammed’e şiirler yazdığını gördüm. Ancak bunlar bir erkeğin kıza yazdığı sıradan aşk şiirleri gibi değildi. Görmediği bir insana daha önce görülmemiş bir aşkla yazmış üstat ve kendi canından çok onu sevdiğini hissedebildim. Nefs, mürşid, esfel-i sâfilîn gibi dini kavramlar kullanmış. Peygamber ve Allah aşkı dışında da kitabın diğer bölümlerinde Aşk’ın bütün tezahürlerini okudum. Müjdecim, Kurtarıcım, Efendim, Peygamberim; Sana uymayan ölçü, hayat olsa teperim! (63) Gözüme çarpan nokta bu dizede yaratılmış bütün varlıklar adına Peygamber efendimize minnetle överken, onsuz bir hayatı düşünmüyor bile. Bu bölümdeki çoğu şiirinde coşkun bir lirizme rastladım. İnsan ve Allah bölümünün ortak özelliği tüylerimi diken diken etmesinin yanında, bendeki ümmet duygusunu yeniden uyandırmasıydı. Ölüm bölümüne geldiğimde ise içten içe ürperdim. Şiirleri okurken ölümün bir adım önümde olduğunu hissettim. Sanki birisi ölüp geri gelmiş bana oradan sesleniyordu, bana oradan anlatıyordu. Şehir bölümüne gelip üstadı meşhur eden Kaldırımlar şiirini okuduktan sonra nihayet o meşhur şiirine ulaşmıştım. İstanbul’un şehir tanıtımında da yer almış, cumhur-u reis ’in bile dilinden düşürmediği “Canım İstanbul” a gelmişti sıra. YILDIZ3 Her kelimesini ezbere bildiğim bu şiir okuduğum zaman İstanbul’un manzaralarını Sultanahmet’i Eyüp’ü Kız Kulesini, Ayasofya’yı bir film şeridi gibi aklımdan geçirtiyor. Üniversite tercih listemin ilk üç sırasının gecesi sünbül kokan, Türkçesi bülbül kokan İstanbul olmasının yegane sebebidir bu şiir. Şair adada rüzgâr, uçan eteklerden sorumlu dediğinde sanki arkamdan o İstanbul’un mis gibi kokan rüzgârı yüzümü yalıyor. Her İstanbul’a gittiğimde surlara bakarken şu mısralar aklıma gelir. “Tarihin gözleri var surlarda delik delik / Servi, endamlı servi ahirete perdelik Bulutta şaha kalkmış Fatihten kalma kır at / Pırlantadan kubbeler, belki bir milyar kırat”(166) İstanbul sevda, kara bir sevda. Ne kadar kızsakta sevmekten vazgeçemeyeceğimiz bir sevgili. Benim gibi Ankara sevdalısı birisini bile İstanbul’a âşık etmeye yetmiştir bu şiir. Özellikle Daüssıla bölümündeki “Anneme Mektup” beni derinden etkiledi. Şiiri okurken bir yandanda annemin yaptığı mis gibi ıspanaklı böreği yiyordum. Yoğun duygular içerisinde şiiri okurken dizelerin hiçbirinde “anne” kelimesinin kullanılmaması gözümden kaçmadı. Aynı zamanda ‘anne’ yi sürrealist bir biçimde anlatmış. Anneye duyulan özlemi şiirin her mısrasın da hissedebiliyor insan. Neredeyse her şiirinde olduğu gibi bu şiirede diğer konu özellikleri yansımış. “Yüzünü görmeden ölürsem diye, üzülmekteyim ben, üzülmekteyim.” (145) dizesinde ölüm unsuru yoğun bir şekilde hissediliyor. Belki de gurbette kaldığı zaman hissettiği yalnızlık duygusu onu bu satırları yazmaya teşvik etti.Çünkü insan yalnız kaldığında ölümü düşünür. Ölümle yalnızlık iç içedir. Gözlerimden akan birkaç damla yaş ile şiiri bitirirken telefona sarıldım hemen. Canım annemle konuşup hasret giderdikten sonra kitabı bitirdim. Genel olarak büyük usta nükteli adeta düşündüren ve güldüren fıkra gibi cevapları var. Kitabı okuduktan sonra üstadın adını neden edebiyat tarihine altın harflerde yazdırdığını bir kez daha anladım. KAYNAKÇA YILDIZ4 Büyük Ortadoğu Yayınları Necip Fazıl Kısakürek Çile 2006 baskı Modern Korku Kültürüne Bir Çağrı­Anıl Karasaç­ Korku teması her zaman sinemada, edebiyatta ve televizyonda bıkmadan tekrar tekrar kullanılan bir tema olmuştur. Eğer birazcık ilgiliyseniz ortaya çıkan pek çok ürünün temelde büyük benzerlikler gösterdiğini de fark etmişsinizdir. Sanki her biri aynı kaynaktan geliyormuş gibi hissettirmiş bile olabilir size bu durum. Peki eğer durum böyleyse o aynı kaynak ne? Büyük ihtimalle bu kaynağın oluşmasına birden çok isim katkıda bulunmuştur. Ama büyük ihtimalle bunların arasından korku kültürünü en çok besleyen isim Howard Philips Lovecraft’tır. Kendisi başlı başına bir mit ortaya çıkarmıştır. Necronomicon isimli meşhur kitabı kurgulayan kişi de odur. Eserleriyle günümüze kadar bilim­kurgu ve fantastik korku türünün en büyük ilham kaynaklarından biri olmuştur. Ancak bütün bunlara rağmen Lovecraft denince ilk akla gelen isim Cthulhu’dur. Bu nedenle Cthulhu’nun Çağrısı eser olarak büyük bir önem taşıyor. Hikaye anlatıcının büyük amcasının ölümüyle başlıyor ve bütün olaylar bu ölen büyük amcanın ardında bıraktığı belgeler ve eşyalar üzerinden anlatılıyor. Anlatıcının bu belge ve eşyaları araştırması sonucu tarikatlar, kâbuslar, ruh sağlığı bozukları ve tuhaf heykellerle doğrudan ilgili korkunç gerçekler ortaya çıkıyor ve hepsinin tek bir bağlantı noktası var: Cthulhu isimli efsanevi yaratık. Kendisi denizlerin altında sabırla yeniden yükseleceği günü bekliyor. “Yeniden” diyorum çünkü aslında bu ahtapot kafalı, ejderha kanatlı devasa yaratık zamanında yer yüzünün hâkimlerinden biriymiş ve çeşitli olaylar sonucu okyanusun dibinde sonsuz bir uykuya yatmak durumunda kalmış. Sonuç olarak olaylar bu doğrultuda gelişiyor ve sizi merakta bırakacak bir şekilde sona eriyor. Ancak eserin kendisi sadece buz dağının görünen tarafı olabilir. Lovecraft “korkunç” derecede geniş bir hayal dünyasına sahip. Ama edebiyat konusundaki yeteneği için benzer bir şey söylemek maalesef mümkün değil. Ki zaten mümkün olsaydı büyük ihtimalde şu an çok daha fazla insan Lovecraft’tan ve eserlerinden haberdar olurdu. Belki onun eserlerinden uyarlanmış birkaç Hollywood filmi bile görebilirdik. Bu tarz bir durum şimdilik sadece bir hayal olabilir ama bu Lovecraft’ın korku kültürüne yaptığı paha biçilemez katkının yok sayılması gerektiği anlamına gelmiyor. Onun izlerini her yerde görebilirsiniz. Denizden gelen dev canavarların veya bir kulübede yaşanan dehşet verici olayların işlendiği büyük bütçeli filmler buram buram Lovecraft kokar aslında. Ayrıca Necronomicon ve Cthulhu adını duyduğunuz her şeyin ilham kaynağının o olduğundan emin olabilirsiniz. Bunun yanı sıra korku temalı bilgisayar oyunlarında sık sık karşılaştığınız pek çok tuhaf yaratığın onun karakterlerinden esinlenildiği konusunda sizi temin ederim. Anlayacağınız Lovecraft görünmez bir kahraman gibi. Çok az biliniyor ama etrafınızda görebileceğiniz korku temasıyla alakalı pek çok şey onun ekmeğini yiyor. Lovecraft’ın edebiyatı bir amaçtan ziyade bir araç olarak kullandığı ortada. Bunu devasa bir yapboz misali özenle birbirine bağladığı çok sayıda hikâyesinden rahatlıkla anlayabiliriz. Bir eserde eksik kalanları diğeriyle tamamlıyorsunuz. Onda eksik kalanları da bir diğeriyle ve sonunda büyük tablo ortaya çıkıyor. Yani Cthulhu’nun Çağrısı’nı okumak size korku edebiyatının temel taşlarından birini okumanın keyfini vermekle kalmıyor, aynı zamanda size koskoca ve karmaşık bir düzenin kapılarını açıyor. Bu düzeni incelemek, anlamak ve çözümlemek ise tamamen size kalıyor. Sonuç olarak Cthulhu’nun Çağrısı ilgi çekici bir eser olmanın dışında keyifli bir deneyim de sunuyor okuyuculara. Yani korku edebiyatına biraz olsun ilgi duyuyorsanız ya da korku kültürünün beslendiği kaynakları merak ediyorsanız Cthulhu’nun Çağrısı’na göz atmanızda fayda var. Oğuz Ali Hanecioğlu Tekil Yaşamlar Herakleitos’un ünlü sözü bir insanın aynı nehirde iki kere yıkanamayacağını söylerken insanın nehre ikinci kez girdiğinde nehrin artık aynı nehir olmayacağını iddia eder. Peki bunu söylerken aslında insanın da aynı insan olmayacağı iddiasında bulunmuş mudur acaba? İnsanın da nehirler gibi dinamik olduğu ve sürekli değiştiği gerçeği bizi aslında herhangi bir insanın o andan sonra bir daha asla aynı insan olamayacağına götürüyor. Dolayısıyla birisinin karşımıza bir kadın karakter ya da birbirinin yansıması olan beş farklı kadın karakterle gelmesinin pek de önemli olmadığını, aksine beş farklı karakterin farklı hareketleri sonucu yaratmak istediği karakteri daha iyi ifade edebileceğini söylemesine pek de ses çıkarmamamız gerektiğini düşünüyorum. Hem her karakteri ayrı ayrı bir bütün olarak ele almanın da ilginç bir cazibesi olsa gerek. Azorno’nun romanın başlangıcı olan yedinci sayfada buluştuğu kadının hangisi olduğunu sorgulamaya başlamak, hangileriyle tanışmadığını sorgulamaktan çok daha anlamsız olsa gerek. Bir eylemin gerçekleşmesine engel olmayan her şey, aslında onun olmasına sebebiyet vermektedir ne de olsa. Azorno’nun henüz yedinci sayfada buluştuğu kadın hakkında bir roman yazmasının yanı sıra elimizde bir de bütün bunlardan –ve çok daha fazlasından- bahseden bir başka anlatı daha var elimizde tuttuğumuz. Kadın kahramanımız Azorno ile karşılaşmayı beklerken onun yansımalarından biriyle karşılaşıyor ve kiminle karşılaştığının pek önemi kalmıyor, ne de olsa sadece bu buluşma için Almanya’yı bir uçtan diğerine kat etmiş durumda. Azorno’nun Mayıs’ın ilk pazar günü Randi ile buluşmasını önlemek için Roma’ya doğru yola çıkıyor. Peki bu buluşmayı engellemek için bu buluşmayı isteyen Sampel’i mi, onu engellemesi için gönderen Randi’yi mi, yoksa her şeyden habersiz Azorno’yu mu durdurması gerekiyor? Eh Mayıs’ın ilk pazarı alışılmamış derece sıcak ya da soğuk olabileceğine göre cevabı kendisi de bilmiyor. Daha da ötesi kim olduğundan bile emin değil. Kahramanımız kendisiyle alakalı bütün olayların aslında dışında olduğunu fark ettiğinde dört farklı kadın üzerine bir roman yazmaktadır. Yazdıkları onun asla yaşamadığı şeylerdi ama onu yaşamış olanlar için hepsi gerçekti. Peki yazdığı karakterler ondan gerçekten farklı mıydı? Okuduğu romanda Azorno’nun henüz yedinci sayfada karşılaştığı kişinin artık kendisi olduğunu düşünmüyordu, belki de o kadınlar üzerine yazdığı romanı Sampel’e gösterirse o kadının kim olduğunu anlamak için bir şansı olabilirdi. İşin ilginç yanı gerçek dünyada Sampel’e karşı beslediği hisler bu romanı yazmaya devam ettikçe, Azorno’ya olan bir özleme dönüşüyordu. Kendisi sürekli plan yaparken ve hayatını yaşarken bir kadından diğerine geçiş yaptığını, dünyasının hep beklenenden daha soğuk ya da sıcak olan Mayıs’ın ilk pazarında kendisini yalnız başına bir adamdan diğerine gitmeye çalışırken bulduğunu fark edemiyor. Yıllardır tanıdığı o adama duyduğu hisler sürekli değişirken, yıllardır tanıdığı o adamın kim olduğunu sorguluyor ama bu süreçte değişenin kendi hisleri olduğunu fark etmesi gerçekten çok zor oluyor. Mayıs’ın ilk pazar günü oldukça güzel bir havada yazar ile başkişisi aralarındaki yakın ilişkinin onları farklı kişiler yapmadığını fark ettiğinde karşısındakine henüz yedinci sayfada buluştuğu o kişi söyler ve yıllardır tanıdığı kişinin de o olduğunu idrak eder. Her ne kadar akan nehirler zaman içinde birbirlerinden ayrılıp farklı nehirler oluşturmuş olsa da yaşanmış olan tekildir ve ortada birden fazla yaşam söz konusu değildir. Hem insanın aslında kiminle birlikte olduğunun da hiçbir önemi yoktur bütün bunlar göz önüne alındığında. Bir kişiyle birlikte olarak bile sonsuz sayıda ihtimalle birlikte olmuşsunuzdur. Sadece olmuş olanı kabullendiğinizde artık o pazar günü bitebilir ve akşamın gelişini haber veren ılık akşam havası duyumsanabilir. “Bu benim tek yaşamımdır.” (Christensen, 89) Kaynakça - Inger Christensen.Azorno.İstanbul: YKY Yayıncılık, 2016. TANRISALLAŞTIRMAK İnsanlar bazen körü körüne; hiç araştırmadan, sorgulamadan bir inanç şekline veya düşünceye bağlanırlar. Böyle insanlar bazen kendilerini küçük düşürecek hareketlerde bile bulunurlar, çünkü yaptıklarının ne olduğunu fark etmezler. Okay Uludok da 40 Şizofrenden 1 Öykü kitabının bir öyküsünde bu duruma gönderme yapmıştır. Kendisi de şizofreni hastası olan Okay Uludok’un müthiş hayal gücünü kullanarak satirik dilde kaleme aldığı öykülerinin ortak noktası, her bir öyküdeki ana kahramanın şizofren olması ve okuyucuya şizofreniyi anlatmasıdır. İlk öyküsünde ise şizofreni tanısı konan bir klon peygamberden bahsetmektedir. Herkesin kendine idol aldığı, benzemeye çalıştığı biri vardır elbet. İster anne, baba, bir iş adamı, ünlü bir bilim adamı isterse Peygamber olsun. Bu aşırıya kaçmadığı sürece, yani örnek alınan kişi taklit edilmediği veya tanrısallaştırılmadığı sürece kişiye hiçbir şekilde zarar vermez. Ancak bu durum abartıldığında insanlar kendilerini komik hatta küçük düşürecek durumlara gelebilirler. Okay Uludok’un yazdığı “Sahte Peygamber” adlı öyküde peygamberin neye benzediğini görmek isteyen ve geleceğe yolculuk yapabilen Bilgin Gaznevi’nin peygamberin klonlanmasına neden olup ortalığı nasıl karıştırdığı anlatılmaktadır. Gaznevi’nin peygamberi görme isteği her ne kadar masum olsa da onun bu düşüncesiz davranışı tamamen peygamberi idolleştirmeyi aşarak tanrısallaştırmasından kaynaklanmaktadır. Sırf bu yüzden 20. yüzyıl Türkiye’sinde bir karışıklık yaratmıştır. Bu karışıklıkta peygamberi klonlaması için gereken Sakal-ı Şerife’yi kısa bir süreliğine ortadan kaldırmıştır. Bu tür davranışlara gerçek hayatta da karşılaşmak mümkündür. Bunun en belirgin örneği bir oyuncu veya şarkıcının genç kızlar veya erkekler tarafından aşırı derecede sevilmesi ve bu sevginin çığrından çıkmasıdır. Bu sevgi idollüğü aşarak bir takıntı haline gelir ve bu insanların gerçekte anlamsız olan hareketler yapmasına neden olur. Mesela hiç tanımadığı birini sırf televizyonda gördüğü için çığlık çığlığa karşılayan, ona dokunması için yalvaran izleyici kitlesi tıpkı Bilgin Gaznevi gibi kontrolden çıkmıştır. Bilgin Gaznevi o kadar kontrolden çıkmıştır ki, istediği klon peygamberi doğduktan sonra ona tıpkı gerçek bir peygambermiş gibi davranıp, 40 yaşına gelmesini bekleyerek ona ilk vahyi kendisi söylemiştir. Gerçek Cebrail’in hiç uğramadığı klon peygamber bu durumu kendine dert edinip doktora başvurur. Görüldüğü üzere Bilgin Gaznevi’nin bu bencilce davranışı, tanrısallaştırdığı kişinin klonunun akıl sağlığını yitirmeye başlamasına neden olmuştur. Sırf peygambere olan inancı ve sevgisi onun idolleştirdiği kişiye zarar vermesine neden olmuş, kendisinin yaptığı saçma davranışların cezasını başkasının çekmesine yol açmıştır. Klon peygamber bu rahatsızlığı yüzünden akıl hastanesinde tedavi görmeye gitmiştir. Bilgin Gaznevi gibi kişiler aslında idolleştirdikleri kişilere inandıklarını söyleyerek kendilerini kandırıyorlar, çünkü bu tür insanlar aslında kendi düşüncelerinde yarattıkları tanrıcıklara tapıyorlar. Bazen insanları kendilerine yönlendiren kişiler dahi, insanların saplantılarıyla tanrısallaşabilir. İşin ilginç yanı ise her hangi birini tanrısallaştıran insan bunu kesinlikle reddeder ve bunu asla kabul etmez. Öyle ki tanrılallaştırılan öge asıl kişinin önüne geçmeyi bir şekilde başarır. Aynı zamanda her hangi bir şeyi tanrısallaştıran kişi, kendi düşüncelerini tamamıyla yok eder. Bu kişinin kendine ait bir özgür düşüncesi olamaz. Bu kişinin savunduğu cümleler tamamı ile tanrısallaştırdığı kişiye aittir. Tanrısallaştırmanın en büyük nedenlerinden birisi, tanrısallaştırılan kişinin veya nesnenin hiçbir zaman tam anlamıyla anlaşılamamasıdır. İnsanlar bu kişileri veya nesneleri kendince yorumlayarak asıl öğretiyi veya amacı kaçırır ve yanlış detaylara takılırlar. Bu da onların anlamsız ve saçma hareketlerde bulunmasına neden olur. Kaynakça: Uludok, Okay. 40 Şizofrenden 1 Öykü. İstanbul: Doğan Kitap, 2015 Emin Taşdemir Blog; http://emintasdemir.blogcu.com/tanrisallastirmak/9313168 Defne Akkar 21601905 Zeynep Gönen 21903534 Sevmeyelim de Taşa mı Dönelim? Cinsiyetin performatif bir şey olduğunu artık çoğumuz farkındayızdır diye umuyorum, özellikle de 1890’lı yıllarda Sicilya’da eminim ki dişil-eril cinsiyet düalizminin anlamsızlığı ve ‘cinsiyet’ ’in bir kalıba sığmayan, akışkan bir olgu olduğu kırk- elli nüfuslu bir köyde biliniyordur. Zamanında Anne Lister han hazretlerinin İngiltere’nin göbeğinde gizli saklı anca yapabildiği bir evliliği, Sicilyalı Angela herkesin birbirini tanıdığı, kırk kişinin anca yaşadığı Akdeniz’in kıyısındaki köylerinde 25 yaşından sonra ‘’ben aslında erkeğim ki’’ diyerek davullu zurnalı bir şekilde yapabildi. Elbette ki olaylar anlattığım kadar kolay gelişmedi filmde ama yine de bahsettiğim ve daha fazla bahsetmek üzere olduğum Viola di Mare filminin gerçek bir hikâyeden esinlenildiği öğrenilince insan hayretler içinde kalmadan edemiyor. Angela’nın bir çocukluk aşkı var, bu kişinin küçükken başka bir yere taşınması gerekiyor. Angela ise aşkını asla unutmuyor, yıllar sonra köylerine geri döndüğünde onunla evlenmek istiyor ama 1890’lı yıllar Sicilya toplumu için problem yaratabilecek küçük bir detay var. Angela’nın aşkı hemcinsi. Tabii ki cinsiyet diye bir şey yok, biliyoruz… Ama konu evlilik olunca hele de Allah’ın unuttuğu bir köyde, kilisede yapılacak bir evlilik olunca konuyu böyle ele almamız farz oluyor. Şimdi gelelim yukarıda bahsetmediğim, hiç de hoş olmayan kısımlara. Angela’nın babası durumu öğrenince Angela’yı kiler gibi bir yere kapatıyor ve haftalarca yemek vermiyor, fakat Angela’nın umuru değil, Emel Müftüoğlu’nun da dediği gibi ‘’sevmeyelim de taşa mı dönelim’’ diye soruyor. Benim bu hikâyede aklımı en çok kurcalayan şey, kırk kişinin anca yaşadığı bir köyde Angela bu kadar çok sevebileceği birini nasıl buldu? Haftalarca, hatta aylarca uğruna eziyet çekmeyi göze alabileceği bir aşka sahip olmasını kıskandım. Bir sürü aşklı meşkli şeyden bahsedeceğim, malum sosyal izolasyon neredeyse herkesin kalbini ateşe vermekte. Belki de o kadar da aşık değillerdi, birbirlerinden hoşlanmışlardı sadece ama etrafta hoşlanabilecekleri çok kişi olmadığı için bu kadar tutunmuşlardı birbirlerine. Ortak geçmişleri ve birlikteliklerinin önündeki engeller ilişkilerini ve tutkularını güçlü kılmıştı. Angela’nın evlilik teklifi ettiği sahnede, ismini hatırlayamadığım diğer ana karakterimiz ‘’elimi kim isterse ona vereceğim’’ gibi bir şey diyordu. Belki de beklediği ilgi, hiç de beklenmediği birinden geldiği için hoşuna gitmişti bu kişinin. Filmi seyrederken hüngür hüngür ağlamamışım gibi aslında çok da aşık olmadıklarını iddia etmemin sebebi kendime bazı şeyleri yediremiyor olmam olabilir mi? Bence pekala olabilir. Karakterlerde kıskandığım şeylerden biri de hiç çocukluk aşkımın olmaması ve uğruna aylarca süren işkenceler çekmek isteyeceğim birinin de hayatımda bulunmaması. Yıllar yıllar önce bir çiftin yaşadığı korkunç acıları burada imrenerek anlatmam eminim kulağa çok aptalca geliyordur ama insan söylemeden edemiyor. Ben daha tembelliğimden evime 10 kilometre olan Bahçelievler’e randevuya gitmeyip potansiyel aşkları tek tek elimin tersiyle iterken; Angela aşkına kavuşabilmek için o bağnaz köyünü bir şekilde aslında ‘doğuştan’ cis erkek olduğuna inandırabiliyor. Hatta kendini rolüne öyle kaptırıyor ki yaşadığı toplumun kendisini ‘az erkek’ görmesinden rahatsızlık duyup bu rahatsızlığını toplumun erkek atadığı kişilerin toplumun gözündeki erkek kalıbına uymak için üstün bir erklik gösterme savaşına girdiği erkeksi protesto ile maskelemeye çalışıyor. Bir yandan da kendime soruyorum yani gerçekten gerek var mı böyle şeylere diye, gerçekten sevmeyip de taşa dönen birine rastlamadım ben bugüne kadar. Filmin ve dolayısıyla esinlenilen gerçek hikayenin sonunda çoğu kişinin ölmesi, arkada kalanların da üzüntüden mahvolması dolayısıyla aşk meşk şeylerinin çok da kıskanılacak bir şey olmadığını hatırlatıyorum kendime. Tabii ki bu hatırlatma yeterli olmuyor. Olsa da bir şey değişir mi bilmiyorum. Ve okuyucuya aynı şekilde sağlığına dikkat etmesi temennisinde bulunarak yazıyı bitiriyorum. Kaynakça: Maiorca, Donatella Viola di Mare (2009) İREM DOĞAN 21602572 İŞE DEĞİL AŞKA KOŞUŞ Kapatın gözlerinizi ve şöyle bir sorgulayın hayatınızı. Severek yaptığınız bir şeyle mi geçiyor ömrünüz yoksa sırf o alanda başarılısınız diye mi bulunduğunuz konumdasınız? Gerçekten severek mi seçtiniz okuduğunuz bölümleri yoksa sadece puanınız yüksek diye mi tercih ettiniz? Maalesef, ben gözlerimi kapattığımda, çevremde hayallerindeki mesleğe sahip olan tek bir kişi bile canlanmadı aklımda. Kimi aile baskısından kimi sadece daha iyi bir gelir sahibi olmak için kimi de sadece birkaç saatlik sınavda yüksek bir puan elde ettiği için sevmeyerek gittikleri bölümlerden mezun olmuşlar. Peki, sonuç? Herkesin dilinde şu cümle: ”Keşke bir yol gösterenimiz olsaydı da sevdiğimiz bölümden mezun olabilseydik. “ Peki, sevdiğimiz bölümlerden mezun olmanın hayatımızdaki ehemmiyeti nedir ki bu kadar insan aynı hususta pişmanlık yaşıyor? İşimiz hayatımızın en mühim parçalarından biridir. Bir işte başarılı olmak o işi geçekten severek yaptığımız anlamına gelmez. Mesela, bir cerrahı ele alalım. Bu cerrahın ameliyatlarında muazzam başarılar elde etmesi, onu mutlu etmeyebilir çünkü belki de o, yıllar önce tercihini daha yüksek bir gelir sahibi olmaktan yana kullandı tutkuyla yapabileceği başka bir şey yerine. Hâlbuki işini severek yapsaydı, zaten o artık iş olmaktan çıkıp bir tutku veya aşk haline dönüşecekti. Böylece hayatının oldukça önemli bir parçası olan işi, onun için sadece bir gelir kaynağı olmaktan çıkıp bir huzur kaynağı haline dönüşecekti. Defalarca izlediğim lakin her izlediğimde farklı anlamlar çıkardığım Ölü Ozanlar Derneği filmi, bizlere bir öğretmenin öğrencilerine nasıl karanlık yol için bir fener niteliği taşıdığını ve öğrencilerinin içinde var olan o muazzam cevherin ortaya çıkmasında nasıl bir öncü olduğunu gösteriyor. Filmdeki öğrenciler o çevredeki neredeyse en başarılı ve katı okulunda öğrenim görüyorlar. Fakat çoğu, iyi bir mektep bitirip, kaliteli bir mesleğe sahip olmaktan ziyade ailelerinin baskıları doğrultusunda kayıt olmuşlardır bu okula. İçlerinden birinin, okuldaki derslerinde gayet büyük bir başarı elde etmiş olmasına rağmen en büyük arzusu tiyatrocu olmaktı. Peki derslerindeki muazzam başarısı ona mutluluk getiriyor muydu sizce? Tabii ki getirmiyordu. Sebebi oldukça aşikâr; yaptığı şeyde başarılı olmasına rağmen severek yapmıyordu işini. Çünkü başarı bazen bizleri tatmin edip mutluluk zirvesine erişmemizi sağlayan bir nimetten ziyade anlık mutluluk veren bir nimet gibidir. Yani başarı uzun vadede bize mutluluk sağlamayabilir. Filmde de, tam bu noktada, öğretmen, çocuğun içinde gizlediği o cevheri yani tiyatro tutkusunu yeryüzüne çıkarmasını sağlayıp onu sahne önünde olması için yüreklendiriyor. O cevher yeryüzüne ulaşamasaydı eğer, kömürleşip çocuğun içinde bir ukde olarak kalmasına sebep olacaktı. Böylece öğretmen sayesinde çocuk, hayatındaki en huzurlu ve özel anlarını yaşayabilme fırsatına erişiyor, aksi takdirde, en büyük tutkusuyla tanışma fırsatına erişmeseydi belki de derslerindeki başarısının sağladığı anlık mutluluk ile ömrünü içinde büyüyen ukde ile geçirecekti. Yaşadığımız bu üstüne binlerce şiir yazılan hayat, herkese içindeki eşsizliği fark etmesi için şans vermeyebilir veya yol gösterici sunmayabilir. Lakin bizler içimizdeki cevheri yeryüzüne çıkarmak için gerekli güce sahibiz. Öncelikle yapmamız gereken, başarılı olduğumuz alanları ve tutkuyla bağlanarak yaptığımız işler arasındaki çizgiyi belirlemek olmalı. Sırf matematikte başarılısınız diye matematik bölümü okumayın mesela. Sorun kendi kendinize: “Koca ömrümü matematik anlatarak geçirmek istiyor muyum?” diye. Cevabınız evet ise, herkesin olmak istediği konuma sahipsiniz; başarılı olduğunuz işi severek yapıyorsunuz çünkü. İnsan gerçekten severek emek verdiği bir şeylerde başarılı olduğunu da fark edince hayata çok daha güçlü bir şekilde bağlanmaya başlıyor. En önemlisi de bu değil mi zaten? Yaşadığımız hayata bağlı olabilmek… Cevabınız hayır ise, hemen rotanızı ömrünüzün geri kalanında huzur ve sevgi ile sürdürebilme fırsatı yakalayabileceğiniz bir işe çevirin. Sevgiyle bağlı olduğunuz herhangi bir işte başarılı olmadığınızı düşünseniz bile bırakmayın peşini. Çünkü sevgiyle yaptığınız her şey bir süre sonra aşka dönüşür ve böylece başarı bir şekilde gelir bulur sizi. Aksi takdirde, hayat sizi her geçen gün uçurumun kenarına biraz daha yaklaştırır ve böylece hayata daha güçlü bağlanmak yerine biraz daha koparsınız. Herkes filmdeki öğretmen gibi bir yol gösterici ile karşılaşma şansını elde edemeyebilir fakat herkes kendi rotasını çizip gerçekten aşk ve tutku ile yapabileceği şeyleri bulmak için yeterince güce sahip. Bu yüzden kendi gücünüzü sakın küçümsemeyin. KAYNAKÇA Ölü Ozanlar Derneği. Yön. Peter Weir. 1989. Touchstone. Film. Volkan Kahriman 21103357 TURK-101-01 Başak Berna Cordan DAKTİLO Düşündüğümüz kadar özgür müyüz yoksa özgür olduğumuz düşüncesi o kadar kafamıza yerleşmiş ki özgür olmadığımızın farkında değil miyiz ? Her istediğimiz yere gidebilmek ya da internet sitelerinde dolaşmak bize özgürlüğü sonuna kadar sağlıyor mu? Hiç birileri tarafından takip edildiğiniz hissine kapıldınız mı ? Tüm bu sorular size modern çağda oluşan birer paranoya gibi gelebilir ama her geçen gün yaşadığımız bu zaman dilimi daha fazla kontrol edilebilir bir hâl almaya başlıyor. Sırf birilerinin düşüncelerine veya çıkarlarına ters düştüğümüz için tüm bu soruların odağı olmak günümüz dünyasının bir parçası hâline geldi artık. Tıpkı Florian Henckel von Donnersmarck’ın yönettiği 2006 Almanya yapımı Başkalarının Hayatı filminde olduğu gibi sizde sadece ülkenizin refahını düşündüğünüz için ya da sadece sanat yaptığınız için takip edilebilir sistemin bütün oklarını kendi üzerinizde toplayabilirsiniz. Peki insanlar neden başkalarını kontrol etmek ister ? Onları bu kadar korkutan nedir ki başkalarının hayatına müdahale eder hâle gelirler. Olay aslında çok karışık değil. Yenilenmek veya değişmek, işte bütün olay bu iki kelimenin sözlük anlamlarına bağlı. İnsanları korkutan başkalarının kendi düzenlerini bozacaklarına inandıran bu iki kelimenin anlamı kadar basit. Modern çağın getirdiği bu gereksiz yük her geçen dakika insanların birbiri üzerinde baskı kurmasına olanak sağlamaya devam ediyor. Belki bu filmdeki gibi bir istihbarat sistemi tarafından üzerinizde bir baskı kurulmuyor artık ama toplum o kadar uç noktalara ulaşmış durumdaki kendisi bir istihbarat görevlisi olmuş durumda. Sanki bakıcı bir yönetimin prangaları altında yaşıyormuş gibi hissetmemek imkânsız hâle geldi. Düzene hiç itiraz etmeden gülümseyen maskelerin altında yaşamak ne kadar yaşamaktır ki ? Bizi sadece kendi fikirleri doğrultusunda hareket ettiren bir yapının içerisi de yer aldığımızı fark edemez duruma geldik. Her gün sosyal medya hesaplarımız sayesinde milyonlarca fotoğrafa, bilgiye, videoya ulaşıyoruz. İnsanlar bu bilgi akışını kontrol etme mekanizması gibi kullanılır durumda artık. Geçmişte yürütülen baskı politikaları sanki hâlâ insanlar üstünde etkisini göstermeye devam ediyor. Hükümetler bilgi erişimlerini sınırlıyor, toplu m görünmeyen kurallara aykırı olduğunu düşündüğü her türlü düşünce ve düşünceleri engellemeye çalışıyor. Dünya teknoloji ile her gün daha ileri gidiyormuş gibi görünse de aslında yerinde saymaya devam ediyor. Sistemlerin adı değişiyor fakat uygulamaları aynı kalıyor. Yıllar önce devletlerin gizli olarak yürüttüğü bu eylemler günümüzde apaçık bir şekilde gerçekleştiriliyor üstelik maskeleme gereği duyulmadan. Hep temel bir fikir hakim 'insanların özgürlüğü için'. Eğer insanlar başkalarını dinleyemez, duyamazsa nasıl olur da özgürlük için bir adım atılmış olur. Her geçen gün daha da garipleşen bu durum içinden çıkılamaz bir hâl almış gibi gözüküyor. Daha önce olan örnekler gibi bu modern istihbarat sistemi de yakında çökebilir ya da farklı bir form haline geçip diğer insanları değiştirmek için kullananları hedef alabilir. Sistem kendi canavarlarını yaratmanın yanı sıra bir yerden sonra kendi koruyucularını da yaratmaya başlıyor. Asıl kaçınılmaz son o zaman başlıyor işte. Nasıl Yüzbaşı Gerd Wiesler yaratıldığı sisteme başkaldırıp inançları doğrultusunda hareket etmeyi başardıysa yakın zamanda onun gibi başka insanlar da bu modern sistemin dayatmalarına itiraz edebilirler. Bunların hepsi bize tek bir şey gösteriyor aslında olan her olaydan insanlar sorumlu. İyi ya da kötü tarafı seçmek tamamen kendi ellerinde sistem onlara her ne kadar dayatma, baskı veya kısıtlama uygulasa da eğer yeterince cesaret bulabilirsek sistemi yenebiliriz çünkü onu biz yarattık. Erkal-1 Fatih Erkal 21301418 Turk 102-58 Vedat Yazıcı 16.02.2015 Şarkın Garpla İmtihanı/ Fatih Erkal Bu kitap Doğu’nun hamuruyla, özüyle ve kültürüyle yoğrulmuş hayatların; Batı’nın şaşaasına ve süsüne karşı duydukları istemsiz bir gıptayı, bu gıptanın büyüyüp arzuya ve ihtiraslara dönüşmesiyle o şaşaaya ve süslü hayatlara ulaşma hayallerini ve bir yandan kendi özlerine karşı peyda olan sebepsiz kini ve nefreti anlatır… Kendine özüne karşı duyulan bu istemsiz nefrete karşı ağlamaları… Kendine sığdıramadığı yalanları… Ve bu ikilemde sıkışmış kendini arayan genç bir kızın hıçkırıklarıyla, bu ikilemde zıt iki kutba konuşlanmış iki genç erkeğin rollerini… Kısacası bu kitap yalancı, zehirli bir tutam bal hükmünde olan Batı’yı tatma çabasında yaşanılan kültür zehirlenmesini ve bu zehirlenmeyle derinlere yerleşen bir acının ruhta yaptığı sessiz haykırışların yankılarını anlatır… Neriman… Neriman… Yükseklerden düşmüş bir kuş misali… Ağacın tepesindeki rahat ve gösterişli yuvasından, aşağıya ağacın kovuğuna düşmüş ve eski yuvasına hasretle ve özlemle bakan bir kuş misali… Babası Faiz Bey’in bir göz ağrısı… Batı’nın o şaşaalı yaşamı, gösterişli kıyafetleri, nazik ve narin çalgı aletleri aslında tam da onun küçükken ruhunda Erkal-2 atılmış temellerin bir yansıması sanki… O güzel ve rahat yaşama bir dönüş ve yeniden arzulanana bir kaçış sanki… Ve Şinasi… Bu silsilede Doğu’nun temsilcisi… Sessizliğin ve sükûtun efendisi… Ağırbaşlılığı ve duruşuyla tam bir Fatih beyefendisi… Alaturka sevgisiyle bir kültür direnişçisi… Pasif ve suskun duruşuyla savaşan ve sessiz müdafaalarıyla galip gelen bir şarklı… İç âleminde, yaşadıklarını eritip yavaş yavaş hazmeden; olaylara ve durumlara karşı uzun iç mütalaalar sonucu bir tavır alan durgun şahsiyet… Bir de Macit var ki onu anlatmaya çok hacet yok. Batı’nın karanlık ve riyakâr dünyasında boğulmuş bir Batı züppesi… Bu hikâyenin ilk fitili… Genç Neriman’ın ağzına bir parmak yalancı tatlı bal çalan garp müsveddesi… Varlık içinde doğulan bir yaşamdan fakir ve hakir görülen bir hayata düşmenin hafifliğiyle başlayan ancak başlarda küçük yaşından kaynaklı bu sözüm ona travmaya tepkisiz kalan genç bir kızın yaşamından alınmış bir kesit işte… Ve ilerleyen yaş, büyüyüp serpilen bir ağaç… Ortaya çıkan yeni arzular, yeni keşfedilen duygular ve de hazlar… Tecrübesiz bir gencin, nefsin oyuncağına dönüşecek ve insanı aklın fenerinden uzak yanlış yollara sevk edecek, bir sürü yeni hisleri ve hevesleri… Ve kaçınılmaz sonun Macit denen bir çocukla bir gün kapıyı çalması… Kendine aykırı, zevklerinde ve heveslerin kontrolünde yapılmış hataları gizlemek için üretilen yalanlar… Tattıkça kendine daha çok bağlayan o içi boş hayatlar… Balolar, tuvaletler, lüks kıyafetler, otomobiller… Kısacası lüksün gösterişi ve tadı içinde boğulmuş temiz ve safi hisler… Samimiyet, fedakârlık, arkadaşlık… Eskide bıraktığı ya da bırakmaya çalıştığı bu hayatın, ondan kaçmaya çalıştığı her seferde ruhunda ve kabinde bıraktığı tarif edilmez acı… Kendinin ve benliğinin derinlerine Erkal-3 kadar işlemiş bir kültürü ve hayatı terk etme ve bırakma çabasında sadece ve sadece kendine zarar vermekten başka bir şey yapmadığını fark edememesi… Yaptığı her hamlede, kendinden ve kültüründen kaçamaya çalıştığı her anda sadece kendisine değil etrafındaki herkese de verdiği acı, üzüntü ve ruhi yıpranma… Faiz Bey’e verdiği Neriman’la evlenme sözünü bu süreçte defalarca gözden geçiren ve her seferinde verdiği sözle vazgeçme kararı arasına sıkışan zavallı Şinasi… Kızını mutlu etmek için elinden geleni yapmaya çalışan bir baba… Ona hak ettiği ve istediği hayatı ve imkânları verememenin utancı ve acısıyla yıpranan ve de daha da beyazlayan sakallar… Ama hayat bu… Herkese vermeyi biliyor dersini... Ve bazen akıl pusulamız yönünü kaybettiğinde bizi daldığımız derin uykudan sert bir tokatla uyandırıp doğru yönü bize apaçık bir şekilde göstermeyi biliyor. Neriman’ı derin uykusundan bir Rus kızının ibretlik hikâyesiyle uyandırıyor. Roller aynı yalnızca isimlerin farklı olduğu bir senaryoyu Neriman’ın önünde yüksek irade oynattırıyor ve ona gösteriyor. Kalbini halis bir sevgiyle fakir bir gitariste kaptırmış genç ve güzel bir kız… Halis ve içten bu sevgide fakirlik yüzünden sürekli eksik olan lüks, gösteriş ve paha… Lüks ve maddiyat uğruna sevgisinden vazgeçen bir kız… Ve gerçek yüzünü görmesiyle şaşaa ve lüksün; yeniden dönmek arzusu gerçek aşkına… Artık çok geç ama… Döndüğünde elinde gitarı ve çaldığı melodi de onların şarkısı… Gözyaşları arasında haykırılan birkaç kelime… “Ben bir alçağım, sana geri dönüyorum, beni kabul et…”. Ve her şeyin kaybedildiğini anlaması genç kızın… Ve kafasına sıktığı bir kurşunla hayatına ve acısına son vermesi… Neriman artık eski Neriman değil! Bu hikâyeden, bu yaşanmış gerçekten sonra değil! Resmen kendi hikâyesini anlatan ve sonunun nasıl olacağını gösteren bu tablodan sonra değil! Erkal-4 Bütün bunları, yani yaşananları tek bir potada erittikten sonra, Neriman artık eskisi gibi değil… Onu bütün tozpembe hayallerinden uyandırıp başından aşağıya soğuk bir su dökerek uyandıran bu olaylardan sonra artık Neriman doğru kararı verecek iradeyi yeniden eline almıştı. Zaaflarından sıyrılmış ve kendi özüne doğru yeniden yelken açmıştı. Onunla beraber bu yolda yürüyen herkes de artık rahat bir nefes almış ve sonunda uykusuz gecelerin ardından yeniden rahat bir uyku için yorgun bedenler kendilerini yataklara bırakmışlardı… Fatih Harbiye… Fatihle Harbiye arasında bir yaşantının hikâyesi… Aslında Doğu ile Batı arasındaki bir mücadelenin hikâyesi… Doğu’nun Fatih’i, Batı’nın Harbiye’si… Ve bu ikilemde, aidiyet sorgulamasına dalmış insanların hikâyesi… İki zıt kültür denizi arasında; medeniyet ve çağdaşlık gel-gitlerinin oluşturduğu sert dalgalarla bir oraya bir buraya sallanan yaşamların hikâyesi… Doğu’nun saf ve samimane körpe akıllarının; hissiyatla ve arzularla Batı’nın (arkasında boş ve ruhsuz bir özü gizleyen şaşaalı ve gösterişli o) yalancı yüzüne aldanışlarının hikâyesi… Acı tecrübelerle; kapalı, süslü dünyalar arkasındaki nefret dolu boşluğu görmelerinin ve tekrardan kendi özlerine yönelmelerinin hikâyesi… AYAZIN ISITTIĞI İNSANLAR Üzerinde bulunduğumuz coğrafya bazen öyle bir hengâmenin içine çekiyor ki bizleri; göğün mavisini, rüzgârın fısıltısını, yüzlerdeki tebessümü, gözlerdeki aydınlığı göremez hale geliyoruz. En son hangimiz toprak ile temasa geçtik, bir yol kenarında durup etrafı izledik, koşturmacayı kenara bırakıp derin bir nefes aldık? Bu sorular uzar gider. Peki, ne denli gerçek yaşamakta olduğumuz bu koşturmaca? Ya yaşamak fırsatını bulamadığımız, diğer safta bulunan, çok da uzağımızda olmayan dünya hakikatin ta kendisiyse! “Olması gereken bu” dediğimiz normatif tavırlar bizi sahte ve ciddiyetsiz bir soyut gerçeklik kafesine hapsetmekten başka bir işe yaramıyorsa! Bu sorular da uzar gider. Anadolu insanı hangi duygu ya da karakter ile ifade edilebilir diye düşündüğümüz vakit aklımıza şüphesiz pek çok güzel haslet gelecektir fakat samimiyet bunların içerisinde başka bir yerde olacaktır diye düşünüyorum. Samimiyet, modern hayatın telaşına kapılmış benliklerimizin gün geçtikçe hissetmekten uzaklaştığı duyguların da başında gelince, Kuşlar Yasına Gider, aramıza mesafe koyduğumuz ama aslen bizlere çok da uzak olmayan o dünyayı ayaklarımıza kadar getiriyor. Ankara’nın kuru soğuklarında kalbini sıcacık tutmayı başarabilmek büyük meziyetlerin başında gelir. Başkentin insanları genellikle resmi yorgunluklarından sıyrılıp, İç Anadolu havasına bürünmeyi beceremezler. Büyük şehir olmanın zararı da denebilir buna. Şehirler insanları etkiler şüphesiz; insanın özünü değil. Sıcaklığı ve samimiyeti soluklarına işlemiş, tahammülün ve saygının üzerindeki elbise gibi bedeniyle bütünleştiği insanlar vardır; alıp kutuplara koysanız duruşuyla ısıtır içinizi. Öyle babacandır. Vefalıdır da. Bir ömür gölgesine sığındığı her kim ise, onu terletmek ağır gelir böyle adamlara. Hele bir de o gölge babasıysa iş bambaşka bir boyut alır. Saygıda kusur etmemek için bin özen gösterir, kırk yıl laf işitse yine boyun büker, elden ayaktan düşmesine müsaade etmez; el olur, ayak olur. Düşüncesi başka olur ama babasının dediğine de itiraz etmez. Anadolu’da babalar en çok dağlara benzetilir. Bir dağa yaslananın derler; sırtı yere mi gelir? Yıllar geçer, yollar girer araya. Gölgesine sığındıklarından bazen mesafeler ayırır da seni, sen sonra her dağ gördüğünde hüzünlenir, her ciğerine huzur doldurduğunda çocukluğuna dönersin. Geçmişe duyduğun özlemi, ana deyip göz pınarlarına doldurursun, baba deyip içkin içkin yutkunursun. Ömür seni yaşlandırırken, onlara hiç dokunmuyor zannedersin. Bir gün bir telefon gelir, düşersin hasretini çektiğin toprakların, kokusunu çekmek için yollara. Şehirlerarası yolların davetkârlığına icabet edersin. Asfalta değen tekerler, hatıraların hatırlanmasına aracılık eder. Kimsesizliğin ürperticiliğine yalnız olarak bırakırsın suskun bedenini ve bir at eşlik etmeden duramaz sana. Sen her yollara düştüğünde, toprağın bağrını delercesine, arabanın motoruna ders verircesine, nefesini yanı başında hissettiğin bir at çıkıverir yoluna. Yoldaşlık eder sana. Gerçek ve hayal arasındaki farkı görmez, algılamaz hâle getirir insanı. Bazen bir nesneye, insanlardan daha çok ilgi duyar, ona sığınır, onun dostluğunu ömür boyu yanımızda hissetmeden edemeyiz. Herkesin farklı bağları vardır eşyalarla ve hatta öyle insanlar tanırız ki bazılarımız; tanıdıklarımızı hatırlayınca, onunla bütünleşen nesneleri düşünmeden edemeyiz. Minibüslere âşık bir babanın ayağını kaybetme hikâyesi. Sadece şu cümlenin bile ağırlığı altında kalabiliyor kalbi insanın. Onun minibüslere olan ilgisine şahit olduğunuzu da düşünürseniz, bu ağırlık kat kat artıyor. Yaşanmışlığına kendinizi kaptırdığınız olaylar sizi daha çok etkiler şüphesiz. Sayfalarını çevirdikçe yer yer Denizli’den, yer yer Ankara’dan kokuların burnunuza ulaştığı, hüznü, sabrı, saygıyı, sevgiyi, hürmet göstermeyi ve en çok da samimiyeti derinlemesine hissedeceğiniz bir kitabı elinizde tutunca, bir yandan Özay Gönlüm diğer yandan Neşet Ertaş fısıldar kulağınıza. Ve Anadolu’yu sinesinde barındıran her insan umudu görmezden gelemez. Hüzün bu coğrafyanın kaderi gibi boy gösterse de pek çok kez, inanırsınız aydınlıkların var olduğuna, samimi insanların güneş gibi sıcak bakışlarıyla.. Yasin EKİNCİ 21602999 Hatice Kübra Yılmaz KORKMUŞ PALYAÇO Hepimiz korku filmlerinde bir ses duyulduğunda sesin olduğu yere doğru giden o sarışın kızı tanırız, değil mi? Hep “Gitme oraya! Canavar yiyecek seni, ruhunu emecek senin!” diye bağırırız ekrana doğru. O kız duyduğu sesin iyiye işaret olmadığını bilerek ilerler ıssız ormanın karanlığına doğru, biz de ödümüzü kopartacağını bildiğimiz halde korku filmlerine gitmeye ve onları izlemeye devam ederiz. Son gittiğim korku filminden çok bir beklentim yoktu. Klasik bir hikayeydi. Çocukluktan beri arkadaş olan bir grup insana musallat olan palyaço kılığındaki kötü bir ruhun nasıl alt edildiğini anlatıyordu. Filmin kısa açıklamasını ve hakkındaki eleştirileri okurken anladığım bu olmuştu en azından. Klasik ve klişelerle dolu bir korku filmi olmasının yanında, bize aslında hepimizin gözünün önünde olan bir gerçekten bahsediyordu. Korkularımız, korkumuzdan beslenir. Etrafımızdaki insanlar onlara verdiğimiz kadar değere sahiptir. Onlara izin verdiğimiz ölçüde canımızı acıtabilirler. Bu biraz karışık geliyor kulağa, bir insana sizi incitmesi için izin mi veriyorsunuz? Aslında evet, siz o insanı umursamayı bıraktığınız anda, o insanın verdiği zararın size ulaşmasını da durdurmuş oluyorsunuz. Korkularımız için de aynısını geçerlidir. Siz ne kadar yer kaplamasına müsaade ederseniz, korku o ölçüde çoğalır. Mesela karanlık sizi korkuttuğunda orada bir canavar olma ihtimali eklenir, sonra askıya asılı olan montunuz bir hayalet olur, rafta duran ayıcığın gözleri kıpkırmızı bir ışık saçmaya başlar ve siz yorganın altına saklanır “Bunlar gerçek değil!” diye ağlarsınız. Haklısınızdır da, o yaşananlar gerçek değildir. Sadece siz korktuğunuz için üstüne katlar durursunuz. İşte bu noktada önemli olan karanlığa sizin korkunuzdan beslenme gücünü vermemektir. Yatağın altında kötü bir ruh yoktur, hayaletler odanızda dolaşmaz ve ayıcığınız her zamanki gibi tatlı tatlı duruyordur o rafta. İzlediğim korku filminde de o bir grup arkadaş palyaçoyu “Sen sadece kimsesiz, acınası bir palyaçosun! “ diyerek küçücük hale getiriyordu. Sorunlarımızı, karşılaştığımız engelleri veya korkularımızı bir dağ gibi büyütürsek onları aşılamaz hale biz getirmiş oluruz. O dağın tepesinden bir kar topu yuvarlanır ve kendi yarattığımız endişeden beslenerek devasa hale gelir. Film aynı zamanda arkadaşlığın da ne kadar önemli olduğunu hissettirdi bana. Yakın olmadığım bir arkadaşım için kötü bir ruhla savaşmayı ve hatta ölmeyi göze almazdım... Belki gerçek hayatta canavarlara karşı birlik olmamız gerekmeyecek ama sahip olduğumuz dostların bizim problemlerimizi kendi problemleri yerine koyması önemli bir şeydir. Yalnız olmadığını bilmek rahatlatır insanı. Aynı endişeyi paylaşmak onun yükünü azaltır. Filmden de tam olarak bunu anladım. O bir grup arkadaş tamamen başka hayatlardan tekrar bir araya geldi kötülüğü yenmek için. Benimde hayatımda böyle insanlar olduğu için şanslı hissettim kendimi. Filmin sonunda palyaço küçülüp yok oluyordu. Onun için üzülmüştüm. Yalnız olduğu için kötü biri olmuş olabilir miydi? Filmin bana aktardığı bir diğer şey de bu oldu. Arkadaşlık önemliydi çünkü bir insanla kurduğun sağlam bağ seni daha iyi biri yapıyordu. Anlamayı, empati yapmayı ve saygı duymayı öğreniyordun. Palyaçonun eksikliği de bunlardı işte bana göre. Çirkindi ve yalnız olmuştu hayatı boyunca. Belki öyle olmasaydı ve toplum onu kabul etseydi kötü biri olmayı tercih etmeyecekti. Filmin bana göre en çarpıcı sahnesi palyaçonun küçük bir kıza kimsenin onu sevmediğini söyleyerek ağlamasıydı. Sonra o küçük kızı karanlığa çekiyordu. Sevilmek için buna gerek var mıydı? Ürkütücü olmayan bir palyaço eminim sevilebilirdi. Film bana aslında o palyaçonun da sadece korkmuş olabileceğini de düşündürdü. O yüzden öyle kötü biri olmayı tercih etmişti belki de. Sonuçta palyaçoların hep gülmesi ve güldürmesi gerekmiyor, değil mi? Kaynakça: “O, Bölüm 2” (2019)- Yönetmen: Andy Muschietti Resmin Kaynakçası: Wenzel, John. “The Know.” It Chapter Two is a confused, gory beast of a film. 9 Eylül 2019 https://theknow.denverpost.com/2019/09/06/it-chapter-two-review/223328/ 25 Ekim 2019 Ali Dayar 21903002 Kameraman Üniversite hayatımda söz konusu Türkçe 101 ve 102 dersleri olduğunda yazılarımı hep iç açıcı yapıtlar üstüne yazmaya çalıştım. Bu sayede yazmaya başladığım zaman gerisi çorap söküğü gibi geldi. İkinci ödev için kütüphanede kitap ararken fark ettim ki başkaları da benim gibi düşünüyor. Kitap listesinden ilgimi çekenlerin hepsi ya alınmış ya da rezerve edilmiş. Buna karşın İsmail Saymaz’ın ‘Kimsesizler Cumhuriyeti’ adlı yapıtı raftaki tozlu yerini koruyor. Kitabın arkasına baktığım zaman niye raftaki yerini koruduğunu anladım. Yasadışı Kur’an kurslarının yasadışı yurtlarında doğalgaz patlamalarından, yangında can veren, istismar edilen yoksul çocukların hikâyelerini ve bu olayların arkasındaki tarikatların iç yüzlerini, hukukla ilişkilerini okumak aslında pek isteyeceğim bir şey değildi. Kendimi bildim bileli madalyonun güzel yüzünü görmeye çalıştım. Bu sefer diğer kitapların kapılmış olmasını da göz önünde bulundurunca bir kereliğine de olsa madalyonun karanlık yüzünü göreyim dedim. Kitabı okuduktan sonra anladım ki farkında olmadan kırmızı hapı almışım. Meğer hayatımın başından beri her gün mavi haptan alıyor, kendimi her gün yeniden başlatıyormuşum. Durumdan şikâyetçi değilim. Bir tesadüfler silsilesi sayesinde toplumsal olaylar karşısındaki umursamazlığımdan bir nebze olsun kurtulabildim. Üstelik bu sorunum çocukluğuma kadar dayanıyor. Hatırlıyorum da televizyonda eskiden beri çoğunlukla 1 kötü haberler olurdu. Yemekte o haberler karşımıza çıkınca ailem hemen kanalı değiştirirdi. Ben de o kültürle büyüdüm. Kötü olayları bilinç altı bir düzeyde atlattım, yok saydım. Fakat artık hiçbir şey eskisi gibi olmayacak. Örneğin artık iç karartıcı haberlere, olaylara denk geldiğimde bunların üstüne gidiyorum. Neden böyle oluyor diye sorguluyorum. Evet, belki dünyayı kurtaramam ama bireysel
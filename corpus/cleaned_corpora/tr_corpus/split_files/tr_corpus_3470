masum insanın ölümüne neden oldu hem de savaşı yine kaybetti. Ama yine de şu da bilinmelidir, Hitler hiçbir zaman Almanya’nın Birinci Dünya Savaşı’ndan Akı 2 sonra içinde bulunduğu durumu kabul etmemiştir ve gerçekten üstün ırklardan biri olan Almanlara yakışan güce Almanya’yı kavuşturmuştur. Hitler çok iyi bir vatansever, milliyetçi ve komutandır bunu kabul ederim ama eğer sorarsanız ki bana “Hitler’i seviyor musun?” diye, cevabım “ Hayır” olur. Eğer Alman olsam severdim ama şimdi milyonlarca masum insanın ölmesinde etkili olmuş bir insanı sevmemi beklemeyin benden, ama cidden bazı yaptığı icraatları takdir ediyorum. Recep Yıldız ID No: 21601967 8.11.2016 Simit Parçası Dostluğun, arkadaşlığın tanımını yapmak sizce zor mudur? O duygunun ve getirdiği bağlılığın kıymeti sözcüklerle anlatılabilir mi? Hayattaki bazı şeyler dostluğu direk tanımlamasa da, onun pırıltılı ve saf yapısını insanlara görünür kılar. Bu kimi zaman paylaşılan bir parça simit, kimi zaman ise mutlulukla beraber dostlar arasında söylenen bir şarkıdır. Sırtımızı yaslayabileceğimiz sağlam dostluklara sahip olmak, belki de dünyada isteyebileceğimiz en önemli şeylerden bir tanesidir. Jon Turteltaub’un yönettiği Last Vegas adlı filmi izlerken hissettiğim şey ise tam olarak dostluğun ve samimiyetin gücüydü. Film her ne kadar komedi içeriğine sahip olsa da, sonlara doğru ağır basan hüzünlü atmosferi ile bende canlandırdığı fikir dostluk ve sadakat olmuştu. Bir an şunu hissetmiştim: Acaba sahip olduğum dostluklar da değerini ileriki yıllarda da koruyacak mıydı? Filmde yer alan dört arkadaş, çocukluğundan yaşlılıklarına kadar sadakat ve güven içerisinde dostluklar yaşamışlardı. Benim imrendiğim ve ileride de sahip olmak istediğim şey de aynı filmdeki yaşlı dostlar gibi uzun yılların eskitemediği sağlam dostlukları kaybetmemekti. Yaklaşık dört hafta önce bir video izlemiştim. Videoda iki tane evsiz insana bilek güreşi yaptırıyorlardı. Kazanan yüz dolar kazanacaktı. Buldukları evsiz insanlar, önceden birbirini tanıyan ve sokakta yaşayan iki iyi arkadaştı. Bilek güreşi yapıldı ve yenene yüz dolar verildi. Yüz doları alan adam önce sosyal deneyi gerçekleştiren adama teşekkür etti ve paranın yarısını yendiği adama uzattı. Her ne kadar zor koşullara sahip olsa da yendiği arkadaşını da düşünerek kazandığı yüz doların yarısını ona verdi. Bu durumdan çok etkilenen sosyolog, parayı paylaşan adama bir yüz dolar daha verir. İkinci yüz doları alan adam, yine aynı şekilde: “Benim bu paraya ne kadar ihtiyacım varsa, arkadaşımın da o kadar ihtiyacı var. O yüzden bu parayı bölüşmeliyiz.” diyerek parayı yendiği adam ile bölüşür. Peki, çalışamayacak ve kendi parasını kazanamayacak kadar yaşlı olmasına rağmen, parayı bilek güreşinde yendiği adamla paylaşmasına sebep olan etken neydi? Cevaplaması oldukça kolay bir soru: dostluk ve dostluğun getirdiği sadakat ve merhamet. Videoyu izledikten sonra zihnimde ufak bir zaman yolculuğu yapıp geçmişi ansımadım. İlk arkadaşlıklarımı, bitmeyen dostluklarımı… İlk arkadaşımı edindiğimde daha beş yaşındaydım. Alt komşumuzun çocuğu olan İhsan ile aramdaki ilişkinin dostluk oluşunu bile bilemeyecek kadar küçük olmam, sanırım kısa süre içerisinde İhsan’ı unutma sebebimdi. İlkokula başladıktan sonra o mahalleden taşınmıştık ve İhsan’ı bir daha görememiştim. Büyüdükten sonra farkına varmıştım ki bir şeyleri paylaştığım o Recep Yıldız ID No: 21601967 8.11.2016 insan aslında benim dostumdu ve daha önemli olanı ise ilk dostumdu. Çevremdeki insanlarla ilişkilerimin geliştiği ilkokul zamanlarımda yaşadıklarımla, dostluğun bendeki tanımını öğrenmiştim. Bu da bana sahip olduğum ilk dostumun İhsan olduğunu göstermişti. Zaman ilerledikçe yeni yeni insanlarla tanışmıştım ve geniş bir arkadaş çevrem olmuştu. Hocalarım da her veli toplantısında anneme benim arkadaşlarım ile çok iyi ilişkiler kurduğumu söylerdi. Belli bir zaman sonra, çevremdeki insanlarla yaşadıklarım, arkadaşlarımı belirlemede daha seçici olmama sebep olmuştu. Bu yüzden arkadaş sayım gün geçtikçe azalıyordu ve çok samimi olduğum insanların sayısı elle sayılacak kadar aza düşmüştü. Benimle birlikte beş kişilik bir grup kalmıştık. Beş kardeşten oluşan bir grup. Bu grupta hiçbir zaman ayrılık olmazdı. Bir kişi öteki hakkında eleştiri yapacaksa veya bir şey söyleyecekse onun direk yüzüne söylerdi. Hiçbirimiz ötekinin hakkını başkasına yedirmezdi. Elimizdeki en ufak bir simit parçasını bile kardeş payı yapıp öyle yerdik. Seneler geçti. İlkokulda paylaşılan o değerli anılar bugüne taşındı. O beş kişi eskisi gibi hala et ve tırnak gibi birbirine kenetlenmiş bir vaziyette. Peki, biz bu sağlam dostluğu neye borçluyduk? Bana sorarsanız cevabı kolay. On bir sene geçmesine rağmen dostluğumuzun bozulmamasının sebebi, aramızdaki güven ve sadakatten başka bir şey değildi. Figür 1 Filmdeki Karakterler (Murray) Aynı Last Vegas adlı filmde yer alan Billy Gherson ve Paddy Connors’un arasında geçen olay gibi sadakat ve fedakârlıktan hiç ödün vermedik. Filmde Billy Gherson dostu için sevdiği kadından Recep Yıldız ID No: 21601967 8.11.2016 vazgeçti ve kadını, dostu olan Paddy Connors’un onu sevdiğini söyleyerek kendinden uzak tuttu. Burada Billy, tamamen dostunu düşünerek sevdiğinden vazgeçti ve sergilediği bu hareketle aralarındaki dostluğun değerini arttırdı. Bazı insanlar bu tip davranışları klişe bulurlar. Fakat biraz irdelediklerinde de ne kadar güç bir karar olduğunu anlarlar. İşte bu noktada da dostluğun derinliklerinde yatan o masum ve saf duyguya ulaşırlar. Ben ve arkadaşlarım, dostluğumuzu ufak gibi görülen şeylerden ödün vermeyerek, onca sene ardından bu ana kadar hiç değer kaybettirmeden taşıdık. Çevremizdeki bazı insanlar bu durumu takdir etmekteler ve bir yandan da şaşırmaktalar. Bana sorarsanız bu durumun şaşırılacak bir tarafı yok. Onların bizim gibi dostluklara sahip olamayışının sebebi belki yeteri kadar gösterilmeyen emekten kaynaklanmaktadır. İnsanların aksine benim istediğim ve merak ettiğim şey ise farklı. Hali Figür 2 Dostluğun Sembolize Edilmesi (Vuslat) hazırda üzerine yıllarca emek verdiğim dostluklarım var fakat ben şu soruyu filmin de üzerimde yarattı etkiyle kendime tekrar sordum: Bu dostluk 60-70 yaşlarımızda da aynı samimiyette devam edecek mi? Ne yazık ki bu sorunun cevabını da bize ancak zaman verebilir. Başvurular Last Vegas. Yön. Jon Turteltaub. Haz. Dan Fogelma. 2013. Las Vegas. Murray, Paul. 2 Ocak 2014. Southernoutdoorcinema. http://blog.southernoutdoorcinema.com/tag/georgia-film-industry/. 8 Kasım 2016. Vuslat. «Güz Ruhumda Yaz Yağmurları.» 16 Ocak 2012. Blogger. http://yazyam.blogspot.com.tr/2012/01/canim-ispanakli-bir-dost-cekti.html. 8 Kasım 2016. Kendi Labirentime Yolculuk/ Hazal Saygılı Son zamanlarda dünya sinemasında sık sık yer almaya başlayan gençlik romanlarına fazlasıyla alıştık. Ancak alışıldıktan çok farklı olan bir distopik temayla Labirent, sadece gençlere değil oldukça geniş bir kitleye hitap etmeyi başararak da farkını ortaya koyuyor. Düzeni dayatmalarla kurulmuş yapay bir yerleşime, bu düzene çomak sokacak ve her şeyi değiştirecek bir çocuk gelir. Kendisini yerin altından yukarı doğru çıkan bir asansörde bulan Thomas’ın uyandığında geçmişine ait hatırladığı tek şey ismidir. Bir nevi yeniden doğar ve hayata gelmiş yeni bir bebek misali düzeni bozar, kafaları karıştırır ve normları bir bir yıkmaya başlar. Filmde insan ırkının yapay bir doğal seleksiyona sokulması ve geçmişe dair hiçbir şey hatırlamayan, kişilikleri sıfırdan başlatılmış bir grup genç çocuğun olaylara verdikleri tepkiler ve bakış açılarıyla kişiliklerinin oluşması izleyen herkesi “Acaba ben ne yapardım?” sorusunu cevaplamaya itiyor. Haliyle bende de öyle oldu. Karakterlerin kendi kaderini çiziş şeklini ve çok kısa bir süre sonra sonuçlarını görmek, hayatta uzun sürece yayıldığı için yaşadığımız her şeyin bir tercihler toplamı olduğunu başarılı bir şekilde fark ettiriyor. Ne yapardım? Kendimi hatırladığımdan beri içinde olduğum ama buraya bir şekilde konulduğumu bildiğim, kafes misali bir yere ev diyebilir miydim? Peki ya buradan çıkan birkaç kişinin başına kötü şeyler geldiğini bile bile kaçmaya cesaret edebilir miydim? Aralarından bazıları kötü olaylar ve Thomas’ın oraya gelmesinin çakışması sonucu Thomas’a güvenmez ve hayatlarını azla yetinmeye razı bir şekilde devam ettirmek isterken, diğerleri ona inanır, güvenir ve üç senedir içinde yaşadıkları yalan yerine üç günlük bir gerçek kırıntısını tercih eder. Cesur ve korkağın doğal seleksiyonu burada söz konusu olan. Hangi tarafın daha zeki olduğu ise hâlâ sonucuna varamadığım bir karar. Tıpkı yaşadıkları labirent gibi yapay olan canavarlar var bir de… Sadece geceleri ortaya çıkan, ama kapılar kapalı olduğu için yaşadıkları yere giremeyen, çoğunun yenmeyi akıllarından bile geçirmediği ve sadece saklandığı canavarlar. Zehirli bir madde ile geziyor ve soktukları insanların kişiliklerini değiştirdiği sanılmasının aksine aslında sadece bilinçaltındaki pasif duyguları ortaya çıkarıyorlar. Bizim canavarlarımız da kendi korkularımız. Yüzleşmek istemediğimiz, kendi kapılarımızı kapadığımız ama bizi ele geçirmelerine izin verdiğimizde de, bilinçaltımızın derinliklerindeki karanlık ve bencil tarafı ortaya çıkaran korku canavarlarımız. Önemli olanın korkmamak değil korkunun sizi ele geçirmesine izin vermemek olduğunu da korkusuz gibi görünen ana karakterimiz Thomas’ın tam “Ölümcül Kaçış” öncesi söylediği “Korkmanız normal, korkmalısınız. Ben de korkuyorum” sözleri ile inceleyebilme fırsatı yakalıyoruz. Ailesini daha tanımadığı halde onlara karşı özlem duyan ve onları hatırlamadığı için suçluluk duyan ve ağaçtan oyarak tahta bebek yapan, sonra ailesini hiç göremeyeceğini düşünerek bu küçük hediyeyi Thomas’a vermek isteyen en genç karakterin etkileri de çok büyük. O küçük çocuğun hareketlerini gözlendiğimde ise saflık, duygusallık ve bu doğal seçilimden sağ çıkamayacağını bilmenin verdiği umutsuzluk duyguları uyandı içimde. Böylesine küçük bir çocuğun sahip olduğu “kurşunun önüne atlayacak kadar” büyük bir cesarete nasıl sahip olduğunu düşünmemek de elde değildi açıkçası. Bir yandan hayata, kişiliğime, sarılı olduğumuz sistemler bütününe karşı her şeyi sorgularken, diğer yandan da gerilimden tüylerim diken diken olmuş bir vaziyette, yüreğim ağzımda, yanımdaki arkadaşımın kollarını sıkı sıkı tutarak “çocuk ölürse film biter” sözlerini tekrarlarken buldum kendimi. İçinden çıkamadığım düşünceler geliyor sonrasında. Filmin en çok tekrarlanan repliği olan “İsyan iyidir” mesela, isyan gerçekten iyi midir? Evimizi ev yapan istersek çıkabilme özgürlüğümüzün olması mıdır? Hangi dayatmalara gerçekten mecburuz? Önemli olan garantiye almak mı yoksa daha iyisi için riske girilmeli mi? Şimdilik hâlâ düşünüyorum. Korku canavarlarımla yüzleşemediğim için yüksek duvarlı labirentimde kapalı kalarak güvenli ama korkularımın yönettiği bir hayat ister miyim? Kesinlikle hayır. Kendi labirentimden kaçışımı yapacak kadar cesur tarafa geçtim mi? İşte ona kesin bir “evet” im olduğu söylenemez. Bildiğim şey ise: Artık düşünüyorum. PARDON HAYAT-I İADE MÜMKÜN MÜ ACABA? Kararsız ve çabuk etkilenen insanlar genellikle çok farklı hatta bazen kendilerine uygun olmayan kararlar verirler; özellikle de bir konu, bir karar üstünde çok fazla düşünüp, kendi düşüncelerinden bunaldıktan sonra. Kendimden biliyorum; sevdiysem, okuduğum bir kitap, izlediğim bir film mutlaka küçük değişiklikler yapar bende. Hatta önemli bir kararın ortasındaysam ve sıkışıp kalmışsam son zamanlarda sevdiğim, kendimle bağdaştırdığım bir kitabın veya filmin kahramanına danışırım. ‘’O böyle bir durumda kalsa ne yapardı?’’ der ve roman kahramanından ilham alarak bir seçim yaparım. Bu durum, çabuk etkilenen ve nasıl biri olduğuma hala karar verememiş, hangi hayatın beni mutlu edeceğini kestiremeyen, hatta Adı Aylin romanının sevgili kahramanı Aylin gibi, hangi hayatı seçersem seçeyim bir süre sonra bunalıp daha iyisine sahip olma umuduyla yenilik arayışına girecek bir insan olmamdan kaynaklanıyor. Bu yapım, başıma işler mi açacak yoksa hayatımı monotonluktan alıkoyarak merak ettiğim her hayat tarzını yaşama hazzını tattırıp, sonunda ne istediğimi bulmamı mı sağlayacak bilinmez. Bizim toplumumuz tarafından hayatı belli bir yörüngeye oturmayan insanlar başarısız ve mutsuz olarak addedilir. Bu sebepten dolayıdır ki pek çok insan çok mutsuz olsalar dahi kurulu düzenlerini bozmamak adına hayatlarına katlanırlar. Bu ‘’mutsuz düzenlerine katlanma sanatı’’nın adını istikrar ve başarı koyarlar. Kendileri gibi itaatkâr olmayıp, cesaretle iyi veya kötü yeni başlangıçlar yapan insanları kınarlar. Kendileri ise ancak tahammül edemeyecekleri noktaya gelip, daha kötüsü olamayacağına kanaat getirdiklerinde hayatlarında bir takım değişikliklere gider, bunu da şanssızlık olarak nitelendirirler. Ben bu noktada hayatın getirdiklerine itaatkâr bir şekilde uyup başarılı olarak addedilmektense; sorgulayan, uygulamada kararsız ve kolayca yeni bir yaşam tarzına yönelebilecek bir insan olmaktan memnunum. İnsanları, hayata karşı her şeye tahammül edebilir konumuna getiren en önemli şeylerden birinin bilgisizlik olduğunu düşünüyorum. Bir kişiyi yaşadığı hayat mutlu etmiyorsa ama çevresindeki herkesin kendisiyle benzer koşullarda yaşadığını, aynı klişelerle ömrünü geçirdiğini görüyorsa ve okuyup, gezip, öğrenip başka bir hayatın mümkün olduğunu da göremiyorsa, bunu hayatın gerçeği olarak kabullenir ve değiştirmeye çalışmaz. Tam olarak mutlu olamadığı hayatını kendi kaderi; diğer insanların mutlu hayatlarını ise farklı, bilinmez, kendisinin sahip olamayacağı zenginlikten kaynaklanan ütopik bir dünya olarak nitelendirir ya da tamamen inkâr yöntemini seçerek diğerlerinin mutlu yaşamlarının göstermelik olduğunu düşünür. İnsanı yeni mutlu başlangıçlar yapmaktan, cesur kararlar vermekten alıkoyan bir diğer önemli unsur ise korkudur. Korku, cesaretsizliği doğurur. İnsan hatta yalnızca insan da değil tüm canlılar; bilmediği, daha önce karşılaşmadığı şeyler karşısında ürkektir. Bu yüzdendir ki; söz konusu insan, başka tarzda, başka insanlarla daha mutlu bir yaşamın varlığından ve bu yaşamı elde etmenin imkânsız olmadığından haberdar bile olsa hayatı boyunca aynı şartlarda yaşamışsa yeni bir hayata doğru adım atması gerektiğinde korkar, cesaret edemez. Hiç karşılaşmadığı bilinmezliğin içinde bocalamaktan ve başarısız olmaktan, sonrasında ise hayatındaki istikrarını ve mevcut şartlarını da kaybederek mutsuz olmaktan çekinir. Aile ve toplum baskısı da cabasıdır. Pek çok eğitimli ve kültürlü insan da bu durumdan dolayı kendini tam ifade etmeyen hayatına katlanır. Sahip olduğu koşullardan daha kötüsüne gerilemek, eski hayatını mumla aramaktan korkar. Bunun içindir ki ‘’Aza tamah etmeyen, çoğu bulamaz.’’ atasözüyle kendilerini ve içinde daha iyi bir hayat için cesaret kıvılcımı bulan sevdiklerini telkin ederler. Elbette sahip olduklarını severek, elindeki hayatın güzel yönlerini göz önünde bulundurarak mutluluğa ulaşmaya çalışmak da bir yoldur. Eğer sahip olduğunuz hayat sizi bir şekilde mutlu edebiliyorsa değiştirmek, yeni yollar arayıp, kendimize en uygun olan yaşam şekline ulaşmaya çalışmak yorucu ve gereksizdir. Aynı zamanda bu sorgulayıcı, yeniliklere açık ve değişken hayat tarzı herkese göre değildir. Ama yaşamınızda çıkar yol bulamayıp, sıkıştığınızı, kendi karakterinize göre olan hayatın, içinde yaşadığınız hayat olmadığını fark ettiyseniz harekete geçme zamanı çünkü kitabımızın ilham verici kahramanı Aylin’in söylediği ve benim de tamamen katıldığım gibi "Dünya sizin yüreğinizde sakladığınız sorunlarla heba edilmeyecek kadar güzel." İrem DEMİR Kaynakça Ayşe Kulin, Adı: Aylin, Everest Yayınları 1997 MÜZİĞİ YAŞAMAK Geçen yaz tatilinde Londra’da sokakta yürürken küçük bir dükkandan gelen bir melodi içimde mutluluk ve heyecan gibi duyguların uyanmasına sebep oldu. Öyle kıpır kıpır, güzel bir melodiydi ki bu, sormadan edemedim. Vivaldi’nin çok ünlü bir eseri: İlkbahar. Nasıl hatırlayamadım ben de şaşırdım aslında, daha önceden duymuş olmalıydım. Demek ki o an bende yarattığı bu coşku dolu hislere fazla kapılıp gitmişim. Müziğin her zaman insanların modunu değiştirebileceğine inanmışımdır zaten. Dört mevsim için de ayrı ayrı bestelenmiş olan bu güzel parçalar her mevsimin ruh halini çok iyi yansıtmayı başarmış. Benim en çok hoşuma giden ilkbahar oldu, baharın tüm enerjisini içinizde hissedebiliyorsunuz. Dinlerken kuş cıvıltıları, çiçeklerin kokusu size eşlik ediyor. Her bahar yeniden doğuşu simgeler. Bütün o yaprakları çürümüş, dalları kurumuş ağaçlar yeşillenir, rengarenk çiçekler her yeri kaplar. O bütün kış ölü gözüken doğa, tekrar hayata döner. O havanın taptaze kokusu, sizi de bir anda canlandırıverir. O sıcacık havada esen hafif bir rüzgarla uyanırız. Bütün kış üstümüzdeki miskinlik, karamsarlık birden esen rüzgarla uçup gider. Yepyeni biri olursunuz, her şeye en baştan başlar gibi...İlkbaharı bütün kötü günlerin sonu, iyi vakitlerin başlangıcı olarak görüyorum ben. Yenilenme vakti. Karanlıktan bir çıkış. Sonra düşünüyorum “Bir hava değişikliği insanın ruh halini bu kadar etkiler mi?” diye. Sonra aklıma Vivaldi geliyor, bu kadar önemli bir sanatçı sırf ilkbahar için bir beste yapmışsa ve bu eser dünyanın en güzel klasik müzikleri arasına girmişse, etkiler demek ki. O kapkaranlık kış günlerinden güneşli bahara adım atmak insanların içindeki umutların da tazelenmesine sebep olur. Zaten öyle değil midir? Her zaman bir umut ışığı ararız. Bahar da bunun bahanesi biraz. İnsanlarhep bir umudu olsun ister, en olmayacak şey için bile. En ufak bir değişimi hemen üstlerine alınır, umuda kapılırlar. O ölü dallar bile bir güneş ışığıyla tomurcuklanabiliyor, bizler de haklı olarak bunu örnek alıyoruz. Hiçbir şey bitmemiş, küçük bir etkiyle her şey eskisi gibi olabilir ya da nasıl olmasını istiyorsak öyle işte. Zaten küçük bir kıvılcımdır koca yangınların kaynağı. Umut hiçbir zaman bitmemeli bence, karamsarlığa kapılmadan önce aklımıza bahar gelmeli. Her şey taptaze ve yeni... Biz de yenileniriz haliyle. Bütün olanları arkamızda bırakır, yepyeni, temiz bir sayfa açarız kendimize. Bu yazıyı da tam da baharın ilk günlerinde yazmam tüm bu duyguları hazır dolu dolu hissederken en doğal haliyle dile getirmemi sağladı. Bütün yaşadığım stresli, üzücü günleri geride bırakıyorum. Kötü anılar da çöpe... Çünkü artık canlanma vakti. Bahar yorgunluğu da neymiş, bütün enerjimizle yeni insanlarla tanışmak, güzel anılar toplamak lazım bu havalarda. Toprağın uyandığı gibi bizim de uyanma zamanımızın geldiğine işaret ediyor bahar. Birçok esere konu olmuştur bahar; resimlerden müziklere, tiyatrolara hep bu mevsimin güzellikleri sanata yansıtılmaya çalışılmıştır. Vivaldi bunu en başarılı şekilde yapan sanatçı olmayı başarmış bence. Baharın bütün enerjisini, sizde yarattığı duyguları dinleyebilmek gerçekten keyif verici. Bu coşkulu ve tempolu konçertoyu dinlerken içinde olduğunuz mevsim ister yaz ister kış olsun, birden ilkbahara dönüp o heyecan ve neşeyi hissetmeye başlıyorsunuz. Gözlerinizi kapatın ve coşkuyla akan dereleri, cıvıldayan kuşları, canlanan ağaçları, açan çiçekleri hissedin. Zaten bir müzik bir insanı alıp başka yerlere götürebiliyorsa ve bu kadar duygularını etkileyebiliyorsa o eser gerçekten başarılı olmuş demektir. Kaynakça: • Vivaldi, Antonio. Dört Mevsim(Le quattro stagioni): İlkbahar. 1725. • Fotoğraf: http://www.germetavan.com/Yuklemeler/b4014shutterstock_141354628-­‐-­‐-­‐pembe-­‐cicek-­‐dallari-­‐ve-­‐koyu-­‐renkli-­‐gokyzu.jpg Mine Demir Algı Sağlam Kaldırımdaki Güvercinler “…baktım orayı sabunla suyla yıkıyorlar. Temizlemeye çalışıyorlar. Sanki temizlenirmiş gibi. Suyla sabunla temizlenir mi dökülmüş kan?” Rakel Dink Hatırlaması hiç de zor değil, asıl mesele biraz olsun unutabilme ihtimaline dahi yaklaşamıyor oluşumda. O zamanlar kaç yaşımda olduğum sorulduğunda, böylesi net bir cevap veremiyor, “on ikisinde yahut on üçündeydim” diye arafta kalmış bir ifade kullanıyor; ancak yıl sorulduğunda ise bir çırpıda, sanki olur da bir anlık dalgınlıkla şaşırır ya da unutursam bir ömür boyu temizleyemeyeceğim bir leke peşimden gelecekmiş gibi “2007” diyorum halen. Kolay değil elbet, “doğru” diye bellediğin şeyler bir anda ters yüz ediliyor en nihayetinde. Beyazın her zaman iyiliğin yahut masumiyetin safına düşmediği, yağan karın her defasında tüm kirleri örtemediği, güvercinlerin ürkekçe olsa dahi bu memlekette yaşamlarını sürdüremediğini bir anda kabullenmek istemiyor çocuk dimağı, dimağım. Bir mazeret arıyor kendine, bir kabahat bir günah artık adına her ne denilirse. Çünkü hiçbir “kötülüğün” cezasız kalmadığı öğretilmiş o dakikaya kadar ama öyle ya, “doğru” diye bellediğin şeyler boşuna ters yüz edilmiyor işte. Geç de olsa idrak ediyorsun ki, meğer cezasız kalmayanın kötülük olduğunu söylemek pek de mümkün olmuyormuş bilakis, o cezasız kalmayan öğrenilenin ya da öğretilenin aksine iyilik oluyormuş. Belki de o yaşlarda “başkası adına utanmak” ne demek, çok ayırdına varılamadığından mantıklı bir izah beklercesine olan tüm iyi niyetiyle soruyor insan gayri ihtiyari bir biçimde: “Ayakkabısının altı delik olan biri, kime ne kötülük yapmış olabilirdi ki?”. “Cezası” gözleri daha yorulmadan bu diyardan ayrı konulmak olduğuna göre, ne demişti de bunları hak etmişti. Sorular bir çırpıda ne kadar mantıklı görünüyorsa da işitilen, alınan yanıtlar da bu duruma var güçlerince tezat oluşturmak istercesine akıldan, mantıktan ve vicdandan bir o kadar yoksun oluyor. Birileri lanetlenirken birileri “kahraman” ilan ediliyor ﬂaşlar patlıyor, fotoğraﬂar çekiliyor tüm bunların üstüne senin yüzün utancından aynada kendi suretine bile bakamazken kimileri gözünün içine baka baka gülümsüyor. Avuç içlerim patlarcasına yumruk yaparak sıktığım ellerim, kemirdiğim dudaklarımla da kendi kendime yaptığım eziyetim ne öfkemi ne de tepkimi göstermek için yeterli bir kanal olmuyor haliyle. Avazım çıktığı kadar bağırsam, bir nebze olsun içime su serpilir mi diyorum, “Keşke geri getirmeye yetse bu kadarı.” diye geliyor aklıma. Tam o esnada, ziﬁrî karanlık gecede kaybolan yolumu buldurmaya çabalarcasına parlayan bir yıldız gibi bir başkası beliriyor yanımda. Başımı haﬁfçe kaldırıp yüzüne bakıyorum ve anlıyorum ki onun da yanakları tıpkı benimkiler gibi göz yaşlarının tuzundan yanıyor. O da nefes alamıyor pek düzgün, hıçkırmaktan. O da en az benim kadar öfkeli, benim kadar üzgün ve benim kadar kabullenmek istemiyor durumu. Bağırmıyor belki, olağanca yüksek sesiyle kelimelerin her birine teker teker sıralamıyor peşi sıra ama anlıyorum. Derken biri daha geliyor yanına, biri daha, biri daha… Sessizliğimiz hepimizin ortak çığlığı oluyor. Aramızdan ayırdıklar güvercinin anısına, güvercinler kanat çırpıyor Halaskargazi Caddesi boyunca. Sesimiz onların kanat seslerinde vücut buluyor. Todd May’in Şiddetsiz Direniş’i tüm bu kanat çırpmaları daha net işitmek için bir kılavuz işlevi görüyor adeta. Azalmanın değil, çoğalmanın yükü olarak sırtladığımız her ne an var ise tüm bu anların izini sürüyor, belki de bizler için üzerinde biriken tozlara yanaklarını şişirerek kuvvetlice üﬂüyor. Unutmak mümkün olduğundan değil de, yan yana ne kadar güzel olduğumuzu bir kez daha hatırlatmak için. Kaynakça -May, Todd. Şiddetsiz Direniş. Çev. Can Kayaş. İstanbul: Ayrıntı Yayınları, 2016.Turhan Seçilmiş 1 21401181 Turk102-5/Başak Berna Cordan 23.02.2015 İKİ UCU AÇIK BIÇAK Uzun zamandır görüşemediğim bir çocukluk arkadaşımla bir cuma akşamı sinemaya gitmeye karar vermiştik ve sıra bir sinema gününde en zor şey olan karar aşamasına gelmişti.İyi bir sinemasever olarak bu zorlu kararı verebileceğimi söyledim, daha önce hakkında sayfalarca inceleme okuduğum ve Akademi Ödülleri’ne de aday olan “Damien Chazelle”in yönettiği “Whiplash” adlı filme gitmemizi önerdim, ne hikmetse onlarca sinema bulunan Ankara’da “Whiplash” sadece üç sinemada oynuyordu. Ankara içinde yaptığımız hatırı sayılır bir yolculuk sonrasında sinemaya vardık. İlk girdiğimde filmin sonunda etkilendiğim kadar etkileneceğimi tahmin bile edememiştim. Film konservatuarda ilk senesini geçiren bir baterist ile onu yeteneklerinden dolayı kendi orkestrasına alan öğretmeni etrafında gelişiyor. Film tabii ki bu kadar basit değil. Miles Teller’ın büyük ustalıkla canlandırdığı Andrew iyi bir baterist haline gelebilmek için saatlerce hatta günlerce elleri kanayana kadar çalışan bir genç. Saatlerini baterisiyle geçirmesinin temel nedeni ise mükemmeliyetçi bir yapıya sahip olan, küçük düşürme, korkutma, hakaret, küfür ve hatta fiziksel şiddet kullanımını eğitim için son derece normal metotlar olarak kabul eden J.K. Simmons’ın oynadığı Fletcher adlı karakterin ona karşı olan haksız davranışları. Fletcher o kadar hırslı bir adam ki Andrew’a film boyunca nerdeyse köle muamelesi yapıyor ve bu durum da sizi filmi sonuna kadar koltuğunuza yapışarak izlemenize ve inanılmaz derecede gerilmenize sebep oluyor. Sonradan film hakkında okuduğum yazılarla filmin yönetmeni ve aynı zamanda senaristi olan Damien Chazelle’in de eskiden bir konservatuar öğrencisi olup Fletcher’a benzer bir öğretmene rastlayıp dayanamayarak müzik okulunu bıraktığını da öğrenmiş bulundum. Filmin ana teması bana göre kesinlikle kontrolsüz hırsın insana yapabilecekleri. Hatta filmi izlerken lisedeyken çok sevdiğim bir öğretmenimin hırsla ilgili biz öğrencilerine söylediği bir söz gelmişti, söz şöyle: “Hırs iki ucu açık bir bıçak gibidir, hedefine gereğinden fazla saplarsan sana da saplanır.” Şahsen hiçbir zaman hırslı bir birey olmayı beceremediğimi söylemeliyim ama şu yaşıma rağmen hırsları yüzünden hayatını kendine zehir eden, arkadaşsız kalan çok fazla insan gördüm. Bunları gördükçe de hırslı bir insandan çok azimli ve sorumluluk sahibi bir insan olmaya başladığımı söyleyebilirim. Hırs ve azim; aynı şeyi yapmanın iki farklı yoludur; hırsa kin, azime sabır eşlik eder sözünü de kendime hayat felsefesi edindim. Hırsın fazlası o kadar kötü ki eğer belli bir toplumu yöneten zümrede barınıyorsa sadece o zümreyi değil onun altındakileri de çok kötü bir şekilde etkileyebiliyor. Bunun en büyük örneklerinden biri de şüphesiz ki Sarıkamış felaketi. Öyle ki yaklaşık doksan bin asker başlarındaki Enver Paşa’nın o gözünü kör eden hırsı yüzünden donarak ölüyor ve askerlerimiz adeta bir katliama kurban gidiyor. Kişisel hırsları yüzünden koca bir milleti kaosa sürükleyen Enver Paşa ise çözümü kaçmakta buluyor. Günümüz Türkiye’sinde yaşanan durum ise ne yazık ki Enver Paşa’nın yaşattırdıklarından farksız. İnsanları kişisel hırslarına alet etmiş zümrelerin tavırları yüzünden Türk milleti olarak düştüğümüz durum içler acısı. Öyle ki bu bireylerin,zümrelerin birbirlerine besledikleri kin ve hırsları koca bir nesilin yitip gitmesine sebep olabilir ve ilerde gelecek nesillerin üzerinde de çok kötü etkiler Seçilmiş 2 bırakabilir. Fakat asıl problem de zaten çevresinde olan bitenlere duyarsız,eğitimsiz nesillerin yöneticilerin menfaati ve geleceği için yetiştirilmesi. Gittikçe sorgulama yeteneğini yitiren, silikleşen, düşünme yeteneğini hiçbir şekilde kullanmayan bir nesil. Unutulmamalıdır ki bir toplumun gelişimini çoğunlukla o toplumu yöneten zümreler belirler. Gelişmişlik seviyesi ülkelerde uygulanan eğitime göre farklılık gösterir ve eğitim sistemi ile doğrudan bir ilişki halindedir. Eğitim sisteminiz ne kadar iyiyse,vatanınıza o kadar nitelikli insan kazandırırsınız. Eğitimden yoksun bırakılmış bir halk kontrol edilmesi en kolay halk tipidir. Her yıl değişen eğitim sisteminin bir götürüsü olarak bizim halkımız da ne yazık ki iyice cahilleşmeye, kontrol edilmesi gittikçe kolaylaşan kör bir koyun sürüsünden farksız bir hale gelmeye başlamıştır. Umarım bir gün milletimiz bu kişisel hırslardan ve bu hırsların götürdüklerinden arınabilir ve millet olarak tekrar dimdik durabiliriz. HAYALLERİN GÜCÜ Türk Dil Kurumu'nun Güncel Türkçe Sözlüğü’ne göre "hayal" kelimesi, "Zihinde tasarlanan, canlandırılan ve gerçekleşmesi özlenen şey, imge, hülya"1 demek. Yani kabataslak, hayal, o anda olmayan bir durumun istenmesi. Hayal gücü ise "Bir nesneyi, o nesne karşımızda olmaksızın tasarımlama yetisi"2 olarak tanımlanmış. Demeye çalıştığım o ki, hayaller ancak sahip olmadıklarımızı konu alırlarsa hayal olurlar. Öyleyse, biz dokunamadığımız veya göremediğimiz, olay veya nesneleri nasıl düşlüyoruz, sahip değilsek nereden aklımızda kurabilecek kadar yetiye sahibiz? İşte bu soruların cevabı insan doğasından başka bir şey değil. O an sahip olmasak bile, bir zamanlar sahip olmuş olmamız veya sadece sahip olan birini tanımamız bile hayal kurabilmemize yeterli aslında. Hayallerin psikolojik olarak birçok faydasının olduğunu kanıtlayan makaleler ve bilimsel çalışmalar fazlasıyla mevcut ancak ben, her ne kadar bazı noktalarda bilime karşı koyacak olsam dahi, Paula Hawkins'in "Trendeki Kız" romanından ve kendi deneyimlerimden yola çıkarak hayal kurmanın hayatımıza olan etkilerinden bahsetmek istiyorum. Hepimizin, okuduğu veya duyduğu bir eleştiri ile başlayalım, "Okullarda verilen eğitimin hayal gücünü geriletmesi". Buna, çok istisnai durumlar hariç, kimsenin karşı çıkabileceğini düşünmüyorum. Gerek bu eğitim sisteminin içinde okuyan öğrenciler, öğreten öğretmenler, gerekse çocuk, kardeş, eş, akraba gibi yakınları bu sistemin içinde bulunan herkes,ezberci bir eğitimin verilmekte olduğunu ve giderek, nesildeki bireyler arasındaki farklılıkların azaldığını rahatlıkla fark edebilir. Böyle bir sistemde, öğrenciler insanı insan yapan esas noktanın farklılıklar olduğunun bilincine varmadan yetişiyorlar, bu konuda da hem fikirim. Ancak, kesinlikle hayal kurma eyleminin abartılmaması ve sağlıklı boyutlarda kalması gerektiğini savunuyorum. Evet, hayal kurmak yaratıcılığı arttırır, verimi arttırır, 1:http://www.tdk.gov.tr/index.php?option=com_gts&arama=gts&guid=TDK.GTS.5820d7f754f7b4.32191957 2:http://www.tdk.gov.tr/index.php?option=com_gts&arama=gts&guid=TDK.GTS.5820bdb92b4e50.14013929 mutlu eder, hedef koymayı kolaylaştırır, insanı motive eder ancak hayal kurmak elinizdekinin değerini düşüre de bilir. "Neden değer düşürsün ki?" dediğinizi duyar gibiyim. Bence fazla hayal kurmak sahip olmadıklarımızı yüceltirken, sahip olduklarımızı önemsemememize neden oluyor. Böyle düşünmemin en büyük nedeni ise insanlığın en temel problemi olan doyumsuzluk. Sahip olduğumuz nesne veya kavramların daha iyilerine sahip olma fikri, elimizdekilerle yetinmemize engel olurken, minnettarlık duygumuzu resmen yiyip bitiriyor. Bir başka deyişle, herkesin elindekilere özeniyor, gözümüzde karşımızdaki insanın elinde bulunanları büyüttükçe büyütüyoruz. Hayallerin kusurları olmaz mantığıyla yola çıkıp, sahip olmadığımız her şeyi hayal ediyor ve sonuç olarak yalnız kendi mallarımızda kusurlar bulurken geri kalan her şeyi değerinin üstünde gözlemliyoruz. Yapmaktan alıkoyamadığımız, kendininkileri küçük gör, başkasınınkini ise yücelt felsefesi yalnız maddi nesneler için geçerli değil elbette. Aynı cümleleri, manevi kavramlar hakkında kurmak da bir o kadar mümkün. İki, çok farklı örnek vererek, hayal kurmanın neden zararlı olduğunu pekiştirmeye çalışacağım şimdi. Her iki örnek için de bir an olsun düşünüp, gözlerinizde kendinizi canlandırın. Birinci örnek, kendi hayatımdan, hepimizin en az bir kere olsun tecrübe ettiği çok basit, sıradan bir konu. Bir restorana oturdunuz, şık bir garson deri kapaklı bir menüyü elinize uzattı, kapağı açıp yarısını bilmediğiniz yemekler arasından birini seçmeniz gerekiyor. Sağ yan masaya yeni bir tabak geldi, pek bir güzel ve lezzetli gözüküyor, siz de o yemeği çok beğenerek sipariş veriyorsunuz. Bekleme sırasında, o çok lezzetli yemeğin hayalini kurarak, yan masadaki, tanımadığınız adamın sahip olduğu bu yemeği kaçırmadığınız için çok mutlusunuz. Yemeğiniz geldi, artık o sizin, tam bir çatal alacakken sol çapraz masanıza gelen yemeğin çok daha güzel gözüktüğünü düşünerek, hayal kırıklığına uğruyor ve yaklaşık bir dakika önce hayalini kurduğunuz şeyden daha iyisi bulunduğu için üzülüyorsunuz. İkinci örnek, "Trendeki Kız" romanından, çoğumuzun belki empati yapamayacağı kadar ağır bir manevi konu. Her gün bindiğiniz trende aynı koltuğa oturup, camdan dışarı bakıyorsunuz, her seferinde de aynı yerde, aynı saatte bir evli çiftin mutluluğunu gözlemleme fırsatı buluyorsunuz. Onların kusursuz aile hayatını izleyip, onlar gibi bir aileye sahip olmanın ne kadar huzurlu olacağının hayallerini kuruyorsunuz. Ancak, zaten bu mutlulukta bir aileniz varken, değerini bilemeyip sorunlarınızı alkolle çözmeye çalıştınız, eşiniz sizin bu durumunuza dayanamadı, sizi aldattı ve şimdi çok mutlu. Siz ise trende her çifti izleyişinizde, asla aralarında bir tartışma yaşanmadığını ve asla ayrılmayacaklarını düşünüyorsunuz. Bir gün, çiftin birbirini aldattığına tanık oluyorsunuz ve artık onları düşünmeyi bırakıyorsunuz. Hangi yemeği alırsanız alın, başka birinin yemeği size hep daha cazip gelecek. Başka birinin mutluluğunu, onu üzgün görene kadar isteyeceksiniz. Hayaller, hayallerimizdeki gibi kaldıkça hayal olabilirler. Bu kadar kelime tekrarı ve laf oyunu için beni maruz görün ancak, bir bakıma hayallerin bizim için ne konuma geldiğini anlatmaya çalışıyorum. Tüm hayatımız hayallerle doldu taştı, onlarla kalkıp onlarla uyuyoruz, artık gerçek dünya ile bilinç altımızı ayıramıyoruz ve en kötüsü de artık hayallerimize ulaşmaya çalışmıyoruz, onların bize gelmesini bekliyoruz. O kadar kusursuz senaryolar yaratıyoruz ki aklımızda, gerçeklerden soğuyup var olan dünyanın sadece kötü yanlarını görüyoruz. Hayal kurmanın bir sınırı yoktur elbet, herkes kendi bilinç altında özgürdür ancak gerçek ile düşleri karıştırmamak için bu hayatta hiçbir şeyin kusursuz olmadığını bilerek yaşamalı ve bunun bilincinde hayal kurmalıyız. Pınar Ekin Alparslan Kaynakça Hawkins, Paula (2015). Trendeki Kız (A. Kuzucan, Çev) İstanbul: İthaki Eleştirel Düşünme ve Toplum George Orwell tarafından kaleme alınan Hayvan Çiftliği (Animal Farm), 1945 yılında basılmıştır. Mecazi bir dille yazılan “fabl” tarzındaki bu roman, adından da anlaşılabileceği gibi bir hayvan çiftliğini anlatılıyor. Siyasi benzetmelerle dolu bu kitapta, çiftlikteki domuzlar liderlik özellikleriyle öne çıkıyor. Hayvanlar, insanlara benzetilmiş. Örneğin domuzlar o dönemin liderleriyle eşleştirilmiş düşüncelere sahip. Totaliter rejim karşıtı olan Orwell, diktatör olarak gördüğü Rus lider Stalin’i bu romanda eleştirir. Napolyon adlı domuz romanda Stalin’i temsil etmektedir. Bu kitap her ne kadar bir dönemsel siyasi eleştiri olsa da, insanlar hakkında da evrensel eleştiriler yapar. Ben bu dönem siyasetine takılmadan, Orwell’ın insanlar hakkında yazdıklarına yöneleceğim. Bu kitapta yöneticiler domuz şeklinde, diğer çoğu insan ise koyun şeklinde temsil ediliyor. Bu koyunlar romanın başında ‘Dört ayak iyi, iki ayak kötü!’ diye slogan atarken romanın sonlarında ‘Dört ayak iyi, iki ayak daha iyi!’ şeklinde slogan atıyor. Bu koyunlar (insanlar) slogan örneğinde de olduğu gibi onlardan ne düşünmeleri istenilirse onu düşünürler. İsyan ruhları kalmamıştır, hatta hiçbir şeyi eleştirmez, olduğu gibi kabul eder. Orwell’ın insanları koyunlara benzeterek anlatmasının sebebi de aslında bu. İnsanlar da liderlerini yüceltirler, sorgulamazlar ve liderlerinin her dediğini düşünmeden benimserler. Dünya’ya çok açılmadan, ülkemizden örnekler vermek isterim. Örneğin bir siyasi partinin mitingine giden insanları gözlemleyelim. Sahneden uzakta kalan insanların konuşmayı yapanı görmese ve dediğini anlamasa bile, genelde konuşmayı keserek bu konuşmayı elleri acıyana kadar alkışlaması koyunluk değil de nedir? Öndekiler için de durum pek farklı olmazken, bir gün bu konuşmayı yapan insanın fasulyenin faydalarını anlatsa bile alkışlanacağını bilmek beni üzmüyor değil. Belirli kalıplara oturtulmuş partilere oy veriyor insanlar, kişilere veya düşüncelere değil. Siyasetten uzaklaşarak günlük yaşamımızdan da buna birçok örnek verebiliriz. İnsanların koyun gibi birbirini takip ettiğine hemen hemen her gün şahit olabiliyoruz. Burada, başımdan geçen bir olaydan bahsedeyim. Bir sınavda telefonların öğretmen masasına konulması gerekiyordu. Telefonlar karışmaması içinse minik kağıt parçaları konulmuştu, öğrenciler bu kağıtlara sıra numaralarını yazsınlar ve çıkarken kolayca alabilsinler diye. Telefonunu ilk koyan kişi sıra numarası üç olduğu için normal olarak kağıda üç yazdı ve telefonunun üstüne koydu. Art arda insanların kağıda üç yazıp telefonunun üstüne koyması beni güldürdü ve ardından üzdü de. Sonuç olarak masada on dokuz tane üstünde üç yazılı kağıt olan telefon ve benim telefonum vardı. Bu örnekte eleştirel düşünmeden önce insanların normal düşünmeden bile uzaklaştığına şahit olabiliriz. İnsanların bu özelliğini yemek için sıra beklerken bile göstermesini garipsedim hâliyle. Örneğin bugün yemekhanede aynı yemeğin olduğu iki sıranın birinde yirmiden fazla kişi sırada beklerken diğer sırada sadece üç kişi vardı. Sıra beklerken bile çoğunluğun peşinden gitmek artık gerçekten bir şeylerin yolunda olmadığını gösteriyor sanırım. Çoğunluk olan yerde insanlar, yeni düşüncelerin zaten diğer insanlar tarafından düşünüldüğünü varsayarak bu yeni düşünceler üzerinde kafa yormuyorlar. Eleştirinin azaldığı bu tarz ortamlarda kabul ettirilmek istenilen, liderlerin karizması ve ellerinde bulundurdukları güçleri sayesinde daha kolay kabul ettiriliyor ve insanlar sömürülüyor. Orwell’ın da bahsettiği aslında bu. Söylediklerimden de anlaşılabileceği gibi zaten tembellik ederek eleştirel düşünmekten kaçan insanların sadece kendilerine değil, bütün topluma zarar verdiklerini anlatıyor bence. Orwell, yetmiş yıl önceki gözlemleriyle insanların bu özelliklerini kitabına yansıtmış. Ben de bugünkü gözlemlerimle insanların hâlâ bu özelliklere sahip olduğunu görüyorum. Umarım bundan yetmiş yıl sonra da birisi çıkıp ‘Orwell, Hayvan Çiftliği kitabında bugünün insanını anlatmış’ demez. DENİZ AŞIKLARIDeniz yok mudur, deniz? Engin, mavi uçsuz bucaksız deniz. Çok şeyler çağrıştırır, hem sevene hem sevmeyene. Hak vermek gerekir kendisinden hoşlanmayanlara. Soğuktur, ıssızdır, tehlikelidir. Hiç tekin bir yer değildir. Hele hele Hollywood filmlerinden sonra. Denizi seven çoktur ama.Sevenler hastasıdır onun, onsuz yapamazlar. “Ne vardır ulan bu denizde?” dersin dışarıdan. Ah bir sorsan onu sevenlere, neler söylerler kim bilir. Bir sor bin işit derler ya, o şekil yani. Bir kere denizi seven ondan uzak kalamaz, ayrılamaz. Orada bir anlaşalım. İstediği kadar kötü olsun deniz, istediği kadar kendinden uzaklaştırmaya çalışsın fırtınalarıyla, dalgalarıyla. Aşktır bu. Hiç seven aşkından ayrılabilir, onsuz yaşayabilir mi? İkincisi deniz insanı ya çok samimidir ya da kurnaz. Kurnaz olanları anlayamazsın tecrüben yoksa, suya götürür susuz getirirler adamı valla. Samimi olanı da çok bir babacandır, misafirperverdir. Evladından ayırmaz Tanrı misafirini. Gözü gibi bakar,yedirir içirir. Ha, bak kendimizi kaptırdık yazıyoruz, vallahi unutuyordum. Yaşça büyük olanları da ayaklı kütüphanedir. Çok okumuş, çok gezmiş olurlar. Ama sen sen ol, deniz adamına çok güvenme evlat. Balık avlamaktan olsa gerek, kafaları iyi çalışır, yararcı olurlar. Balık... Ne eğlencelidir bu derya kuzularını avlamak. Bilene tabii, yoksa balıkları doyurmaktan başka işe yaramaz. Avlamak için önce sabırlı olacaksın, acele etmeyeceksin. Sonra ses çıkarmayacaksın, sakin olacaksın. Korkar yoksa, yemi yemeye bile gelmez meret. En önemlisi oyunu kurallarına göre oynayacaksın, bileceksin hangi balık neyi yer, ne zaman su üstüne çıkar. Bunları yaparsan akşama eve ekmek götürürsün. Hakikaten belki bu yüzden kurnazdır bu deniz adamları. Ne de olsa işin sonunda eve ekmek götürmek var, ya da akşamları kafaları balıklarla beraber güzelce çekmek. Denizi bir de adada tadacaksın, kokusunu alıp hissedeceksin. Bir başkadır oralarda bu uçsuz bucaksız mavilik, bu sakinlik, bu huzur. Yatacaksın sahilinde, çekeceksin kokusunu içine, ta derinliklerine. Onunla bir olacaksın, hatta o olacaksın. Havalanacaksın, gezeceksin tüm adayı. Yetmeyecek açılacaksın, gideceksin başka diyarlara. İşte o zaman seveceksin onu. İnsana olan aşktan farklıdır denize olan bu aşk. İlki ulaştın mı biter. Kapanır aşk dolu defterler, yırtılır kokulu, renkli mektuplar. İkincisi yok mudur ikincisi, ulaştıkça daha çok istersin onunla olmaya, yetmez, ayrılamazsın. Bağımlısı olursun. Yakarsın bir cigara. Öyle hızlı hızlı içmek yok, racona ters bir kere.Yavaş yavaş içeceksin, dertli dertli. Düşüneceksin, düşüneceksin ona olan sevgini ve balıkları. Balıkları ya! Erken yatmak lazım yarına ağ atılacak.Balığa çıkılmayan günler gezersin bulunduğun adayı, kuşlar sarar dört bir yanını. Renk renk,boy boy, çeşit çeşit. Alıp sevesin gelir hepsi. Sevip koruyasın gelir canilerden. Bu caniler yok mudur? Bin tane kuştan 250 gram et çıkmaz ama avlarlar onları, düşünmeden, hissetmeden. Avlanmanın kuralını da unuturlar. Ya korunmak için ya karın doyurmak için avlanacaksın şu hayatta. Eşit şans vereceksin karşı tarafa. Yok öyle şaçmayla silah atmak. Ama bu terbiyesizler, ahlaksızlar tuzak kurarlar. İçine de bir yaralı kuş... Bilenler bilir çok vicdanlı hayvandır bu kuş. Yaralı arkadaşını duydu mu hemen gelir. Geldiğinde de tuzağa kapılır. O zaman göreceksin bu avlayanları. Koşarak gelirler tuzağın yanına. Dişlerler oracıkta hayvanı, canlı canlı boyunlarını koparırlar, tüylerini yolarlar. İşte o zaman dayanamam, kaparım hemen kağıdı kalemi. Ya ne zannettin? Bana yazı yazmak için çiçek, kuş hürriyeti değil, içimdeki aşkın, deliliğin, oturmaz düşüncenin hürriyeti lazım!*Son olarak yazarınız der ki, bu deniz aşkını ölmeye az kala bir de Bodrum'da tadacaksın. Sakın diyeyim daha genç yaşta gitmeyesiniz, yoksa deniz aşkı yetmezmiş gibi Bodrum aşkı da sararseni. Sakın “Hadi canım!” demeyesin, Halikarnas Balıkçısı'nı dinleyesin:“Yokuşbaşı'na geldiğinde Bodrum'u göreceksin,Sanma ki sen geldiğin gibi gideceksin.Senden öncekiler de böyleydiler,Akıllarını hep Bodrum'da bırakıp gittiler...”Haydi rastgele!Altuğ KAYA *Abasıyanık, Sait Faik. Son Kuşlar. İstanbul: İş Bankası Kültür Yayınları, 2014. Sayfa 56. BasılıKANLI TARİH Dünya üzerinde barındırdığı ancak milyarlarla ölçülebilecek, binbir çeşit canlı ile gerçek bir renk cümbüşüdür. Biz insanlar da bu karmaşa ve kalabalığın içerisinde kendimizi yalnız hissetmemek için diğer insanlarla iletişim kurarız. İnsanların kendilerini ifade edebildiklerini kanıtlayan ilk olgu mağara duvar resimleridir. Ardından insanlar icat edebilecekleri en işe yarar buluşu elde ettiler: Yazı. Geçmişten günümüze siyasi ve toplumsal olayların aktarılmasını sağlayan yazı, aynı zamanda hayatımızı her alanda kolaylaştıran bilim ve insani duyguların dışa patlaması olan edebiyatın da bu kadar gelişmesinin sebebidir. Ancak bu bilgi birikiminin bazı yan etkileri de vardır. Tarih, bilim olmanın gerekliliklerinden olan denenebilirlik ve aynı koşullarda tekrarlandığında aynı sonuca ulaşılabilirlik gibi özellikleri, geçmişe gitmek henüz mümkün olmadığı için, taşımamasına rağmen bir bilim olarak kabul edilir. Ancak bir bilim olarak sayılabilmenin bir numaralı kuralı olan nesnellikten uzaktır tarih. Bu sebepten ötürü bir bilim olarak değerlendirilmemesi gerekmektedir. Tarih nesnel değildir çünkü tarihi kaybedenler yazamaz. Tarihi kazananların yazdığı doğrudur ancak eksiktir. Burada bir komplo teorisinden bahsetmiyorum, bütün hükümetler aslında insanlardan gerçekleri saklıyorlar da demiyorum çünkü geçmişten günümüze kalan bilgileri, kitapları yalanlayıp tarih denilen olgunun içinin boş olduğunu savunmak saf bir cahilliğin ve koyu bir gericiliğin belirtisidir. Burada bahsettiğim olay yazılı tarihin yanlış olduğu değil de eksik olduğudur. Tarih kitaplarında sadece kanlı savaşlardan, şanlı ordulardan, muhteşem krallardan, devasa kalelerden, bilinen dünyayı boydan boya aşan zengin kervan yollarından bahsedilmektedir. Kazanan taraf yüceltilmekte, kaybeden taraf yerilmektedir. Kazanan tarafın hakkederek kazanıp kazanmamasından bahsedilmemektedir. Sadece kazandığı için galip tarafın işlediği insanlık suçları göz ardı edilmektedir. Ancak 1789’daki Fransız İhtilali’ne kadar şanlı tarih olgusu insanlar için hiçbir tehlike yaratmamaktaydı çünkü milliyetçilik duygusunu güçlendirmek için kullanılmıyordu ve ömrü sadece bir hükümdarın yaşam süresi kadardı. Ama milliyetçilik akımından sonra tarih bir bilgi aktarımından kuvvetli ve ölümcül bir silaha dönüştü ve tarih objektifliğini tam da bu anda, millî tarihçi anlayışına kaybetti. Diğer ülkelerin kendi tarihlerini olduğundan farklı göstermeye çalıştıklarını anlayabilmek, dışarıdan gözlem yapan bir insan için daha kolaydır. Bu durumun en yakın ve bariz örneği ABD-Irak savaşıdır. 20 Mart 2003 sabahı, Amerikan orduları Irak’a doğru bir saldırı başlattı. 2011’de ABD orduları geriye çekilirken arkalarında 1 milyon sivil yaralı ve ölü bıraktılar. Bu savaşın ardından ABD hükümeti ve medyası -ağırlıkla Hollywood – bu kanlı savaşta mazlum olan tarafın kendileri olduğuna bütün dünyayı inandırmak için bir çaba içine girdiler ve en azından Amerikan vatandaşlarını buna inandırmayı başardılar. Kendi yaşadığımız ülkede tarihimizin farklı gösterilmek istendiğini düşünemeyiz bile. Ancak dünyada her ülkeyi saran bu milliyetçilik tufanı elbette Türkiye’yi de etkilemiş olmalı. Ülkemizde her kesimden insanda bir Osmanlı sevdası, bir Selçuklu özlemi belirdiği bir dönemdeyiz. İşte Fetih 1453 filmi tam da bu millî duyguların kabardığı bir dönemde çekildi. Adından da anlaşılabileceği üzere İstanbul’un fethi anlatılıyor bu filmde. Bu filmi sakıncalı yapan içerisinde yer alan tarihsel olaylardan çok içinde yer almayan tarihsel olaylardır. Bu filmdeki her “gerçek” Türk sadece iyi yönleri ile aktarılmakta ve bir hata yapma ihtimalleri akla bile gelmemekte. İnsanlar kendilerini ,millî bağlarla, bu karakterlerle özdeşleştirdikleri için kendilerini de , sadece Türk oldukları için, asla hata yapmayan bireyler zannetmektedirler ve bu hissiyata da milliyetçilik adını vermektedirler. Millî duyguların insanları birleştirdiğine inanılmaktadır ama gerçek bunun tam da zıddıdır. Dünyayı devasa bir cam masa, biz insanları da masanın her yerine eşit olarak dağılmış karıncalar olarak düşünün. Eğer masanın farklı konumlarına farklı renk ve lezzetlerde yiyecekler koyarsanız aynı ağız tadına sahip ve aynı rengi seven karıncaların oluşturduğu çeşit çeşit gruplaşmalara tanıklık edersiniz. İşte milliyetçilik de bunun gibidir. Ortak yanları ve çıkarları olan insanlar farklı konumlarda birbirlerinden farklı olarak yaşarlar. Küçük ölçekte birleşmiş gibi gözükseler de aslında büyük resme bakıldığında ilk baştaki hâllerinden bile daha kutuplaşmış ve birbirlerinden uzaklardır. Oysaki tüm karıncaların ortak ihtiyacı ve amacı olan su konulsaydı masaya farklı yiyecekler yerine, ortada devasa ama tek bir grup olurdu. Ortaya su koyabilmek ancak şu anda ortaya farklı yiyecekleri koyan tarihin başarabileceği bir iştir. Eğer tarihçiler devletleri ve milletleri yüceltmek yerine; merhamet, hoşgörü ve tevazu gibi insanlığın ortak paydası olan güzel davranışları yüceltirse inanıyorum ki insanlar daha az bölünecek ve daha az diğerleştirme çabasına girecektir. BARAN KIRDAR 21703982 KAYNAKÇA AKSOY Faruk (Yön.),Fetih 1453, Aksoy Film Production, Türkiye 2012. Eren Can Özdemir Anı Ateşinde Ağrılar Başım ağrıyor, başım çok ağrıyor. Kulağımdan eksilmiyor bitip tükenmek bilmeyen çınlamalar, sanırım kaybettim neşeli tonlarını hayatın. Kaybettim çünkü anılarım gece gündüz ayırt etmeksizin saldıran Moğol atlıları gibi gözümün önüne geliyor adeta bir film şeridi edasıyla. Belki şarap olsaydı tüm bu anılar; dize gelebilirdim yıllanmış güzellikleri karşısında lal olup. Ama ne yazık ki ne bu film şeritleri, bu anılar birer şarap misali beni bekliyor ne de ben iyi bir içiciyim Neyzen Tevfik‟in yanında. Bahsettiğimin tam aksine bambaşka bir yola sokuyor beni; sapa, çukur dolu, ışık almayan, beni bana geri vermeyen bir yol. Kendimi avuttuğum tek nokta ise bu yolda yalnız olmadığımın bilincinde olmamdı. Sonuçta tek ben olamazdım tüm bunları yaşayan, tek ben olamazdım tüm bu acılara reva görülen, ölmeden gömülen… İşte bu beyhude kendimi avutmaya çabalamalarımda, aklıma hep Friedrich Klein ve onun sözleri gelir: “Anılarımın saldırısı işkenceye dönüştü giderek, kalbim hızlı hızlı çarpmaya başlayıp gözlerimde yaşlar belirdi. Çıldırmanın eşiğinde olduğumu fark ediyordum” (Hesse 52). Bu ağır sözlere sahip olan adam ki geçmişinden, hatalarından kurtulmak için coğrafya coğrafya gezip duran, anılarını unutmak için sürekli yenilerini yaratan birisiydi, ama ona rağmen anıları peşini bırakmadı. Anıları dikiş tutmayıp sürekli açılan bir yara gibi olan ben ise Genç Osman gibi Yedikule Zindanları‟nda bekledim çaresizce. Başım ağrıyor… Nedenini öğrenmeye çalışırken bu nereden geldiği belli olmayan çınlamaların, yaşım arttıkça anılarımın benliğime bindirdiği yükün de arttığı dank etti kafama. Çünkü yıllar geçtikçe anıların yarattığı pişmanlığın ve tahribatın bende oluşturduğu yükün bir dağ hâline geldiğini ve benim de Atlas misali onu taşımaya çalıştığımı gördüm kendime acıyarak. Yani en azından ben bu yükler altında hiç olmadığı kadar boğuluyorum bugünlerde. Daha da acı olan ise o kadar alıştım ki bu yüke, çınlamalara, ağrılara; ne zamandan beri onlarla birlikte yaşadığımı hatırlamıyorum. Çoğu zaman arkama bile dönüp bakmadan gitmek istiyorum. Asıl mesele öyle basitçe tası tarağı toplamak veya kendimi unutturup, tarih sahnesindeki önemsiz yerimi silmek değil, sadece Eren Can Özdemir anılarımı bıraksam yol kenarındaki bir çöp torbasına bu bile yeter bana. Ama bu „ateşten gömleği‟ ne çöpçüler toplayabilir ne de ben bir çırpıda çıkartıp atabilirim ruhumdan. İşte elimden bir şey gelmediğini fark ettiğim o vakit, kaçıp kurtulmak yerine - ki yapamadığım besbelli ortadayken - yüzleşmeyi de denedim anılarımla. Ne yaşadıysam, neyle karşı karşıya geldiysem, daha doğrusu hangi anılar benim üstümde bu kadar büyük bir etki -ruhumda sızı- yarattıysa onu bulmaya çalıştım. Yalnız kaldım on iki gün on iki gece, düşündüm Kanuni gibi hayatı ve aradım tutunacak bir sebep. Kafamda şekerler patlıyordu, evet delilik damarlarımda hızını alamamış bir rafting botu gibi akıp gidiyordu. Ve birden her şey sonra erdi. Ortada ne akarsu ne de üstümde bir yük vardı. Sanki iki karadelik birbiriyle çarpıştı ve ortaya bir yıldız çıktı. Beynimden eksik olmayan korkutucu anılar birer birer eğildi önümde ve kabul ettiler hakimiyetimi. Ne olduğu, neler yaşandığı hakkında hiçbir fikrim yokken önümde bir kağıt-kalem ve dört dizeden oluşan bir yazı gördüm: “Adının üstüne anılar koyma/Sen mezar değilsin/Anılar adının ardından gelsin/Sen duvar değilsin” (Asaf 45). Delirip kendini kaybetmenin acısından ucu ucuna kurtulan şanslı kişilerdenken ben, çevremde azımsanamayacak sayıda geçmişleri ve anıları tarafından ele geçirilmiş insanlar görüyorum. Tüm bu insanlar; metroda, yolda, dört duvar arasında kalmış işyerlerinde veya evlerinde ruhsuz şekilde ve acı çekerek zaman geçiriyorlar. Daha doğrusu zamanın onlar için bitmesini bekliyorlar diyebilirim. Çünkü artık o bireyler yeni bir işe girişecek veya yeni bir duygu tadıp yeni anılar yaratacak hâlde değiller. Anılarında hapsolmuşlar ve gerek pişmanlık gerekse yılgınlıkla o gün, onlar için belirlenmiş işlerini yapıyorlar çaresizce. Beynini ele geçiren anıları yüzünden iki eliyle sıkı sıkı geçmişi tutarken bu insanların, sadece deliren kişilerin yüzlerine kondurduğu o umursamaz, acılı boş bakışın arkasına sığındıklarını görmek kadar içimi acıtan bir şey daha yoktur. Onlar için şimdiki zaman ve gelecek zaman yoktur, tek boyutta soyutlanmışlardır geri kalandan. İşte tüm bu saydıklarım bendim bir zamanlar. Ve o yüzden hâllerinden o kadar iyi anlıyorum ki… Yolumuz, düşmanımız, acımız aynıydı. Canlarını yakan anılarla her gün baş başa kalmak, her an onları tekrar tekrar yaşamak. İşkencenin böylesi dünya tarihinde daha önce vuku bulmamıştır. Baş ağrıları çekiyoruz biz. Böylesi baş ağrısı daha önce vuku bulmamıştır… Kaynakça: * Hesse, Hermann. Klein ve Wagner. Çev. Kamuran Şipal, İstanbul: Yapı Kredi Yayınları, 2017. Baskı * Asaf, Özdemir. Çiçek Senfonisi. İstanbul: Yapı Kredi Yayınları, 2016. Baskı ULUS VE ULUSUN TEMSİLCİLERİ George Orwell’ın “Hayvan Çiftliği” romanında, bir çiftlikteki hayvanların sahipleri olan insanlara başkaldırısını, ardından hayvanların domuzlardan oluşan bir yönetimle yeni hayatlarına devam ettikleri, fakat domuzların insanlardan daha zalim bir yönetim sergiledikleri anlatılmış. Gerçekten de kitapta yaratılan çağrışım insana kötünün kötüsü var dedirttiriyor. Halklara iyi ve adil yönetimler sergileyeceklerini söyleyip halkın desteğini aldıktan sonra halka sırtını dönen ve türlü zulümler yapan yöneticiler tarihe insanlığın yüz karası olarak geçmiştir. Çünkü halkın yöneticisi olmak çok büyük sorumluluk isteyen bir iştir ve bu işte akıllı davranmayan ya da bilinçli olarak halkı sömüren yöneticiler halkın kalbinde lanetlenirler. Akıllı ve sorumlu bir yöneticinin yapacağı ilk ve en önemli iş ise halkı eğiterek, onu olabilecek en bilinçli düzeye getirip, içten veya dıştan gelebilecek sömürücülerden halkı sonsuza dek kurtarmaktır. Eğitimin en önemli parçasının aile olduğunu düşünürsek, eğer bir yönetici halkı gerçek anlamda biliçlendirebilirse bu bilinçlilik nesilden nesile ailelerle aktarılacaktır. Halk yöneticilerin olası beceriksizliklerinden veya olası kötü niyetlerinden kendini koruyacaktır. İyi bir yönetici veya devlet adamı kendinin halk tarafından sorgulanmasından rahatsız olmaz, tam tersine bunu ister, o halkını bilinçli ister. Beceriksiz ya da kötü niyetli bir yönetici ise hesap vermekten her zaman korkar. Çünkü halkın aydınlanması ve sorgulayıcı olması sözünü ettiğimiz kötü yöneticinin sonudur ve bu sondan her zaman kaçar. Her ne kadar yöneticinin varlığından söz etsek de, halk yönetilmek için değil temsil edilmek için olmalıdır yöneticinin gözünde. Temsil edebilmek için de kendinin de halkın bir parçası olduğunu bir an olsun aklından çıkarmamalıdır. Bir devlet adamı için halkın içinde özgür ve sıradan bir vatandaş olmak en büyük mutluluk olmalıdır ki ulusunu gerçekten anlayıp ona hakkıyla hizmet edebilsin. İnsanların sadece sevdikleri işte mutlu olabildiği ve mutlu olduklarında daha üretken oldukları gerçeğini kabul etmeyen yoktur. Bu ilke bir ulusun lideri için de geçerlidir. O ulusun lideri ya da devlet adamları kendini halktan ayrı düşürürse ya da halkı ötekileştirirse, eğer o ulus bilinçli ise bu durumdan ve bu yöneticiden kendini kurtarmayı bilecektir, eğer değil ise o ulus felaketin eşiğine gelmiştir, gözü dönmüş yönetici ulusu bir girdap gibi içerisine çekecektir. İşte iyi bir liderin bu ulusun ileride bu eşikten geçebileceğini bilip, önlemlerini zamanında almalıdır. Bugün ülkemiz Türkiye Cumhuriyeti de yukarıda belirttiğim iyi ve kötü senaryolardan maalesef kötü senaryoyu yaşamakta. Ülke bir girdaba girmekte, bu durumun belirtilerinden bir tanesi de devlet yönetimindekilerle halkın arasının ne kadar açık olduğudur. Bu tabi ki halkın suçu değildir. Ankara’da yaşayanlar bir kez de olsa görmüşlerdir makam arabalarının çokluğunu ve yönetimdekilerin halktan nasıl korunduğunu. Bir ülkenin başbakanının kendi ülkesinde, beraberinde bir koruma ordusuyla gezmesi gerçekten çok acıdır. Bir örnekle açıklarsak halkı aile, başbakanı da ailenin reisi saydığımızda, ailenin reisinin aileden korunması gerçekten acizliktir. Bu durumun bilincinde olan vatandaşlar içinse durum şaşırtıcı bir o kadar da öfkelendiricidir. Bir başbakan kendi halkından korkmamalıdır. Aksine kendini halkın kollarına bırakmalı ve halk da onu namusu bilip korumalıdır. Buna rağmen bu yönetici halkından korkuyorsa bu halkından bir şeyler gizlediğinin işaretidir, halkın tepkisinden korkulmaktadır. Ama yönetici şunu bilmemektedir; halk adalete güvenmektedir, ve halk kendine ihanet edeni adalete teslim edecektir. Ülkemiz de bu girdaptan sonunda kurtulacaktır. Böyle düşünmeme sebep olan temel şey ise, zamanın hep ileriye aktığı gerçeğidir, yani eskimiş yönetimler tarihte kalacaktır ve dünyadaki düzen eskiye dönmek isteyenleri, yani zamana ayak uyduramayanları, mahveder, onların üzerinden bir silindir gibi geçer gider. Zamanın gereklerine uyanlar ise yaşamak için her zaman yer bulacaktır. Orwell’ın kitabında hayvanların yöneticisi olan domuzlar da halkından sürekli birşeyler gizlemektedirler ve kitabın sonunda domuzlar çiftliğin eski sahibi olan insan ırkıyla yani başkaldırdıkları sistemin parçalarıyla bir masada oturup anlaşmaktadırlar. Yazar kelimelerle çizdiği son portrede şunu betimlemektedir: Çiftliğin halkı, yani hayvanlar, çiftlikteki bir evin dışında bir camdan içeriyi gözetlemektedirler ve hayvanların görebildiği şey aynı masada oturmuş hayvanlar ve insanlardır, fakat hayvanlar masadaki domuzlarla insanları birbirinden ayırt edememektedirler. MOR CEPKEN ve ANADOLU’NUN İÇİMor Cepken , herhalde şimdiye kadar okurken en çok keyif aldığım öykü kitabıdır şuan. Bu kitap beni direkt olarak saflığın hala var olduğuna inandırdı. Mor Cepken öyküsü ilk öyküdür Osman Şahin’in bu kitabında. Osman Şahin ‘in ilk okuduğum kitabı ama beni , onun kitaplarını okumam gerektirdiğine inandırdı.Mor Cepken öyküsünde hem saf bir aşkı hem de kadınların özgürlüğünün , Yörük kültüründe mor bir cepkenle simgelendiğini görmekteyiz. Hatta öykünün içinde kitabın isminin neden Mor Cepken olduğunun da geniş anlatımı yer alıyor. Maviye yakın mor renkli, yumuşak kumaştan yelek gibi kesilmiş , dikilmiş kenarları sarı simlerle süslenmiş bir yelek ve bu yelek Yörük kadınları için özgürlüğün timsali. Yörük kültüründe eğer bir kadın kocasını sevmiyorsa, ihanete uğramış ise , zorla evlendirilmişse bu mor cepkeni giyip bir yere oturur herkesin kendisini görmesini sağlarmış. Mor cepken kolay kolay sandıktan çıkmazmış. Ne zaman ki kadın eşinden şiddet görürse, cepken o zaman sandıktan çıkarmış. Kadının, bunu giyinerek sokağa çıkması, "eşim bana şiddet uyguluyor , ben gönülsüz evlendim , ben kocamı sevmiyorum. Bu nedenle ondan boşanıyorum, haberiniz olsun" anlamına geliyormuş. Bu nedenle erkekler eşleriyle yaşadığı problemleri şiddete başvurmadan, saygı ve sevgi ile çözmeye gayret ederlermiş. Aksi davranışın eşinin mor cepken giymesine yol açacağını bilirmiş. Eşi mor cepken giyen erkek, eşinden boşanmakla kalmaz, bir daha kolay kolay evlenemezmiş. Çünkü herkes bilirmiş ki eşine mor cepken giydiren adamdan koca olmaz. Kadına saygı göstermeyen, şiddet uygulayan insana kimse bir daha kız vermez. Hal böyle olunca şiddete maruz kalan kadın sayısı yok denecek kadar az oluyormuş. Bu öyküde de , Bulca karakterinin, babasının para sevdası yüzünden zorla zengin bir akrabasıyla evlendirilmesini ve sevdiği Civan’ı elli yıl beklemesini okuyoruz. Osman Şahin’in Anadolu’da yaşanan bu tür olayları yansıttığı bu eserinde hem eleştirel bir bakış açısı sergilediğinde hem de anlatımının çok içten çok bizden olduğunu hissediyoruz. İlk olarak öyküye beni aşık eden kısım duyguları çok saf ve samimi bir şekilde anlatmasıdır. Öykünün bazı kısımlarında sezeceksiniz bu duyguları. Ben tamamenöykünün içine gömüldüm bu konuşmalarla. O kadar içtendi ki bu sözleri birinden duysanız asla şüphe etmez inanırdınız. ‘‘Yürümenin , sokağa çıkmanın süsü , yakışığıydın. Bakışlarım nakışlıydı yoluna.’’ (sayfa 16). ‘‘Bir kez gölgeni düşürmüştüm içime.’’(sayfa 18) özellikle bu kısımlardı beni bu öyküye odaklayan Osman Şahin’in bu eserinde. Bu anlatım tam bir Anadolu anlatımı. Bu anlatım tam bir saflığın timsali benim fikrimce. Aşkın , hislerin , düşüncelerin Anadolu ağızıyla anlatılması beni çok cezbetti bu öyküsünü okurken Osman Şahin’in. Aynı şekilde öykülerde geçen çoğu kelimeler Anadolu insanının o güzel ağzından özenle seçilmiş sanki. ‘’…boylu bosluydum.’’ ,‘’Hatırlan mı…’’ (sayfa 16) ‘’…dalınatüfeğini takar…’’(sayfa 33). Nedendir bilinmez toplumumuz insanı , özellikle kentsel kesim , modern yaşamın etkisiyle aslında bu ağzı hiç kullanmaz hatta duysa bilmez sanırsınız ama hiç sanıldığı gibi değil. Bu öyküyü okurken , cümlelerde heyecanlı heyecanlı dolaşırken sanki bir şeyimi kaybetmişim de bulmuşum gibi hissettim. Bu kelimeler , bu cümleler, bu anlatım aslında toplumumuz insanının , bizim geçmişimizdir , aslımızdır , özümüzdür.Özellikle anlatım açısından değinmek istediğim diğer bir husus ta Osman Şahin’inbu eserini okurken kendimi bir anda sanki Dede Korkut Kitabelerinden bir kesit okuyormuş gibi bir hisse kapıldım. Dede Korkut’ta her zaman konuşmalar şiirsel hatta kafiyelidir.‘’ Bre ne heybetli ihtiyarımKapıcılar seni görmediÇavuşlar seni duymadıBenim görür gözlerim görmez olduTutar benim ellerim tutmaz olduTitredi benim canım cuşa geldiAltın kadehim elimden vere düştü ’’(Dede Korkut Deli Dumrul Destanı)Mor Cepken de ben bu tür bir anlatıma rastladım. Bu açıdan hem Dede Korkut Destanı’na benzetmeme hem de saf bir dille yazılmış olduğunu görmeme neden olmuştur. ’’Kaç gündür duyardım , canının inceldiğini , dönülmez yola girdiğini , ölüm kuşunun kapına konduğunu , senden can talep ettiğini…’’(sayfa 15) Bu öykü kitabını hem anlatımın bu kadar duygu yüklü olması ve duyguların bu kadar safça olması ve bizim özümüzü yansıtması hem de Anadolu’nun içindeki hala yaşamakta olan bazı olaylara ışık tutması yönünden çok beğendiğim ve okumaktan keyif aldığım eserlerimin arasına aldım kitaplığımda.Bengü YİĞİT21503884Kaynakça:Şahin, Osman.Mor Cepken.Mayıs,2016.İstanbul.ÖYKÜLER VE MÜZİKLER Fazıl Say biletleri gösterilerinden çok uzun zaman öncesinde tükenen ve izleyici kitlesini ülkenin en kültür sahibi insanlarının oluşturduğu, en değerli sanatçılarımızdan bir tanesidir. O kadar büyük bir yeteneğe sahiptir ki parmaklarını piyano tuşlarına değdirdiği andan itibaren etkilenmemek elde değildir. Bütün parçaların zevkle dinlediğim bir sanatçı olarak, Sait Faik’in hikayeleriyle,klasik müziğin çok başarılı bir şekilde bir araya getirildiği konseri izleme fırsatı elde ettim. Ve şu ana kadar en zevk aldığım ve son bulmasını istemediğim gösterilerden biri oldu. Bu etkinlik daha önce gittiğim klasik müzik konserlerinden çok daha farklıydı. Beni çok şaşırtan bir performans oldu. Çünkü klasik müzik ile hikayelerin harmanlanmasından bu kadar güzel bir sonuç çıkabileceğini asla tahmin edemezdim. Sait Faik’in “Stelyanos Hrisopulos Gemisi” hikayesini daha önce okumuş olmama rağmen bu kadar etkileyici gelmemişti bana. Performansı etkileyici hale getiren pek çok unsur vardı. İlk başta konserde en çok hoşuma giden şeylerden biri hikayenin baş karakteri olan Trifon’un hikayesinin Songül Öden, Demet Evgar ve Esra Bezen Bilgin gibi başarılı oyuncular tarafından sahnede anlatılmış olmasıydı. Uzun bir tiyatro geçmişine sahip olan bu oyuncular için hikayeyi anlatırken ayı zamanda onu canlandırmak hiç de zor olmadı. Ve bu canlandırmalar bende bir tiyatro oyunu izliyormuş izlenimi uyandırdı. Bir başka unsur ise Fazıl Say tarafından bu konser için bestelenen ve hikayelerle uyumlu olan Zeynep Halvaşi ile Serenad Bağcan tarafından söylenen mükemmel şarkılar oldu. Sesleri o kadar etkileyiciydi ki zaten büyük emek harcanarak bestelenmiş olan bu şarkılara bambaşka bir boyut kazandırdılar. Fazıl Say’ın birçok destekçisi vardı sahnede. Piyano kadar diğer enstrümanların da konsere olan payları azımsanamayacak kadar fazlaydı. Aynı zamanda bu konserde viyolonsel ve kemençe gibi birbirinden oldukça farklı olan iki enstrümanın düeti beni şaşırtan bir başka şey oldu. Birbirinden farklı şeylerin birbirleriyle uyum içerisinde olabileceğini bir kez daha anlamış oldum. Vurmalı çalgıların da konsere büyük bir katkısı vardı. Hala nasıl yaptıklarını anlamamış olsam da bu çalgıları deniz sesini elde etmek için kullandılar ve gerçekten de o anda kendimi deniz kenarındaymış gibi hissettim. Sait Faik’in yaşamının büyük bir kısmını geçirmek için seçimini neden Burgazada yönünde yaptığını da anladım. Çünkü bu dört tarafı denizlerle çevrili yerde,ilham alabileceği pek çok günlük olay yaşanıyordu ve bu günlük yaşamın içerisinden her bir parçayı alıp başarılı öyküler haline getirebilmişti. Bu yaşam parçaları denize tutkusu olan bir çocuğun gemi yapma merakından,ada sokaklarındaki vahşi kedilere ve adada mevsimlerin yaşanışına kadar çeşitliydi ve Sait Faik de gözlem yetenekleri sayesinde bu çeşitliliğin farkına vardı. Bu farkındalık bize, edebiyatımızın en iyi öykü örnekleri olarak geri döndü. İşte bu konseri benim için özel yapan şey de aslında tam olarak buydu. Sait Faik’in günlük hayatta özel bulduğu parçaları enstrümanlar,tiyatro ve şarkılar yardımıyla bir araya getirerek daha da özel olmalarını sağlamışlardı. Ve bunu yapabilecekleri en farklı yöntemle yapmışlardı. Farklılığın sonuçlarından korkmamışlardı. Günlük sıradan detayların bir araya getirilmesiyle değerli öykülerin ortaya çıkabilmesi gibi,birbirinden farklı şeylerin de uyum sağlayabileceğini net bir şekilde göstermişlerdi. Bu yazımı hikayede bulunan başkahraman Trifon tarafından söylenen ve bu durumu çok güzel örneklediğini düşündüğüm bir alıntı ile bitirmek isterim : “Bu seferki gemi öteki yaptıklarına benzemeyecekti. İçine insan almayacaktı belki ama güzel olacaktı.” Onat Uzaldı 21603405 SEVGİ OLMADAN ASLA Hangi koşullarda ve nerede yaşıyorsak yaşayalım, hepimiz bu hayattan soğuduğumuz ve her şeyin anlamsız geldiği anlar yaşamışızdır. Hayatımızın dibe vurduğunu düşündüğümüz bu gibi zamanlarda, kendimize gelebilmek ve hayata dair en ufak bir umut ışığı görebilmek için yanımızda bir dost eli ararız. Bu dost, bizi acılarımızdan arındıracak ve hayatın içine çekebilecek tek şeydir belki de. Bu dostu bulabilirsek ne âlâ, bulamazsak çevremizdekilere ciddi zararlar verebiliriz, belki de daha kötüsü. Geçenlerde Büşra Yılmaz’ın Ölüme Fısıldayan Adam adlı yapıtını okuduğumda biz insanları hayata bağlayan asıl şeyin ne olduğunu sorgulamaya başladım. Hırsımız mı bizi her gün yaşamaya devam etmeye itiyor, yoksa cennete gideceğimizi düşünerek öbür dünyaya yatırım yapmak mı yaşatıyor bizi? Bence bu sorunun tek bir cevabı var: Bizi hayata bağlayan ve her gün yaşamımıza devam etmemizi sağlayan güç, sevgi. Lisede IB programında okurken yapmak zorunda olduğum bazı aktiviteler kapsamında bir huzurevini ziyaret etmiştim. Duygusal yönden çok dolu bir deneyimdi çünkü oradaki insanlar ya evlatları onlar ile ilgilenmediği için ya da onlara bakacak kimseleri kalmadığı için oradalar. Tabi ki oradaki çalışanlar yaşlıları rahat ettirmek için ellerinden geleni yapıyorlar, ancak onların ilgisi yaşlılar için çocuklarının ilgisinin yerini hiçbir zaman tutamıyor. Bütün misafirlerin yüzünde derinlerde hissettikleri sevgi eksikliğinin buruk ifadesi var ve çoğu maalesef bu hayattan bıkmış, ölmek istiyor, ölmeyi bekliyor. Ölmeyi beklemeyenler ise çocuklarının onları bir gün görmeye geleceği, sevgilerini hissettirecekleri umudu ile hayatlarına devam ediyorlar. Bu sevgisizliğin insanı ne yapmaya itebileceği konusunda ise huzurevinde kalan ve bekledikleri sevgiden yoksun kalan insanların intihar girişimlerinde bulunmaları üzücü bir örnek. Hayatınızı bu yaşlılar gibi sevgiden yoksun bir biçimde geçirmeye çalıştığınızı bir düşünsenize. Her gün yataktan kalkıp kimimiz okula kimimiz iş yerlerimize gidiyoruz. Gün boyu bize yüklenen sorumlulukları yerine getirmek için çırpınıyoruz. Ne için? Akşam eve, sevdiklerimize dönebilmek için. Çoğumuz ya sevdiklerimizin vesikalıklarını cüzdanımızda taşırız ya da işyerindeki masamızı süsler fotoğrafları. Akşam eve, sevdiğimiz insanlara dönmenin hayaliyle günlerimizi geçiririz ve onlara duyduğumuz sevgi, onlarla aramızdaki bu sevgi bağı bizi yaşamaya devam etmeye iter. Bu sevgi olmazsa, sevdiklerimiz olmazsa ne yaparız? Amaçsız kalan et parçalarından farkımız kalmaz. Kendimi bildim bileli büyükbabam hastaydı. Ben doğmadan önce beyin felci geçirdiği için bazı fonksiyonlarından yoksundu ve babaannemin hayatı onun etrafında dönüyordu. Seksen yaşından sonra zatürreyi atlatmasına rağmen bir gece soğuk kapıp trajikomik bir şekilde hayata veda ettiğinde babaannem adeta yıkılmıştı. Yaklaşık altmış senedir evliydiler, birbirlerine duydukları sevgi onları son ana kadar birbirlerine bağlı kılmıştı diye düşünüyorum; çünkü sevgi olmadan hiç kimse başkasına yirmi yıl boyunca bakmaz. Belki de büyükbabam beyin felci geçirdikten sonra onu hayata bağlayan da babaannemin sevgisiydi, onunla hayat buldu. O, bu dünyadan göçtükten sonra babaannem için hayatın bir amacı kalmadı, hiç evinden çıkmayan ve her konuştuğunda ölümden bahseden yaşlı bir kadına dönüştü. Belli ki sevgisi büyükbabama yirmi yıl boyunca bakmasına kaynak olmuştu ama bunun yanında dedemin ona duyduğu sevgi de yaşama devam etmesini sağlıyordu. Büyükbabamın babaannemde bıraktığı sevgi boşluğu öyle büyük ki artık babaannem antidepresan haplar alıyor, ancak onların etkisiyle hayatına devam ediyor, belki de bir gün büyükbabama kavuşacağı ümidiyle. Sevginin varlığı hepimizin hayatlarımızı ilerletebilmemiz için en az su kadar değerli. Seven ve sevildiğini hisseden insan bu hayata devam etmek için kendinde cesaret bulur; sevgiden yoksun kalan ise önce çevresine ve eninde sonunda kendisine zarar verir. Her insan bir şeyleri veya birilerini sevmeyi öğrenmeli ve sevilmenin tadına varmalıdır, ancak bu şekilde yaşamanın tadına varıp yoluna devam edebilir. Kaynakça Yılmaz, Büşra. Ölüme Fısıldayan Adam. Epsilon Yayınları. 2016. Nilüfer YENEN 21402250 BEN GERÇEĞİM! DEĞİL Mİ? Belki de doğduğumuz andan itibaren “gerçeklik” kavramı hayatımızın her yanını sarmaya başlar. Küçükken bize okunan “sihirli” masallar, doğaüstü hikâyeler, korkunç canavarlar ya da Noel baba gerçek değildir mesela. Gördüğümüz rüyalar, insan doğasına aykırı hayaller de gerçek değildir, olamazlar. Gerçek olan şey bizizdir, yaşadığımız dünyadır. Ya da değil midir? Bizim için en temel gerçekleri bile sorgulayan ve sorgulatabilen bir roman olan Sofi’nin Dünyası sadece kararlarımızı ve hayatımızı değil, kendimizi de sorgulamamızı sağlıyor. Sofi’nin Dünyası, Jostein Gaarder’in yazdığı, okuyan herkesi içine çekebilme özelliğine sahip, felsefe tarihi üzerine bir roman. Sofi’nin posta kutusunda “Kimsin sen?” yazılı bir kâğıt bulmasıyla başlayan bu roman başta “Ben benim!” diye cevap vermenize ve belki devamını merak etmemenize neden olabilir. Ancak Sofi’nin bu soru üzerine düşündüğü cevapları gördükçe, siz de kendinizi sorgulamaya başlayacaksınız. Sahi ben kimim? Ben gerçekten var mıyım? Gerçek tam olarak ne demek? Peş peşe gelen düşündürücü sorularla birlikte hayatınızı, çevrenizi ve gerçeklik kavramını yeniden değerlendirmeye başlayacaksınız. Aslında çoğumuzun önemli soruları sormadığını, o sorular kendilerine sorulunca da deneyimle kazanılmış olan hazır cevapları verdiklerini göreceksiniz. Çünkü onlar kendi gerçekliklerini kabullenmiş ve hayret etme yeteneklerini kaybetmişlerdir. Çevremizde olan bitene karşı hissettiklerimiz, bir bebeğinki gibi heyecanlı değildir artık. Hem biz büyürken çevremizdekilerin etrafa karşı olan ilgisizliğini gördüğümüz için, hem de zamanla biz de dünya düzenine alıştığımız için heyecanımızı kaybederiz. Sorgulayışlar ve hayret duygusu yerini alışma duygusuna bırakmıştır. Neden beş parmağımız var demeyiz bir yaştan sonra mesela. Doğalı budur ve bunu sormak zaman kaybıdır. Sofi’nin dünyasının içine girene kadar ben de o “alışmış”lardandım. Ancak romanı bitirdikten sonra birçok farklı soru yer etti kafamda, çevremde gelişen olaylara bakış açım farklıydı artık. Romanı bitirdikten sonra gündelik sorulardan çok daha önemli sorulara kafa yorduğunuz için kendinizle gurur duyacak ve hazır cevap veren çoğu insandan ayrıldığınız için özel hissedeceksiniz. Romanın bize hayatı anlamaya yönelik sorular sorup bakış açımızı genişletmesi bir yana, felsefe tarihi konusunda da bilgilenmemizi sağlıyor. Felsefe tarihini geçmişten günümüze, farklı bir kurgu ve sorular eşliğinde anlatıyor. Platon, Aristoteles, Hume gibi önemli filozofların düşüncelerinden ve başarılarından bahsediyor. Önemli filozofların sözlerine yer veren, düşündürücü felsefi sorularıyla ve yaratıcı konusuyla sizi kendisine çeken bu romanı, felsefe tarihi hakkında genel bir bilgi edinebileceğiniz bir bilgi kaynağı olarak da görebilirsiniz. Felsefeye karşı ilgi duymayan biri için çok da eğlenceli durmuyor, itiraf ediyorum. Okurken biraz yorabilir. Ama kitabı bitirdikten sonra size fazlasıyla genel kültür kattığını ve belki de yaşam stilinizde güzel değişimler olduğunu göreceksiniz. Kitap hem kurgu hem de felsefe kısmında, kuşkuculuğun gerekliliğini ve soru sormamız gerektiğini anlatıyor. Hatta kitap, bize sorgulamanın önemini gösteren bir alıntıyla başlıyor. “Üç bin yıllık geçmişinin hesabını yapamayan insan günübirlik yaşayan insandır." (Goethe) Peki günübirlik yaşayan insanlardan olmak bu kadar kötü bir şey mi dediğinizi duyar gibiyim. Cevabım ne yazık ki, evet o kadar kötü bir şey. İnsanlar merak ederek, sorarak, araştırarak doğrunun peşinden koşmuşlardır bunca zaman. Sadece günlük hayatın karmaşasına kapılmamak ve farklı şeyler düşünüp sorgulamak gerek bence. Çünkü biz hayatla boğuşurken zaman akıp gidiyor. Hayatın anlamını kavramadan hayatı yaşıyoruz. İşte tam da bu yüzden düşünmeli, sorgulamalıyız. Siz de bir farklılık yapmak, düşüncelerinize ve bilgilerinize bir yenisini daha eklemek isterseniz, Sofi’nin Dünyası ‘na başvurun derim. AKILDA KALANLAR Hepimizin hayatında yarım kalmış bir şeyler vardır.Bu bazen aşk,arkadaşlık gibi bir ilişki olabilirken bazen de yarıda kalmış bir hayal olabilir.Bu gibi durumlarda insan hep kendine böyle olmasaydı nasıl olurdu diye sorar.Eğer aksilikler olmasaydı şu an hayatının akışının nasıl olacağını merak eder.Bence bu asla cevabını bulamayacağımız bir sorudur.Çünkü hiçbir şekilde neyin nasıl olacağından emin olamayız.Yaşam çizgimizin olaylara göre nasıl değişeceğini bilemeyiz.Eğer bilseydik herkes kendisi için en güzel olan seçeneği seçerdi. Yakın zamanda okuduğum Ali Lidar'ın ''Z Raporu'' adlı hikaye kitabındaki "Gecikmiş Borçlar" adlı hikayesi yarım kalmışlık ile ilgili düşünmeme sebep oldu.Hikayede yıllar sonra karşılaşan iki eski sevgiliden bahsediliyordu.Konuştuklarında adam kadının evlendiğini ve hatta bebek sahibi olduğunu öğrendiğinde büyük bir şaşkınlık yaşar.Aslında adam önceden bir gün karşılaşacaklarını düşünüp kafasında söyleyeceklerini planlamıştı;ilgisiz bir şekilde önemsemeden konuşarak oradan ayrılmayı planlamıştı.Fakat gerçekte yaşanan hayalinden bambaşkaydı çünkü kadın ona nasıl olduğunda sorduğunda fark etmeden ağzından "yoruldum" kelimesi süzülüvermişti.Daha sonra kadının evli ve çocuğu olduğunu öğrendiğinde ise içini her ne kadar bir hüzün kaplasa da aynı zamanda bir rahatlama da hissetmişti.Çünkü artık içindeki yarım kalan soru cevap bulmuştu. Bir zamanlar çok yakın olduğunuz ve özel paylaşımlarda bulunduğunuz bir insanla iki yabancıya dönüşmek bence çok acı bir durum.Önceden birbirinizin en yakınıyken şimdi o kişinin hayatında neler olup bittiğini bile bilmezsiniz.En basiti bir zamanlar çok yakın olduğunuz bir arkadaşınızla belki de şimdi olsa küsmeyeceğiniz bir sebeple ilişkiniz bitmiştir.Zaman geçtikçe kızgınlığınız azalır ve onu özlemeye başlarsınız.Birlikte paylaştığınız güzel anılar kafanızda engel olamayacağınız bir biçimde canlanır hatta yaptığınız saçmalıklar bile yüzünüzde bir tebessüm oluşturur.Bu tarz biten ilişkiler akılda her zaman olaylar böyle olmasaydı nasıl olurdu gibi sorular oluşturur.Çünkü belli ki o kişiyi kafanızda bitirmemişsinizdir başka bir deyişle o kişiyle aranızda geçenlere rağmen hala sizdeki kredisi tükenmemiştir.Hal böyle olunca insanın kafasında bir şeyler farklı olsaydı eğer nasıl olurdu diye düşünmesi gayet normal. Bazıları kendine hakim olamaz ve yaşadığı
Abhazya bölgesinin 40 kilometre kadar içerisine girmiş, esir alınan Gürcü askerlerinin görüntüleri Rus televizyonlarında yayınlanmaya başlamıştır. Rus savaş uçaklarının Gürcistan'ın başkenti Tiflis yakınındaki Kocori askeri üssü ve diğeri de Makhata radar tesisi olmak üzere iki yeri bombalamıştır. Gürcistan güçleri sabah erken saatlerde Güney Osetya'nın başkenti Tshinval'ye silahlı saldırı düzenlemiş, saldırıda 3 Rus barış gücü askeri ölmüş, Gürcü güçlerinin saldırısında 18 Rus askeri de yaralanmıştır. Rus savaş uçaklarının 11 Ağustos 2008 gecesi Tiflis uluslararası havaalanının radarlarını bombalamıştır. Radar tesislerinde hafif hasar meydana gelmiş, Havaalanındaki faaliyetler devam etmiştir.Ayrıca Rus savaş uçakları Gürcistan'ın iç kesimlerindeki Gori kentini de bombalamıştır. Rus ve Oset birlikleri savaş boyunca 15 farklı şehri bombalamıştır. Gürcistan Cumhurbaşkanı Mihail Saakaşvili, AB temsilcilerinin önerdiği ateşkes taahhütnamesini, Gürcistan Cumhuriyeti'nde bulunan Avrupa Birliği dönem başkanı Fransa'nın Dışişleri Bakanı Bernard Kouchner ve AGİT dönem başkanı Finlandiya'nın Dışişleri Bakanı Alexander Stubb'ın yanında imzalamıştır. Rusya'nın savaş uçakları, Güney Osetya bölgesindeki çatışmalar nedeniyle Acara Özerk Cumhuriyeti'ndeki Türkiye sınırına 14 kilometre mesafedeki Gürcü köyü Mahvilauri'yi bombalamış, Batum'un Helvaçauri ilçesine bağlı birçok belde zarar görmüştür. Rus tankları, Güney Osetya yakınındaki Gori kentine doğru ilerlemeye çalışmış, ancak Gürcü güçleri tarafından püskürtülmüştür. Rus kuvvetleri yapılan çatışmalar sonucu akşama doğru Gori kentinin kontrolünü ele geçirmişler ve ilerlemeye devam etmişlerdir. Rus güçleri Abhazya yakınındaki Zugdidi'ye ve Senaki'ye de girmiş ve polis karakolları ile Senaki'deki Gürcü askeri üssünü de ele geçirmişlerdir. Gece vakitlerinde Rus askerleri, Gürcistan'ın Poti kenti ve limanını da ele geçirmişlerdir. Gürcistan hükûmeti, çatışma bölgesindeki askeri birliklerini Tiflis’i korumak için geri çekmeye başlamıştır. 12 Ağustos 2008 de Rusya devlet başkanı Dmitri Medvedev operasyonları durdurma kararı almış ve ilk olarak Rus askerleri, Senaki'deki Gürcü askeri üssünden çekilmeye başlamıştır..Ayrıca Gürcistan, Rusya'nın karşısında savaşmayı 300 Spartalı'nın Termofil Savaşında savaşmasına benzetmiştir.. Kodor vadisinin üst kısmını ele geçirmek için askeri harekat başlatan Abhazya ordusu sabah saatlerinde Ajara köyünü ele geçirmiş, Abhaz bayrağını köye dikmiştir. Rus ordusu çekileceğini açıklamasına rağmen savaş uçakları, Güney Osetya dışında bulunan iki Gürcü köyünü bombalamıştır. Bu sabah ayrıca Rus savaş uçakları, Gürcistan'ın ayrılıkçı bölge Güney Osetya sınırındaki Gori kentini bombalamış, 5 kişi ölmüş ve 4 kişi yaralanmıştır. Gori'den Gürcü birliklerinin çekilmesi nedeni ile Gürcülere ait zırhlı araç, tank ve benzeri teçhizatların terk edilmiş görüntüleri televizyon kanallarında yayınlanmıştır. Gürcistan Cumhurbaşkanı Mihail Saakaşvili, Bağımsız Devletler Topluluğu'ndan ayrılacaklarını açıklamıştır. Avrupa Birliği Dönem Başkanı ve Fransa Cumhurbaşkanı Nicolas Sarkozy'nin Rusya Devlet Başkanı Dmitri Medvedev'le imzaladığı ateşkes anlaşmasını belirleyecek altı maddeden biri Gürcistan Devlet Başkanı Mihail Saakaşvili'nin itirazı üzerine çıkartılırken, diğer beş madde üzerinde Rusya Federasyonu ve Gürcistan Cumhuriyeti anlaşmaya varmıştır. Kabul edilen beş madde; Rusya ateşkes imzalamayı kabul ettiğini bildirse de, sabah saatlerinde Gürcistan'ın Gori kentini bombalanmaya devam etmiş, Gori kentinden çıkan çok sayıda zırhlı araç ve tanklar Gürcistan'ın başkenti Tiflis'e doğru ilerlemeye başlamıştır. Rus askerleri, Tiflis'i Güney Osetya'nın başkenti Tshinval'ye bağlayan ana yolu kapatmış, 2 insansız Gürcü uçağını düşürmüştür. Abhazya kuvvetleri Kodor Vadisine havan topları ve uçaklarla saldırı düzenlemiş, Gürcistan kuvvetleri Kodor'dan çekildiklerini açıklamıştır. Oset güçleri, Gürcistan'ın Güney Osetya sınırındaki Gori kentinde bazı araç sürücülerini ve çevreyi yağmalayamaya başlamıştır. Rusya Maliye Bakanı Aleksiy Kudrin, "Güney Osetya'nın başkenti Tshinval'nin onarımı için 2009 yılı bütçesinden 400 milyon dolar ayıracaklarını, Güney Osetya'dan kaçan mülteciler içinde 20.5 milyon dolar para ayrıldığını" söylemiştir. 12 Ağustos 2008 tarihindeki Rus uçaklarının düzenlediği bombardımanın ardından Gürcü askerlerinin bölgeyi terk etmesi, limanı koruyan 120 güvenlik görevlisinin işi bırakması ile 8 kadar Rus tankı ve zırhlı araçları, Gürcistan'ın batısındaki Poti limanını ablukaya almıştır. Güney Osetya cumhurbaşkanı Eduard Kokoity ve Abhazya cumhurbaşkanı Sergey Bagapsh, Avrupa Birliği ile Rusya arasında uzlaşılan ateşkeş anlaşmasını imzalamak için Rusya'ya gitmiş, iki başkan ateşkes bildirgesini imzaladıktan sonra "“Uluslararası hukukun bütün kuralları çerçevesinde bağımsızlığa erişeceğiz”" ve ""Amaç bağımsızlık olarak ortaya konulmuştur, buna doğru birlikte adım atacağız”" diye konuşmuştur. Rusya ve Gürcistan arasında ateşkes görüşmeleri sonuçlanmış olup ateşkes imzalanmıştır. Çatışma nedeni ile Rusya, Gürcistan'ın elektriğini kesti. Gürcistan Cumhurbaşkanı Mihail Saakaşvili, 8 Ağustos 2008 tarihinde Türkiye Başbakanı Recep Tayyip Erdoğan'ı arayarak Türkiye'den elektrik istemiştir. Türk tarafı öğle saatlerinden itibaren Gürcistan'a elektrik vermeye başlamıştır. Gürcistan Başbakanı Lado Gurgenidze ve Güvenlik Sekreteri Alexandre Lomaia, 8 Ağustos 2008 tarihinde Gürcistan'ın başkent Tiflis yakınlarındaki Vaziani askeri üssüne gitmişlerdir. Vaziani üssünde Gürcistan'daki genel seferberlik ilanından sonra silah altına alınan yedek askerlerin toplanması ve benzeri durumlarıyla ilgili incelemelerde bulunduklarını söylemiştir 2008 Yaz Olimpiyatları sebebi ile Çin'in başkenti Pekin'de bulunan Rusya Başbakanı Vladimir Putin, 9 Ağustos 2008 tarihinde ABD Devlet Başkanı George W. Bush ile görüşmesinin hemen ardından Kuzey Osetya'nın başkenti ve Rusların Güney Ordusu'nun karargahı Vladikavkaz'a inmiştir. Savaşla ilgili brifing almıştır. Rusya Devlet Başkanı Dimitri Medvedev, 9 Ağustos 2008 tarihinde öğle saatlerinde ABD Başkanı George W. Bush ile bir telefon görüşmesi yapmıştır. Dmitri Medvedev, Güney Osetya krizinin tek çözümünün Gürcistan askerlerinin çatışma bölgesinden tamamen ayrılması olduğunu belirtmiştir. Türk Kızılayı, 9 Ağustos 2008 tarihinde bölgeye insani yardım götürüleceğini belirtmiştir. Şu açıklamayı yapmıştır; "Türk Kızılayı Kafkasya Krizi İnsani Yardım Operasyonu kapsamında bölgeye sağlık ve uzman afet personelinden oluşan 37 kişilik ekiple 130 çadır, 2100 battaniye, 150 kampet, gıda ve su ulaştırdı. Türk Kızılayı yardım ekiplerinin bir kısmı Sarp Sınır Kapısı’na ulaşmış ve insani yardım çalışmalarını yürütmek için hazırlıklarına devam etmektedir. Yardım ekipleri tarafından sınırda Kafkasya Krizi İnsani Yardım Operasyonu Alan Koordinatörlüğü kurulmuştur. Türk Kızılayı Afet Operasyon Merkezinde kurulan Kriz Masası da bölgedeki gelişmeleri Dışişleri Bakanlığı ile koordineli şekilde takip etmektedir" denilmiştir. Türk Kızılayı, Gürcistan sınır bölgesine yığınak yapmıştır. Birleşmiş Milletler Güvenlik Konseyi, Rusya Devlet Başkanı Dimitri Medvedev'in acil çağrısı üzerine toplanmış, ABD ve birçok konsey üyesi ülke de Rusya'ya toplantıda ateşkesi kabul etmesi yönünde baskı yapmasına karşın Rusya bunu reddetmiştir. Toplantıda ateşkes kararı alınamamıştır. Türkiye Cumhuriyeti Dışişleri Bakanı Ali Babacan, Gürcistan Dışişleri Bakanı Eka Tkeşelaşvili ve Rusya Dışişleri Bakanı Sergey Lavrov ile telefonda görüşmüştür. ""Gürcistan'ın Güney Osetya bölgesinde süregiden çatışmanın tırmanmasından duyulan endişeyi"" dile getirmiştir. Avrupa Birliği dönem başkanı Fransa’nın Dışişleri Bakanı Bernard Kouchner, Avrupa Güvenlik ve İşbirliği Teşkilatı'nın dönem başkanı Finlandiya’nın Dışişleri Bakanı Alexander Stubb ile birlikte bölgeye giderek Gürcistan ve Rusya'da temaslarda bulunmuşlardır. Amerika Birleşik Devletleri Başkan Yardımcısı Dick Cheney, Gürcistan Cumhurbaşkanı Mihail Saakaşvili'yi arayarak "Rusya'nın saldırganlığı cevapsız bırakılmamak zorundadır ve buna devam etmesinin ABD ve daha geniş çerçevede uluslararası toplumla ilişkilerinde ciddi sonuçları olacaktır" demiştir. Gürcistan Cumhurbaşkanı Mihail Saakaşvili, ayrılıkçı Güney Osetya bölgesine sınır Gori kentine Avrupa Birliği dönem başkanı Fransa’nın Dışişleri Bakanı Bernard Kouchner, Avrupa Güvenlik ve İşbirliği Teşkilatı'nın dönem başkanı Finlandiya’nın Dışişleri Bakanı Alexander Stubb ile birlikte gitti. Gori kentinde incelemelerde bulunmuştur. Gürcistan'ın Ankara Büyükelçisi Irakli Koplatadze, Ankara Büyükelçiliği'nde düzenlediği basın toplantısında; " Gürcistan Dışişleri Bakanlığı'nın, tüm dost ve kardeş ülkeler ile uluslararası örgütlere çağrı yaparak, askeri yardım konusunda talepte bulunmaktadır " demiş, "Askeri yardım çağrısı Türk yetkililere notayla iletildi" diye bildirmiştir. Fransa Cumhurbaşkanı Nicolas Sarkozy, Gürcü - Rus çatışmaları nedeni ile Rusya'ya gitmiş, Rusya Devlet Başkanı Dmitri Medvedev ile yaptıkları basın toplantısında "Rusya'nın savaş öncesindeki duruma döneceğini ve ayrılıkçı bölgelerde askeri varlığını devam ettireceğini, ayrıca şu anda barışın sağlanamadığı sadece geçici ateşkes durumundadır" demiştir. Rusya Genelkurmay Başkan Yardımcısı Anatoliy Nogovitsin, Bakü-Tiflis-Ceyhan (BTC) boru hattının Rus uçakları tarafından bombalandığı iddialarının, " "Türkiye’yi etkilemeye çalışan Gürcü tarafının provokasyonu" olduğunu söylemiş, "Irak’ta petrol yatakları ve boru hatlarının ABD işgali sırasında vurulduğunu, bunların hiçbir sonuç vermediğini kaydeden Nogovitsin, Gürcü tarafının çatışmanın boyutunu genişleterek Türkiye’yi de dahil etmek için bu tür iddiaları ortaya attığına inanıyorum" " diye belirtmiştir. ABD Başkanı George W. Bush, " "Rusya'nın, bağımsız bir komşu ülkeyi işgal ettiğini ve bu ülkenin demokratik olarak seçilmiş hükûmetiyle halkını tehdit ettiğini belirtti. Böyle bir girişimin 21. yüzyılda kabul edilemez" " diye söylemiş ve " "Gürcistan hükûmeti, bir barış anlaşmasının unsurlarını kabul etti. Rus hükûmetine daha önce bu anlaşmayı kabul etme istekliliğini ifade etmişti. Hemen ateşkesin ardından Rusya, çatışma bölgesinden güçlerini çekmeli, askeri statükoyu 6 Ağustos’tan önceki duruma çevirmeli ve güç kullanmaktan kaçınacağı sözü vermeli" " diye konuşmuştur. Polonya Devlet Başkanı Lech Kaczynski ve Dışişleri Bakanı Radoslaw Sikorski, Estonya Devlet Başkanı Toomas Hendrik Ilves, Litvanya Devlet Başkanı Valdas Adamkus ve Başbakanı Ivars Godmanis, Letonya Devlet Başkanı Valdis Zatlers, Ukrayna Devlet Başkanı Viktor Yuşçenko gibi liderlerler birlikte Gürcistan'a gelmişler ve Gürcistan Cumhurbaşkanı Mikhail Sakaaşvili ile birlikte Gürcistan parlamentosu önüne gelerek halkı selamlamışlardır. Ukrayna, Polonya ve Baltık ülkelerinin liderleri konuşmalar yapmış ve genel olarak konuşmalarında "Gürcistan'ın yanında olduklarını" belirtmişlerdir. Avrupa Birliği, Gürcistan'a 1 milyon avro ayırmış ve Avrupa ülkeleri de ardı ardına Gürcü mülteciler için yapacakları yardım miktarlarını ilan etmiştir. Almanya 1 milyon avro, Hollanda 500 bin avro yardım yapacağını açıklamış ve Avustralya da Gürcüler için 1 milyon Avustralya Doları ayırmıştır. ABD, İtalya ve Yunanistan'ın insani yardımları Tiflis'e ateşkes anlaşmasından sonra yollanmış, yardım malzemesiyle dolu beş gemisini yola çıkaran Kızılhaç iki uçak kaldırmıştır. Dünya Gıda Programı ve BM Mülteciler Yüksek Komiserliği de Gürcistan'a ikişer uçak gönderdi. Türk Kızılayı da Tiflis'e 150 çadır, 2500 battaniye ve 1000 içme suyu yolladı. Yardımların tamamı Güney Osetya'dan kaçan Gürcü mültecilere dağıtılmıştır. 16 Ağustos 2008 tarihinde Rusya ve Gürcistan arasında imzalanan ateşkes görüşmelerine Fransa cumhurbaşkanı Nicolas Sarkozy aracılık etmiş olup barış antlaşmasına önayak olmuştur. "Ayrıntılı bilgi için Güney Osetya ve Abhazya'nın bağımsızlıklarının uluslararası tanınması maddesine bakınız..." Gürcistan'dan tek yanlı olarak bağımsızlıkları ilan eden Güney Osetya ve Abhazya, Güney Osetya Savaşı'nın ateşkeş ile bitmesinden sonra Rusya'ya kendilerini tanıması için başvurmuştu. 25 Ağustos 2008 tarihinde Rus parlamentosunun alt kanadı Duma ve üst kanadı Federasyon Konseyi'ndeki siyasetçilerinin hepsinin tanınması yönündeki oyları ile tasarı, Rusya Federasyonu devlet başkanı Dmitri Medvedev'e sunuldu. 26 Ağustos 2008 tarihinde Rusya Federasyonu devlet başkanı Dmitri Medvedev, ""Bu konuda artık bizim de bir karar almamız gerekiyor. İlgili bütün uluslararası hukuku göz önünde bulundurarak bu cumhuriyetlerin bağımsızlıklarını tanıyoruz"" diyerek tasarıyı onayladı ve Güney Osetya ve Abhazya Cumhuriyeti'ni tanıdıklarını ilan etti. Güney Osetya Cumhuriyeti devlet başkanı Eduard Kokoity, ""Rusya bizi soykırımdan kurtardı. Kendi topraklarımızda yaşamamız ve kalkınmamız için bize imkân sundu. Biz yüzyıllardır Rusya ile birlikteyiz."" dedi. Abhazya Cumhuriyeti devlet başkanı Sergey Bagapş ise ""Abhazya'nın bağımsızlığının tanınması yönünde atılan bu adımdan dolayı Rusya yönetimi ve Rus halkına minnettarım. Biz uzun zamandır bağımsızlık yolunda ilerliyoruz. Biz her zaman Rusya ile beraberiz."" diye konuşmuştur. Gürcistan Dışişleri Bakan Yardımcısı Giga Bokeria, "Rusya'nın bu davranışı ile Gürcistan'ın topraklarının ilhak ettiğini ifade etti. Bu, Gürcistan'ın parçası olan bölgelerin açık bir şekilde ilhakıdır." demiştir. ABD’de Cumhuriyetçi Parti’nin başkan adayı John McCain, Rusya'nın Güney Osetya ve Abhazya'yı tanımasından sonra "“Batı ülkeleri, Rusya tarafından kanlı şiddete maruz kalan Kuzey Kafkasya ve Çeçenya'nın bağımsızlığını düşünmeli. Rusya Batı'yı iki yüzlülükle suçluyor. Bu suçlamayı Kremlin'e iade ediyoruz ve Çeçenya ile Kuzey Kafkasya konusundaki iki yüzlülüğüne işaret ediyoruz.”" demiş ve Kuzey Osetya ile Çeçenya'nında bağımsızlıklarını tanıma konusunda çalışma yürüteceklerini söylemiştir.. Rusya'nın tanımasına olumlu yaklaşan ilk ülkelerden olan Beyaz Rusya'nın Liberal Demokrat Parti lideri Sergey Gaydukeviç, ""Beyaz Rusya’nın da Abhazya ve Güney Osetya'nın bağımsızlığını tanıması gerekmektedir. Rusya ile çok sayıda işbirliği belgesi imzaladık, müttefik devlet oluşturduk, bundan dolayı bana göre, Beyaz Rusya’nın, Rusya'nın bu tür adımlarını desteklememesi mümkün değil"" diye konuşmuş ama Beyaz Rusya Birleşik Vatandaşlık Partisi lideri Anatoli Lebedko başta olmak üzere ""Post-Sovyet coğrafyada olduğu gibi dünyanın diğer yerlerinde de egemenlik geçidine iyi gözle bakmıyorum. Bu konuda risk ve tehlikelerin derecesi her zaman artıyor ve biz de defalarca buna şahit olduk. Şu anda tüm post-sovyet coğrafyada gerginliğinin tırmanışına şahit oluyoruz"" diyerek tanımaya olumlu yaklaşmamışlardır . Kuzey Atlantik Antlaşması Örgütü Genel Sekreteri Jaap de Hoop Scheffer, "“Rusya’nın Güney Osetya ve Abhazya’yı bağımsız ülke olarak tanıması, Rusya’nın başta BM Güvenlik Konseyi kararlarındaki imzalarının ihlalidir”" demiş ve Rusya'dan tanımayı geri çekmesini istemiştir. ABD Dışişleri Bakanlığı sözcüsü Robert Wood, gazetecilere açıklamasında, "“Rusya Devlet Başkanı Dimitriy Medvedev’in, Abhazya ve Güney Osetya’yı tanıma kararı bizim için kabul edilemez”" diye belirtmiş, Almanya Dışişleri Bakanı Frank-Walter Steinmeier, "“Bu adım egemen bir komşu ülkenin toprak bütünlüğünü ihlal etmektedir. Bu bizim için kabul edilemez bir durum. Abhazya ve Güney Osetya’daki krizlerin çözümü böylece daha da zor bir hal almıştır”" diyerek Rusya'ya sert çıkışmıştır. Ayrıca ABD Dışişleri Bakanı Condoleezza Rice da bu konuda açıklama yaparak, ""Üzücü bir karardır. Amerika Birleşik Devletleri, Birleşmiş Milletler Güvenlik Konseyi'nin daimi bir üyesidir ve bu kararın Güvenlik Konseyi'ne gelmesine bile gerek yok. Rusya bu kararla kendisinin de üye olduğu BM Güvenlik Konseyi'ne karşı koydu"" diye konuşmuştur. Türkiye Cumhuriyeti Dışişleri Bakanlığı, ""Türkiye, Gürcistan’ın bağımsızlığına, egemenliğine ve toprak bütünlüğüne önem atfetmekte ve son gelişmelerden büyük endişe duymaktadır. Türkiye, mevcut sorunun barışçı yollarla çözümlenmesinden yanadır. "" açıklaması yaparak Gürcistan'ın toprak bütünlüğüne saygı duyduğunu söylemiştir. Ayrıca Rusya, NATO'nun bağımsızlıkları tanımayı geri al uyarısı üzerine Şangay İşbirliği Örgütü'nün 28 Ağustos 2008 günü Tacikistan'da toplanması için Çin, Kazakistan, Kırgızistan, Tacikistan ve Özbekistan'a ile örgütün gözlemci üyeleri Moğolistan, Pakistan, Hindistan ve İran'ın yanı sıra Türkmenistan ve Afganistan devlet başkanlarına çağrıda bulunmuştur. 28 Ağustos 2008 tarihinde Tacikistan'ın başkenti Duşanbe'de gerçekleşen Şanghay İşbirliği Örgütü toplantısında Rusya, Güney Osetya ve Abhazya'nın tanınması konusunda destek alamadı. Rusya devlet başkanı Dimitri Medvedev, örgüt üyesi ülke başkanları ile de ikili görüşmeler yaptı. Çin Devlet Başkanı Hu Jintau ile bir araya gelmiş, ikili görüşmede bağımsızlıkların tanınması konusunda destek alamamıştır.Tayvan ve Tibet gibi sorunlu bölgelerin bulunması nedeni ile Moskova'ya resmî destek vermemiştir. Diğer örgüt üyesi Kazakistan, Kırgızistan, Tacikistan ve Özbekistan da Abhazya ve Güney Osetya'yı tanımaya yanaşmamıştır. Rusya'nın Gürcistan'ın özerk bölgeleri Abhazya ve Güney Osetya'nın bağımsızlıklarını tanımasına karşı Avrupa Birliği ülkeleri tepkilerini sürdürmüştür. Avrupa Birliği Dönem Başkanı Fransa'nın Dışişleri Bakanı Bernard Kouchner, Rusya'ya yaptırım uygulamayı değerlendirdiklerini duyurmuştur. Fransa Cumhurbaşkanı Nicolas Sarkozy'nin çağrısı üzerine AB liderleri, Gürcistan'a yapılacak yardım ve Rusya'ya uygulanacak yaptırımları görüşmek üzere 1 Eylül 2008'de toplanmaya karar vermiştir. Gürcistan Parlamentosu 29 Ağustos 2008 tarihinde Rusya ile diplomatik ilişkilerin kesilmesine yönelik karar tasarısını 106 milletvekilinin onayıyla kabul etmiştir. Gürcistan Devlet Başkanı Mihail Saakaşvili'ye de "Rus güçlerinin Gürcistan'da bulunmalarının yasa dışı olduğunu, Abhazya ile Güney Osetya'nın işgal edildiğini beyan etmesi" çağrısında bulunmuştur. Rusya Deniz Kuvvetleri Komutanlığı, Karadeniz'de NATO'nun 10 savaş gemisi bulunduğunu açıklamıştır. Bunlardan 3'ü ABD, 4'ü Türkiye ve birer de İspanya, Almanya ve Polonya'ya ait olduğunu belirtmiş ve NATO'nun daha 8 savaş gemisinin daha Karadeniz'e geleceğini iddia etmiştir. Beyaz Rusya devlet başkanı, Rusya'yı desteklediklerini söyledi. Devlet başkanı Sergei Kostian, ""Tümüyle doğru karar olarak düşünüyorum. Ülkelerin tek taraflı bağımsızlıklarına son verdikleri için Batı ve tüm Dünya, Rusya'ya destek vermeli. Nasıl onlar Afganistan'ı, Irak'ı bombaladıklarında ve Sırbistan'dan Kosova'nın tek yanlı bağımsızlığına destek verdikleri unutulmamalı!"" diye açıklama yapmıştır Venezuela Cumhurbaşkanı Hugo Chavez, Rusya'nın Abhazya ve Güney Osetya'nın bağımsızlıklarını tanımasında haklı olduğunu söyledi. Hugo Chavez, ""Rusya, Abhazya ve Güney Osetya'nın bağımsızlıklarını tanıdı. Biz Rusya'yı destekliyoruz. Rusya haklı. Kendi çıkarlarını savunuyor."" diye konuşma yaparak tanıyabilecekleri söylemiştir. 5 Eylül 2008 tarihinde Nikaragua Devlet Başkanı Daniel Ortega,Nikaragua devletinin Abhazya ve Güney Osetya'nın bağımsızlığını tanıdığını bildirmiştir. 11 Eylül 2008 tarihinde "de facto" Güney Osetya Cumhuriyeti cumhurbaşkanı olan Eduard Kokoeti, Rusya'nın içinde bulunan Kuzey Osetya ile birleşerek Rusya'nın bir toprak parçası olmak istediklerini söylemiştir. Abhazya GÃ¼rcistan Rusya GÃ¼ney Osetya UluslararasÄ± Bölge Haritası Galeri Necati Tacan İbrahim Necati Tacan, (1895, İstanbul -28 Temmuz 1958), Türk asker. I. Dünya Savaşı sırasında 21 Temmuz 1914 tarihinde öğrenci iken, orduya katıldı. Türk Kurtuluş Savaşı sırasında da 7 Kasım 1921 tarihinde Anadolu’ya geçerek Millî Ordu'ya katıldı. Yüzbaşı rütbesi ile 28 Ekim 1923 - 6 Kasım 1924 tarihleri arasında Kara Harp Okulu'nda tahsilini tamamladı. 1928 yılında Harp Akademisi'nden mezun oldu. 1945 yılında Tuğgeneral rütbesine terfi etti. Tuğgeneral rütbesi ile 68. Tugay Komutanlığı ve 3. Ordu Kurmay Başkanlığı yaptı. 1947 yılında Tümgeneral rütbesine terfi etti Tümgeneral rütbesi ile 3. Ordu Kurmay Başkanlığı, 11. Tümen Komutanlığı, Yüksek Komuta Akademisi Öğretmenliği, 23. Tümen Komutanlığı, Kara Harp Akademisi Komutanlığı, 6. Tümen Komutanlığı ve idareten 5. Kolordu Komutan Vekilliği yaptı. 1951 yılında Korgeneral rütbesine terfi etti. Korgeneral rütbesi ile 5. Kolordu Komutanlığı, Genelkurmay Harekat Başkanlığı, 15. Kolordu Komutanlığı ve 2. Ordu Komutan Vekilliği görevlerinde bulundu. 1956’da Orgeneral rütbesine terfi etti. Orgeneral rütbesinde 3. Ordu Komutanı iken, 30 Kasım 1957 tarihinde Kara Kuvvetleri Komutanlığı’na atandı. 28 Temmuz 1958 tarihinde Kara Kuvvetleri Komutanı iken vefat etti. Evli ve 2 çocuk babasıdır. Ocean's Eleven (film, 2001) Ocean's Eleven, Steven Soderbergh'in yönettiği 2001 tarihli soygun filmi. Film, Lewis Milestone'un yönettiği 1960 tarihli Ocean's Eleven'ın yeniden çevrimidir. Hapisten yeni çıkan Danny Ocean ve Rusty Ryan, Danny'nin eski karısı Tess'in sevgilisi Terry Benedict'in kumarhanelerini soymak için bir plan yapmıştır. Planı gerçekleştirmek için de 11 kişilik bir ekip toplarlar. Max Hoelz Max Hoelz (14 Ekim [1889, Moritz, Riesa - 15 Eylül 1933, Gorki, Sovyetler Birliği), anarşist eğilimleri ağır basan Alman komünist. İşçilerle birlikte birçok mülkiyete el koyma eyleminde bulunmuş, bu yüzden de 'Kızıl Robin Hood' adıyla ün salmıştır. Max Hoelz bir tarım işçisinin oğlu olarak dünyaya geldi ve daha çocukken çalışmaya başlamak zorunda kaldı. İlkokuldan sonra toprak sahiplerinin yanında değişik geçici işlerde çalıştı. Çalışma dışında kalan boş zamanlarında okuduğu kitaplar sayesinde köy yaşamından daha farklı bir dünyanın varlığını fark etti. Henüz 16 yaşında iken önce şehre, hemen ardından da teknisyenlik eğitimi almayı umduğu Londra’ya gitti. Açlık ve ağır çalışma koşulları altında süren bir yıllık teknisyenlik eğitiminin ardından askerlik için Almanya’ya geri döndü. Almanya’da mesleğine uygun bir iş bulması kolay olmadı. Değişik geçici işlerden sonra teknisyen olarak çalıştığı bir demiryolu inşaatında mühendislerin cesaretlendirmesi üzerine eğitimini tamamlamak üzere Dresden’e gitti. Burada gündüzleri okula gidip geceleri çalışıyordu. Ağır çalışma ve yaşam koşulları yüzünden sağlığı bozuldu. İflas etmiş bedeni nedeniyle işten çıkarıldı. Yeni bir iş bulabilmek umuduyla eşiyle de tanışıp evleneceği Vogtland’a göç etti. Ancak I. Dünya Savaşı’nın çıkması ile birlikte atlı birliklere gönüllü olarak katıldı. Batı cephelerinde yıllar boyunca savaştı. Savaş sırasında yaşadıkları ve gördükleri, hayatı ve toplumsal ilişkileri yeniden gözden geçirmesine neden oldu. Savaşta ruhsal sağlığının bozulması ile birlikte çürüğe ayrılıp, terhis edildi. Vogtland’a dönerek iş aramaya başladı. Savaşın çöküntüsü altındaki Almanya’da işsizlik ve yoksulluğun yüksek olması, Hoelz’ün, elindeki çürük raporu ile bir iş bulmasını zorlaştırıyordu. Sonra küçük bir sanayi kenti olan Falkenstein’a yerleşti. Bir süre sonra yüksek işsizliğin hüküm sürdüğü şehirde işsizler komitesine başkan seçildi. Boylece pasifist olarak başladığı kısa ama oldukça fırtınalı süren sınıf mücadelesi ile tanıştı. Hoelz 1918’de USDP (Alman Bağımsız Sosyal Demokrat Partisi) üyesi oldu. Ancak 1919’da KPD (Almanya Komünist Partisi) üyeliğine geçti. KPD’nin karşı çıkmasına rağmen, 1920-1921 yıllarında Saksonya’da kendi adını taşıyan silahlı birlikler kurarak, güçlü anarşist eğilimler gösteren ayaklanmalar gerçekleştirdi. Bu etkinlikleri yüzünden KPD tarafından disiplinsiz olduğu gerekçesiyle parti üyeliğinden çıkarıldı. Bunun üzerine 1920 ortalarına kadar üyesi olduğu radikal Almanya Komünist İşçi Partisi'ne katıldı. Toprak sahibi Hess’i sokak ortasında öldürdüğü iddiasıyla 1921’de cinayetten ömür boyu hapise mahkûm edildi. Gerçek eylemci daha sonra ortaya çıktı. 1927’de hapishaneden gönderdiği mektup üzerine, aralarında Bertolt Brecht, Martin Buber, Otto Dix, Albert Einstein, Lion Feuchtwanger, Heinrich Mann, Thomas Mann ve Arnold Zweig’in de bulunduğu ülkenin sayılı entelektüelleri tarafından davanın yeniden gözden geçirilmesi için bir bildiri yayınlandı. Aradan geçen zamanda tekrar KPD üyeliğine alınan Hoelz, 18 Haziran 1928’de özgürlüğüne kavuştu. Josef Stalin’in daveti üzerine 1929’da Sovyetler Birliği’ne yerleşti. Sovyetler Birliği’nde, Ernst Thälmann ve Heinz Neumann’ın yanı sıra geniş topluluklar önünde yaptığı konuşmalarla tanındı. Alman işçileri ve o zamanki yöneticileri arasında önemli bir rol üstlenmişti ve işçilerin ağır çalışma koşulları altında çalıştıklarından şikayet ettiğinden, Gizli Polis (GPU) tarafından takip altındaydı. Moskova’daki Hotel Metropol’de Avusturyalı bir gazeteci ile ettiği bir kavgayı fırsat bilerek, evini Nischi Nowgrad’a aktardı. Böylelikle gözden uzak olacaktı. Ancak kısa bir süre sonra 15 Eylül 1933’te Gorki yakınlarındaki Oka Nehri’nde boğulmuş olarak bulundu. Komintern Başkanı Hans Ossip Pjatnizki, bazı delegeleri ve Alman komunistlerini cenazeye katılmak üzere Sovyerler Birliği’ne gönderdi. Tabutu yerel sendika binasına getirildi. Cenaze başındaki nöbetini "Max Hoelz Askeri Birliği"ndeki silah arkadaşları tuttu. Aceleyle gerçekleşen defin işlemlerinden sonra yüzündeki yara ve berelerden kuşkulanan bazı Moskovalı Bolşevikler, gizlice Gorki’ye giderek ölüm nedenini araştırmak istediler. Araştırma sonucunda, Volga köprüsü ayaklarının hemen yanındaki bir teknede, yabancı aksanıyla konuşan birine vuran iki kişiyi gördüklerini söyleyen iki balıkçı buldular. Balıkçılar, teknedekilerin, kayıklarını köprünün ayağına bağlayıp, bu kişiyi suyun altına bastırdıklarını söylediler. Katiller, bir süre sonra havanın kararmasıyla gözden kaybolmuşlardı. Tanıklar, gördüklerini, ne resmi olarak açıklamaya, ne de yazılı olarak ifade vermeye yanaştılar. Hoelz'ün cesedi, cinayetten üç gün sonra bulunmuştu. Ceset, suyun bir metre altında, köprünün orta ayaklarını bağlayan çelik tellere takılmıştı. Sert akıntıya bakılacak olursa, oraya kendiliğinden gelmesi olanaksızdı. Ayrıca Hoelz, iyi bir yüzücüydü. Ölümü gazetelerde küçük haber olarak yer aldı. Resmi ölüm raporunda 'teknesinin devrilmesi sonucu nehirde boğularak öldüğü' belirtildi. Ancak bu açıklama, GPU'nun üzerindeki kuşkuları tam anlamıyla gidermedi. Hoelz’ün otobiyografisi "Beyaz Haçtan, Kızıl Bayrağa" (Vom weißen Kreuz zur roten Fahne) adı altında 1929 yılında yayınlandı. Yine biyografisi, 1973/74 yıllarında Günther Reisch'ın yönettiği bir filme konu oldu: "Bir Alman Anarşistinin Yaşamı ve Aydınlanması" (Wolz - Leben und Verklärung Eines Deutschen Anarchisten). Sebze bahÃ§esi Sebze bahçesi, insan tüketimi için gerekli sebze ve diğer ürünlerin yetiştirildiği bahçelerdir. Çiçekler bulunmayan bu bahçeler sebze üretimini küçük ölçekte gerekleştirir. Sebze bahçesi bölümlere ayrılarak çeşitli bitkilerin yetiştirilmesi için alan ayrılır. Genellikle evlerin arka bahçe kısmında bulunur. Birçok ailede mutfakta kullanılan sebzelerin yetiştirilmesi için bu bahçeler bulunmaktadır. Organik beslenmenin öneminin toplumda daha fazla algılanmasıyla birlikte, sebze bahçelerinin sayısı artmıştır. Çünkü aileler bitkilere kullanılan ilaç ve gübrenin kalitesi ve insan sağlığına etkisi hakkında kesin bilgi sahibi olurlar. Take a Bow (Rihanna şarkısı) "Take a Bow", Barbadoslu pop şarkıcısı Rihanna'nın üçüncü stüdyo albümü "Good Girl Gone Bad" için Ne-Yo ve Stargate tarafından yazılan şarkıdır. Rihanna'nın "" albümünün ilk teklisi olarak yayımlanmıştır. "Take a Bow"ın videoklibi Venedik'te çekilmiştir. Yönetmenliğini, Rihanna'nın birçok videosunun yönetmeni olan Anthony Mandler yapmıştır. Videoklip, BET kanalındaki "106 & Park" listesinde yirmi yedihafta kalmıştır. Listedeki sekizinci gününde listenin zirvesine ulaşmıştır. Böylece Rihanna'nın bu listedeki ilk 1 numara videosu olmuştur. Video, 2008 MTV Video Müzik Ödülleri'nde "En İyi Kadın Video" dalında ödüle aday gösterilmiştir. Songs About Jane Songs About Jane, Amerikalı pop rock grubu Maroon 5'ın ilk stüdyo albümü. Mart 2004'te albüm, "Billboard" 200'de ilk 20'ye ve yıl sonunda ilk 10'a girmeyi başarmıştır. Albümün ilk single'ı "Harder to Breathe", "Billboard" Hot 100'de ilk 10'a girmiştir. "Songs About Jane", Avustralya, Birleşik Krallık ve Yeni Zelanda'da 1 numara olmuştur. İkinci single "This Love", Mart 2004'te, ABD ve Avustralya'da ilk 10'da yer almıştır. "Songs About Jane", 2,7 milyonluk satış adediyle, 2004 yılında ABD'de en çok satan yedinci albüm olmuştur. Comona Kizzuvatna Krallığının Başkenti olarak da adı geçen Comona Adana'nın Tufanbeyli ilçesi sınırları içerisinde bulunan Şarköyü'nün eski yerleşim adıdır. Commona olarak da anılmaktadır. Comona Çukurova Bölgesinde Hititler döneminde dini bir krallık olan Kizzuwatna'nın en önemli şehirlerindendir. 1.22.03.Acoustic 1.22.03.Acoustic, Amerikalı pop rock grubu Maroon 5'ın Hit Factory, New York'ta kaydedilen konser albümü. Albümde, grubun "Songs About Jane" albümündeki hitlerin akustik versiyonları ve iki cover parça bulunmaktadır. (The Beatles'ın "If I Fell" şarkısı ve AC/DC'nin "Highway to Hell" şarkısı). Amerika Birleşik Devletleri'nde 500,000 kopya satarak altın plak kazanmış ve 42 numara olmuştur. "Highway to Hell" şarkısı Hamburg, Almanya'da, bateride Adam Levine ve vokallerde Ryan Dusick tarafından kaydedilmiştir. Rio Rico, Tamaulipas Rio Rico (ok. "Rio Riko"), Rio Grande'nin kıyısında, Meksika'nın Tamaulipas eyaletine dahil bir kasaba. Rio Rico ve civarındaki arazi, ABD'nin Teksas eyaletine bağlı Hidalgo ilinin bir şehriydi. Bölge 1970'te ABD'den Meksika'ya devredildi. Bu toprak kaybı, ABD federasyonunun, bağlı eyaletlerden birinden başka bağımsız bir devlete toprak vermesinin en yeni örneğidir. Toprak devri, 1970 Sınır Antlaşması ile gerçekleşti. 1977'de gerçekleştirilen teslimden sonra Rio Rico arazisi, Meksika'nın Tamaulipas eyaletinin bir parçası haline geldi. ABD Göçmenlik ve Vatandaşlık Kurumu'nun kendisine yabancı muamelesi yapmasından dolayı bir Rio Ricolunun kurum aleyhine ABD'de açtığı davanın neticesinde ABD makamları, 1906-1977 diliminde Rio Rico'da doğmuş olanların ABD vatandaşlığı haklarının saklı kalmasına karar verdi. Pilot (kalem Ã¼reticisi) Royce da 5'9" Ryan Daniel Montgomery (d. 5 Temmuz 1977), Detroit'li bir rapçidir. Royce da 5'9" sahne adıyla tanınır. Kariyerinin başlarında Eminem'le, daha sonra DJ Premier, Nottz ve Carlos "6 July" Broady ile çalışmış, P. Diddy ve Dr. Dre için söz yazarlığı yapmıştır. Ryan Montgomery, Detroit, Michigan'nın batı yakasında doğdu ve büyüdü. 10 yaşındayken boynundaki zincire taktığı Rolls Royce simgesi olan "R" harfinden dolayı "Royce" lakabını aldı. 18 yaşında özellikle Ras Kass ve Redman'den etkilenerek rap yapmaya başladı. İlk anlaşmasını 1998'de Tommy Boy Records ile yaptı ve "Rock City" adında bir albüm kaydetti. Albümün büyük oranda internete sızması yüzünden şirketi terk etti ve albümü yeniden kaydetmek için Koch'a katıldı. Albümü 2002'de "Rock City (Version 2.0)" adıyla çıkarttı. Ancak albüm iyi satmadığı için DJ Premier ona "Boom" adında bir tekli yaptı. Bu tekli sayesinde Royce da 5'9" yeraltında dikkat çekti ve ikili daha yakın çalışmaya başladı. Menajeri sayesinde Royce, 1997 yılında bir şovda Eminem'le tanıştı. İkili "Bad Meets Evil" adında bir grup kurarak birlikte çalışmaya başladı. Birlikte yaptıkları birçok şarkıdan "Renegades" 'in sözlerindeki Royce'un söylediği yerler daha sonra Jay-Z'ninkilerle değiştirildi ve şarkı "Renegade" adıyla "The Blueprint" albümüne konuldu. Eminem sayesinde Royce, Dr. Dre ve Game Recordings'in yapımcılarıyla da tanışma fırsatı buldu. Menajeri Royce'un Dre'nin "2001" albümündeki bazı şarkıları için söz yazdığını fark edince, Dre ondan menajeriyle bağlarını koparmasını istedi. Ancak Royce bunu reddetti ve Dre'yle de ilişkileri bitmiş oldu. Royce'la Eminem'in grubu D12 arasında ortak arkadaşları Proof'un da dahil olduğu bir kavga çıktı. Bunun üzerine Royce gruba iki diss şarkısıyla saldırdı. Bunun üzerine D12 de buna "Smack Down" adında bir dissle cevap verdi. Ayrıca Proof da Royce'a "Many Men" adında bir diss yaptı. Bad Meets Evil Bad Meets Evil, 1996 yılında Detroit'te kurulmuş ve iki kişiden oluşan bir hip hop grubudur. Grubun üyeleri Eminem ve Royce da 5'9"'ın yaptığı şarkılar arasında "Scary Movies" ve "Nuttin' to Do" göze çarpanlar oldu. Ayrıca gruplarıyla aynı adı taşıyan "Bad Meets Evil" adlı şarkı da Eminem'in ilk albümü "The Slim Shady LP"ye dahil edildi. Grup 2000 yılında Royce'un Eminem'in grubu D12 ile kavga etmesi üzerine dağıldı. 2010'da tekrar bir araya gelen ikili, 2011 yılında "" adında bir EP yayınladı. İkili, 2014 yılı sonunda "Shady XV" isimli albüm için prodüksiyonunu Eminem'in üstlendiği "Vegas" isimli bir şarkı yaptı. 2015'te "Southpaw" filminin soundtrack albümünde "Raw" ve "All I Think About" adlarında iki şarkıyla yer aldılar. M2 HD M2,ya da (M Kettő, Magyar 2) Hotbird uydusundan HD formatında yayın yapan Macar televizyon kanalıdır. 1971 yılında MTV2 adıyla kurulan kanal, 2000 yılından bu yana şimdiki ismiyle yayın yapmaktadır. Türkiye'de HD-Smart uyumlu uydu alıcısına sahip olanlar bu kanalı Hotbird uydusuna bakan bir çanak antenle HD-Smart 115. kanaldan izleyebilirler. Vimmerby Vimmerby, İsveç'in güney kuşağında bulunan bir kenttir. Şehir, Göller Yöresi'nin güneydoğusunda ormanlık bir arazi üzerinde kuruludur. Stångån Nehri kıyısında kurulu olan kentin kuruluş tarihi 14. yüzyıla kadar uzanır. Kentteki ana cadde olan Storgatan'ın şekli günümüzde Ortaçağ'daki şeklinin aynısıdır. Kent ahşap evlere sahip olup, turistik atılımlar yapmakta olan bir kenttir. Özellikle ünlü İsveçli yazar Astrid Lindgren'in kent ile olan bağlantısının, kent tarafından turistik olarak kullanılması amaçlanmaktadır. Bu amaçla yapılan en önemli atılım, "Astrid Lindgren'in Dünyası" adı verilen bir park olup, içinde Lindgren'in çocuk kitaplarından temalar barındırmaktadır. Poliya 1983 yılında kurulan Poliya Polyester Sanayi ve Ticaret Ltd. Şti., teknoloji odaklı kompozit reçine ve polimer ürünler geliştiren ve üreten bir Türk şirketidir. Poliya 2016 yılında Türkiye’nin ikinci 500 büyük sanayi kuruluşu arasında yer almaktadır . Adını en çok Polijel yüksek performans jelkot serisi ile duyuran Poliya, Türkiye Çerkezköy ve Novaresine ile ortak İtalya tesislerinde ayrıca Rusya’da UPR doymamış poliester reçineleri, vinil ester reçineleri, renklendirici pigment pastalar, masif yüzey tanecikleri, yapıştırıcı sistemleri ve kalıp ayırıcı vakslar geliştirmekte ve üretmektedir. Poliya, Avrupa’nın en hızlı büyüyen kompozit reçine üreticisi olup kapsamlı ürün portföyü ve müşteriye özel çözümleri ile bölgenin lider markasıdır. Merkezi İstanbul’da yer alan firma, operasyonlarını dünya çapında 25 ülkede sürdürmektedir. Modern, çevreye duyarlı ve bilimsel çalışmaya odaklı Poliya, Avrupa Kimya Endüstrisi Konseyi - CEFIC , Türkiye Kimya Sanayicileri Derneği - TKSD ve Kompozit Sanayicileri Derneği üyesidir.n Türkiye'de geçmişi sadece 1980'lere dayanan kompozit konusunda son yıllarda önemli çalışmalar gerçekleşmiştir. Son olarak Kompozit Sanayicileri tarafından düzenlenen TURK-KOMPOZIT 2013 etkinliğinin resmi sponsorluğunu üstlenmiştir. Diğer çalışmalar arasında Uluslararası Katılımlı Polimerik Kompozitler Sempozyum – Sergi ve Çalıştayları ve Sakarya Üniversitesi İleri Teknolojiler Uygulama Topluluğu - Saugar X7 ve Sahimo ve Yıldız Teknik Üniversitesi AE2 Project gibi projeler kompozit konusunun öneminin altını çizmiş ve Poliya bu projelere katkı sağlamıştır. Türkiye'de kompozit konusunda TÜBİTAK Teknoloji ve Yenilik Destek programlarında TÜBİTAK-TEYDEP (Teknoloji ve Yenilik Destek Programları) Poliya üzerine düşen görevi yerine getirmekte ayrıca Poliya Dünya Bankası , TÜBİTAK ve Marmara Araştırma Merkezi ile ortak yürütülen EOP projesi içinde Türkiye'nin kompozit bilgi bankasına katkılar sağlamıştır. Poliya Nano kompozitler konusunda, İzmir Yüksek Teknoloji Enstitüsü ve Technische Universität Hamburg-Harburg akademik kuruluşlarının ortak yürüttükleri karbon nanotüpleri ve polyester nano kompozit konusuna destek vermiş ve çeşitli uluslararası bilimsel yayınlara katkı sağlamıştır. Biyosit ve gümüş iyonları ile deniz ortamı, jelkot performansları konusunda Dokuz Eylül Üniversitesi, Deniz bilimleri ve Teknolojileri'nin bilimsel çalışmalarında rol almış ve bilimsel makalelerde yer almıştır. Kimya mühendisi olan İsmet Çakar, polyester reçineleri modifikasyonu ve jelkot UV stabilazörleri konusunda çalışmaları ile polimer kimyasına katkılarda bulunmuştur. Çakar, İlkester firmasında polimerizasyon ve reçine konularında çalıştıktan sonra ayrılarak kendi firmasını kurmuştur. Çakar'ın 1983 yılında kurduğu firma ileride Poliya adını almıştır. İlk günlerinden itibaren, Poliya kompozit malzemelerin öneminin altını çizmiş, kompozitlerin genel olarak hafif (metal ve klasik malzemelere göre) ve korozyona dayanıklı olmalarından dolayı modern üretim malzemeleri arasında yeralacağını varsaymıştır. Uygulama yerlerine göre kompozitlerden farklı özellikler istenmesi (Kimyasal maddelere dayanım, Marin uygulamaları, UV dayanımı, Sıcaklık dayanımı, Anti bakteriyel gibi), modifikasyona dayalı özelleştirilebilir olması Poliya'nın gelişiminde önemli rol almıştır. Poliya'nın iş organizasyonu odaklandığı konular, kompozit performans malzemeleri, camelyaf takviyeli kompozit yapıştırıcıları, kompozit kaplama, masif yüzey (solid surface ) malzemeleri, pigment renk pastaları ve kalıp ayırıcı sistemleri, altında toplanmaktadır. Polipol polyester reçineleri ve Polives vinil ester reçineleri ile kompozit performans malzemeleri, yüksek performans jelkot. İnşaat, otomotiv, marin, savunma, rüzgar enerjisi, spor ekipmanları, kimyasal tank ve boru endüstrileri için CTP (Cam takviyeli Plastik) ürün eldesine hizmet vermektedir. Ana üretim tesisleri Çerkezköy, Tekirdağ'dadır. Kip (anlam ayrımı) "Kip", aşağıdaki anlamlara gelebilir: Richard Wright (yazar) Richard Nathaniel Wright (4 Eylül 1908; Adams County, Mississippi - 28 Kasım 1960, Paris), Afrikalı-Amerikalı öykü, roman ve makale yazarı, şair. Büyükbabaları azad edilmiş köleler olan Wright, Natchez, Mississippi yakınlarındaki Roxie'de bulunan Rucker plantasyonunda doğdu. Ailesi daha sonra Memphis, Tennessee'ye taşındı. Önceleri ortakçılık yapan babası Nathaniel, Memphis'te iş bulamayınca aileyi terk etti. Tüm aileye, öğretmen olan annesi Ella bakmaya başladı. 1914'te Ella Wright hastalanınca iki oğlu, Metodist bir yetimhane olan Settlement House'a gönderildi. Aile daha sonra Ella'nın akrabalarının yanında yaşamak üzere Jackson, Mississippi'ye taşındı. Richard Wright, Jackson'da büyüdü ve buradaki devlet okulunda okudu. Aile daha sonra Wright'ın teyzesinin yanına, Elaine, Arkansas'a taşındı, ancak yazarın eniştesi Silas Hoskins'in beyazlar tarafından 1916'da öldürülmesi üzerine buradan ayrıldı. Aile West Helena, Arkansas'a kaçarak birkaç hafta buradaki kiralık bir odada yaşadı. Ella 1917'de oğullarıyla birlikte birkaç aylığına Jackson'a döndü, ancak aile 1918'de yeniden West Helena'ya gitti. Annenin 1919'da felç geçirmesi ailenin parçalanmasıyla sonuçlandı. Wright, dayısı Clark ve yengesi Jody ile birlikte yaşamak üzere Greenwood, Mississippi'ye taşındı. Burası annesinin olduğu yere yakındı, ancak akrabalarının yazar üzerinde kurduğu baskı, Wright'ın duygusal olarak çökmesine sebep oldu. Duygusal çöküntünün sonucunda Jackson'a dönmesine izin verilen Wright, 1920 ile 1925 yılları arasında burada anneannesiyle yaşadı. Burada da büyükannesinin ve teyzesinin, tanrıya ulaşmak için sürekli dua etmesi yönündeki baskılarına maruz kaldı. Adventizm mezhebine bağlı büyük annesinin, cumartesi günleri çalışmasına izin vermemesi üzerine Wright, evi terk etmeye kalkıştı. Gençliğinde teyzesi ve büyükannesi ile yaşadığı bu çatışma, yazarın daha sonraki yaşamında, dünyevi sorunlara getirilen dinî çözümlere karşı uzlaşmaz ve saldırgan bir tavır takınmasına yol açtı. Wright on beş yaşındayken, "The Voodoo of Hell's Half-Acre" isimli ilk öyküsünü yazdı. Öykü "Southern Register" isimli yerel bir zenci gazetesinde yayımlandı. 1923'te, sınıfının mezuniyet konuşmasını yapmak için seçildi. Beyazlara boyun eğen bir zenci olarak görülmek istemediği için okul yöneticilerinin kendisine verdiği metni okumayı reddetti ve okulun zenci yöneticilerinin de araya girmesiyle, kendi yazdığı metni okumasına izin verildi. Aynı yılın eylül ayında, Jackson'da yeni açılan Lanier High School'un matematik, İngilizce ve tarih derslerine katılmaya başladı. Ailesi için para kazanması gerektiğinden dersleri, birkaç hafta düzensiz takip ettikten sonra bıraktı. 1925'te yeniden Memphis'e taşınana kadar Mississippi'de yaşadıkları, Amerika'daki ırkçılık hakkındaki temel düşüncelerinin oluşmasını sağladı. Wright 1927'de Chicago'ya taşındı. Bir süre iş aradıktan sonra posta memuru olarak çalışmaya başladı ve bu dönemde diğer yazarların eserlerini ve üsluplarını inceledi. 1931'de Büyük Buhran sebebiyle işsiz kaldı ve devlet yardımı almaya başladı. 1932'de, solcu ve Marksist yazarları ve sanatçıları desteklemek için kurulan ve ismini John Reed'den alan John Reed Club'ın toplantılarına katılmaya başladı. Bu kulübün ABD Komünist Partisi'nin etkisinde olması sebebiyle Wright, bir grup parti üyesiyle ilişki kurdu. Toplantılarda, edebiyaçılarla kurduğu ilişkilerin sonucunda, 1933'te partiye resmen katıldı ve devrimci bir air olarak The New Masses ve diğer sol kanat dergiler için proletaryan şiirler yazdı. Wright 1935'te ilk romanı "Cesspool"'u tamamladı ancak roman 1963'te "Lawd Today" adıyla yayımlandı. 1936'da yazarın "Big Boy Leaves Home" başlıklı öyküsü "New Caravan"'da yayımlandı. Yazar aynı yılın şubat ayında National Negro Congress için çalışmaya başladı. Nisanda ise, üyeleri arasında Arna Bontemps ve Margaret Walker'ın da yer aldığı South Side Writers' Group'un başkanlığını yapmaya başladı. John Reed Club'daki çalışmaları çerçevesinde "Left Front" isimli bir derginin editörlüğünü üstlendi; ancak dergi Wright'ın karşı çıkmasına rağmen Komünist Parti yönetilerince 1937'de kapatıldı. Wright'ın Şikago'daki komünistlerle iyi ilişkileri olsa da, yazara New York'ta kalacak yer bulmak için yapılan bir teklif zenci olduğu için engellendi. Dahası, yazar bazı zenci komünistler tarafından, iyi eğitim gördüğü sanısıyla ve beyaz toplum tarafından asimile edildiği iddiasıyla burjuva entelektüeli olarak adlandırıldı. Ancak yazar, ilkokul sonrasında devlet eğitim kurumlarına devam edememiş ve genelde kendi kendini yetiştirmişti. Yazar, genç komünist yazarlara yeteneklerini geliştirebilecekleri ortamlar yaratılmasını savunuyordu ve zenci milliyetçisi kişilerle bu yönde çalışmaya başladı. Bu sebeple yazarın Komünist Parti'yle ve önde gelen Afrikalı-Amerikalı komünist Buddy Nealson'la arası açıldı. Birlikte çalıştığı yoldaşları tarafından bıçakla tehdit edildi, bir grev sırasında Troçkist ilan edildi ve 1936'daki 1 Mayıs yürüyüşünden kovuldu. Wright 1937'de New York'a taşındı ve şehre yereştikten sonra oradaki Komünist Parti üyeleriyle yeni bağlantılar kurdu. 1938'de WPA Writers’ Project tarafından hazırlanan şehir rehberi "New York Panorama" için çalıştı ve kitabın Harlem bölümünü yazdı. Ayrıca "Daily Worker" gazetesinin Harlem editörü oldu. yaz ve sonbahar boyunca bu gazete için iki yüzün üzerinde makale yazdı ve kısa süre yayınlanan "New Challenge" isimli edebiyat dergisinin editörlüğüne yardımcı oldu. Yazarın Ralph Ellison ile uzun süre devam edecek dostluğu da bu dönemde başladı. 1938'in başlarında, "Fire and Cloud" isimli öyküsü ile "Story" dergisinin yarışmasında birinci oldu ve beş yüz dolarlık ödülü kazandı. Ödülün ardından, temsilcisi John Troustine'den ayrıldı ve Paul Laurence Dunbar'ın da temsilciliğini yapan Paul Reynolds ile anlaştı. Bu arada "Story" dergisi, Wright'ın yarışmaya gönderdiği tüm öykülerden oluşacak bir derleme için Harper'a teklif götürdü. Teklifi kabul eden Harper öyküleri yayımladı. Dört öyküden oluşan "Uncle Tom's Children" isimli bu kitap sayesinde Wright, 1938'de ulusal çapta bilinirliğe kavuştu. Öykülerden bazıları, ABD'nin güney eyaletlerindeki linç olgusu üzerine kurgulanmıştı. Kitabın yayınlanması ve olumlu eleştiriler alması, yazarın Komünist Parti'deki statüsünü sağlamlaştırdı ve maddi istikrar elde etmesini sağladı. "New Masses" dergisinin editör kuruluna atandı. Önde gelen edebiyat eleştirmeni ve Komünist yanlısı Granville Hicks, Wright'ın Boston'daki solcu toplantılara katılmasını sağladı. Yazar, kitabının yüksek satış adetlerine ulaşmasıyla elde ettiği gelirle, 6 Mayıs 1938'de Harlem'e taşındı ve "Native Son" isimli kitabını yazmaya başladı. Öykü kitabı sayesinde kazandığı Guggenheim Bursu'nu kullanarak, 1940'a kadar "Native Son" üzerinde çalıştı. 1940'ta yayımlanan kitap, Book of the Month Club'a seçilen ilk Afrikalı-Amerikalı eseri oldu. Wright, eserlerinde şiddete odaklandığı için eleştirildi. "Native Son"'da siyahları, beyazların korkularını haklı çıkaracak şekilde anlattığı öne sürüldü. Bu romanın kahramanı olan Bigger Thomas, siyahlar üzerinde toplumun koyduğu sınırları aşmak için çeşitli suçlar işliyordu. Kitabın yayımlanışının ardından yazar yoğun bir döneme girdi. Temmuz 1940'ta siyahların halk tarihine ilişkin bir çalışmada Edwin Rosskam'ın fotoğraflarına eşlik edecek metinler için araştırmalar yapmak amacıyla Şikago'ya döndü. Şikago'dayken, Langston Hughes, Arna Bontemps ve Claude McKay ile birlikte American Negro Exhibition'ı ziyaret etti. Daha sonra Chapel Hill, Kuzey Karolina'ya giderek, Paul Green'le birlikte "Native Son"'ın tiyatro uyarlaması üzerinde çalıştı. Ocak 1941'de başarı kazanan zencilere verilen Spingarn Madalyası'nı kazandı. "Native Son"'ın Broadway prodüksiyonu, Mart 1941'de Orson Welles yönetmenliğinde başladı ve genelde olumlu eleştiriler aldı. Farm Security Administration'ın arşivlerinden seçilen fotoğraflar, Wright'ın yazdığı metinlerle birlikte "Twelve Million Black Voices: A Folk History of the Negro" adı altında Ekim 1941'de yayımlandı. Yazar 1945'te yazdığı "Black Boy" isimli otobiyografisinde, Roxie'deki hayatını, Şikago'ya taşınmasını, din konusunda ailesiyle yaşadığı çatışmayı, beyaz işverenlerle yaşadığı sorunları ve sosyal izolasyonu anlattı. Ölümünden sonra 1977'de yayımlanan "American Hunger" ise bu biyografinin ikinci cildi olarak yazılmıştı. Bu kitapta yazar, John Reed Club'a ve 1942'de ayrıldığı ABD Komünist Partisi'ne katılışını anlattı. Kitapta Wright, "burjuva" kitaplarına ve suçlanan eski üyelere karşı komünizm çevresindeki hoşgörüsüz tavrı, tutucu dinî çevrelerdeki benzer tavırlarla karşılaştırdı. Wright, Sovyetler Birliği'ndeki Büyük Temizlik'e karşıydı. Wright 1946'da Paris'e taşındı ve sürekli olarak ABD dışında yaşamaya başladı. Paris'te, Jean-Paul Sartre ve Albert Camus ile arkadaş oldu. 1953'te yayımlanan ikinci romanı "The Outsider"'da, yazarın üzerindeki varoluşçu etkiler görülmeye başladı. Roman, Afrikalı-Amerikalı bir adamın New York'ta Komünist Parti'ye katılmasını anlatıyordu. ABD'nin ilk varoluşçu romanı sayılan bu kitapta, zenci adam kendisini kabul etmeye hazır olmayan bir çevreye giriyordu. Wright 1954'te kısa bir roman olan "Savage Holiday"'i yayımladı. Yazar, 1947'de Fransız vatandaşlığına geçtikten sonra Avrupa, Asya ve Afrika'ya seyahat etti. Bu gezilerin sonucunda birçok kurgu dışı kitap yazdı. Afrika'nın gelişen toplumlarını ele aldığı 1954 tarihli "Black Power" bunlardan biriydi. Wright'ın "Black Boy" kitabının yayımlanmamış bir bölümü olan ve 1946'da "Atlantic Monthly"'de yayımlanan bir makalesi, 1949'da antikomünist bir derleme olan "The God That Failed"'de yer aldı. Bunun üzerine Congress for Cultural Freedom'a katılma çağrısı alan yazar, bu organizasyonun CIA ile bağlantılı olduğunu düşünerek çağrıyı kabul etmedi. CIA ve FBI Wright'ı 1943'ten beri izliyordu. McCarthycilik sebebiyle Hollywood'daki stüdyo yöneticileri yazarı 1950'lerde kara listeye aldı. Ancak Wright, "Native Son"'ın Arjantin yapımı film uyarlamasında, 42 yaşında olmasına rağmen Bigger Thomas karakterinin gençliğini oynadı. Yazar 1955'te Bandung Konferansı için Endonezya'ya gitti ve gözlemlerine "The Color Curtain: A Report on the Bandung Conference" isimli kitabında yer verdi. Wright'ın sonraki eserleri 1957 tarihli "White Man, Listen!", 1958'de yayımlanan romanı "The Long Dream" ve ölümünün ardından 1961'de yayımlanan kısa öykü toplamı "Eight Men"'di Şubat 1959'da, yazarın temsilcisi Paul Reynolds, Wright'a dört yüz sayfalık "Island of Hallucinations"'ın taslağı için oldukça kötü bir eleştiri gönderdi. Buna rağmen Wright, Mart 1959'da bu taslak üzerine kurgulanmış bir romanı geliştirmeyi sürdürdü. Mayısta Paris'i terk edip Londra'ya yerleşmeye karar verdi. Yazara göre Fransız politikacılar gittikçe Amerikan baskısı altına giriyordu ve Paris'te yaşayan Amerikalı siyah yazarlara karşı çeşitli saldırılar başlamıştı. 26 Haziran 1959 günü yazar bir amipli dizanteri nöbeti geçirdi. Kasım 1959'da eşi Londra'da bir apartman dairesi buldu, ancak yazar gerek hastalığı gerekse İngiliz iltica memurlarıyla yaşadığı çeşitli sorunlar sebebiyle İngiltere'de yaşamaktan vazgeçti. 19 Şubat 1960'ta Wright, Reynolds'tan "The Long Dream"'in New York'ta sahnelenmeye başlayan tiyatro uyarlamasının çok kötü eleştiriler aldığını ve uyarlamayı yapan Ketti Frings'in sonraki gösterileri iptal ettiğini öğrendi. Yazar bu sırada "The Long Dream"'in yayımlanabilimesi için de Fransa'da uğraş vermekteydi. Bu sorunlar sebebiyle, Doubleday ile anlaşmak için bitirmek zorunda olduğu "Island of Hallucinations"'ı tamamlayamadı. Wright Haziran 1960'ta Fransız radyosu için, kitapları ve edebiyat kariyeri ile ilgili bir dizi konuşma kaydetti. Bu konuşmalarda ABD'de ve dünyada ırkçılık konusuna da değindi ve özellikle Amerika'nın Afrika politikasını eleştirdi. Eylül sonunda, Sorbonne'da okumak üzere Londra'dan Paris'e taşınan kızı Julia'nın masraflarını karşılayabilmek için, Nicole Barclay'in sahip olduğu plak şirketinin çıkardığı plakların kapaklarına tanıtım yazıları yazdı. Yazar maddi sıkıntılarına rağmen, Kanada radyosundan gelen bir dizi program teklifini, radyonun Amerika etkisinde olduğundan şüphelendiği için geri çevirdi. Aynı sebeplerle, Hindistan'da Lev Tolstoy anısına düzenlenen Kültürel Özgürlük Kongresi'ne de davetli olmasına rağmen katılmadı. Edebiyatla ilgilenmeyi sürdüren Wright, Kyle Onstott'a "Mandingo" isimli kitabını Fransa'da yayımlaması için yardımcı oldu. Yazarın son önemli çabası, American Church in Paris'te öğrencilere ve üyelere sunduğu "Siyah Sanatçı ve Entelektüelin Birleşik Devletler'deki Durumu" isimli dersti. Wright burada, Amerikan toplumunun, mevcut ırkçı durumu sorgulamak isteyen her siyahı yeniden köleliğe döndürerek durdurmaya çalıştığını savundu. Bu savına örnek olarak komünisterin "Native Son"'a sürekli saldırmalarını ve James Baldwin gibi yazarların kendisiyle devamlı tartışmaya çalışmalarını gösterdi. 1957'de Afrika seyahati sırasında yakalandığı amipli dizanteri hastalığı, sonraki üç yıl boyunca çeşitli tedaviler uygulanmasına rağmen yazarın sağlığının gitgide bozulmasına sebep oldu. 1960'ta 52 yaşındayken Paris'te kalp krizi geçirerek öldü ve Père Lachaise Mezarlığı'na gömüldü. Kızı Julia babasının öldürüldüğünü iddia etti. Wright 1939'da Rus Yahudisi kökenli modern dans öğretmeni Dhima Rose Meadman ile evlendi ancak çift kısa süre sonra boşandı. Yazar ikinci evliliğini Polonya Yahudisi bir göçmenin kızı olan ve Komünist Parti'nin Brooklyn sorumlusu olarak çalışan Ellen Poplar ile 1941'de yaptı. Çiftin Julia (1942) ve Rachel (1949) adlarında iki kızı oldu. Wright 1950'lerden itibaren, Avrupa'da yaşamaya başlaması ve daha uluslararası bir bakış açısına sahip olması sebebiyle Amerika'daki zencilerden ve kendi kökeninden uzaklaşmaya başladı. Bu yıllarda dünya çapında politik açıdan ünlü bir kişi oldu ancak edebi eserlerinde düşüş görülmeye başladı. Yazarın bu sebeple ABD'de azalan etkisi, 1960'larda yeniden güçlenmeye başladı. Bu dönemde ortaya çıkan militan zenci bilinci sebebiyle Wright'ın eserleri yeniden ilgi çekti. Wright'ın "Native Son" gibi eserleri edebi yönüyle ve tekniğiyle değil, savunulan fikirler ve tavır sebebiyle etkili oldu. 1970'lerde ve 80'lerde Wright hakkında çeşitli araştırmacıların hazırladığı yazılar önemli edebiyat dergilerinde yayımlandı. Çeşitli üniversitelerde yazar hakkında konferanslar düzenlendi. "Native Son"'ın senaryosu Richard Wesley tarafından yazılan film uyarlaması Aralık 1986'da gösterime girdi. Bazı romanları, ABD'deki kimi üniversitelerde zorunlu kitap olarak okutuldu. Son dönemde yazarın eserlerinin felsefi yönden de incelenmesi gerektiğine dair görüşler ortaya çıktı. Örneğin Paul Gilroy'a göre yazarın eserlerindeki felsefi derinlik daha önceki incelemelerde ya gözden kaçırılmıştı ya da yanlış değerlendirilmişti. Yazarın temel amacı, beyazların gözündeki sabırlı, gülünç ve boyun eğen zenci mitini, zencileri beyazlara doğru biçinde betimlemek suretiyle yıkmaktı. Nisan 2009'da Wright'ın portresi ABD'de bir posta pulunda yer aldı. 61 sentlik pul, edebi sanat serisinin yirmi beşinci pulu olarak hazırlandı. Pulda yazar, "Native Son"'ın geçtiği yerleri anımsatan bir Şikago görüntüsü önünde betimlendi. Wright hayatı boyunca birçok roman ve öykü yazdı. Bunlardan bazılarını tiyatroya da uyarladı. Bunun yanı sıra birçok makale ve kurgu dışı metin de yazdı. Eserlerinden bazıları ölümünden sonra yayımlandı. Ayrıca Wright'ın "Native Son" ile "Black Boy" gibi eserlerinin ilk baskılarında çıkarılmış olan ve ırkçılık, cinsellik veya politika konusunda sarsıcı içeriğe sahip bölümler de 1991 yılında bu kitapların eksiksiz baskılarında yer aldı. Novellası "Rite of Passage" ise ilk defa 1994'ta basıldı. Yazar yaşamının son yıllarında Japon şiir türü haikuya ilgi duydu ve bu formda 4.000'den fazla şiir yazdı. Bunlar arasından kendi seçtiği 817 tanesi 1998'de "Haiku: This Other World" adıyla yayımlandı. Wright'ın gezi yazılarından bir derleme ise 2001 yılında Mississippi University Press tarafından basıldı. Yazarın ölümüyle yarım kalan ve zenci bir polis memuru ile cinayet işlediğini düşündüğü oğlunun hikâyesini anlatan "A Father's Law" isimli kitabı, Wright'ın kızı Julia tarafından 2008'de yayımlandı. Julia ayrıca, yazarın politik kitaplarının da gündemde kalmasını sağlamak için HarperCollins ile anlaştı ve Wright'ın üç kitabı "Three Books from Exile: Black Power; The Color Curtain; and White Man, Listen!" başlığı ile tek cilt olarak Şubat 2008'de yayımlandı. Emmanuel Eboué Emmanuel Eboué (d. 4 Haziran 1983, Abidjan), Fildişi Sahilli eski millî futbolcu. Belçika vatandaşlığına da sahiptir. Aynı zamanda Belçika pasaportu da bulunmaktadır. Aktif futbolculuğu sırasında defansta sağ bek ve orta sahada sağ açık pozisyonlarında oynayan oyuncu, yeri geldiğinde defansif orta saha, stoper ve sol bek mevkilerinde de görev yapabilmiştir. Eboué futbol hayatına Kolo Touré'nin de oynadığı ünlü ASEC Mimosas takımının alt yapısında başlamıştır. 2002 yılında ASEC'in Belçikalı besleyici takımı KSK Beveren'e transfer oldu ve bu takımda 3 sezon forma giydi. Belçika'da gösterdiği performansla Arsenal gözlemcilerinin dikkatini çekti ve Arsène Wenger'in isteğiyle bu takıma transfer oldu. Eboué Arsenal formasıyla ilk maçına, sözleşme imzalamasından birkaç gün sonra bir FA Cup maçında Stoke City karşısında çıktı. Fakat ilk sezonunda daha çok Arsenal'in rezerve takımıyla maçlara çıkan Eboué, sadece 1 lig maçında forma giyebildi. 2005-06 sezonunda Lauren'in sakatlanmasıyla kendine şans doğan Eboué, Lauren'in sakatlığının uzun sürmesiyle sezonun geri kalanında da formayı bırakmadı. 2006-07 sezonuna da iyi bir başlangıç yapan Eboué, Eylül ayında "Arsenal Ayın Oyuncusu" seçildi. Fakat daha sonra millî maçta yaşadığı sakatlık yüzünden Ekim ayında forma giyemedi. 2006 ve 2007 yıllarını ara ara sakatlanarak geçiren Eboué, sağlam olduğu dönemlerde çoğunlukla maçlara ilk 11'de çıktı. Mayıs 2007'de sözleşmesini uzatarak kendisine güvenini gösteren Arsène Wenger, Bacary Sagna'nın takıma katılmasıyla Eboué'yi sağ açık pozisyonunda denemeye başladı. 2008-09 sezonunda çok başarılı bir performans gösteremeyen Eboué, sakatlıktan kurtulan sağ açık Theo Walcott'un arkasında yedek kalmaya başladı. 2010 yılı sonunda bir kez daha Arsenal'le olan sözleşmesini uzattı ve takımdan ayrılacağı yönündeki spekülasyonları bitirmiş oldu. 2010-11 sezonunda toplamda 27 lig maçında görev alan Eboué, 1 de gol attı. 2011 yazında Gervinho'nun Arsenal'e transferiyle gözden düşen ve 27 numaralı forması da Gervinho'ya verilen Eboué, Tottenham ve Roma takımlarından gelen teklifleri geri çevirerek 16 Ağustos'ta 3,5 milyon euro karşılığında Galatasaray'a transfer oldu ve takımla 4 yıllık sözleşme imzaladı.Galatasaray'da ilk defa Real Madrid ile yapılan Santiago Bernabéu Stadyumu kupası maçında forma giyen oyuncu bu maçta Arda Turan'ın boşalttığı Sol açık mevkiinde forma giymiş ve Selçuk İnan'a asist yapmıştır.2011-2012 sezonunun başlarındada Sol açık mevkiinde forma giyen oyuncu sol açıkta bekleneni verememiş ve Sağ açığa çekilmiştir. Sağ açık mevkiindede başarılı olamayan Eboue, Fatih Terim tarafından Beşiktaş derbisinde kendi pozisyonu olan Sağ bek'e geçmiş ve bu mevkiide başarılı performans göstererek ilerleyen maçlarda da bu mevkiide oynamıştır.Eboue, Galatasaray'daki ilk resmî golünü Süper Lig'in 2011-12 sezonunun 13. haftasında oynanan Gençlerbirliği deplasmanında kaydetmiş ve takımı maçtan 1-0 galip ayrılmıiştır. İkinci golünü ise 14. haftada oynanan Galatasaray-Fenerbahçe derbi maçında kaydetmiş ve takımı maçtan 3-1 galip ayrılmıştır. Eboue 2011-2012 sezonun başında İstanbul Büyükşehir Belediyespor maçında forma giymiş fakat millî takımına çağrılmış ve yaklaşık 1 ay boyunca Galatasaray'dan uzak kalmıştır.Fildişi sahili millî takımıyla finale kadar çıkan Eboue, finalde elenmiştir ve Türkiye'ye geri dönmüştür. Türkiye'ye geldiğinden 1 gün sonra Mersin İdman Yurdu maçında forma giyen oyuncu bu maçta ufak bir sakatlık geçirmiş ve yerini Sabri Sarıoğlu'na bırakmıştır. Süper lig'in 30.haftasında Galatasaray'ın 2-0 galip geldiği Gençlerbirliği maçında forma giyen Eboue maçtan sonra şu açıklamalarda bulunmuştur ; "Allaha şükretmek istiyorum. Bize sahada mücadele etme gücünü O veriyor. Bugün önemli bir galibiyet aldık. Önemli bir nokta da karşılaşmayı gol yemeden tamamlamamız oldu" Takımının Süper final'de oynadığı tüm maçlara ilk 11'de başlayan Eboue, Süper final'in 3.haftasında Trabzonspor deplasmanında 1 gol 1 asist ile oynamış ve Gazeteciler tarafından maçın adamı seçilmiştir.Ayrıca Eboue, Galatasaray formasını giydiği ilk sezonda Şampiyonluk sevinci yaşamıştır. 2012-13 sezonunda da ilk maçına 2012 Türkiye Süper Kupası'nda Fenerbahçe karşısında çıkmıştır. Galatasaray bu maçı kazanarak kupaya ulaşan taraf olmuştur. O sezon birçok maçta forma giyen Emmanuel Eboué, o sezondaki ilk golünü UEFA Şampiyonlar Ligi'nde Real Madrid ağlarına yollamıştır. Galatasaray bu maçı 3-2 kazansa da ilk maç 3-0 mağlup olduğundan turnuvaya veda etmiştir. Eboue o sezon 10 maçın 10'unda da UEFA Şampiyonlar Ligi'nde forma giymiş ve 801 dakika sahada kalmıştır. Süper Lig'de ise sezeon boyunca 28 maça çıkan Eboue, kaçırdığı 6 maçın dört tanesini millî takımda olduğu için kaçırmıştır. Eboue sezon sonunda ise takımıyla üst üste ikinci Süper Lig Şampiyonluğunu kazanmıştır. Sezon sonunda ise AS Monaco FC, Fiorentina ve AS Roma gibi kulüplerden teklif alsa da kulüpte kalmıştır. 2013-14 sezonuna ise eski takımı Arsenal FC karşısında 2013 Emirates Cup'ı alarak balşlamıştır. Türkiye Süper Kupası'nda da uzatmalara giden maçta Didier Drogba'nın golüyle kupayı alan Galatasaray'da forma giyen Eboue, 120 dakika görev yapmıştır. O sezon Süper Lig'de ise da 6+0+4 kurallının gelmesinin ardından zaman zaman yabancı kontenjanındaki yerini Albert Riera veya Nordin Amrabat'a kaptıran Eboué, ilk lig maçına ligin ilk haftasında Gaziantepspor karşısında çıkmıştır. Bazı maçlarda ligde kadro dışı kalan Eboué Galatasaray'ın çıktığı Avrupa maçlarının hepsine ilk 11'de başlamıştır. Eboué, 23 Ekim 2013 günü oynanan Kopenhag müsabakasında biri vatandaşı Didier Drogba diğeri ise Wesley Sneijder'e olmak üzere 2 asist yaparak başarılı bir performans ortaya koymuştur. Bu maçın ardından UEFA tarafından "maçın adamı" seçilen Eboué maçtan sonra "Bu bir takım oyunu ve bütün arkadaşlarımı kutluyorum. Yaptığım iki asist değil takım olarak çok iyi oynadık. Arkadaşlarımız, yedek kalanlar hepsi daha fazla ileriye gitmemi istediler ve zevkli bir maçtı." açıklamalarında bulunmuştur. Sezonun ilk yarısında Roberto Mancini'nin teknik direktörlüğü getirilmesiyle 3-5-2 sisteminin sağ kanat mevkiinde görev yapmaya başlamıştır. Süper Lig'de sezonun ilk yarısında 11 maça çıkan Eboué, Gençlerbirliği SK ile oynanan maçta da Didier Drogba'nın golünün asistini yapmıştır. Devre arasında kadroya Eboué'nin mevkiinde oynayan Salih Dursun transfer edilmiş ve Eboué'nin Galatasaray'daki geleceği tartışılmaya başlamıştır. Ancak Turkish Airlines Antalya Cup'ta takımının iki maçında da oynayan Eboué takımının kupa şampiyonu kadrosunda yer almıştır. Süper Lig'in 2. yarısının ilk maçında da Gaziantepspor maçında kadroada olan Eboué, 78.dakikada oyundan alınmış ve maç 0-0 beraberlikle bitmiştir. Sonraki hafta ise Galatasaray kendi evinde Bursaspor ile karşılamış ve Eboue sağ açık pozisyonunda forma giymiştir. Galatasaray'ın Bursaspor'u 6-0 mağlup ettiği maçta Eboué, 1 asist ve 1 gollük performans göstemriştir ve Galatasaray kariyerindeki en farklı galibiyeti yaşamıştır. 2014-15 sezonunda ise dönemin teknik direktörü Cesare Prandelli tarafından süresiz kadro dışı bırakılmıştır. Kadro dışı bırakıldığı için Galatasaray A takımında forma giymemiştir. 1 Sezon boyunca U21 takımıyla antrenmanlara çıkmıştır. 2 Haziran 2015 tarihinde sözleşmesinin bitmesi sebebiyle Galatasaray Spor Kulübü'nden ayrılmıştır. Eboué, 29 Şubat 2016'da, deneme amaçlı olarak 21 yaş altı Sunderland takımının forması altında, 23 yaş altı Leicester City takımına karşı 90 dakika forma giydi. Maçı 1-0 kaybettiler. Deneme maçında beğenilen Eboué, 9 Mart 2016'da Sunderland ile kısa süreli bir sözleşme imzaladı. 31 Mart 2016'da, Eboué eski menajerine parasını (1 milyon €) ödemediği için futbolla ilgili tüm faaliyetlerden bir yıllık men cezası aldı. Sunderland tarafından Nisan 2016'da, kulüpte oynamadığı için serbest bırakıldı. Temmuz 2017'de Eboué, Macar takımı Ferencvárosi ile çalıştı, ancak kulüp ile bir sözleşme üzerinde anlaşamadı. 28 Eylül 2017 tarihinde Kıbrıs takımı Türk Ocağı Limasol sözleşme imzaladı. burada sağlık kontrollerinden geçirildikten sonra HIV virüsü taşıdığı iddia edildi. Daha sonra yapılan kontrollerde HIV Virüsüne rastlanmadı. Aralık 2017'de, Fatih Terim'in Eboué'nin mali sorunlarından haberdar olduğu ve eski kulübü Galatasaray'da 14 yaş altı takımına antrenörlük teklif edildiği bildirildi. Şubat 2018 itibarıyla, Emmanuel Eboue'nin Galatasaray adına scout ekibinde görev aldığı ve genç yetenekleri izlediği bildirilmiştir. 2019 itibarıyla ülkesi Fildişi Sahili'nde Abidjan'da yaşamaya devam eden Eboue, hem Galatasaray adına genç yetenekleri izlemeye devam etmekte hemde eski futbolcu Olivier Kapo'nun 2007'de kurduğu futbol okulunda genç futbolcular yetiştirmektedir. Aralık 2019 tarihi itibarıyla ülkesinde kendi ismini taşıyan "Emmanuel Eboue FC" (E.E. FC) adlı futbol kulübünü kurmuştur. Kulübün 10-13, 14 ve 17-19 yaş arasında eğitim merkezi olacağını belirtmiştir. Eboue bir Hristiyandır. Eboue, Arsenal'e transfer olmadan önce Belçikalı kız arkadaşı Aurélie ile evlenip üç çocuğu olmuştur. Aralık 2017’de, Eboué, Sunday Mirror’a boşandığı eski karısının kontrolü altındaki kötü yatırımları nedeniyle evsiz olduğunu söyledi. Emmanuel Eboué 4 Mart 2019 tarihinde, ülkesi Fildişi Sahili'nin başkenti Abidjan'da bir otelde düzenlenen nikâh töreniyle çocukluk aşkı ile dünya evine girip ikinci evliliğini yapmıştır. Eboue'nin düğününe Galatasaray'ın eski futbolcusu Abdul Kader Keita'da katılmıştır. 2019 Haziranında Eboué, hâlen ruh sağlığı ve depresiyonla mücadele ettiğini belirtmiştir. Eboue ilk millî maçına 5 Ekim 2004'te Fildişi Sahili millî futbol takımının Sudan'ı 5-0 yendiği maçta çıktı. Eboue bu maçla birlikte Kolo Touré, Didier Zokora, Didier Drogba ve Yaya Touré gibi oyunclar ile birlikte ilk 11'in vazgeçilmez isimlerinden oldu. Eboue, 2006 yılında Fildişi Sahili millî futbol takımı teknik direktörü Henri Michel tarafından aday kadro'ya çağrıldı ve 2006 Afrika Uluslar Kupası'nda neredeyse her maçta ilk 11'e çıktı. 2006 Afrika Uluslar Kupası Fildişi Sahili millî futbol takımı ile finale kadar çıktı. Finalde Mısır ile eşleşen Fildişi normal süreyi 0-0 tamamlarken maçta Penaltı atışlarına geçildi. Penaltı atışlarında Eboue bir penaltı golü attı fakat takımının yenilmesine engel olamadı ve takımı 4-2' lik sonuçla 2006 Afrika Uluslar Kupası'nın 2.si oldu. Eboue turnuva sonrasında Ahmed Hassan, Rigobert Song, Didier Drogba ve Samuel Eto'o ile birlikte turnuva'nın en iyi oyuncuları arasında gösterildi. Emmanuel Eboue Fildişi Sahili millî futbol takımındaki ilk golünü 18 Kasım 2009'da Almanya ile yapılan hazırlık karşılaşmasında attı. Millî takım kariyerinde 3 golü bulunan Eboue, 2012 Afrika Uluslar Kupası'nda da gol atmış fakat bu maçta sakatlanarak sahayı terk etmiştir. Messier 86 Messier 86 (ayrıca M86 veya NGC 4406 olarak da bilinir), Başak takımyıldızı yönünde bulunan bir merceksi gökada. Charles Messier tarafından 18 Mart 1781 tarihinde keşfedilmiştir. M86, Başak kümesi'nin kalbinde çok dikkat çekici bir yapısı olan grup içerisinde (Markarian Gökada Zinciri) dev merceksi gökada Messier 84 ile birlikte bulunur. Tüm Messier nesneleri içinde en yüksek maviye kayma ölçümüne sahiptir ve 244 km/sn hızla Samanyolu'na yaklaşıyor gibidir. Roto Frank Roto Frank AG, 1935 yılında Stuttgart'ta kurulmuş bir şirkettir. Montaj sistemleri ve inşaat sanayi için elemanlar üretmektedir. Pencere ve kapı montaj sistemleri ile birlikte güneş panelleri (solar paneller), çatı pencereleri ve çatı merdivenleri üretir. 12 üretim tesisi, 40 satış ofisi ve 3800 çalışanı ile faaliyet göstermektedir. %100 Frank Ailesi tarafından yönetilir. 50 Milyon € sermayesi ve 2008 yılında 620 Milyon € satış gerçekleştirmiştir. Roto Frank Jelkot Jelkot, kompozit malzemelerin özellikle cam elyaf takviyeli plastiklerin (CTP), en üst katmanında yer alan ve yüzey görünüm kalitesini artırmanın yanında, CTP ürünün dış ortam performansını sağlayan malzemedir. Genel olarak jelkotlar, epoksi veya doymamış poliester reçinesi esaslıdır. Kimyasal açıdan jelkot, modifiye edilmiş yüksek performans poliester reçinelerinden elde edilmektedir. CTP ürün eldesi sırasında kalıp yüzeyine sıvı formda: fırça, püskürtme veya havasız püskürtme yönetimi ile uygulanır. Sıvı formdan katı forma, eklenen MEK-P (Metil Etil Keton-Peroksit) sayesinde kürlenerek ulaşır. Kürlenme (sertleşme), polimerler arasında oluşan çaprazbağlar ile meydana gelir daha sonraki katmanlarla takviyelenerek, klasik kompozit matris meydana gelir. Bu takviye malzemeleri genellikle polyester, epoksi ve vinil ester reçinelerinden, takviye elyafları da cam elyafı, karbon elyafı veya aramid(kevlar) elyafından oluşmaktadır. Üretilen parça yeteri kadar sertleştikten sonra kalıptan çıkartılır. Ürün kalıptan ayrıldığında gözüken yüzey jelkot katmanını temsil eder. Jelkot yüzeyi genellikle pigment pasta içerdiğinden dolayı farklı renklerde ürün alınabilmesini sağlar. Suni mermer üretiminde pigment eklenmemiş şeffaf renkte jelkot kullanılması yüzeyde derinlik hissini kazandırır. Günümüzde birçok deniz aracı (yat, katamaran, vb.) hafifliğinden ve korozyon direncinden dolayı kompozit malzemeler ile üretilmektedir. Bu araçların dış katmanları (kabukları) genellikle 0,5 mm - 0,8 mm kalınlıklar arasında jelkottur. Yüksek performans jelkotlar tasarlanırken, kimyasal dayanım, UV (Morötesi) dayanımı, ve hidroliz dayanımları göz önünde bulundurularak tasarlanmaktadır. Kompozit ürünlerin kalıplarında kullanılan jelkotlarsa, üretim sırasında oluşabilecek sıcaklık ve mekanik gerilimlere dayanabilecek yapıdadır. Kimyasal yapıları (ISO, NPG, Akrilik, vb.) ve modifikasyon türleri farklılıklar göstermekle birlikte, genel olarak jelkot türleri aşağıdaki gibi sıralanabilir. Megleno-Rumence Megleno-Rumence (Megleno-Rumenler tarafından konuşulan "Vlăheşte" olarak bilinen "Moglenitic" veya "Meglenitic" dillerdendir) bir Romen dilidir, Arumence ve Rumence'yle diyalektik olarak aynıdır. Megleno-Rumen halkının yaşadığı Yunan Makedonyası'nın Moglena (Μογλενά) bölgesi, Makedonya, Romanya'nın birkaç köyünde ve Türkiye'de Karacaovalılar olarak bilinen küçük bir grup tarafından konuşulmaktadır. Tehlike altındaki diller arasındadır. Megleno-Rumence İtalik diller ailesinin bir üyesidir. Hint-Avrupa Dilleri ailesinin bir koludur. Daha belirli şekilde söylersek Doğu Romen dilidir, Bu dil Roma İmparatorluğu'nun güney Doğu Avrupa'dan çekilmesi sonucunda şekillenmiştir. Bazı dil bilimciler bu dilin Arumence ve Rumence arasında bir dil olduğunu düşünmektedirler. Genel kanı Arumence ve Rumence'nin bir lehçesi olması dışında bağımsız bir dil olduğu fikridir. Bu dil Aroman dilinden çok standart Rumence'ye daha yakındır ve önceleri Proto-Rumence'den ayrılmış olan Arumence'den doğmuştur. Megleno-rumence güney slav dillerinden çokça etkilenmiştir. Megleno-Rumence terimi daha çok dil bilimciler tarafından Romen dillerine ait olduğunu belirtmek için kullanılmıştır. Megleno-Rumenler kendilerini "Vlahi" (Ulah) olarak tanımlarlar. Muhtemelen Makedonya'nın Vardar vadisi Paiko dağının kuzeyi ve antik Paeoniya bölgesinin bulunduğu yerden (megleno) doğmuştur. Meglen Vlach dili diğer vlach (ulah) gruplarından ayrı olarak Roma İmparatorluğu'nun doğusunda diğer latince konuşanlardan ayrılmıştır. Megleno-Rumence bölgede Slav dillerinden en çok etkilenen dilidir. Araştırmacı Maria Papageorgiou'ya göre Yunanistan Makedonyası'nın Skra ve Kılkış civarında Megleno-Rumence anlatılan birçok antik Yunan dönemine ait trajedyalar, oyunlar ve şiirler vardır, günümüzde bu hikâyeler halk arasındaki söylence ve masallar şeklinde anlatılmaktadır. Megleno-Rumence günümüzde Yunanistan Makedonyası'nda Nutya, Kılkış ve Serez bölgelerinde konuşulmaktadır. Aynı zamanda Makedonya Cumhuriyeti sınırındaki Huma köyü ve civarında birkaç köyde köy sakinlerinin çoğu tarafından konuşulmaktadır. II. Dünya Savaşından sonra Megleno-Rumen dili konuşan yaklaşık 1,200 kişi Romanya'ya Moglená bölgesine göç ettiler. 1940'ta 30 aile Cerna'ya ve Romanya'nın Banat bölgesindeki Variaş, Biled ve Jimbolia köylerine yerleştiler. Müslüman olarak tanımlanan bazı Megleno-Rumenler (Karacaovalılar) dini temelli Türkiye-Yunanistan Nüfus Mübadelesi sırasında Yunanistan'dan Türkiye'ye göç etmişlerdir, az sayıda da olsa Türkiye'de, özellikle Trakya bölgesinde bu dil hala konuşulmaktadır. Megleno-Rumence diğer doğu Romen dillerinde olmayan bazı sıra dışı ses karakterlerine sahiptir: Dilbilgisini oluşturan kalıplar Latince temellidir. Ayrıca sesleri ve anlamları açısından Arumence ve Rumence'yle aynıdır: Megleno-Rumence aynı zamanda Arnavutça ile akrabalığı olan sözcükler de içerir. Bu sözcükler Dakorumence'de de bulunmaktadır: Bütün doğu Romen dillerinde bulunan Slavca kökenli sözcükler de içerir: Eski Yunanca ve modern Yunanca'ya ait bazı sözcükler de barındırır. Bu sözcükler Daco-Rumence (Rumence), Bulgarca (Pomakça), Makedonca gibi diğer Balkan dillerinde de bulunmaktadır: Megleno-Rumencedeki en önemli etkilenme güney slav dillerinden olmuştur. Bu etki Yunanca'nın Arumen dilleri üzerindeki etkisinden daha derin olarak meydana gelmiştir. Dil bilimci Theodor Capidan (özellikle Rodop Dağları etrafında konuşulan dilde) bazı ses özelliklerinin Bulgarca'dan alındığını iddia etmiştir. Birçok kere Daco-Rumence ve Arumence'de Latince kökenli bazı sözcüklerin slav kökenlilerle yer değiştirdiğini tespit etmiştir. Asya Ã¼lkeleri listesi Asya, yüzölçümü ve nüfus bakımından dünyanın en büyük kıtasıdır. Yaklaşık 44.391.000 kmlik alanı ile dünya topraklarının neredeyse %30'unu kapsamaktadır. 4,10 milyar kişi yani Dünya nüfusunun beşte üçünü barındırmaktadır. Asya genellikle Avrasya'nın bir parçası olup, Süveyş Kanalı ve Ural Dağları'nın doğusunda bulunarak Avrupa'nın doğusunda bulunan kısmı olarak tanımlanır; doğuda Pasifik Okyanusu ve Bering Boğazı, güneyde Hint Okyanusu ve kuzeyde Arktik Okyanusu tarafından sınırlandırılır. Bu sayfa Asya'nın coğrafî kapsamına giren ülkeleri; bayrakları, başkentleri, para birimleri, resmî dilleri, yüzölçümleri, nüfusları ve coğrafî konumunu gösteren haritalar ile listelemektedir. Bu liste Birleşmiş Milletler (BM) üye devletleri ve diğer topraklara (BM tarafından tanınmayan devletler, özel idarî bölgeler ve bağımlı topraklar) bölünmektedir. Bunların her ikisi Çin'e bağlı "özel idarî bölgeler"dir. Bunların her ikisinin herhangi bir özerkliği yoktur ve Birleşik Krallık tarafından yönetilmektedir. Protesto (anlam ayrımı) Protesto aşağıdaki anlamlara gelebilir: Visby Visby, İsveç'in Gotland adasında yer alan ve 2005 itibarıyla 22,236 nüfusa sahip tarihi bir kenttir. Şehir bu bağlamda Gotland adasındaki tek İsveç kenti olup, Ortaçağ'dan kalma yapılarıyla UNESCO Dünya Miras Listesi'nde yer almaktadır. Bu tarihi kalıntılardan en önemlisi, "Ringmuren" adı verilen surlar olup, kenti ve eski kilise kalıntılarını çevrelemektedir. "Visby" adı, Eski Nors dilinden gelmekte olup "Vis", (kurban yeri anlamına gelen "Vi" sözcüğünün tekil tamlayan durumu) ve "by" (kent) sözcüklerinden türemiştir. Günümüzde, özellikle yazın aldığı turist sayısıyla, şehir çevresiyle beraber İskandinavya'daki en turistik yerler arasında yer alır. Ayrıca kent Gotland ilinin de yönetim merkezi durumundadır. Kentin en eski tarihi hakkındaki bilgiler eksiktir. Ancak 10. yüzyıldan itibaren, şehrin bir ticaret merkezi olduğu bilinmektedir. Bölgede tatlı suya erişimin olması ve doğal liman bulunması nedeniyle, ilk yerleşimin taş devrinde kurulduğu düşülmektedir. 12. yüzyılda Meryem'e adanan Visby Katedrali inşa edildi. 12. yüzyılda tekrar düzenlenen katedral, bugünkü görünümünü aldı. Katedral son olarak 1225 yılında Linköping piskoposu tarafından hizmete açıldı. Birkaç başka kilisenin de farklı yüzyıllarda inşa edildiği kent, Hansa Birliği döneminde İskandinavya'nın en önemli kentlerinden biri oldu. Şehri çevreleyen Ringmuren adlı surların inşasına 12. yüzyılda başlandı. Yine 1300'lerde bugünkü yüksekliğine erişti. Ancak surların bazı kuleleri 15. yüzyıla kadar bitirilmedi. Günümüzde bu yapı çok az tahrip olmuştur. 1361 yılında Danimarka kralı IV. Valdemar tarafından fethedilen kent, bir süre Danimarka kenti olarak kaldı. Ancak kent bazı kötü durumlarla karşılaştı. 1391, 1394 ve 1398 yıllarında şehir, korsan kardeşler (İsveççe: "Vitaliebröderna", Danca: "Fetaljebrødre") tarafından ele geçirildi ve yağmalandı. 1411'de Pomeranyalı Erik, Visborg'u tekrar yapılandırdı ve on iki yıl boyunca buraya yerleşti. Sonuç olarak kent ve çevresi bir korsan yuvasına dönerken ticaret durma noktasına geldi. 1470'lerde, Hansa Birliği, kentin "Hansa" sıfatını iptal etti. 1525'te Visby, arasında sorunların bulunduğu Alman Lübeck kentinin halkı tarafından yakıldı. Tüm kiliselerin yandığı olaylardan sadece katedral sağ olarak kurtuldu. İsveç en sonunda adayı ve kenti ele geçirdi ve bölge 1645'te, 300 yıllık bir Danimarka hakimiyetinden sonra Brömsebro Antlaşması'yla kalıcı olarak İsveç'e verildi. Kent oldukça yavaş gelişme gösterdi ve harabeler onarılmadı. 18. yüzyılın ortalarında İsveç, resmî olarak yaşama standartlarında düzenleme yoluna gitti. Ancak özellikle ada için çok az şey değişti. 19. yüzyıla kadar öylece kalan kent, bu yüzyıldan sonra tekrar ticari olarak önem kazanmaya başladı. 1808 yılında Rusya tarafından fethedilen ada, yalnız iki ay sonra tekrar İsveç'e barış yoluyla teslim edildi. Çoğu kimse Visby'yi "güllerin ve yıkıntıların kenti" olarak tanımlar. Ada halkına göre ise kent, sadece "kasaba" olarak anılır. Her yıl temmuz ayının ilk haftasında kentteki Almedalen parkında Almedalen Haftası ("Almedalsveckan") düzenlenir. Hafta kapsamında siyasi seminerler ve konuşmalar düzenlenir. Ağustos ayında ise turistik ziyaretler zirve noktasına erişir. Ağustosa denk gelen yılın 32. haftasında Ortaçağ Haftası ("Medeltidsveckan") kutlanır. Hafta kapsamında çoğunlukla turistler Ortaçağ kıyafetleri giyerler. Uygulamanın başladığı 1984 yılından beri bu hafta düzenli olarak kutlanmaktadır. Tüm bu etkinliklerin dışında kentte birçok turistik çalışmalar yaılmaktadır. Visby, İsveç anakarasına feribotlar ve uçaklar aracılığıyla bağlanır. Her üç saatte bir Småland'daki Oskarshamn kentinden ve Stokholm'daki Nynäshamn'dan kente düzenli feribot seferleri yapılır. Visby Havaalanı kentin 5 km kuzeyinde yer alır. 2005 yılında toplam taşıdığı 76,000 yolcuyla, İsveç'teki on ikinci büyük havaalanıdır. Shade 45 Shade 45, Eminem'in sansürsüz radyo kanalıdır. 2004 yılında yayına başlayan kanal hip hop müzik türünde yayın yapmaktadır. Kanalın programcıları arasında Sway Calloway, Tony Touch, DJ Whoo Kid, Trick-Trick, Statik Selektah, DJ Muggs, DJ Premier ve DJ Eclipse gibi isimler bulunmaktadır. Unutmabeni Unutmabeni bilimsel ismi ile Myosotis (Yunanca: "fare kulağı") olan bir çiçekli bitki cinsidir. Boraginaceae familyasından olan cinsin bilimsel adı Yunanca "fare kulağı" anlamına gelir ki bu isim çiçeğin yapraklarının şekline atıfta bulunur. Yaygın ismi olan "Unutma Beni" isminin kökeni çiçeğin Fransızcada yaygın bir şekilde "ne m'oubliez pas" (Türkçesi: "Beni unutma" veya "Unutma beni") deyişiyle anılmasıdır ki Fransızcadan bu kullanım İngilizceye de geçmiş ve Orta Çağ'dan beri çiçek İngilizcede de "unutma beni" anlamına gelen "Forget-me-not" olarak anılmaktadır. Birçok başka dilde de çiçeğe benzeri isimler verilmiştir. Özellikle bahçelerde yetiştirilen, kültive edilmiş formlarında birkaç renk birden görülebilir. Mavinin dışında yaygın Unutmabeni renkleri beyaz ve pembedir. Yaklaşık elli tür barındıran cins oldukça çeşitlidir. Türlerin büyük bir kısmı küçük (yaklaşık 1 cm veya daha küçük çapta) ve yassı 5 mavi taçyaprağa sahip çiçekler açarlar. Baharda açan çiçeklerde renk çeşitliliği sıklıkla görülebilir; genel olan mavi rengin dışında beyaz ve pembe renkler de sıklıkla görülebilir. Gölgeyi tercih eden bitki bahçelerde oldukça yaygındır ve kültive edilmiş olanları sıklıkla birkaç renkte çiçek açarlar. Oldukça geniş bir alana dağılmış olan cinsin birçok çeşidi Yeni Zelanda'ya özgüyken, birkaç Avrupa türü mevcuttur. Çiçeğin bazı türleri, özellikle de "Myosotis sylvatica", Avrupa, Asya ve Amerika'daki ılıman bölgelere götürülmüştür ve buralarda da görülebilir. ABD'de "Myosotis alpestris" Alaska eyaletinin resmi çiçeğidir. Çiçek hakkında birçok farklı efsane vardır ve efsanelerin çoğunda çiçeğin ismi bir şekilde açıklanır. Örneğin bir Alman efsanesine göre, Tanrı tüm çiçekleri adlandırdığında, adlandırılmamış ufak bir çiçek bağırır: "Unutma beni, Ey Tanrım!" Tanrı yanıtlar "Bu senin adın olacak." Bir başka efsanede ise
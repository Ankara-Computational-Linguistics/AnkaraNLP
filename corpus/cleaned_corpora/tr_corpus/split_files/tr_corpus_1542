Uluç [Kılıç] Ali Reis Kaptan-ı Deryalığa getirildi ve Garb Ocakları'nın idaresi Arap Ahmed Paşa'ya verildi102. Hristiyan gemileri ise Korfu sularında bir kez daha toplanamadı103 ve Zara komutanının yönetimindeki Venediklilerin Kastelnova'ya saldırısı hiçbir sonuç getirmedi104. Don Juan, rivayete göre Afrika sahillerine saldırmak üzere yaz aylarında Messina'ya geldi105. Böylece Haçlı Seferi İspanya ve Osmanlı devleti arasında otuzlu ve ellili yıllarda süregelen olağan savaşlardan biri hâline gelerek değerini yitirecekti. Santa Kroce Kontunun gemileri ile desteklenen Venedik gemileri hiçbir faaliyette bulunmadan İyonyen Adaları'nın yakınına demir atmıştı106. Nihayet yeni bir Haçlı Seferi donanması toplanıp, Çuha Adası ve Matapan (Toinaron) Burnu dolaylarında Türk donanması ile karşılaştığında ise, tıpkı Uluç Ali Reis gibi çatışmadan çekindi107. Modon'u tekrar geri alma projesi Don Juan'ın yeterince iyi niyet göstermemesinden dolayı suya düştü108 ve Maltalılar açıkça birlik göndermeyi reddetti109. Ekim 1572 sonlarına doğru Fransa Kralı IX. Charles, II. Philipp'in müttefik Hristiyan birliğine katılma davetine olumsuz cevap verdi110 Krallığı asilerden temizlemek yeterince zamanını alıyordu111. İmparator Maksimilyan ise Macaristan Kral'ı olarak 60 asilzâdeden oluşan bir elçi topluluğu ile birlikte vergileri ve bunun yanı sıra birçok saat, kupa ve giysiyi İstanbul'a gönderdi ve böylelikle Hristiyan birliğinden uzak durmaya niyetli olduğunu belirtti112. Sokollu Mehmed Paşa daha 1573 yılında İspanyollara saldırmayı düşünüyordu ve Fransızlara da sınır eyaletlerinde İspanyollara saldırmalarını salık verdi. Nihayet Haçlı Seferinin başı Papa V. Pius, 1572 yılının Mayıs ayında hayata veda etti. Gregor'un ise başka planları vardı113. Aynı yılın Eylül ayında Venedik Balyosu ve Sokollu Mehmed Paşa arasında görüşmeler başlatıldı. Nüfuz sahibi Yahudi Rabbi Salomon Venedik altınları karşılığında, Venedik'in veziriazam nezdinde menfaatlerini koruyordu. Venedik elçilerinin Roma'da Hristiyan müttefik birliğini yeniledikleri114 7 Mart 1573 tarihinde Divân-ı Hümâyûn barış antlaşmasını lütfediyordu. Venedik Kıbrıs ve Sopoto Kalesi'nden feragat ediyor, üç yıl içinde 300 bin altın savaş tazminatı ödemeyi taahhüt ediyor ve Zenta'nın vergisini 500 altın artırırken, Dalmaçya'daki fetihler karşılıklı olarak geri veriliyordu115. Türkler, sanki İnebahtı Muharebesi'ni kazanmışlar gibi görünüyordu116. Sadece birkaç gün önce İstanbul'a gelen ve görüşmeleri sunduğu arzuhal ile nihayete erdirmekle övünen117 Fransız elçi, bu şartlara katılmak istemiyordu (Fransa) Kralı'nın elçileri arasında en azında biri, Kralı'nın ataları tarafından fethedilen ve Venediklilerin sadece zorla işgal ettikleri bir devlet olarak Kıbrıs'ı Fransa için kazanabileceğini umut ediyordu ve bunun planlarını kurmuştu118. Ancak yelken açmaya hazır bekleyen 300 kadırgalık Osmanlı Donanması'na119 karşı duyulan korku ve barış isteği Venedik'te o kadar güçlü gelişmişti ki, yapılan bu barış antlaşmasının onuruna açıklamalar yapıldı120. Venedik, Kandiya ve Dalmaçya'daki mülklerini güvence altına aldığına inanıyordu121 ve hâlâ Kıbrıs'ı vergiyi artırarak barışçıl yollarla geri alabilme umudunu taşıyordu122. Sadece son savaş bile Venedik'e 12 milyon altına mal olmuştu123. İspanya böylelikle yalnız kaldı ve 1 Temmuz 1572 tarihinde bir yerlere saldırmak üzere – ki o dönemlerde yine Cezayir'e yapılacak bir saldırıdan bahsediliyordu124 - Hristiyan müttefik birliğine sadık kalan bu son devletin 160 kadırgası Akdeniz'e doğru yol aldı125. Temelde ise İspanyollar da barış antlaşmasına meyilliydiler ve elçileri İstanbul'da bu yönde gizli görüşmelerde bulunuyorlardı126. Büyük Yahudi, [Josef Nassi], İspanya'nın menfaatleri için kazanılmıştı. Ali Paşa'nın esaretten kurtarılan oğlu ile birlikte Floransalı Vergilio Polidori ve başka elçiler görüşmeleri devam ettirmek için İstanbul'a geldi127. Türkler öncelikle, resmi bir elçilik heyetiyle gönderilecek, miktarı henüz belirlenmemiş bir vergi karşılığında hakimiyetlerinin tanınmasını şart koştular128. Alman İmparatoru'nun temsilcisi Karl von Rym barış için elçilere destek verdi ve ikinci kez İstanbul'a gelen olağanüstü Macar elçisi David Ungnad'ın misyonu da kendi kralına bu kadar yakın olan bir hükümdar için nüfuzunu kullanmaktı129. Yanında ayrıca II. Philipp'in vekâletnâmesi vardı. İstanbul'da görüşmeler sürerken, Türk gemileri Mora sularında ve İyonya Adaları ile Güney Arnavutluk önlerinde belirdiler130. İspanyollar, karşılarına çıkmadı. 2 Kasım'da Kapudan Paşa Piyale Paşa tek bir top bile ateşlemeden İstanbul'a döndü. Uluç Ali, filosu ile birlikte Modon sularında kaldı131 ve Navarin'de yeni bir kale inşa ettirdi. Birkaç gün sonra onun kadırgaları da Haliç'te belirdi132. Türklerin her zamanki tarihte yola çıkacaklarından haberdar olan Don Juan, 7 Ekim'de yüz kadar kadırga ile birlikte Sicilya'daki küçük Favginana Limanı'ndan yola çıkarak Halkulvat'a yöneldi. Tunus, böyle bir saldırıya hazırlıklı olmadığından, İspanyollar Mevlay Hasan'ın oğullarından birini İspanya vasalı olarak burada iktidara getirmeyi başardılar133. İspanyolların bu sırada ayrıca şehrin güzel camilerini talan ettikleri de anlatılmaktadır134. Bu hadiselerden dolayı, Macaristan'ın ateşkes antlaşmasını sekiz yıllığına uzatmayı başaran135 elçi Ungnad için İspanya adına böyle bir ateşkes antlaşması sağlamak imkânsız hâle gelmişti136. Papa, Hristiyan müttefik birliği fikrini tekrar canlandırmaya çalışırken, Türkler Tunus'u tekrar geri almak için hazırlıklar yapıyorlardı. Dalmaçya'daki birkaç köy için henüz pazarlık aşamasında olan Venedikliler Girit, Zara ve diğer mülkleri için boşuna endişe ediyorlardı137. 1574 yılının Mayıs ayında 200'den fazla kadırga 20 bin kişilik mürettebatı ile birlikte yelken açtı. Bunların arasında 7 bin yeniçeri ve 9 bin sipahi bulunuyordu. Komuta Arabistan'da kendini kanıtlamış138, asık suratlı ve gaddar, Hristiyanlara karşı nefretle dolu Arnavut devşirme Vezir Koca Sinan Paşa'da idi139. 22 Temmuz'da Uluç Ali gemileriyle Halkulvat'a vardı ve bir ay sonra 24 Ağustos'ta Koca Sinan Paşa kaleyi zapt ederek, Tunus'u da geri aldı140. Tunus'ta yeni bir sancakbeyi görevlendirildi ve yeni Cezayir Sancakbeyi Ramazan141 ve Trablusgarb Sancakbeyi ile birlikte Berberistan sahillerini savunma görevi verildi. Don Juan, fethettiği yerleri savunmak için hiçbir teşebbüsde bulunmadı ve İspanyol elçiler savaş sırasında da İstanbul'da kaldılar142. İki yıl sonra Cezayir Sancakbeyi Ramazan, Trablusgarb Paşası olarak Batı'ya yöneldi ve burada Fas Kralı Mevlay Abdülmelik'e daha sonra muharebede hayatını kaybedecek olan genç Portekiz Kralı Sebastian'ın saldırısına karşı destek verdi. Böylece Fas da Türklerin nüfuzu altına girdi143. Bu sayede Afrika'da kalıcı olarak yeni bir eyalet kazanılmıştı. Ama Tunus Osmanlı İmparatorluğu'na paradan çok itibar kazandırmıştı, zira sultanın yiğit savaşçıları burada timar edinememişti. Tıpkı Mısır ve Suriye'de olduğu gibi Fas'ta da yerel aristokrasi, yani Berberiler ve komutanları bu toprakların sahipleri olarak kaldılar. Divân-ı Hümâyûn sadece beylerbeylerini tayin etti ve her yıl vergilerini topladı144. Tunus'u fetheden ordu döndükten birkaç gün sonra, daha önce felç geçiren, hükümdarlığı sırasında hiçbir orduya komutanlık etmemiş, deniz savaşlarının sultanı II. Selim 12 Aralık 1574 tarihinde hayata gözlerini yumdu145. 1575 yılının Haziran ayında Don Juan emrindeki 45 kadırga ve 6 bin İspanyol ile birlikte Venedik yakınlarına geldi146. Murad'ın İtalya veya Malta , belki de Kandiya ve Oran'a saldıracağından endişe ediliyordu147. Kırk İspanyol kadırgası Berberistan'a ve Doğu Akdeniz sularına doğru yelken açtı148. Savaş çıkmayacağı yine de aşikardı, zira yeni Osmanlı padişahının denizlerde artık fethedeceği bir yer kalmamıştı ve İspanya Kralı önceki tecrübelerine dayanarak, Afrika'da sürekli bir mülk edinemeyeceğinden emindi149. Yeni Osmanlı padişahının tahta cülûsu sırasında İran'da tekrar baş gösteren isyanlar, uzun süredir neredeyse kesintisiz olarak birbirleri ile savaşan150 iki güç arasında bir ateşkes antlaşmasının yapılmasına katkı sağladı. Bu arada Uluç Ali Paşa 1577 yılında denizlerde görünse de en kısa zamanda tekrar ülkesine döndü151. Aynı yılın sonlarına doğru İtalyan asıllı yeni gizli İspanyol casusları İstanbul'da bulunuyordu. Milanolu Marigliona'nun ve Arnavut Bruti'nin görevleri Madrid tarafından istenen barış için görüşmeleri yürütmekti152. Türkler, barış karşılığında İspanyollar tarafından işgal edilen Oran'ı istediler153. Vezirazam Semiz Ahmed Paşa, Marigilano'yu hor görerek kör bir köle diye hitap ederek*, Osmanlı filosunun Hristiyanların başı olan papayı mutlaka bulacağı tehdidini savurarak gönderdi154. Marigliano, ancak 21 Mart 1580 tarihinde, Cezayir'deki Berberilerin beylerbeyine karşı açıkça isyan ettiklerinde 1581 yılının Ocak ayına kadar bir ateşkes antlaşmasının yapılmasını sağlayabildi155. Elçi rolünü üstlenen, hatta kendinde Fransız elçinin öncelik hakkını sorgulama cesaretini bulan Marigliano, buna rağmen bir esirden çok da farklı muamele görmüyordu. Sadece ateşkes antlaşmasının sekiz yıla çıkartılmasına destek olan156 Venedikliler arasında kendine gizli dostlar edinmişti157. Şansına dur durak bilmeyen Fransız elçisi Germigny'nin, İspanya Kralı'nın Portekiz ve Asya'da Portekiz'e ait toprakların da hükümdarı olduğundan beri bu topraklardaki hakimiyetini sağlamlaştırdıktan sonra Osmanlı ile Akdeniz'de ve uzaktaki baharat ülkelerinin egemenliği için savaşmaktan başka bir şey düşünmediği iddiaları, Bâbıâli'de herhangi bir başarıya ulaşmadı. Barış bozulmadı ve Marigliano zamanla önemli bir ünvanı olmasa da itibar kazandı. Ateşkes antlaşması 1585 yılına kadar iki kez uzatıldı ve Türkler, İspanya'dan gerçek bir elçinin gelişine olumlu bakacaklardı158. İspanya'nın Portekiz adalarındaki hakimiyeti, itibarlarını ve İstanbul için önemini artırmıştı ve Divân-ı Hümâyûn nihayet eski önyargılarını tamamen bırakmaya niyetli görünüyordu159. Geleneklere, kutsal ananelere uygun olarak padişahın her yıl yeni bir sefere çıkma zorunluluğuna hep riayet etmişti. Oğlu Selim, en azından yeni bir eyalet fethetmek istiyordu Kıbrıs1. Böylelikle hepsinde hâlâ eski asker ruhunun canlı tutulduğu vezirlerinin beklentilerini yerine getirmiş oldu. Alman elçi bir seferinde Sultan Selim döneminde fatih olarak önemli bir rol oynayan Lala Mustafa Paşa'ya barışın getireceği faydalarından bahsettiğinde daha sözünü bitirmeden aldığı cevap, Benim gibi insanlar için düşmana karşı sefere çıkmaktan daha büyük zevk yoktur bu, üstünü başını para ile donatmaktan ve önüne leziz yemekler konulmasından çok daha güzeldir oldu2. Sultan Selim, savaş konularında çok da tecrübesiz sayılmazdı. Ne de olsa Osmanlı tahtını kılıcı ile savaşta almıştı, ama burada da Lala Mustafa Paşa gibi büyük bir komutan, onu zafer kazanmaya zorlamak zorunda kalmıştı. Hayatının en büyük tutkusu avdı Binlerce asker, at, katır, deve, vs. ile yapılan görkemli av partileri için her yıl 50 bin altın harcanıyordu. Kısa boylu, şişman, kırmızı suratlı ve insandan çok canavara benzeyen3 bu adam savaş komutanı olarak uygun değildi. Babasının tahtına oturmak için Manisa'dan İstanbul'a geldiğinde, etrafındaki insanlar sultanın Kur'an'ın yasakladığı şarabı fazlasıyla sevdiğini biliyorlardı ve kırmızı yüzü4 daha o zamanlar içkiye olan düşkünlüğünü gösteriyordu. Böylelikle, şarabın damlasını ağzına koymamış ve Müslümanlara şarab tüketimini en ağır cezalarla yasaklamış - meydanlarda şarab fıçıları bile yakılıyordu5 - büyük bir hükümdardan sonra dünya, Osmanlı tahtında ahlakî açıdan çökmüş, makamının büyük ve ağır sorumluluklarının farkında olmayan, devletin gerçek anlamda tek özgür adamı olarak bütün hükümet organlarında mutlak bir iradeye sahip, ancak devlet işlerinin getirdiği sorumluluğun ağırlığı altında ezilen bir hükümdar görmüştü6. Dinî vecibelerini, tıpkı en büyük gururu 2060 caminin hutbelerinde adının okunması olan7 babası gibi ihmal etmiyordu. Daha sonra toprağa verileceği Ayasofya Cami'inin duvarlarını tahkim ettirdi8 ve Edirne'de değerli mermer sütunlar ve porselen işleriyle göze çarptığı gibi mimarı açıdan da eşsiz bir camii yaptırdı9. Nasıl ki Sultan Süleyman, İstanbul'daki tüm hayat kadınlarını dokuz gemi ile şehvet tanrıçasının eski adası Kıbrıs'a göndermişse, bu uygulama Sultan Selim'in 1577 yılında ölümünden sonra da tekrarlandı10. Sultan Selim ayrıca Korfulu Baffa ailesinden olup, 12 yaşlarındayken korsanların eline düşen tek bir Haseki [Nurbanu Sultan/Bafo] ile yaşıyordu11, ancak yegâne aşk macerası olarak Rumeli Beylerbeyi'nin eşi ile bir ilişkisi olduğu ve Beylerbeyi'nin kendini bu yüzden astığı söylenir12. Neticede Sultan Selim, Divân'a gelip, devlet işleri ile çok az ilgileniyordu, zira günün daha ilk saatlerinde genelde sarhoş oluyordu. Dilsizler, yalnız kendilerine karşı gayet cömert olan sultanı eğlendiriyorlardı. Kış aylarında dışarıda kar üzerinde raks etmek zorunda kalıyorlardı ve Sultan Selim sarhoş gözleri ile onların acı çekmelerini seyrediyordu. Öfkelendiği zamanlarda ise aşağı gördüğü bu insanlara hiç acımazdı ve oku kimi zamanlar hor gördüğü, ama daha sonra pişman olarak ölümüne ağladığı bir gözdenin, cücenin, cambazın, dilsizin, hokkabazın veya güreşçinin kalbine saplanıyordu. İçkiye tahammülü dikkate değerdi Üç gün üç gece musahibi Semiz Ali Paşa ile içki masasından kalkmadığı oluyordu. Sultan Selim, muhabbetini çok sevdiği süt annesi, Ahmed'in annesi ile satranç oynadığı zamanlar daha asil bir davranış gösteriyordu13. Akşamları müzik dinliyordu, zira müzik dostu idi ve İran şiirine de aşina idi14. Doğu'nun ezgileri altında uykuya dalıp, sabah yeniden içkiye başlamak üzere uyanıyordu. Sadece yaklaşık 6 bin kişi ile birlikte ava çıktığında ve kafasını dinlemek için gittiği Yambol veya Dimetoka gibi yerlerden geri döndüğünde Cuma Namazı'na gittiğinde yabancı bir elçi için gösterişli bir şekilde Galebe Divânı'na geldiğinde ve nihayet çektirisi, Silivri veya Göksu'ya gitmek üzere Haliç'te göründüğünde15 herşeye rağmen sadakat içindeki uyrukları, padişahlarının aralarında olduğunu ve varlığını hissedebiliyorlardı16. 12 Aralık 1574'te geçirdiği birkaç felç krizinden sonra fazla yemekten dolayı hayatını kaybettiğinde - fazla yemek yiyip, üzerine fazla şarab içti17 - arkasından kimse ağlamadı, zira çoğu onu tanımıyordu ve onu tanıma onuruna erişenler, böyle bir hayata ancak iğrenerek bakmışlardı. II. Selim zamanında devlet işleri, nihai iradeyi hep elinde tuttuğu için vezirleri ve komutanları sürekli güven ve endişe arasında gidip gelen18 yaşlı, hastalıklı ve yorgun Sultan Süleyman'ın hükümdarlığının son yıllarında olduğundan çok daha sınırsız bir şekilde Sokollu Mehmed Paşa'nın elinde idi. Sokollu, Sultan Süleyman'ın gençlik arkadaşı İbrahim Paşa gibi bir musahib değildi (örneğin İbrahim Paşa gibi kendine ait bir özel Divân'ı yoktu)19 ve Sultan Selim, babası Sultan Süleyman'ın Semiz Ali Paşa'ya emrettiği gibi, hasta olduğu zamanlar Divân'ı toplamasına ve gerektiğinde çağrıldığı zaman her türlü geleneğe karşın atı üzerinde huzuruna gelmesine izin vermiyordu20 veya Rüstem Paşa'nın21 Sultan Süleyman'a yakın olduğu kadar yakın değildi. O, her zaman efendisine arzları sunan ve bunun için haftada iki kez huzura kabul edilen yüksek rütbeli bir memur olarak kaldı22. Ama efendisinin, kendisinden 40 yaş daha genç olan kızı [İsmihan]23 ile evliliğinden dolayı kayınpederinin hükümdarlığı boyunca devlet içinde tam bir egemenlik sürdü. Tam bir saraya benzeyen evi, devletin ikinci Divân-ı Hümâyûn'u olmuştu Burada her gün 500 kadar kişiye ziyafetler verilirdi. Kısa boylu ve çirkin24 olan Sultan kızı eşinin emrinde 300 cariye vardı25. 200 çaşnigir, sadece yemekleri sofraya getirmek için hazır bulunuyordu26. Yüzlerce terzi vardı ve sıradan kölelerin sayısı bini buluyordu. Sultan Selim'in kızından olan ve fazla yaşamayan çocukları, şehzâdeler gibi toprağa verildiler27. Her yıl tasarruf ettiği milyonlarca altından adını ve şanını ebediyen yaşatacak eserler yaptırıyordu Galata ve İstanbul'da birer cami, Edirne, Belgrad, Bergama, Bursa'da ve Lüleburgaz gibi Trakya ve Bulgaristan'da köylerde ve pazar yerlerinde kervansaraylar28 ve Eyüp Camii yakınlarında bir mezar yeri. Başkente ayrıca görkemli hamamlar ve hayvanat bahçeleri hediye etti29. Hristiyanlara karşı düşünceli ve devşirmelerden çok Türk asıllılarda görülen bir nezaket ve saygı ile davranıyordu30 Son barış, kendilerine 15 bin altın hediyeye mal olan Venedikliler her yıl kendisine 9 bin altın gönderen Almanlar ve Fransızlar31, onu dost sayıyorlardı. Venedikli bir elçinin hatırına bir portresini yaptırdı ve onu bir Hristiyan prense benzetiyorlardı32. Bir zamanlar San Sabbas33 Kilisesi'nde hizmet veren Sokollu Mehmed Paşa son yıllarında Sırp despot ailesinden geldiğinden sıkça bahsederdi34. Nihayet Sırplara akrabası Makarios şahsında İpek (Peç) Şehri için yeni bir patrik vermişti35. Diğer vezirler, Alman vaiz Gerlach'ın ifadesini kullanmak gerekirse, devlet işlerini asıl yöneten bu güçlü adamın yanında sadece sessiz kişiler , sadece Evet Efendim diyenlerdi36. Sultan Selim bu vezirler ile sadece şehrin civarlarında gezintiye çıktığında at üzerinde Divân'ı toplar ve fikirlerini alırdı37. Çoğu doğuştan Türk değil38, devşirme idi ve vezirlik makamına şahsi hizmetlerinden, savaşta gösterdikleri yiğitlikten, gösterdikleri sadakatten, diplomatik yeteneklerinden veya uzun yıllar verdikleri hizmetlerden dolayı değil, makamlarına rağmen köleleri oldukları sultanın ailesi ile tesadüfi veya kurnazca planlanmış ilişkilerden dolayı getirilmişlerdi. Aralarında bir tek enerjiye ve doğal hitabet sanatına sahip, güçlü ve güzel bir savaşçı39 olan Özdemiroğlu Osman Paşa ve âlim, itibarlı ve rüşvet yemez, namuslu Nişancı Mehmed Paşa, Türk asıllıydılar40. Piyale Paşa (ölümü 21 Ocak 1578)41 ise Hristiyan asıllı olup, Tolna'da bir ayakkabıcının birinci Macaristan seferi sırasında bir tabyada bulunan oğlu idi. Aptalca, bilgisizce ve kibirle Sultan Süleyman'a bir yıl içinde tüm Hristiyan prensleri esir alıp, İstanbul'a getirmeyi vaat eden ve 1569 yılında Otranto'ya bir saldırının yapılmasını salık veren bu afyon düşkünü adam, Sultan Selim'in damadı oldu42. İyi huylu Alman asıllı Zal Mahmud Paşa, daha önce Hasan Paşa ile evli olan bir sultan kızı [Şah Sultan] ile evli idi43. Slav kökenli, eski Budin Beylerbeyi Kalaylıkoz Ali Paşa, daha sonra Sokollu Mehmed Paşa'nın dul eşi [İsmihan Sultan] ile evlendi44. Murad zamanında vezirlik yapan ve meslek hayatına sultanın berberinin çırağı olarak başlayan ve bu yüzden şehzâde yeğeninin sünnetinde yeteneğini gösterme fırsatı bulan Bulgar asıllı Cerrah Mehmed Paşa idi45. İlk evliliğinden olan oğulları Hersek ve Klis sancakbeyleri olarak atanan Cerrah Mehmed Paşa'nın eşi, Piyale Paşa'dan dul kalan Gevherhan Sultan idi46. Güzel, saraylara yakışan, ince, esprili ve aynı zamanda korkak ve cimri olan Kanijeli Murad'dan yeğenini [II. Selim'in kızı Fatma Sultan] eş olarak alacaktı47. Daha sonraları Şemsi Paşa yüksek mevkilere gelecekti, ama ince ruhlu ve şiire meraklı olduğu için değil, annesi bir sultan kızı olduğu için48. Sokollu Mehmed Paşa'nın halefi Semiz Ahmed Paşa49 her türlü açgözlülükten olduğu kadar her türlü bilgi ve yetenekten de uzak yapılı bir adamdı. Şehzâde Bâyezid'in kızlarından birinin oğlu ve gençliğinde oldukça gösterişli ve eğlenceli olduğu için, Rüstem Paşa'nın kendi adına bir cami yaptıran dul eşi50 ona kızını verdi. Kardeşi Mustafa, Malta seferi sırasında serdar olarak görev yapıyordu. Semiz Ahmed Paşa'nın kayınvalidesinden kendisine büyük bir miras kalacaktı Rüstem Paşa'nın hediye ve düzenli gelirlerinden biriktirdiği herşey. Sultan Selim, bu akrabasının Üsküdar'daki evini sık sık ziyaret ederdi, zira güçlü ve konuşkan vezirle içki içmeyi çok severdi. Ancak veziriazam olarak, afyon içmeyi de çok seven Semiz Ahmed Paşa o kadar işe yaramazdı ki, erken ölümü diğerlerini sevindirdi51. Bragadino'ya karşı yapılan acımasız işlemin suçunu eskiden kayıkçı olup, daha sonra baş aşçılığına getirilen Berberi Arap Ahmed'in üzerine atan Kıbrıs fatihi Lala Mustafa Paşa, anlayışlı bir adam ve ince bir diplomat, savaşta cesur, sadık ve her türlü hırstan arınmış bir adamdı. Önce Mısır'ın son hükümdarının zengin bir torunu [Kansu Gavri'nin oğlu Mehmed Bey'in kızı Fatma Hatun]52, ama kısa bir süre sonra Sultan Süleyman'ın genç yaşta ölen oğlu Şehzâde Mehmed'in kızı [Hüma sultan] ile evlenmişti. Valide Sultan, ahret kardeşi idi53. Lala Mustafa Paşa, veziriazamlığa gelemeden 4 Ağustos 1580 tarihinde hayata veda etti. Oğlu [Mehmed Paşa] daha 1573 yılında Halep Beylerbeyi olmuştu54. Yeni barışçıl imparatorluğun bu ileri gelenlerinin çoğu, kuşaklarında hançer taşıyan55 ve akrabaları olan sultanın sarayına rahatça girebilen56 gururlu kadın efendilerin, hanım sultanların etkisi altında idi57. Hanedan içerisindeki hırsları tatmin etmek için eski vezir sayısı yeterli olmadığından önce dörtten altıya, sonra da sekize yükseltilmişti58. İstanbul'da iki Arnavut kökenli vezir yaşıyordu. Bunlardan biri hiç kimse tarafından sevilmediği için hiç kimseden destek görmeden 1580 yılında veziriazamlığa getirildi. Her ikisi de makamlarını ve itibarlarını eşlerinin kökenlerine ve ruhlarına değil kendilerine borçluydular. Türkçe okumayı bile bilmeyen Ferhad Paşa, İran'da İran Şahı'nın yeğenini esir alarak59 ün kazandı ve Hristiyan güçlerin elçileri ile oldukça iyi pazarlık yapmasını biliyordu60. Daha sonraki rakibi Koca Sinan Paşa akrabası idi61. Sinan, kişilik açısından Ferhad Paşa'dan daha üstündü ve olağanüstü bir adamın özelliklerini taşıyordu. Debreli bir köylünün oğlu, dindar bir Müslüman ve savaşta güvenilir bir lider olup, Halkulvat'ın kuşatması ve fethi sırasında Kaptan-ı Derya olarak ve daha sonra Macaristan-Romen savaşında kendini kanıtlayan bu adam hiç acıma hissi tanımazdı62 . Dış politikada tam bir Hristiyan düşmanı, özellikle de Macaristan'daki Almanların ve Venediklilerin düşmanı idi. Hakim olarak hiç tereddüt etmeksizin adil yönetici olarak dürüst ve katı elçiler ile ilişkilerinde iltifatlardan, oyalamalardan ve kimi zaman hediyelerden uzak ve kaba sultan ile ilişkilerinde ise belirli bir zamana kadar – yaklaşık 1590 –, nihayet onun da demir gibi karakteri genel olarak hüküm süren ahlaksızlığın içinde paslanmaya başlayana kadar kesin bir kararlılıkla davranırdı. O aynı zamanda bir delibaştı 63. Ama bu, siyasette tek başına hareket etmesini engellemiyordu. Belki de o, tıpkı Sokollu Mehmed Paşa örneği gibi, ancak savaş konularında ondan daha hırslı ve Sokollu Mehmed Paşa'nın tanımadığı bir kibir ile yeteneksiz bir sultanın elindeki İmparatorluğu emin ellerle yöneten tek adamdır64. Murad'ın Arnavut kökenli Hasekisi [Safiye Sultan] gibi65 - kadın efendilerinden zaman zaman destek alıyor, zaman zaman da onlarla mücadele etmek zorunda kalıyordu. Ama Koca Sinan Paşa, ömrünün sonuna kadar herkese karşı değişmeden ve hep aynı davranış içinde kaldı. O, Osmanlı'nın altın çağının büyük şahsiyetlerinin sonuncusuydu. İmparatorluğun daha önceki vezirleri önemli miraslar bırakmamışlardı, zira köle olarak hiçbir mülkleri olamayacağının farkındaydılar ve doğal mirasçıları olan sultan için tasarruf yapmaya niyetleri yoktu. Bunun dışında varlıklarını artırmak için dürüstlükten uzak araçlar kullanmak için bir motifleri de yoktu. Kaftanlar, turbanlar, silahlar, değerli taşlar ve incilerle lüks içinde yaşar evlerinin ve hayır için yaptırdıkları camiler ve yapıların görkemi ile övünürlerdi. Tüm bunları, ne olduğuna bakmadan aldıkları hediyelerle karşılıyorlardı66. Eserler yaptırma konusunda eli oldukça açık olan Rüstem Paşa67, vezirler arasında farklı bir konuma sahip olan ilk vezirdi Bir sultan kızının eşi olarak varlıklarının eşine ve ondan olan çocuklarına kalacağını biliyordu ve hırslı olduğu kadar lükse düşkün olan eşi, sürekli para kazanma yolu aramasında ona engel olmuyordu. Bu sayede Rüstem Paşa'nın dul eşi, mirasın üçte birinin Hazine'ye kalmasına ve çölde hacılar için bir su hattı yaptırmış olmasına rağmen, 15 milyon altından oluşan bir varlıktan gelen günlük 2-3 bin altın değerinde bir gelire sahipti ve sultana bile maddi açıdan kafa tutabiliyordu. Bu yüzden damadı Semiz Ahmed Paşa veziriazam olma hakkına sahipti68. Daha sonra yapılan tahminlere göre Semiz Ahmed Paşa bizzat 14 milyon altın değerinde bir varlığa sahipti69. Ali Paşa ise çok daha kısa süren bir veziriazamlık görevinde 8 milyon altın toplamıştı70. Yine de Sokollu Mehmed Paşa'nın Venediklilerden ve Almanlardan aldığı paralardan, Boğdan ve Eflak'tan gelen hediyelerinden – Ama İmparatorluk dahilindeki tüm tayinler Sokollu Mehmed Paşa'nın elinden geçtiği için, Boğdan ve Eflak prenslerinin, patriklerin, metropolitlerin, piskoposların ve icarcıların genelde para olarak gönderdikleri hediyelere İmparatorluk dahilindeki makamların dağıtımı sırasında elde edilen gelirler de ekleniyordu. Bu sayede Sokollu Mehmed Paşa parasal açıdan hiçbir Alman hükümdarının olmadığı kadar76 zengin oldu, zira tüm makamlar satın alınmak zorunda77 , deniyor aynı dönemin bir Alman kaynağında. Bu kaynağın Osmanlı'daki durumları çok iyi bilen yazarı, bu sözleri Sokollu Mehmed Paşa'ya düşman olduğu için değil, bu sisteme kızdığı için yazmıştır. Rüşvet ahlakı, Sultan Selim'in bizzat hüküm sürmeye yanaşmayıp, işleri hükümete bıraktığında imparatorluğun siyasi hayatının her yerine çoktandır büyük bir gelişme göstermiş olarak yerleşmişti. Türkiye'de herşey akçeden sorulur78 . Tabii para ile bir yere atanan, yerini değiştiren veya koruyan sancakbeyleri, bu durumda paşaların para kaynağı79 olmak zorundaydılar. Eski zamanlarda her rütbe, her makam, her timar veya daha büyük zeamet savaş alanında, zaferden sonra ödülü kendisi veren sultanın gözleri önünde kazanılırdı. Kazanç getiren savaşların dönemi sanki bitmişti. Sultanlar artık zaferi kesin olmayan bir savaşın sıkıntılarına katlanmak için rahat başkentlerinden ayrılmıyorlardı. Bunun sonucunda makamlar ve rütbeler veziriazama ve daha sonra diğer nüfuzlu kişilere kalıyordu. Ama bunlardan hiçbiri kendilerine tahsis edilen, ya da zorla alınan tayin hakkını doğru kullanacak kapasitede ve bilgide değildiler. Aile ilişkileri önemli değildi Ne Sokollu Mehmed Paşa'nın, ne de Koca Sinan Paşa'nın çocukları bu makamlara getirilmiyordu. Sadece Koca Sinan Paşa'nın bir oğlu 1594 yılında Rumeli Beylerbeyliği'ne80 ve Piyale Paşa'nın bir oğlu aynı yıl Klis ve İnebahtı Sancakbeyliği'ne tayin edilmişti81. Bu makamlara getirilenler genelde kendileri de köle olarak saraya gelen ve şahsi ilişkileri olmadığı ve böylece sadece sultanın teveccühüne bağlı oldukları için devletin en üst makamlarına kadar yükselmeyi başaranların köleleri idi. Herhangi bir makam için özel bir eğitim aranmıyordu. Bu makama aday olanlardan yeteneklerini ve kapasitelerini garanti etmeleri istenmediğinden yerini doğal olarak harcanan para, bazen de değerli bir taşın saflığı veya büyüklüğü, ya da bir kürkün enderliği en büyük ve genelde en nihai rolü oynuyordu. Sultanın değişmesi, henüz siyasi olup, ahlakî yöne sıçramamış olan bu çöküşün ön işaretlerini daha başından ortadan kaldırabilirdi. Yeni sultanın yapacağı tek şey tekrar savaşlara yönelmek olacaktı. Ama böyle bir ıslah Sultan Selim'in ölümünden sonra ne yazık ki gerçekleşmedi. Sultan Selim'in şahsi hataları hızlı bir çöküşün genel sebeplerinin yanı sıra, daha geniş kapsamlı sebepleri de eklemişti. Murad'dan (doğumu 27 Ağustos 1546) Anadolu'da henüz şehzâde olduğu ve her zamanki gibi şehzâde olarak devlet işlerine karışmadığı günlerde haremden ayrılacağını ve ataları gibi çadırlarını açık alanlara kuracağını ummuştu82. Murad'dan çok şey bekleniyordu, zira ince eklemli, kumral sakalı, şahin burnu ve orta boylu yapısı 84 ile asık suratlı ve ciddi olduğu kadar, enerjik bir görüntü de sergiliyordu. Dindarlığından, adaletinden, cömertliğinden, iyi huyluluğundan ve devlet işlerindeki bilgisinden bahsediliyordu85. Ayrıca edebiyata da meraklı olduğu biliniyordu86. Babasının yeteneksiz hizmetkârlarını derhal saraydan uzaklaştırdı, makamları satmaktan suçlu bulunanları acımasızca cezalandırdı şarabdan uzak duruyordu ve bir cariye olan hasekisi ile görüntüsünde hiçbir lüks olmadan sade ve basit bir ev hayatı sürüyordu87. Sanki bu uzun boyunlu, şahin burunlu ve masmavi gözlü sarışın adam – tam bir Venedik tipi – tahta eski gelenekleri geri kazandırıyordu88. Ama kadere bakın ki, yeni sultan sara hastalığından muzdaripti ve bu amansız hastalık onu içine kapanık ve insanlardan uzak duran biri hâline getiriyordu. Sadece hükümdarlığının ilk yılında tıpkı babası gibi sayısız askerle ava çıkıyordu ve ancak yabancı elçilerde saygı uyandırmak için yapılan birkaç görkemli merasimde, camiye giderken veya at gezintileri sırasında halkın önüne çıkıyordu ve hiçbir savaşa katılmamış biri olarak topların gürültülü seslerini dinliyordu89. Kısa bir süre sonra kendini insanlardan iyice soyutladı. 1590 yılında yeni sarayından tam altı ay boyunca çıkmadı ve burada etrafı ailesi ve musahibleri ile sarılı hâlde yavaş yavaş ölüme gidiyordu90. Murad, istememesine rağmen yabancı elçilerin kabulü için ortaya çıkması gerektiğinde, heykel gibi sessiz ve hareketsiz dururdu ve tuhaf, yorgun mavi gözlerinde tarifi imkânsız bir melankoli görünüyordu91. Gençliğinde, özellikle Venedikliler olmak üzere tam bir Hristiyan düşmanı olduğu biliniyordu92. Ama yaşlandıkça hiçbir ulusa düşmanlık duymuyordu. Başına birçok mesele açacak ve birçok acı çekmesine sebep olacak İranlılardan bile nefret etmiyordu. Ama aynı zamanda hiçbirini de özel olarak tercih etmiyordu ve öncelik tanımıyordu. Dış ilişkilerin sorumluluğu, zayıf elleri için fazla ağırdı. Kendisini odasına kapatarak, babası Sultan II. Selim gibi kendini içkiye vermese de yemeği fazla kaçırıyordu Sofrasına kimi zaman gümüş tabaklar üzerinde 50 kadar yemek konuluyordu. Annesi ve Arnavut veya Boşnak93 asıllı Hasekisi etrafında sürekli bulunan insanlardı, ancak haremin zevklerinin de kısa sürede farkına varmıştı Yaklaşık 300 kadar cariye ona elli kadar çocuk doğurdu94. Yakışıklı, ama gaddar ve hırslı bir genç95 olan en büyük oğlu Şehzâde Mehmed'i, yeniçeriler tarafından fazlasıyla sevildiği için etrafında istemiyordu. Adet olduğu üzere Şehzâde Mehmed'e Anadolu'da bir sancak da verilmemişti, aksine, şehzâde sarayda göz hapsinde tutuluyordu ve hareketli, isyankâr genç ruhunu köreltmek için yanına çeşit çeşit kadınlar gönderiliyordu96. Şehzâde Mehmed, daha 20 yaşında üç çocuk babası olmuş ve en büyük oğluna Süleyman adını vermişti97. Buna karşın İbrahim Ağa98, musahib olarak somurtkan ve hayal aleminde yaşayan sultanının sürekli yanında idi. Osmanlı soyundan olduğunu iddia eden bir ozan Fars dilinde ezgiler söylüyordu. Kahire'den gelen bir astrolog ve Selanikli bir Yahudi, sultanı korkutan karanlık bir geleceği öngörüyorlardı99. Bir hekim başında nöbet tutuyordu100. Acemioğlanlarına aslanları, ayıları, yaban domuzlarını ve geyikleri kovalattığı bahçesinde ava çok nadir çıkıyordu. Ara sıra, içinde çeşitli hayvanların bulunduğu hayvanat bahçesi ile ilgileniyordu. Murad'ın zamanını geçirmesine yardımcı oluyorlardı102. Buna, tahta geçtikten hemen sonra para hırsına esir olmuş olması ekleniyordu. Rumlar arasında ruhani makamların ve devlet makamlarının dağıtımı sırasında payını aldığı herkes tarafından biliniyordu. Bu sultanın ahlaki çöküşü o kadar ileri gitmişti ki, kendisine hediye edilen altın işlemeli brokar kaytanları, yine başkalarına hediye olarak vermek üzere almak isteyenlere satmak için pazarlık yapıyordu103. Ancak 1594 yılında Macaristan savaşı tekrar başladığında genelde herşeye kayıtsız kalan sultan nihayet kendine geldi ve neredeyse her yere sıçramış olan rüşvetin önünü kesmek için tedbirler aldı104. Ama bu kararı talihsiz hükümdarlığının sonunu getirecekti. Murad, tahta çıkışından hemen sonra Sokollu Mehmed Paşa'ya karşı şüphe ve kötü niyet gösterdi105. O güne kadar sadr-ı mutlak olarak hareket eden Sokollu, himayesinde bulunan birkaç kişi ile zengin Rum Mihail Kantakuzenos gibi yandaşlarının takip edildiğini, zindana atıldığını ve daha sonra da öldürüldüğünü görmek zorunda kaldı. Sokollu Mehmed Paşa nihayet vezirlerini kazığa çaktırmakla tehdit etmekten çekinmeyen yeni efendisinin vahşi ve atak karakterine boyun eğdi106. Ama zaten kısa bir süre sonra tüm bunlar sona erecekti. Askerlerin ve halkın aynı oranla nefret besledikleri Sokollu Mehmed Paşa, arzını geri çevirdiği bir derviş tarafından saldırıya uğrayıp, sokakta* alenen hançerlendi (1 Ekim 1579)107. Yerine bir halef bulmak hiç de kolay değildi. Sultan Murad, Sokollu Mehmed Paşa'nın ölümünden sonra devlet işlerini yürüten haleflerinden hiçbirine güvenmiyordu. Sokollu Mehmed Paşa'nın yerini hiç kimse tutamadı dersek abartmış olmayız. Vezirlik makamı devam etti, ama padişahlar genelde herşeyi veziriazamı aracılığıyla öğrenip, emir vermelerine rağmen108, gerçek bir veziriazam mevcut değildi. Divân'daki altı ve daha sonra sekiz vezirden her biri diğer vezirlerden korkmak ve kendini korumak zorunda idi. Sultan Murad, her hareketlerini izlettiriyordu. Yarınlarından bile hiçbiri emin değildi. Sultan Murad'ın çekindiği Koca Sinan Paşa, vazgeçilmez Ferhad Paşa ve kısa bir süre için, Sultan Selim'in çok şey borçlu olduğu Lala Mustafa Paşa birer istisna teşkil ediyordu. Sultan Murad'ın yüce makamlarına kendi eliyle getirdiği asıl vezirleri ise önemsiz şahsiyetlerdi. Evlilik bağı ile vezirlik makamına gelenler yukarıda daha önce sayılmıştı. Diğerlerinin de aynı şekilde fazla yetenekleri yoktu Slav kökenli, kısa boylu, kambur, cimri ve dindar, dış görünüşü basit ve sade biri olup, Kahire Beylerbeyliği yapmış Mesih Paşa, Hazine'nin borçlularını sıkıştırmayı iyi bilirdi Mısır'da, Yemen'de ve İran'da askerî açıdan bir rol oynayan ve Kafkaslarda Demirkapı'yı tahkim etme görevi verilen açgözlü Hadım Hasan Paşa yine Slav kökenli olup, kısa bir süre sonra yarıda kesilen Lehistan seferini yöneten ve Gürcistan'da savaşan Haydar Paşa İran seferine katılan yumuşak başlı Hadım Cafer Paşa kendi adamları tarafından öldürülen gaddar Yusuf Paşa sahte sikkeler vermeye çalıştığı için sipahiler tarafından öldürülen Ermeni Mehmed Paşa109 Sultan Murad'ın damadı Arnavut Halil Paşa [Fatma Sultan ile evli] ve nihayet söylendiğine göre Hersek'te Propolye'li Türk bir ailenin çocuğu olup, ailesinin, Hristiyan bir çocuk yerine devşirilmek üzere sattığı, ince ruhlu biri olarak herkes tarafından sevilmeyi arzulayan ve de sevilen, ama gerçekte yapmacık, hilekâr ve sinsi bir şahsiyet olan, Sultanın diğer kızı [Ayşe Sultan] ile evli Musahib [Kanijeli] İbrahim Paşa. Herkesin soyduğu ve soyulduğu110 bir zamanda devletin ileri gelen şahsiyetleri işte bunlardı. Çoğu Arnavut veya Slav asıllıdır sadece Kapı Ağası'nın Türk olduğu belirtilir111. Devletin aynı güce ve nüfuza sahip tüm bu ileri gelenlerini tek tek ziyaret etmekten, iltifat etmekten ve kazanmaya çalışmaktan yorulmuş bir elçi bu konu hakkında, Artık tek bir Divân-ı Hümâyûn değil, binlercesi var112 demiştir. Haremin etkileri 113 ise bu kaosa tuz biber ekiyordu. Murad saraydan dışarı çıkmadığı için etrafındaki insanlar zayıf ve karışık aklı üzerinde, musahiblerin Sultan Selim üzerindeki etkisinden daha çok nüfuza sahiptiler. Dilsiz Nasuh [Cüce Nasuh]'un istekleri doğrultusunda hareket ediyordu ve kadınlara karşı daha da yumuşak, bazen de tamamen iradesiz davranıyordu. Kadınlar bu devlette çok büyük bir rol oynuyorlar , diyor bir Fransız temsilci, aslında kadınlar rejimine kendi ülkesinde yeterince alışık olmasına rağmen114. Vezirlerin ilk görevi, haremden gelen emirleri yerine getirmektir115 . Koca Sinan Paşa kadınlara danışarak bir devletin yönetilemeyeceğini116 alenen açıklamasına rağmen, devlet çarkını elinde tutabilmek veya tekrar geri kazanmak için birden fazla kez Haseki'nin yardımına başvurmak zorunda kalmıştı. İlk dönemlerde Piyale Paşa'nın, yanında eşi olduğu zamanlar bahçesinde peçesiz gezmeyi alışkanlık hâline getirmiş olup, bunun için cezalandırılan eşi [Gevherhan Sultan], Sultan Murad üzerinde önemli bir nüfuza sahipti117. Ama bir kölesi bir cariyeye 600 bin altın değerinde bir hotoz yaptıran118 ve Sultan Selim zamanında pazara çıkan tüm incileri ve değerli taşları satın alan Rüstem Paşa'nın zengin dul eşi [Mihrimah Sultan], 1578 yılının Şubat ayındaki ölümüne kadar ondan daha güçlü idi. Şehzâde Selim ve Şehzâde Bâyezid arasındaki mücadeleler sırasında açıkça Selim'i desteklemiş ve ona borç para vermişti119. Daha sonra Sultan Selim'in kızları onun denetimi altında yetiştirilmişti120. Yabancı elçiler ona tıpkı vezirlere getirdikleri dilini dışarı çıkartmış arslanlarla süslü saatler gibi değerli hediyeler gönderiyorlardı121 ve Alman elçi birçok kez bu yaşlı ve güçlü kadınla irtibata geçmişti122. 700 bin altın değerindeki mirasına rağmen Semiz Ahmed Paşa'nın eşi olan kızı, Romen voyvodaların tayinine müdahale etse de böyle bir nüfuz kuramamıştı123. Murad zamanında ise Osmanlı kanı taşıdığı ile övünen bu kadınlardan hiçbiri Valide Sultan ve Haseki Sultan ile boy ölçüşemezdi. Gururlu bir Venedikli olan124, kendi soydaşlarına sempati ile bakan ve Venedik Balyosu'na kaftanlar, balsamlar, Tiryak ve Limni Adası'nın kızıl toprak testilerinden ( terra sigillata )125 gönderen Valide Sultan [Nurbanu Sultan], etrafına araç olarak kullanabileceği insanları ve saray kadınlarını, entrikacıları ve arabulucuları toplamıştı. Bunların arasında örneğin Yahudi Kira ve Eflak Prensi Mircea Ciobanul'un dul eşi ve Petru Rareş'in kızı Hiyana vardı. Sokağa çıktığı zaman yanında 20 araba ve yeniçerilerle hadımlardan oluşan bir birlik olurdu126. Çok bilgili bir kadın olarak tayinlere de müdahale ederdi ve Eflak tahtında hak iddia eden macera düşkünü Petru Cercel'in, Fransızlar tarafından desteklenmesine rağmen, sırf Valide Sultan ve gelini, Hiayana ve torunu Vlad'ı ve daha sonra da Aleksandru'nun (ölümü 1577) iktidarda olan oğlu Prens Mihnea'yı destekledikleri için babasının tahtına127 ancak birkaç ay sonra geçebilmesi ile ilgili hikayeler, Valide Sultan'ın büyük gücünün bir göstergesi idi128. Sultan Murad bir seferinde çok para harcaması sebebiyle annesini eski saraya göndermeye çalışmıştı, ama Valide Sultan 29 Kasım 1585 tarihindeki ölümüne kadar idareyi elinden bırakmamıştı129. Bunun üzerine en büyük nüfuz Haseki Sultan [Safiye Sultan]'a geçti. Sultan Murad, güzel olmamasına rağmen Hasekisi'ni, daha sonra sarayının güzel cariyelerinin tadına varmak için ihmal ettiği zamanlarda bile çok sevmişti130. Danışmanları Kira'nın dışında Canfedâ Hatun, Kapı Ağası ve Hadım Mehmed Ağa idi. Elçiler, hediye olarak küçük köpekler ve makyaj malzemeleri getirmek için birbirleri ile yarışıyorlardı. Elinden çıkacak küçücük bir not bir Tuna Beyi'nin, bir patriğin, metropolitin ve sancakbeyinin tayinini belirleyebilirdi131. Kadın sultanlar, lüks içinde yaşıyorlardı ve bu ihtişamı gelen hediyeler, kendi imkânları ile İskenderiye ve diğer Doğu Akdeniz limanlarına gönderdikleri büyük gemilerin kazancı132 ve eskiden sadece savaşçılara verilen timarların gelirleri ile karşılıyorlardı. Onlarla evlenen en asil, güzel ve genç beylerin kariyerleri tamamen onlara bağlı idi133. Gelinin başında altın bir taç, her tarafı incilerle bezenmiş brokar elbiseler134 içinde - ki düğün merasimlerinde giyilen altın işlemeli elbiselerin kumaşını dokumak üzere artık Batı'dan da yetenekli kızlar getiriliyordu135 - katıldığı görkemli düğün merasimlerinden sonra, sultan kızı kendine seçtiği köle üzerinde bütün gücünü kullanıyordu. Daha gururlu devşirmeler kendilerini böylesine alçaltarak satın alacakları bir onuru reddediyorlardı, tıpkı bilge Murad Paşa'nın yaşı epey ilerlediği zamanlarda sultanın kız kardeşlerinden biri ile evlenmesini istedikleri zaman olduğu gibi136. Söylentiye göre, Budin Beylerbeyi Murad Paşa 1578 yılında Osmanlı sultan kızı ile evlenmek gibi tehlikeli bir adıma karar veremediği için boğdurulmuştu137. Devlet işlerine dahil olanların hepsi, sultanından en son beyine kadar, dürüst veya dürüst olmayan yollardan kazanç elde etmeyi hedef hâline getirmişlerdi. Batı'dan Müslümanlığa geçerek savaşlarda esir alınanların tesadüfen elde ettikleri talihi bulmak için maceraperestler geliyordu. İtalyanların önünde Cığalazâde Sinan Paşa gibi hızla yükselen bir vezir vardı. Tesadüflerin yardım ettiği bu adamın hayatı o kadar ilginç ve eğitici ki, kısaca bir bakış atmaya değer. Cığalazâde Sinan Paşa, esir olarak babası ile birlikte İstanbul'a getirildi. Korsanlar, onlara Messina'da saldırmışdı. Başka kaynaklara göre ise Ceneviz'de Cığala adında asil bir aile büyük bir rol oynadığı için Cenevizli idiler. Babası kısa bir süre sonra Yedikule zindanlarında hayatını kaybetti. Kapıcıbaşı olarak 1573 yılında Ahmed Paşa'nın, Rüstem Paşa ve bir Osmanlı prensesinin torunu olan en büyük kızı ve onun ölümünden sonra baldızı ile evlendi138. Bu şekilde yükselerek, kendisine Osmanlıdan ayrılan Boğdan Prensi Gaddar Yanoş'u kovma ve yerine Mircea Ciobanul'un oğlu Aksak Petru'yu getirme görevi verildi. Bu vazifenin zorluğuna ve kendi şahsi iradesizliğine ve korkaklığına rağmen emri yerine getirdi139. Kökenini unutturmak için Hristiyanlara yüz vermiyordu. 28 yaşında Yeniçeri Ağası140 oldu, daha sonra İranlılara karşı savaştı ve 1589 yılında hiçbir bilgiye sahip olmamasına rağmen Kaptan-ı Deryalığa getirildi141. Aynı zamanda bir zamanlar Büyük Yahudi'ye [Josef Nassi] ait Nakşa Düklüğü'nün beyliğine tayin edildi ve buraya vekil olarak İtalyan Francesco Coronello'yu bıraktı. Cığalazâde Sinan Paşa, çok para kazandığı için sultana ve haremin güçlü kadınlarına karşı eli açık davranabiliyordu. Onun dışında kibirli olup, uzun ve güzel konuşmalar yapmayı severdi142. Doğuştan Venedikli olup, Hasan Paşa'nın kızı ile evlenen korsan Arnavut Memi Ağa, sırdaşı ve kahyası idi143. Memi Ağa'nın desteği, haremin bekçisi Kapıağası Gazanfer Ağa idi. Sarayın bu subayının gençliğinde adı Mihail olup, yine Venedik tebaasındandı144. Chioggia'da doğmuştu. Kızı, Hristiyanlıktan vazgeçmemişti ve kendisi de Pera'dan bir keşişi papaya göndermişti145. Cığalazâde Sinan Paşa ayrıca Boğdan veya Eflak'ta tahta oturabileceğini, en azından Takımadalar Dükü olabileceğini uman ve daha sonra Batı'da gizli Türk ajanı olarak ortaya çıkan kardeşi Carlo'yu da İstanbul'a getirmişti146. Cığalazâde Sinan Paşa'nın 1605 yılındaki ölümünden uzunca bir süre sonra sözde Sinan Paşa'nın oğlu olduğu söylenen ve tarihçilerin Romen asıllı olduğunu iddia ettikleri147, Lehistan'da Johann Mihail Cığala adı ile vaftiz edilmiş dindar bir Hristiyan, bilinmeyen bir ülkenin prensi olarak Avrupa'daki sarayları ve şehirleri ziyaret edecekti. Bir süre Trablusşam'da görev yapan Cafer Paşa, Kalabriyalı ve Osmanlı kadırgalarında savaş esiri idi148. Silahdar Ali, Kıbrıs savaşı sırasında esir alınan bir Ankonalı idi149. Zaralı Ömer Ağa Francesco Civallelli'nin akrabası idi150. Mehmed Querini adında biri İsanbul'da önemli bir rol oynamıştı151. Başka bir Mehmed Venedik'te Columbina adı ile dünyaya gelmişti152. Michele Benetto daha Kanunî zamanlarında topçubaşı idi153. Türklerin hizmetindeki korsanlar arasında ise bir Cenevizlinin adı geçmektedir. Asil bir Rum kızının eşi olan Tercüman Giambattista Müslümanlığa geçenlerdendi154. Macaristan'dan çok az devşirme çıkmış olup, Hırvat devşirmelerin sayısı daha fazlaydı155. Sıkça Alman Türklerin de adı geçer, ama bunlardan sadece ikisi önemli makamlara gelmiştir Dördüncü vezir aslen Laibachlı olan Zal Mahmud ve 1592 yılının beylerbeyi Grazlı Ahmed Paşa156. Karinyola doğumlu Weltzer kapıcıbaşı olmuştu157. Max Rohrer Sokollu Mehmed Paşa'nın müzisyenlerinden biridir158. Würzburglu Mustafa Bey ve Oswald saatçi olarak çalışıyorlardı159. Adam Neuser hızlı ve kendi başına giden bir araba ile uğraşmış, küçük bir deneme de yapmış ama istediği arabayı yapmayı hiçbir zaman başaramamıştı istenilen her metalden sikke yapabileceğini iddia ediyordu ve başka bazı tuhaf sanatlar icra ediyordu160. Augsburg asilzâdenin oğlu olan Kamacher, çaşnigir çavuş Mahmud'a dönüştü. Tercüman olarak çalışanlar da vardı161 ve bir çoğu günlük tayınları ile geçimlerini sağlıyorlardı162. Ara sıra Fransız devşirmelere de rastlanmaktadır Lehistan üzerinden gelen kuyumcular, Budin'de faaliyet gösteren tercümanlar163. Aralarında İspanyollar da vardı Bir gün önce Don Francisco olan bir İspanyol ertesi gün Aragonlu Mehmed Bey oluverir, bir Marko İbrahim hâline gelir, vs. Onlara çoğunlukla orduda veya donanmada yer verilirdi164. Örneğin çok az Türkçe bilen İspanyol asıllı Hasan Bey, donanma gemilerine komutanlık etmişti165. Bunlardan bazıları çok nadiren Müslümanlığa geçmeye zorlanmıştır, ama bir savaş esirinin ölüm döşeğinde bir papazın değil, bir hocanın çağrıldığı anlatılır166. Köle tüccarlarının, tatlı ve acı dille ve birkaç tokat kullanarak köleler arasındaki Müslümanların sayısını çoğalttığı da söylenenler arasında idi167. Maceraperest bazı adaylar ise kabaca geri çevrilirdi. Veziriazam, bir seferinde dinini değiştirmek isteyen bir Fransız için Bana yine bir eşek getiriyorsunuz onun için ahırı nereden bulacağım. , diye sormuştu168. Sokollu Mehmed Paşa'nın Boşnakları169 ve Cığalazâde Sinan Paşa'nın Hristiyan olarak da kalsa kardeşini yanına çağırması gibi, yüksek mevkilerdeki memurlar da kendi akrabalarını çağırıyorlardı. Onları buraya getiren hiçbir şey yapmadan bir yastığın üzerinde oturacaklarına dair anlatılanlardı170. Hüküm giymiş suçlular, Müslümanlığa geçerek cezalarının hafifletileceğini umuyorlardı ve çoğu nadiren hayal kırıklığına uğruyorlardı171. Kurnaz İtalyanlar, savaş esirlerinin kurtarılmasını kazançlı bir işe dönüştürmek için Müslümanlığa geçiyorlardı ve her gün savaş esirleri arasında yeni akrabalar buluyorlardı172. Maceraperestler, talihleri için geliyorlardı173. Elçilerin hizmetinde memnun olmayan hizmetliler, efendilerinin evinden kaçıyor ve vezirlere gördükleri bir rüyada gerçek dinle aydınlatıldıklarını anlatıyorlardı. Frenk devşirmelerin yanında reayaların farklı uluslarından gelen devşirmeler vardı. Çok azı, Sultan Murad'ın Anadolu'da olduğu sıralarda hizmetinde bulunan Zigetvar doğumlu saatçisi gibi Macardı174. Örneğin 1564 yılının Sivrihisar Sancakbeyi Rum asıllı idi175. Birkaç Dalmaçyalı, birçok Boşnak vardı176. Bu yüzden sarayda Slav dili Türkçe'den hemen sonra geliyordu177. Arnavutların da sayısı oldukça yüksekti. 1590 yılında bir elçi vezirlerin sadece çok azının Arnavut kökenli olmadığını söylemiştir. Ara sıra Ermenilere178 de rastlanıyordu, ama aralarında hiçbir Romen yoktu. Yeniçeri ocağı ve saray için çocuk toplandığına dair hiçbir ize rastlanmayan Macaristan dışında, Osmanlı İmparatorluğu'nun eskiden beri uyruklarından toplanan devşirmeler çoğunlukla daha çocuk yaşlarında Müslümanlar arasında yetiştirilmiş ve Türk dilini, geleneklerini ve İslâm'ın hizmetinde dindarlığı daha küçük yaşlarda öğrenmişlerdi. Irklarının özelliklerini, örneğin Sırpların hareketlerindeki yumuşaklığı, Arnavutların cesaretini, Bulgarların inatlarını, Rumların nezaketini muhafaza ediyorlardı, ama uzun yıllar süren bir eğitim, yüksek makamlarda Türkler arasında yabancı olarak göze çarpmadan yaşamayı öğrenmelerini sağlamıştı. En aşağı niyetlerle Müslümanlığa geçen devşirmelerin bazıları ise sünnetten kaçmayı başarmış bazıları da çocuklarını gizlice vaftiz ettirmişti. Camiye çok nadir giderlerdi ve kendilerini namazlarda bir hoca tarafından temsil ettirirlerdi179. Türk olarak doğanları, elçilik hademelerinin değnek savurarak uzaklaştırması ve devletin gerçek kurucusu olan Türklerin tek imtiyaz olarak, yalnızca hazinenin gösterdiği bazı kolaylıklardan yararlanmasına karşılık, önceleri acemioğlanı olarak Yeniçeri Ocağına alınan ve daha sonra sarayda zorlu bir eğitimden geçen devşirmelerin hiçbir akrabaları ve dostları bulunmadığı ve miras bırakmadıkları ve sadece padişahların kulları oldukları için onurlandırılıp en yüksek yerlere çıkmaları Türkler tarafından infialle karşılanmaktaydı. Gerçek Türkler kadı, hoca, vs olarak dinî makamlarda ve çavuşların bir çoğu artık Rumca, İtalyanca, Fransızca ve İspanyolca konuştukları için Yunus Bey (öl. 1571) ve iki Ali Bey gibi tercüman olarak görev yaparlardı180. Diğer devşirmelerden sultanın vezirleri çıkardı. Daha eski devşirmeler ise kendilerinden sonra gelenleri ahlaksızlıklarından dolayı hor görürlerdi. Koca Sinan Paşa bir seferinde O kadar çok fakir köylü çocukları saraya gelip, öyle yüksek mevkilere kadar ilerliyorlar ki, çocuklarımız geride kalıyor ve onlara tâbi olmak zorunda kalıyorlar , diye bu duruma isyan etmişti181. Türkler işte bu yeni, hilebaz ve Türkçe'yi bile doğru dürüst bilmeyen devşirmelere daha da şüphe ile yaklaşıyorlardı182. Bu ulusların çoğu, serbest ticaretin yanında hiçbir mesleğe sahip değildiler, örneğin çoğu İtalyan asıllı Levantenler olmak üzere Pera'daki Frenkler, Ermeniler ve Yahudiler. Avrupalılar, iyi bir şarab içmek ve müzik dinlemek, ya da Batı tarzında oyunlar görmek istediklerinde Frenk mahallesine gelirlerdi1. Yerleşik Frenklerin hayat kadınları ile melankoli ve üzüntüyü dağıtmak için zaman geçirdikleri bu mahalleye yabancı tüccarlar ve elçi topluluklarının üyeleri gelirdi2. Bu mahallede İtalyan ve bazen de Macar papazların yönetiminde sekiz kilise veya manastır vardı San Francesco, San Benedetto, San Pietro, San Giorgio, Santa Maria, Santa Anna, Santa Klara ve San Giovanni3. Her birinde düzenli olarak ayinler yapılırdı. Ayinleri seyretmek üzere bazen Türkler de gelirdi. Nöbetçi yeniçeriler buna müdahale etmezdi. Eski Ceneviz ve Venedik Perası'nın caddelerinde dinî geçit törenleri serbestçe yapılırdı4. Perhiz zamanı vaazlar verilirdi ve 1576 yılının Haziran ayında İstanbul'un Latin Patriği kilise örgütü içinde kendisine tâbi olan buraları ziyarete gelmişti5. 17. yüzyılın seksenli yıllarında Katolik topluluk genelde Sakız Adası Piskoposu'nun yönetimi altında idi. Fransız elçiler ve Venedik Balyosu kimi zaman onların himayesine başvururlardı6. Venedik Balyosları'ndan biri ve Alman temsilci Albert von Wyss, Frenk Mahallesi'nin kiliselerinden birinde toprağa verildi. Burada Türk yönetimi ile fazla ilgilenmeyen farklı bir dünya dönüyordu. Dinî açıdan sadece Rumlardan korkmaları gerekiyordu, zira Rumların papazları 1570 yılı dolaylarında 2 bin'den fazla Katolik'i kendi taraflarına çekmişlerdi7. Ticaret çıkarları ve devlet işlerinde menfaatlerden dolayı sıkça yapılan aile birleşimleri ve çıkar ortaklıkları eski yerel Ortodoks inancının yayılmasına katkıda bulunuyordu. Vezirlerin kimi zaman kendi soydaşları ile görüşmelerini bile yasakladığı Katolik güçlerin elçileri8, inanca ihaneti engelleyebilecek nüfuza ve bağımsızlığa sahip değildiler. Pera'daki hekimler, Hristiyanlar arasında sarayın kapılarını rahatlıkla açan Berberi veya Yahudi meslekdaşlarından daha fazla itibar görüyorlardı. Sakız Adalı alim ve çok nazik bir adam olan Dr. Franz, Boğdan Prensi tarafından getirtilmişti. Günlük tayınatının yanında her yıl 200 korun ücret alıyordu9. Bir diğer Peralı hekim Bernardion Rosso, 1570 yılından sonra 10 bin altına Eflak tahtını satın almak istedi ve bu amaçla Boyarlar tarafından imzalanmış olup, Eflak'ın krallık soyundan geldiğini belgeleyen bir mektup sundu10. Ama Eflak'ta iktidarda olan prens, büyük hediyeler ile rakibinin, muhtemelen daha sonra denize atıldığı Yedikule zindanlarında kaybolmasını sağladı. Verancsics'e borç veren Benedetto da Gagliano (Gajan), Babali ve Luccari gibi Levanten ve Ragusalı zengin bankerler de Pera'da oturuyorlardı. Özellikle Benedetto da Gagliano olmak üzere, bu bankerlere Şemsi Paşa tarafından tanınan koruma tabii ki yine kendi çıkarlarına dayanıyordu11. Bankerler, Vezir Şemsi Paşa sayesinde devlet işleri üzerinde de büyük bir nüfuza sahiptiler. Benedetto, Eflak hanedanı ile oldukça yakın ilişki içinde idi. Aleksandru Mircea'nın dul eşi Prenses Katerina'ya kardeşim diye hitap ediyordu. Katerina, doğuştan Sakız Adalı Salvaresso hanedanındandı. Annesinin ilk eşi Vallarga ailesindendi. Bu evlilikten olan kızı Romen geleneklerine göre Marioara adını almış, ama Katolik olarak kalmış, bir Adorno ile evlenmiş ve son günlerini Venedik'te Murano Manastırı'nda geçirmişti. Rum maceraperest Sakız Adalı Jakob Paleologos Eflak'a geldiğinde, akrabaları tarafından büyük bir görkemle karşılandı12. Aksak Petru'nun eşi Maria Amirali, Rodos13 asıllı idi ve Prens Yanku Sasul'un eşi de adalardan birinden gelen bir Paleolog'du. Her ikisi de Ortodoks Rum'dular ve görünüşe göre, tüm bu prensleri pekçok defalar parayla destekleyen Katolik Levantenler topluluğu ile hiçbir ilişkileri yoktu. Türk ve İran Ermeni bölgelerinden İstanbul'da büyük bir mahalleleri olan birçok Ermeni kuyumcu ve tüccar geldi. Patrikleri, Yedikule yakınlarında yönettiği San Georg Kilisesi'nin de bulunduğu mahallede yaşıyordu. Murad zamanında burada ulusal kilise meclisi (Sinod) toplantıları bile yapılıyordu. Ermeniler ayrıca Romen prenslerine borç para vermiş olarak Osmanlı İmparatorluğu'nda siyasi bir rol oynuyorlardı14. Osmanlı ahlakının ve sağlıklı devlet politikasının çöküşü esnasında Yahudilerin isimlerine oldukça sık rastlanmaktadır. Büyük Yahudi lakaplı Josef Nassi'nin hayatı daha önce de belirtildi. Nassi, Vezir Ahmed Paşa'nın, Valide Sultan'ın ve kızının destekleri ile hiç kesintisiz her yıl 13 bin Korun kazandığı şarab vergisinin icarcısı ve Nakşa Dükü olarak kaldı15. Sultanı, yeni yeni yemekler ve içkilerle kendi tarafına çekmeyi biliyordu16. Nassi, kardeşi ve 500 Yahudi ile Hristiyanlıktan eski inancına geçti. Kendisi gibi onlar da önceki inançlarına geri dönmüştü17. İlk sermayesi 300 bin altındı18. Onun dışında ikinci bir Yahudi olan D. Bendus, Yahudi'nin oğlu 19 olduğu söylenen Sultan Selim'in güvenini kazanmıştı. Sokollu Mehmed Paşa ve daha sonra Ferhad Paşa, yabancı devletlerle yapılan en gizli görüşmelere bile aslen Udine20 doğumlu olduğundan İtalyanlar tarafından Rabbi Salomon Tedeşi diye çağrılan Alman Nathan Salomon Askenazi'yi hiç yanından ayırmazdılar. Gerçek mesleği hekimlik olan bu adam üçüncü kişiler üzerinden ticaret ve tefecilik yapıyordu ve evi tüm elçilerin paraları ve hediyeleri ile dolup taşıyordu. Salomon'un bir kardeşi – üçüncü kardeşi Paul Viyana'da yaşıyordu – Vezir İbrahim Paşa'nın himayesi altında idi21. Vezir Lala Mustafa Paşa'nın Yahudisi ise Rabbi İsaak'tı22. Kanijeli Siyavuş Paşa'nın hizmetindeki bu tür işlere uygun biri ile Yahudilerden Abraham ve Haim'in adları siyasi meselelerde arabulucu olarak geçer23. Aralarından vezirlerin bu danışmanlarının ve casuslarının24 da çıktığı bazı İstanbul Yahudileri, geniş kapsamlı ticaret işleri ile uğraşıyorlardı. Venedikliler, artık yünleri daha yüksek fiyatla Yahudilerden almak ve kumaşlarını daha düşük fiyatlara satmak zorundaydılar. Sof [yünlü kumaş] ticaretini de tekeline geçirmişlerdi ve bu baskın bağımlılıktan kurtulmak için gösterilen tüm çabalar başarısız kalıyordu25. Yahudi kurnazlığı hepsinden baskın çıkmıştı. Ragusa, Filibe ve Edirne'de Yahudi evleri vardı. Ankona ile ticaret bu evler üzerinden yürütülüyordu26. Yahudiler, Venediklilerin yerine geçtikten sonra onlara karşı nefret beslemeye başlamışlardı. Salomon Askenazi, Venedik Balyosları'nın etrafına casuslar27 yerleştirmişti ve Kıbrıs mağlubiyetinden sonra açıkça hakaret ediyordu28. Gerçek vatandaşlardan çok yabancılar gibi hareket etseler de Türkiye aslında onların memleketi29 idi. Bu dönemde ayrıca Hristiyanlıktan Yahudiliğe geçenlerden de bahsedilmektedir30. Ama bu şekilde Hristiyan dinini kirletenler ölüm cezasından çok nadiren kurtuluyorlardı31. Türkler, zengin Yahudilere karşı kıskançlık duyuyor ve onları takip ediyorlardı. Yeniçeriler, iktidar değiştiğinde Yahudi dükkanlarını talan ediyorlardı. Sultanın kadırgalarını donatmayınca ölümle tehdit ediliyorlardı ve Sultan Murad'ın çıkardığı bir yönetmelikte sadece gündüzleri, fakir giysiler içinde, başlarında dilenci başlıkları ile dışarı çıkmaları ve asıl İstanbul'un dışına çıkmamaları emrediliyordu32. Buna rağmen en güzel evlerle ortaya çıkıyor, ipek kumaşlar giyiyorlardı ve bir Yahudi kadının yanında 40 bin altın değerinde mücevherler taşıdığı oluyordu33. Zengin bir Yahudi'nin mal varlığı kısmen mülk, kısmen de nakit olarak 200 bin altın değerinde olabiliyordu, ama genelde gizli tutuluyordu34. Yahudilerin bazıları tefecilikle zengin olmuştu. Genel olarak altın sikkeleri tırtıkladıkları söylenirdi35. Örneğin yetmişli yıllardaki balık vergisi gibi gümrük vergilerini icara alıyorlardı36. Yarım doktor olan Yahudi kadınlar hekim olarak saraya geliyorlardı ve yeni değerli elbiseler ve parlak mücevherlerden başka bir şey düşünmeyen miskin saray kadınlarına çeşitli değerli eşyaları, bazen vadeli olarak satıyorlardı. Aynı zamanda kadınlara şehirden ve İmparatorluk hakkında gerçek veya yalan yanlış bir sürü bilgi getiren yine onlardı. Murad'ın oğlunu istediği gibi yöneten dul eşi üzerinde büyük bir nüfuz kazandı37. Sultanın ve devletin ileri gelenlerinin hekimleri olarak Arap asıllı hekimbaşının denetimi altında birçok Portekiz Yahudisi hekim de hazır bulunuyordu Salomon Askenazi dışında Haim Abenksuksen, Hamon ve başkaları38. Murad Berberilerden bir de saz takımı oluşturmuştu, ama Yahudi oyuncuların ve rakkaselerin sayısı daha çoktu. Yahudi kadınlar, Rumlar tarafından cenazelerde ağıt yakmak üzere bile kullanılıyordu39. Bir yüzyıl önce Bizans İmparatorluğu'nun yönetici sınıfını oluşturan ve yeni bir güce kavuşan Rum unsurunun nüfuzu ise çok daha büyüktü. İstanbul fethedildikten sonra asil ailelerin ve ruhbanların çoğu Mora'ya, Venedik'in adalardaki Hristiyan yerleşimlerine ve eskiden beri Rum San Georg Kilisesi'nin bulunduğu Venedik'e kaçmıştı. Teodor Gaza, Roma'ya gitti ve Laskariler Messina'ya yerleşti40. Modon'da bir Spandugino Kantakuzenos Ceneviz kolonilerinde bir Manuel Kantakuzenos yaşıyordu41. Bir çoğu mülteci (Stratiyot) olarak Venedik'in hizmetine girdi ve kahramanlıkları, bir Manoli Blessi'nin ve diğerlerinin başarıları yeni Rum halk şiirine uzun şiirler kazandırdı. Nasıl ki Rodoslu Georgillas Limeanites yaşlı Bizans kahramanı Belisarios'un hayatını terennüm ediyor ve Rodos'taki vebaya dair ağıtlar okuyor ve Manuel Sklavos Koron'un düşüşüne üzüntüsünü dile getiriyor ise 1519 yılında Koronlu Johann, yanında Rumların da savaştığı Arnavut reis Merkurios Bua sayesinde yeni Yunan edebiyatında yerini alıyordu42. Fransa'ya kadar ulaşan Rum bir kaçak, bir stratiyot, bilime Osmanlı İmparatorluğu'nun Kanunî Sultan Süleyman zamanında en iyi anlatımlarından birini kazandırdı ve bu eserini Fransa Kralı'na ithaf etti43. Paris'te 1478 yılında, öğrencilerinden biri ünlü Alman hümanist Reuchlin-Kapnion olan Lakedemon Hermonimos, Yunan dilini öğretiyordu. Aynı zamanda 14. yüzyılın sonunda yaşlı Krisoloras'ın faaliyet gösterdiği Floransa'da Demetrios Kalkokondilas'ın okulu kuruldu44. Girit'te Hermodoros Lestarkos ünlü seminerlerini veriyordu. Boğdan tahtına çıkan Jakobos Basilikos, Johann Laskaris'in yanında onu meslektaşı olarak kabul etti45. Venedik'te Türklerle savaşa dair uyarılarından ve sevgilisi Hellas'ı kurtarmasından tanıdığımız Laskaris yaşıyordu46. Türkler, İstanbul'da Rum Ortodoks Kilisesi mensuplarının47 ilk patriği olarak Gennadios Skolaris'i tayin etmişlerdi. Aziz Havariler Kilisesi'nde Metropolit Herakle tarafından takdis edildi48. Etrafında sadece çok az ruhban vardı. Kiliseye yüksek memurlar verebilecek asilzâdeler ve zengin tüccarlar yoktu. Tahtını kaybeden hanedanın henüz hayatta olan fertleri için kaybettikleri imparatorluğun başkentinde yaşamak siyasi ve sosyal açıdan imkânsızdı. Despotlardan biri papanın parasal desteği altında İtalya'da yaşıyordu ve ailesi ile birlikte Katolik olmuştu. Kardeşi Demetrios Trakya'daki mülklerinde yaşıyordu. Sultana para meselesi yüzünden şikâyet edildi, ceza ve aşağılanma olarak sultanın huzuruna atsız gelmek zorunda bırakıldı49. Thomas'ın İstanbul'da kalan birkaç arhont'un geri çağırdıkları oğlu Manuel'e Fatih Sultan Mehmed, Siretzion ve Ampelitzion köyleri ile ayrıca iki köy, iki köle ve iki güzel cariye ve günlük 100 akçe tayınat verdi. Manuel, mezarının bulunduğu Siretzion köyünde hayata veda etti. Kardeşi Andreas, Fatih Sultan Mehmed'in sarayındaki gençlerden biri oldu. Üçüncü kardeşi Johann İstanbul'da öldü ve Patrikhâne'de mütevazı bir mezara gömüldü. Sultan II. Murad'ın Serez'de mülkleri olan dul eşi Mara, despot Thomas'ın Bosna'da esir alınan torunu Kralitza'yı barındırıyordu. Mateos Asanes Fatih Sultan Mehmed'e Bosna seferi sırasında eşlik ediyordu50. Gidos Paleologos'un oğlu Has Murad adı ile Rumeli Beylerbeyi oldu51. Son Trabzon İmparatoru idamına kadar Serez'de Prodomos Manastırı'nda kaldı ve ayrıca Demetrios Asanes'in kızı, Atina Dükü'nün dul eşi ile evlenmeyi düşünen Başmabeynci Kabazites de Trabzon'dan geliyordu52. Nüfuzlu Rates Amirutzi'nin oğulları hemen Türk oldular53. Basilis Mara dışında bu bahtsız esirlerin, geçmişlerini unutmaya çalışan bu devşirmelerden hiçbiri İstanbul'da Büyük Kilise'nin hamisi olarak ortaya çıkmak niyetinde değildi veya fırsatı yoktu. En fazla Mehmed Bey ve Amirutzi'nin oğullarından biri, efendileri olan sultana Hristiyan dinî hakkında bilgi vermek için Gennadios'un halefi Patrik Maksimos'tan Hristiyan dinine ilişkin bilgiler alıyorlardı. Bu şartlar altında Rum Patrikhânesi İstanbul'da ne siyasi, ne de kültürel veya ulusal bir rol oynayamazdı. Patrik Gennadios, Rum işçilerin de çalıştığı bir darphane hâline getirilen54 Havariler Kilisesi'ni terk etmek zorunda kaldı. Sadece Rumların oturduğu bir mahallede bulunan eski rahibe manastırı Pammakaristos'a yerleşti. Patrikler daha sonra Eflak Sarayı'nda, yani Eflak Kapu Kethüdası'nın kilisesinde55 oturmaya başladılar. Sultan II. Bâyezid, Rumların elinden camiye dönüştürmeden birkaç kilise daha aldı. Böylece oğlu Yavuz Sultan Selim bunları değerleri karşılığında tekrar eski sahiplerine satabildi56. Rum Patriği'ne sadece birkaç metropolit ve keşiş yardımcı oluyordu Ereğli, Ankara, Efes, Kayseri, İzmit, Pisidya, Sakız, Kizikos (Avlaki)57, Selanik Metropolitleri bir vaiz ve birkaç başka ruhban, Antakya, Kudüs ve İskenderiye Patrikleri'nin ancak Suriye ve Mısır'ın Yavuz Sultan Selim tarafından fethedilmesinden sonra irtibata geçeceği ilk patriğin maiyetini oluşturuyorlardı58. Muhtemelen Mara'nın müdahalesiyle Rafael ile (1475) başkentin patrikliğine bir Sırp getirildi. Rumlar, yabancı dilde konuşan bu patrikten nefret ediyorlardı, ama bu makama getirilmesini engelleyememişlerdi. Patrik Nifon'un da (1486-1489 1502) babası Arnavut'tu ve kendisi de Slavca konuşulan bölgede Ohri Patriği Nikolas'ın öğrencisi idi59. Nikolas'ın halefi Zakarias, Osmanlı Sultanı tarafından makamından alınıp, yerine Rum Markos Ksilokarabes getirildiğinde İstanbul'a geldi60. Patrik, baştan beri – en azından Simeon'dan itibaren61 - Hazine'ye her yıl pişkeş adı altında belirli bir vergi ödüyordu. Ayrıca patrik koltuğuna oturmak isteyen herkes Divân-ı Hümâyûn'a her zamanki hediyeleri sunmak zorunda idi. Osmanlı Sultanı, Rum Kilisesi'nin liderlerine mirasları üzerinde tasarrufta bulunma hakkı vermiyordu ve İskender Bey adını alan devşirme Amirutzi, Osmanlı defterdarı olarak sadece ölen Patrik Simeon'a ait olan şahsi malları değil, kiliseye ait 3 bin altın değerinde eşyaya el koydu. Yeni Patrik Niphon, Patrik Simeon'un bir yeğenini bulup getirdiğinde kovuldu ve şahit olarak görev yapan üç keşiş sakat bırakıldı62. Yeni kiliselerin yapımı kesinlikle yasaktı. Patrik Joachim böyle bir teşebbüsde bulunduğu için makamından alındı63. Vergileri, tıpkı vasal prensliklerde veya şehirlerde olduğu gibi her fırsatta artırılıyordu. Dramalı Joachim zamanında (1498-1502)64 iyice fakirleşmiş kilise öncekinden bin altın65 fazla, toplam 3 bin altın ödüyordu ve bu bir süre sonra 3.500 altına66 çıkartıldı. Bir patrik vaat edilen meblağları ödeyemediği zaman en ağır hakaretlere maruz kalıyordu. Patrik Rafael, vergiyi ödeyemediğinde boynunda bir zincirle İstanbul sokaklarında dilencilik yaparken görülüyordu ve ihanet eden memurların ve vatan hainlerinin atıldığı zindanda hayatını kaybetti67. Patrik Pahomios öldükten sonra kilise başka bir dine sahip olan devletin inancının o kadar etkisine girmişti ki, Yanyalı Theoleptos patrik koltuğuna oturmak için doğrudan Edirne'ye, sultanın yanına gitti. Doğu'nun ve Batı'nın ruhban meclisi onu kabul etmek için ancak sultan onayını verdikten sonra toplandı68. Aynı Theoleptos'a karşı dava açabilmek için ulusal ruhban meclisinin üyeleri yine önce sultanın iznini istediler69. Ancak Kanunî Sultan Süleyman zamanında Rumlar arasında yeni bir ruh canlanır gibi oldu. Sofyalı Patrik Jeremias, Kudüs'e bir ziyarete çıkmak üzere olduğu bir zamanda makamından alındı ve en büyük rakiplerinden biri olan Sözebolulu Yoinnikos vergiyi 4 bin altına çıkartarak patrik koltuğuna sahip oldu. Ama İstanbul ve Galata'daki dindar halk onu karşılamayı reddetti. Yoannikos, Kudüs'teki Jeremias ve diğer patrikler tarafından aforoz edildi70 ve gerçek patrik, iyi huylu İbrahim Paşa sayesinde halkın sevinç nidaları altında yine geri döndü. Bunun üzerine Divân'da rakibi ile karşı karşıya gelmek zorunda kaldı. Ancak taraftarları artırılan verginin zamanında ödeneceğini garanti ettikten sonra çavuşbaşı eşliğinde Patrikhâne'ye geri dönebildi71. Jeremias'tan sonra, Karamanlılar ve Galata'daki Rumlar arasındaki anlaşmazlıklara rağmen, Jeremias tarafından belirlenen ruhban Dionisios, Türkler tarafından toplantıya çağrılan ruhban meclisi72 tarafından usulüne uygun olarak patrik seçildi. Ama yeni patriğin düşmanlarının dine ve ulus bilincine sığmayan çabaları, yeni yeni dirilmeye başlayan kilisenin tekrar aşağılanmasına sebep oldu. Seçime hile karıştığını iddia ettiler ve yeni serbest bir seçim talep ettiler. Türkler bunun üzerine başta Rüstem Paşa olmak üzere, para talepleri ile geldiler. Dionisios, Galata'da gizlendiği yerden çıkartılıp, beratı almak üzere Divân'a getirildi. Kısa bir süre sonra Rüstem Paşa, Patrikhâne'nin üzerindeki haçın İstanbul'a hakim olduğu görüntüsünü verdiği için sökülmesini emretti73. Haç yeri olarak ünlü San Demetrios Kilisesi aynı vezir tarafından Rumların elinden alındı ve taşlarını söktürüp, başka bir yere taşıttı74. Bu gibi kutsal yerleri birçok Türk kadını da ziyaret ediyordu75. Böylece Ortodoks Kilisesi'ne sadece 7-8 kilise kaldı San Nikolas, San Georg, San Konstantin ve Galata'da Panigaia ve Krisopige ile İstanbul'daki bir rahibe manastırı76. Patrikhâne'nin mülklerinden o dönemlerde sadece İstanbul'da birkaç üzüm bağı kalmıştı77. Piyale Paşa daha da ileri gitti ve patriğe belirlenen metropolitleri zorla tayin ettirdi78, ama Yahudi bir hekimin de bunda parmağı olduğu söyleniyor79. Ne İstanbul'daki Rumların, ne de etraftakilerin Patrikhâne için gerekli meblağları tek başına bulmaları mümkündü. Bu yüzden önce beş yılda, daha sonra dört, hatta üç yılda bir Patrikhâne'nin temsilcileri, genellikle ruhban sınıfına ait olanlar, bazen de patriğin kendisi bir yeniçerinin koruması altında Rumların oturduğu eyaletleri ve birçok piskoposluğun oldukça iyi geliştiği80 Akhaya ve Mora bölgelerini gezer ve Büyük Kilise'nin faizlerini toplardı81. Genelde bir önceki yüzyıla kadar kilise sayısı azalmış82 Trakya'yı ve Çanakkale'yi, bazen de adaları gezerlerdi. Anadolu'dan çok az para geliyordu. Orada bulunan Rumların kitleler hâlinde İstanbul'a taşınması ve birçok köyün İslâm dinine geçmesi eskiden Ortodoksların yaşadığı birçok bölgeyi ıssızlığa terk etmişti. Anadolu'dan İstanbul'a kitlesel göç (Trabzon ve Sinop ile eskiden Ortodoks inanca sahip olsalar da Türkçe konuşan Karamanlıların İstanbul'da ayrı bir mahalleleri olup, patrik makamına kendi adaylarını gösteriyorlardı83) ve kendilerine daha kolay geldiği için birçok köylerin Müslüman olmaları, eskiden ortodoks olan nüfusun giderek azalmasına yol açmıştı. En önemli yerler terk edilmiş ve Hristiyanlar varsa bile çeşitli mezheplere ayrılmıştır84. Trabzon'dan Antalya'ya kadar ve Giresun'da, İznik, Kadıköy, Bursa, İzmit, İzmir ve Efes'te Rumca85 Alaşehir ve Sivas bölgelerinde ise sadece Türkçe konuşulurdu86. Anadolu'daki piskoposlar ise genelde patriğin yakınlarında kalıyorlardı87. Patrik Joachim, defterdarlardan bir süreliğine kaçmak ve oradaki prenslerden ve ileri gelenlerden para dilenmek için Gürcistan'a kadar gitmişti88. Halefi Pahomios, daha sonra Boğdan'a böyle bir ziyaret yapacaktı, ancak verginin artırılması ile kilisenin yüklerini sırf kendini kanıtlamak ve patrik makamına sahip olmak için anlamsız yükler yüklediği gerekçesi ile Büyük Stefan veya halefi Boğdan tarafından kabul edilmedi. Sadece dindar Eflak Prensi Radu onu barındırdı. Radu'nun başkenti Tırgovişte'de bu patrik daha sonra hayata veda etti89. Elli yıl sonra Patrik Josef yine Boğdan'a geldi ve burada 1562 yılının ilk günlerinde Prens Aleksandru Lapuşneanu, Boyarlar ve üç piskopos tarafından sevinçle karşılandı90. İstanbul'daki Patrikhâne Kilisesi'ndeki vaizler nazik, gramatik kaidelere uygun, ama safça konuşuyorlardı91. Ellerinde Palaiopatrai metropoliti Arsenios92 gibi birkaç iyi müzisyen vardı ve Atinalı Nikeforos Karikios ilahi söylemekteki yeteneğinden dolayı Rum Kilisesi'nin liderlerinden biri hâline geldi93. Benefşeli (Monemvasialı) Arsenios, Tırnovalı Arsenios, Naupaktlı Damaskenus, Efes ve Şam Metropolitleri vaizleri olan Mattheos ve Hierothos ile Venedik himayesi altında yaşayan meslektaşları Cerigolu Maksimos ve Venedikli Gabriel Severos âlim keşişler olarak ün yaptılar94. Logofet Hieraks Bizans'ın çöküşüne dair manzum bir kronoloji hazırladı95 ve daha sonraki vaiz Anabolulu Theodosios Zigomalas96 Yunan tarzını iyi biliyordu ve kendisinden önce Moralı Manuel97 gibi iyi bir yazardı. Selanik'te de yeni Patrik Josef Argiorpulos'un yetiştiği ve rivayete göre bir matbaanın kurulduğu iyi bir okul vardı98. Padua'da o dönemde birçok öğrenci eğitim görüyordu99 ve Diakon Demetrios, eski Yunan edebiyatına duydukları ilgiden dolayı âlimlerinin yeni Rum halkına karşı sempati gösteren Wittenberg'e kadar gitti. Melanchthon, Patrik Josef'e mektuplar yazıyordu ve Jakob Basilios, dostu Diasorinos ve Jakob Paleologos gibi okumuş Yunan maceraperestler Almanya'da kutlamalarla karşılanıyorlardı100. Aralarında Niphon'un da bulunduğu iki patrik çıkartan Aynaroz Dağı 18 bin taler vergi sayesinde resim, güzel yazı çalışmaları ve edebiyat gibi konularla ilgilenen 6 bin keşiş için özgür bir Cumhuriyet hâline gelmişti101. Bazı metropolitler yine de basit birer bahçıvan, boyacı, vs. idi102. Hatta yetmişli yıllarda Edirne metropolitinin okuma yazmayı bile doğru dürüst bilmediği söylenir103. Kötülükler ve skandallar bir çoğu için hayatlarının bir parçası hâline gelmişti104 ve vaizlerden biri kendi oğlu ile para ve makam için mücadeleye girişmişti105. Kanunî Sultan Süleyman'ın son yıllarında Patrik Josef kiliseyi daha sağlam maddi bir temele oturtmuştu. Bu yetenekli adam, Türklerin vergiyi 1000 altın indirmelerini sağladı106, Patrikhâne'yi güzelleştirdi ve büyüttü107. O dönemlerde soydaşları ve sürekli hamileri Sokollu Mehmed Paşa sayesinde İpek'te (Peç) ayrı bir Patrikhâne sahibi olan ve Erdel'deki piskoposları da tayin eden108 Slavlar belki İstanbul'daki Patrikhâne ile hiyerarşik bir birleşmeye ikna edilebilirlerdi ki, bu, aslında patriğin diğer Rum Ortodoks Kilisesi patrikleriyle tüm meselelerde dayanışma içinde çalışmak kadar önemli acil bir görevdi109. Ama İstanbul Patrikhânesi'nin yönetimi altında Ortodoks Birliği'nin kuruluşu çok daha sonra, yüzyılın sonlarına, özellikle de yeni yüzyılın ilk dönemlerinde gerçekleşti. Ohrili Sofronios daha o zamanlar İstanbul'daki meslektaşları ile Kastoria ve Görice (Koritsa)'deki piskoposluklar yüzünden küçük bir anlaşmazlığa düşmüştü110, ama eski düşmanları tarafından makamından alınan Josef genel bir kilise meclisi topladığında sadece Anadolu'daki Rum meslektaşlarını değil, Ohrili Sofronios'u ve Sokollu Mehmed Paşa'nın kan kardeşi İpekli Makarios'u da çağırdı111. Azlini isteyen kilise meclisine Slav veya Slav-Rum kökenli Kastoria, Strumnitsa ve Melenikos'un Makedon metropolitlerinin yanı sıra Ohrili Paisios da katılmıştı112. Josef tamamen çekildikten sonra İstanbul Patrikhânesi'nde yerine Kayserili Metrofanes geçti113. Onu kısa bir süre sonra âlim, ahlaklı ve çalışkan, ayrıca nazik ve iyi huylu114 bir rahip olan Yenişehirli (Larissalı) Jeremias115 takip etti (1572). Jeremias daha ilk günden itibaren aşağılanmalara ve sürekli boyun eğmeye maruz kaldı, zira İstanbul'daki kilise ile Rum ve Slav Ortodoks hiyerarşisi artık bağımsız değildi. Aksine imparatorluğun gevşek temelleri üzerinde hızla yükselen ve yeni, ama saf ve asil olmayan yeni bir Rum sınıfı oluşturan arhont sınıfının eline geçti. 16. yüzyılın ilk yarısında Türk hakimiyetine rağmen, daha doğrusu Türk hakimiyeti sayesinde yeni bir şehirli zengin Rum sınıfı gelişmişti. Sadece İstanbul'da değil, patrikleri Venedikli Zenta Valisi'nin dostu olan ünlü Leonardo Emo olan İskenderiyeliler de Antwerp'e kadar ticaret yapıyorlardı116. Reaya Rumları Venedik adalarındaki soydaşları ile oldukça yoğun bir ticaret ilişkisi içindeydiler. Giritlilerin Galata'daki zengin hamisi Leonino, 1580 yılı dolaylarında ve daha sonraları da yüksek ruhbanlar ve Romen tahtında iddiası olanlarla irtibat hâlinde olan önemli bir kişilikti117. Livov'daki Ortodoks Kilisesi'nde kurucusu olarak bilinen Giritli Konstantin Korniaktos, Aleksandru Lapuşneanu zamanlarında Boğdan'ın finans işlerini yürütüyordu. Bir diğer Giritli tüccar, Konstantin Battista Vevelli yine Boğdan'da nüfuzlu bir makama getirildi118. Birçok Rum, Levanten ve Ragusalı voyvodanın alacaklıları, gelirlerin ve gümrüklerin icarcıları olarak ülkede önemli bir rol oynamak üzere buraya geldiler. Prens Yanku Sasul'un Lehistan'a kaçan dul eşi için ilk evliliğinden olan oğlu Philipp, Benefşe şarabı ve Almanya'dan gelen Leh kumaşları ile ticaret yapıyordu119. Özellikle Mircea Ciobanul'un çevresindeki Rumlar halklarının eski geleneklerine göre ticaret, tefecilik ve müteşebbislik ruhu ile zengin olmak ve kazandıkları paralarla daha sonra rüşvetin kol gezdiği İstanbul'a geri dönerek, büyük bir nüfuza ve özel onurlara sahip olmak için Tuna Nehri'nin diğer kıyısına geçmişlerdi120. Örneğin Asprokastronlu Kaliani, Büyük Stefan zamanlarında Boğdan'ın en büyük kapitalistlerin biri kabul edilir. Romen prensliklerin kapı kethüdaları, prenslerin İstanbul'da rehin olarak yaşayan oğulları121 ve kardeşleri ve sürekli huzursuz ve her zaman yeni bir iktidar değişikliği bekleyen sürgünlerle çok iyi tanışıyorlar, bazen çok iyi dost, hatta evlilikten dolayı akrabaydılar. Romen hanedanlarının temsilcileri, genellikle gayri meşru çocuklar, maceraperestler ve dolandırıcılar, başkentteki veya sürgün yeri olarak tercih edilen Sakız, Rodos, Kıbrıs, Kütahya, Konya ve Halep'teki Rumlar arasında uzun süre kalmaktan, bazen de Rum eşleri veya annelerinden dolayı belli bir Rum tarzı edinmişlerdi, dolayısıyla Boğdan'da ve Eflak'ta ticaret yapan tüccarlar böyle soydaşların himayesi altında kendilerini çok rahat hissediyorlardı122. Bu dönemlerde artık asil kökenlerini çok iyi pazarlayan ve saf Avrupalılar tarafından Yunan dilinin taşıyıcıları ve öğreticileri olarak saygı gören ve bunun için para alan Rum maceraperestler ortaya çıktı. Birçok âlim ve kral için Jakob Basilios, Hariklidlerin ve Sırp despotlarının doğrudan halefi ve Paros'un gerçek mirasçısı idi. Arkadaşı Diasorinos, ünlü bir hanedandan gelen bir asilzâde Andreas'ın oğlu Theodoros Olimpidareios'in oğlu Jakob Paleologos eski Bizans hanedanının bir ferdi kabul ediliyordu123. 1595 yılında Venedik Cumhuriyeti, Pescheira komutanı Lusignano Paleologos'a stratiyot olarak kendi hizmetleri ve büyükbabasının, babasının, amcalarının ve diğer atalarının birçok hizmetleri sebebiyle imtiyaz tanıdı124. Alim Rhallis, 1570 yılında Roma'da papanın bir Rum okulu olduğunu söylüyordu125. Latinlerin Rafızîliğina ilişkin eski ön yargılar ve bunun bulaşabileceği endişesi sadece halkın aşağı tabakalarında kalmıştı126. Yukarı tabakalarda, birçok Romen taht müddeisinin uzaklardaki Doğu'ya gitmesine sebep olan127 bitmek bilmeyen maceraperestlik diğer tüm hislerin önüne geçmişti. Tüm bunlara rağmen Rumlar ne tüccar olarak Boğdan'a veya Moskova'ya, hatta Frenk Antwerp'e kadar giden tüccarlarda, ne de ünlü sahte isimlerle ortaya çıkan maceraperestlerde kendilerine bir lider bulamadılar. Böyle bir liderlik rolünü üstlenecek hırsa sahip olan kişiden zenginlik, kökeninin gerçekten İmparatorluk hanedanlarından birine dayanmasını, diplomatik yetenek ve Türk ileri gelenleri ile iyi irtibatlar bekliyorlardı. Patrik Josef'in makamından indirilmesinde büyük Sakellarios Anastasios ve büyük Logofet Hieraks'ın yanı sıra Mihail Gabras ve Antonias Kantakuzenos'un da parmağı vardı128. Antonias Kantakuzenos, Galata'da oturuyordu ve lider olarak Rum mahallelerinde önemli bir rol oynuyordu129. Aynı yerde Paleolog Konstantin'in de güzel bir evi vardı eşi ise bir Kantakuzen'di130. Akrabalarının entrikalarından dolayı Paleolog Konstantin daha sonra Kırım Hanı'nın yanına sığındı. Kantakuzenoslardan biri keşiş olarak Aynaroz Dağı'nda hayata veda etti131. Tıpkı Bilgin Rhallis'in Roma'da yaşadığı gibi, Osmanlı İmparatorluğu'ndan da kızına çeyiz olarak yarısı nakit olmak üzere 50 bin altın verebilecek zenginliklere sahip Rumlar132 yaşıyorlardı. Ruhban sınıfından olan Dionisius, Tırnova Metropoliti olarak Hristiyanların Osmanlı rejimine karşı ilk ayaklanmaları sırasında siyasi bir kişilik hâline geldi. Zengin Rum asıllı
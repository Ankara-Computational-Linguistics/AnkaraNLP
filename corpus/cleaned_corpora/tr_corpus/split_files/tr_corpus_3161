en azından ilk sınıfta. Sistem çok doğru işlese bile öğrenci ilgisi olmayan alanlarda başarılı olamaz ve görüyoruz ki bu alanlarda öğrenciler pek başarılı değil. Peki, Atatürk’ün vatanı emanet ettiği yeni nesil neden böyle bir eğitim sisteminin kurbanı oluyor? Bir sayısal öğrencisini ele alarak başlamak oldukça yerinde olacaktır. Öncelikle Türkiye Cumhuriyeti devletinde yaşayan her birey birinci sınıftan lise son sınıfa kadar her düzeyde Türkçe, Matematik ve Tarih dersleri almaktadır. Bu üç temel ders oldukça önemlidir çünkü bu topraklarda yaşayan bir birey Türk inkılâp tarihini, eski Türk devletlerinin tarihlerini bilmek zorundadır. Ayrıca dilini oldukça iyi bir şekilde benimsemek ve etkili bir şekilde kullanması gerekmektedir. Bunların yanı sıra evrendeki nadir mutlak doğru olarak kabul edilen matematik bilimine belirli bir düzeyde hakim olmalıdır. Eğer olmazsa dünyaya yabancılık çekecektir. İlköğretim, ortaöğretim ve lise düzeyinin temel amacı bireyi topluma ve dünyaya hazırlamak ve kendine uygun bölümü seçmesine yardım etmektir. Üniversite ise bireyin özgür bir birey olarak hayata atıldığı, çok daha sınırlı kuralların olduğu, mesleki eğitim alma yeridir. Şimdi sayısal öğrenci örneğimize geri dönelim ve şu soruları soralım: Madem üniversite mesleki eğitim yeri, bir sayısal öğrenci on iki yıl boyunca Türkçe ve Tarih derslerini gördükten sonra niye bu dersleri hala almak zorunda? Eğer alırsa bu bireyin hayatında ne değişecek? Mühendislik hayatında daha mı başarılı olacak? Yoksa on iki yıl boyunca bireye bu alanlarda yeterli eğitim verilememişte üniversite de kimisi sadece internet üzerinden olan ödevlerle bir yılda mı bu eğitim verilecekmiş? Oldukça zor olan bu soruların çok basit bir cevabı var aslında. Kesinlikle gerek yok. Bir öğrenci eğer sayısal bir bölüm okumayı seçmiş ise muhtemelen sözel derslerde yeteneği, ilgisi ve becerisi yoktur ve onlardan kaçmak istemiş olabilir. Bu öğrenciye zorla derslerde tarih ile ilgili makaleler okutmak, her hafta internet üzerinden Türkçe yazıları yazdırmak öğrenciye o ders ile ilgili nefret ve bıkkınlık yüklemekten başka ne işe yarar? Artık bölüm derslerini almaya gelmiş bir öğrenci neden hayatı boyunca işine yaramayacak dersleri almak zorunda olsun ki gerçekten hiçbir anlamı bulunmamaktadır. Bu aynı şekilde bir sözel öğrencinin matematik alması ile benzerdir. Matematik ile hiçbir alakası ve becerisi yoksa bir birey neden matematik almak zorundadır. Yapamıyor, sevmiyor hatta nefret ediyor ama zorunlu tutuluyor. Sonra bir olup neden eğitimde diğer ülkelerden geri kaldığımızı düşünüyoruz kara kara. Kendimden örnek verecek olursam; seçtiğim bölüm makine mühendisliği. Bilkent Üniversitesine bu bölüm üzerinde yoğunlaşmak ve mesleki bilgimin oluşmasını sağlamak için geldim. Her hafta Türkçe ödevi yazıyorum ve bundan gerçekten gücenmiyorum. Sonuçta bu benim görevim. Bu sene almıyorum ama seneye zorunlu tarih dersi alacağım. Tarih benim ilgi alanım. Amerikan Robert kolejinde okurken birçok kez bin sayfalık dünya tarihi kitaplarını bitirdim ve bu konuda kendime çok güveniyorum. Çok seviyorum ama bu benim hobim olmasının yanı sıra ben neden tarih dersi almak zorunda tutuluyorum? Benim üniversiteden beklentim Makine mühendisliği üzerine yoğunlaşmaktan başka bir şey değil ve olmamalı. Fizik, Matematik ve Makine derslerinin vizesi varken benim Tarih dersi proje ödevi veya Türkçe yazısı yazmamam gerekiyor. Benim ileriki hayatımda yapmak istediğim şeyler maalesef bu alanlarda değil. Her zaman Tarih hakkında sohbetler yapmak veya Türkçe yazıları yazmak keyif verici olmuştur benim için ama tüm arkadaşlarım benim gibi değil. Neredeyse tüm sayısal öğrenciler bu durumdan çok şikâyetçi ve bu derslerden oldukça soğuyorlar. Bu durum beni oldukça üzüyor. Sonuç olarak, tarih bilimini ve Türkçe dersini gerçekten sevmemiz lazım ama bu sistem bizi bu derslere oldukça yabancılaştırıyor. On iki sene boyunca bu dersleri görüp gelmiş üniversite öğrencilerine burada tekrar inkılâp tarihi anlatmanın çok doğru olmadığı kanısındayım. Kesinlikle ve kesinlikle seçmeli ders olarak alınması gerektiğini düşündüğüm bu dersler zorunlu olmamalıdır. Aynı şekilde matematik dersi de dahil olmak üzere gerek yoktur. Kısaca bir sayısal öğrencisi sözel dersleri isterse almalı; aynı şekilde sözel öğrenci sayısal dersleri yine isteğe bağlı olarak almalıdır. Not: Hocam Bu sene için gerçekten teşekkür ederim önümüzdeki Türkçe 102 dersinde karşılaşmak umuduyla kendinize iyi bakın  Yaşam Dediğimiz Solgun Ağaç Her gün aynı saatte aynı işleri yapmaya ve aynı atmosferi solumaya uyanıyoruz. O gün değişik bir şey olacağı beklentisi mi uyanmamızı sağlayan yoksa monoton hayatlarımızdan gözlerimizi değişmeyen gudubet bir manzaraya açacak kadar zevk mi alıyoruz? Sadece merak ediyorum. Emrah Serbes bir keresinde ‘’Hayatı hep tırmanılacak bir şey olarak görüyoruz. Ama bazen bekliyorsun, bazen aşağı iniyorsun ve çoğu zaman da hiçbir şey olmuyor.’’ (Hikâyem Paramparça, 2013, sayfa 162) diye yazmıştı. Tırmanmak… Hayatı bir ağaç olarak düşünüyorum. İnsanlar bu ağaca sımsıkı kenetleniyorlar. Bu sırada sadece mevsimler değişiyor. Demek istediğim, yapraklar dökülünce örtü kalkıyor üstümüzden, üşüyoruz. Hepsi bu. Ama baharlar hiç bitmez, biliyorsunuz. Bu döngü devam ediyor hep. Bazen daldan dala atlıyoruz, özümüz gereği, ama nafile. Bazen sanki ahtapot gibi sekiz kolumuz varmışçasına her bir dala var gücümüzle yapışıyoruz. Yaşamımızın her küçük detayına bayılıyoruz. Ama niçin? Neden hayatın bütün dallarına tutunmaya çalışıyoruz? Tek bir dalın taşıyamayacağı kadar ağırız demek ki. O tek dal bizi taşıyacak kadar kalın olmuyor mu bazen? Ben bu soruların hiçbirinin cevabını bilmiyorum. Ama yalnız değilim çünkü Adam Strand’in de dallara tutunmayı çok kez bıraktığını biliyorum. Bazen ölemiyorsun bile. Otuz dokuz kere denesen bile. Yine de denemeye değer mi? Sadece merak ediyorum. Adam Strand (kendimi ona çok yakın hissediyorum bu yüzden Adam diye hitap etmek isterdim ama anlam karmaşası oluyor) bana ‘’Çavdar Tarlasında Çocuklar’’ kitabındaki Holden Caulfield’ı hatırlattı biraz. Ölmeye bu kadar meyilli olmasa da, Holden da Adam Strand gibi hayatın dallarına tutunmaya çok da meraklı değil. Ben mi? Ben yaşamayı çok seviyorum. Her zaman söylerim, buraya kadar 4.6 milyar yılda geldik. Kıymetini bilmek gerekiyor. Ama yaşadığımız bu zamanda icraatı, gerçek hayalleri, dünyayı değiştirmeye yönelik girişimleri olan o kadar az insan var ki, mesela ben durup düşünüyorum neden yaşadığımı. Derinlemesine düşündüğünüz zaman yaşamınızın aslında hiçbir değeri olmadığını anlıyorsunuz. Ben öyle yapıyorum. Dediğim gibi, yaşamayı çok seviyorum ama sabah uyandığımda hayatımı düşünüyorum ve ödevler, ilişkiler, yapacak işler, gidilecek yerler… Bunların aslında hiçbir önemi yok. Yetişilecek programlara gerek yok. Yaşamanın damağımızda bıraktığı hoş tadı çok nadir alıyoruz. Bu öyle bir çelişki ki aklım yitiyor bazen. Mesela bir sabah yatağımdan kalkıp uykusuzluktan morarmış, ağlamaktan şişmiş gözlerime bakıyorum ve ben hayatı bir daha seviyorum. Benimki sevmek değil aslında da, alışkanlık. Sorun sabahlarda değil bende. Bütün bu insanlardan hiçbir şey beklemiyorum ben. Daha iyi bir dünya da ummuyorum. Yaşamımın hiçbir amacı yok. Sadece merak ediyorum. Bugün birçok insan dalları bırakmayı düşünüp sonra ağaca daha sıkı kenetlendi. Çok güzel şeyler yaptıkları için ya da bu dünyada işgal ettikleri yer çok değerli olduğu için değil. Bir kısmı cehenneme gitmekten korktuğu için -ne kadar kötü insanlar olduklarını bildiklerinden diyelim- bir kısmı da geriye bıraktıkları çok fazla şey olduğu için. İkinci kısmı çok iyi anlıyorum çünkü bir anlamı olmasa da siz öldüğünüzde hayat devam edecek. Ama cehennemlikleri anlayamıyorum. Cehennemin dayatma ve sadece kafalarında var olan bir ceza yeri olduğu gerçeğini bir kenara bırakın, daha iyi bir insan olmak yerine sadece ölümden korkmaya devam ediyorlar. İnsanların bu çılgın düşüncelerine anlam veremiyorum. İnanın bana sevgilisinden ayrıldığı için intihar eden bir genç kız ya da zevki için aşırı doz alan biri bana daha akla yatkın geliyor. Sonuçta dalları bırakmak kolay değil. Bütün insanlardan ağaçtan atlamalarını beklemek benim haddime düşmez çünkü ben de bırakamıyorum dalları. Ben de seviyorum bu hayatı ve geriye bir şey bırakmak istemiyorum. Sadece en azından hayatımızı hiç ölmeyecekmiş gibi geçirmeyelim. Ağaçtan toplayabildiğimiz kadar meyve toplayalım. Ve çürümüşse meyveler, işte o zaman atlamanın zamanı gelmiştir. Meyra Yürükoğlu Kaynakça: Gregory Galloway, Adam Strand’in Otuz Dokuz Ölümü, 2015 Yaren Pınar Kayıkçı 21401221 Farklıyım, Olmasam Çiçek Olur Muydum? Benim için farklı. Benim için hep farklıydı. Kaybettiklerime öylesine inanamadım ki onların beni kaybetmiş olabileceğine yordum hep kayıplarımı. Bencil bir şekilde değil, yanlış anlamayın! Belki de gerçekten bulamamışlardı. Belki suç bende değildi. Neden bahsediyorum ben? Tabii ki suç bende değildi! Göremiyordum gerçeği, hiç göremedim. Kitaptan da bağımsızdı her şey. Ağabeyine Çiçek Taşıyan Kız gibi doğusu batısı yoktu bende kaybın. Bende sadece kaybedenin hangi taraf olduğu önemliydi. Egom görmeme izin vermedi belki de hatalı olduğumu. Hep böyle olmuyor muydu zaten tarihte? Hep böyle öğretmediler mi bize? Boşuna okumuş olamayız o kadar sayfayı. Yine kendime çevirdim tabii konuyu! Evet! Tahmin edebilirsiniz nasıl bir adam olduğumu... Her şey benimle ilgili. Kaybettiğimde başkalarının suçu. Başkalarıyla başarılı mı olduk? Benim sayemde. Başarısızlık? Tabii ki elimden geleni yaptım, diğerleri de benim kadar katkı verse kesin kazanırdık! Evet, körüm! Evet, engelliyorum gerçekleri görmemi bilerek. Bu da benim lanetim. İtiraz etmenin faydası yok. Ben suçluyum. Yanlış oldu, benim suçum yok ama ben kaybettim. Ne demiştim? Benim için hep farklıydı... Kayıpları farklı şekilde ele almak gerekiyor çoğu zaman. Eğer devamını getiremeyecekseniz kaybettiğinizle, ölüm gibi bir duvar varsa arada, kendinizi bulsanız da geri dönüş yolu bulamıyorsunuz. Bu yüzden ölüm içermeyen ayrılıklarla ilgili kitaplar daha sıcak geliyor bize. İkinci şansları hayal ediyoruz her anımızda. Devamı gelmeyecek gibi duruyor ama gelebilir. Barış Manço şarkıları gibi değil, daha karanlık tabii ki ama olsun! Gelebilir. Kurtarabilirsiniz ne zaman gerçekten isterseniz. Geri dönebilirsiniz bekleyenlerinize üzerinizde tahtalar ve toprak yoksa. Diğer türlüsüdür gerçek lanet. Yoksa binlerce kilometreyi aşıp neden barış elçiliği yapsın bir kardeş ağabeyine? Yoksa neden binlerce kelimelik şiirlerde aşkını anlatsın bayağılıktan korkan müzmin yalnızlar? Gerçek, ölüm hariç her şeyin geri döndürülebilir olduğudur. Ben hiç döndürmedim, yorgundum doğduğumdan beri. Yine de biliyorum, istenirse döndürülebilir. Kitapta bu kadar kesin mi kestiremedim ama istenirse, tabut hariç her yalnız kutunun bir çıkışı vardır. Kaybettiklerimizden bahsettikçe daha da gerilmemiz normal karşılanıyor hep anlattıklarımız tarafından. Oysa kimse sormuyor sebepleri. Sorsalar hüznümüze acımak yerine ikiyüzlülüğümüze hayret edecekler oysa. Hiçbir giden sebepsiz gitmedi. Hiçbir ölen sebepsiz ölmedi. Geriye dönüp baktığımızda göremediklerimiz hep geleceğimizin üstünü örttü buharlaşıp ağırlaşarak. Etki yaratmaya çalışmıyorum! Gerçekten hep aynı döngüyü yaşadık. Kaybetmeyi hak etmeyenlere kayıp yaşatsa inanan tek bir insan evladı kalmazdı Tanrılara. Hayal etmeye devam etmezdi kimse. Elimizde veri olmasa hiç umut etmeye cesaret edebilir miydik? Biliyoruz kazanmanın da bir ihtimal olduğunu. O yüzden ülkeler aşıyor kitap kahramanları. Sadece yanlışlarımızdan dolayı kaybettiğimizi kabullenmek istemiyoruz. Daha kötüsü olabilir mi? Ben düşünemiyorum. Ağabeyim ben daha emer bebekken gittiğinde anlamış gidenin de hatalı olduğunu. Kimse çiçek taşımamış ona hatalarını affedip. Kimse kurtarmaya çalışmamış suçlu olmadığına ikna ederek. Kendi lanetinin içinde dönüp durmuş gerçekleri görebileceği yaşa gelene kadar. Kitap neden bu kadar yakın geldi sanıyorsunuz? Benim de kurtarmam gereken birileri oldu hayatımda. Ben de kurtarılması gereken biriyim içeriden bakarsanız. Biz sanatçı değiliz kitap karakterleri gibi sadece. Öylesi daha mı ilginç oluyor bilmiyorum, herkesin hikâyesi kendine ilginç. Tek bildiğim, kayıpla ilgili bildiğim her şeyi tek bir kitapla doğruladım. Yaşlı bir Asyalının benim hakkımda bu kadar yerinde şeyler yazmasına şaşırsam da korkumu yendim. Artık paylaşabilirim lanetli ayrılık hikâyelerimi. Bu şekilde gelişmiyor mu zaten insan? Kaybettiklerinden korkmayı bırakıp onlarla birlikte yaşamaya başladığında görmüyor mu hayatının tüm yanlışlarını bir bir? Ben gördüm. Benim için farklı, kayıplarımı ilk kez geri kazandım ben. Taşıdıklarım daha da ağırlaşsa da her gün, benim için hep farklıydı... Kaynakça Ikezawa, Natsuki. Ağabeyine Çiçek Taşıyan Kız. 2016. Ayrıntı Yayınları.Mustafa Talha AVCU Kimler İnsan? Normalde sinemaya gitmeyi düşünürken araştırırım gideceğim filmi, konusuna ve yönetmenine bakarım, film hakkında yapılan yorumları okurum. Ama The Martian filmine gidişim pek böyle olmadı. Canı sıkılmış, dersi bitmiş ve sınavları atlatmış bir öğrenci olarak zevkli bir şeyler ararken, arkadaşlarım filme gideceklerini söyledi ve hiç düşünmeden kabul ettim. Filmi izlerken de çok memnun kalmıştım aslında, olay örgüsü olsun, seyirciyi canlı tutması olsun akıcı bir filmdi. Ama daha sonra arkadaşlarımla film üzerine konuşurken, filmi çok yanlış anladığımı fark ettim. Filmin genel olarak konusu Mars'ta öldü sanılarak bırakılan bir adamın hayata tutunma süreci ve bunu öğrenen insanların onun için harcadığı çaba. Şüphesiz bütün Hollywood filmleri gibi bu filmde de adamın kurtarılacağını başından sonuna kadar biliyordum. Ama yine de emin olamıyor insan, acaba ilk defa bu film kötü bir sonla biter mi diye beklior iki saat. Fakat aynı sonla karşılaşıyor her seferinde. Film bittiğinde yani adamımız kurtarıldığında, günümüz teknolojisinin ne kadar ilerlediğini düşünerek kendi içimden baya sevinmiştim. Aklıma hiçbir adam için harcanan para veya emek gelmemişti. Arkadaşlarımdan birisi filminden sonra bir adamı kurtarmak için ne kadar para ve zaman harcandığına ve sonrasındaki sevincin ne kadar fazla olduğuna dikkat çekti. Dediğim gibi hiç böyle düşünmemiştim, o yüzden başta çok saçma geldi bana bu düşünce. Ama sonradan her gün sadece bir şise su veya bir parça ekmekleri olmadığı için ölen yüzlerce insan geldi aklıma. Ülkesinden çıkmak zorunda olan ama gittikleri ülkelerde de temel ihtiyaçlarını karşılayamayan, haberlerde gördüğüm onlarca zavallı geçti gözümün önünden. Ne için onların çektikleri bütün bu çile? Yiyecek için, kıyafet için, kısacası çok temel ve ucuz şeyler için. Çok küçük bir kesim dünyadaki paranın çoğuna sahipken, çok büyük bir kesim ne kadar basit şeylere muhtaç. Tepedeki insanlardan bir şey beklediğim yok zaten ümidim de yok. O yüzden bu konuda ben yine muhtaçlığı bilen insanlardan yardım bekliyorum. Her insanın öyle malının yarısını falan istediğim yok, tek hayal ettiğim: İnsanlar birazcık düşünse bu zavallıları, birazcık anlamaya çalışsa. Türkçemizde çok güzel bir söz vardır: “Gönlünden geçtiği kadar...”. Gönlünden geçtiği kadar da bir yardım da bulunsa kim bilir kaç bebek daha hayata tutunacak, kaç insanın içine yaşama tutkusu gelecek. Fakat ne yapıyor insanlık? Aynı gezegende beraber yaşadığı binlerce insan yerine, sırf gösteriş için çok uzak bir gezegende yaşamaya çalışan tek bir adamı seçiyor ve bütün para ve zamanını ona ayırıyor. Adam kurtulduğunda ise bütün halk seviniyor ve zafer çığlıkları atıyor. Ben de böyle düşünüp sevinmiştim filmi izlerken, mutlu olmuştum. Fakat gezegenimde belki on insan ölmüştü ben sevinirken. Ama onlar aklımın ucundan bile geçmiyordu. O yüzden benim de içinde bulunduğum bir grubun ne kadar bencil olduğunu fark ettim bunları düşündükten sonra. Özellikle gelişmiş ülkelerde insanlar ve yöneticiler “İnsan Hakları” ve “Özgürlük” kavramları ile konuşup duruyorlar ama bu hakları sadece kendileri için savunuyorlar. Kendileri ve uzak bir gezegende yapayalnız kalan yurttaşları için. Diğer insanlara gelince, onlar insan değilmişçesine konuşup karar verebiliyorlar. Yakın zamanda Suriye’yi terk etmek zorunda kalan insanlar mesela. Milyonlarca insan eline sadece bir valizini veya sadece çocuğunu alıp terk etti doğup büyüdüğü toprakları. Yaşadıklarını özetleyecek ne yazsam bilemedim. Akdeniz’de boğulan onlarca insandan mı bahsetsem yoksa sokaklarda ölümü bekleyen küçük masumlardan mı? Onlardan birisi İngiltereli veya Alman olsa bütün ülkeler kapılarını açardı, kendi ülkelerine gelmesi için teklifte bulunurlardı. Ama insanlar farkında bile değil onların da insan olduğundan veya onların yerinde kendilerinin de olabileceklerinden. Tek istedikleri, ülkelerin adeta savaştaymış gibi yarıştığı gelişmişlik yarışından kendi yerlerini korumak ve bunu başkasıyla paylaşmamak. Sonuç olarak filmi izledikten ve üzerine konuştuktan sonra fark ettim ki dünyada “İnsan Hakları” ve “Özgürlük” var fakat dünyadaki her insan, insan değil. Maalesef, sadece gelişmiş ülkelerde yaşayan ve sözü geçen bireyler insan, geri kalanlar dünyaya sıkıntı çekmek için gelmiş ve üstteki insanların lüksünü koruyabilmesi için ezilmesi gereken mahluklar. Kaynakça Scott, Ridley (Yön.). The Martian. ABD: Goddard, Drew(Yap.), 2015. Yusuf YILMAZ Sıcak Farklılıklar ve Soğuk Ayrımlar İnsanın doğası gereği dünyanın her bölgesinde ilk çağlardan beri ayrımcılık ve nefret vardır. Doğduğumuz andan beri ya güçlü bir şeylere ait olmak isteriz ya da itibarlı olup insanların iradesine sahip olmayı arzularız. Her iki durumda da farklı hissederiz kendimizi ve karşıdaki görüşe karşı cephe almaya çalışırız. Çağdaş insan ise bu içgüdülerden arınan, kendine daha barışçıl ve insancıl bir yol bulan insandır. Ne yazık ki günümüz dünyasında bile insanların farklılıkları, gördükleri muamelelerde çok büyük bir etken. Hiç istemesek de ülkemizde çoğu zaman bir insanın diğerinden daha üstün olduğunu veya başkaları tarafından garipsenen insanların zarar aldığını rahatlıkla görebiliriz. Semrin Şahin ‘’kadın olsaydınız anlar mıydınız?’’ adlı bu kitabında eşitsizliklere, büyük balığın küçük balığa zulmüne ve çeşitli mecralardan insanların çektikleri çilelere fazlaca yer veriyor. Okudukça ülkemizde insan hakları ve kutuplaşma adına daha çok bilgi bulabildiğimiz bu öyküler gönül dünyamızın en derinlerine kadar işliyor. Herhangi bir gün Kızılay Meydanı’nda, Dikmen’in dar sokaklarında veya Bahçelievler’de yürürken sosyal hayatta insanların uyum içerisinde yaşadığını düşünebiliriz ve hatta ülkemizde farklılıklara olan hoşgörünün ne kadar da üst seviyelerde olduğu kanısına varabiliriz; ancak tanık olmadığımız için fikir Yusuf YILMAZ çatışmaları ve para ve siyasi gücü elinde bulunduran insanların kavgasının topluma nasıl yansıdığını anlayamayabiliriz. Olayların arka planında neler yaşandığını bilemesek de bu çatışmaları bazen Sıhhiye Meydanı’nda olan patlamalarda bazen de Gezi Parkı için yapılan eylemlerde görebiliriz. Sebeplerini araştırdığımızda ise her seferinde bir çatışma ve hırs görürüz. Yazarın öykülerinde bu öfke düzenine olan eleştirilerine bazen bir madencinin hayatında bazen ise fazlasıyla hasar görmüş bir ailede rastlıyoruz. Görmediklerimizi görmeye başlıyoruz ve uyanıyoruz aslında. Liseye başladığım yıllarda Aydınlıkevler Mahallesi’nde oturduğum için okuluma giderken Dışkapı tarafından Sıhhiye’ye doğru geçerdim. Dar sokakların köhne ve iç karartan havasından çıkıp Ulus’a geldiğimde mutlu olmaya başlardım. Okuluma giden yolda Ulus Meydan’ı ve Gençlik Parkı çevresi ruhumu açar ve beni okula hevesli yollardı. Üzerinden çok fazla geçmeden aynı meydanda öfke patlamaları oldu ve onlarca geleceğe ümitle bakan insan tabiri caizse yok edildi. Belki ben o zamanlar dünyaya çok daha farklı bakıyordum belki de o zamandan bu zamana çok şeyler değişti ve kötüleşti. İki durumun da aslında birbirinden çok bir değişik yanı yok. İnsanlığın çağdaşlaşıp insanlaşmak yerine yozlaşmaya ve eşitsizliğe yöneldiğinin birer kanıtı ikisi de. Yüksek makam sahipleri insanların dünya görüşlerinin, bu insanlara nazaran daha güçsüz olan topluma verdiği zararın Yusuf YILMAZ gözümüzden kaçması imkânsız gibi gözükse de bu tarz öykü kitapları okumadan anlamıyoruz aslında. Daha küçük olduğum zamanın dünyasına özlem duyuyor olmam ümidimi kestiğim anlamına gelmez; fakat bugünlerde eleştiri yapmaktan bile korkan insanlarımızın geleceğe dair bir hevesleri olduğunu da pek düşünmüyorum. Romanlar, öyküler ve bazen denemeler insanları düşündürür ve fikir dünyasını sorgulamaya yönlendirir. Bu öykü kitabı yıllardır uyuşmuş olduğunu gördüğüm beynimi çalıştırmaya ve düzensizlik düzenini eleştirmeye başlamama sebep oldu. ‘’Bana dokunmayan yılan bin yaşasın’’ düşüncesiyle yaşadığımı fark etmemişim yıllardır. Zarar görmediğim ve etkilenmediğim için susturulmuş veya uyuşturulmuştum. Aslında yıllardır önümde olan gerçekleri görememişim. Bu eseri okuduktan sonra kitapların insanlara insanlığını hatırlattığını anladım. Ülkemizde ve dünyada olan onca kötü olaya, kutuplaşmaya ve silahlanmaya rağmen kitapların bazılarının insanlara doğru ve güzel yolu göstermesi umut veriyor. Ne yazık ki güç sahibi, cahil ve yozlaşmış insanların dünyaya ve insanlara verdiği zararı kapatamasa da kalplerimizde aydınlığa aralanan bir pencere gibi duruyor kitaplar. Bizlere bizler için dayanıyorlar. Can ILDIZ TOPLUMUN İŞLEDİĞİ CİNAYET 1991 yılı… Milenyuma yaklaşırken diğer her şey gibi kaygılı ve huzursuzdu Jeremy Wade Delle de. Evet, o dönemki belki de her çocuk gibi o da korkuyordu etrafındaki bu büyük ve çalkantılı dünyadan. Peki ya farkı neydi onun? Daha mı zekiydi? Daha mı hassastı? Yoksa sadece daha mı güçsüzdü? Belki hepsi, belki de hiçbiriydi o. Ama şunu kesinlikle söyleyebilirim ki diğerleri gibi değildi. Anlaşılmamıştı o kendi zamanında. Hiç kimsenin göremediklerini gördüğü için mi hiç kimsenin hissedemediklerini hissediyordu yoksa? Onun yaptığı şey büyük bir cesaret gösterisi miydi, yoksa büyük bir korkaklık mı? Evde, zirvesinde durduğu dağları çizerek başlamıştı Jeremy, kendi dünyasını kurmaya. Çok daha temiz ve saf, gerçek olana göre. Evet daha 16 yaşındaydı o sadece fakat belki de diğerlerinin bütün hayatları boyunca göremeyeceklerini görüyor ve bu yüzden korkuyordu dışarıdan. Dışarıya yansıyan suskun ve asosyal çocuğun içinde pek çoklarımızın girmeye dahi cesaret edemeyeceği kadar renkli bir dünya yatıyordu. Ama dışarıdaki karanlık ve gürültünün karşısında ne kadar direnebilecekti ki? Babası umursamıyordu onu, annesiyse yeterince dikkatli değildi belki, belki o da sadece umursamıyordu. Eddie Vedder, sarsıcı çığlıkları ile iliklerimize kadar hissetmemizi istiyor belli ki, Jeremy’nin duygularını… Zaten onun yaşadıkları bütün bir neslin hisleri ve öfkesinin patlaması değil miydi? İlgisiz ebeveynler, kaba arkadaşlar ve sert okullarımız? Her adımda, her köşede karşılaştığımız bir senaryo… Kral Jeremy kendi dünyasını yönetirken dışarıda hayat devam ediyor ve onu daha çok yormaya devam ediyordu. Hepimiz kendi dünyalarımızın krallarıyız, fakat dışarıda belki de sadece bir isim ve birkaç ünvandan ibaretiz. Hatırlıyor burada, Eddie Vedder’ın ağzından konuşan sınıf arkadaşı. Nasıl zararsız göründüğünü Jeremy’nin, içinde yatan aslana rağmen. Sınıfındakiler dalga geçiyor, annesi ilgilenmiyor, babası ise umursamıyordu. Parçanın arkasındaki bass gitar yürüyüşü ve vokalin umursamazlığında adeta Jeremy ve arkadaşları var. Kavga ediyorlar, ne için olduğunu bile bilmeden. Git gide öfkeyle daha da çok doldu Jeremy. İntikam almak istiyordu, belki de tüm dünyadan. Her sabah uyanıyor ve her akşam yeniden ölüyordu. İçindeki aslan gün geçtikçe daha da güçleniyor, büyüyordu… Sabretti Jeremy… İçindeki aslanı tutabilmek için uğraştı… Bunu başardı da, etrafına göstermeden, içinde tuttu bütün fırtınalarını ve çığlıklarını. Ta ki 8 Ocak 1991 tarihine kadar… O sabah da diğer bütün sabahlardan farksızdı Jeremy için. Her zamanki gibi isteksizce okula gitti. Fakat İngilizce dersinin olduğu sınıfa gelince dersin çoktan başlamış olduğunu gördü. İçeri girdiğinde öğretmeni gidip bir “giriş kağıdı” almasını ve tekrar gelmesini söyledi. İşte bu bütün o fırtınaların, çığlıkların artık daha fazla hapsedilemeyeceği noktaydı. İçinde daha önce hiç hissetmediği bir öfke ve acı hissetti. Fakat tüm bunlara rağmen tek kelime dahi etmeden sınıftan çıktı. Geri döndüğündeyse elinde “giriş kağıdı” yerine 0.357 kaliblerik bir tabanca tutuyordu. “Almam için yolladığınız şeyi getirdim!” dedi ve başka hiçbir şey söylemeden tabancanın namlusunu ağzına soktu ve düşünmeden tetiği çekti. İşte bu sessiz çocuk Jeremy’nin artık sessiz olmayan çığlığıydı. Annesinden, babasından, arkadaşlarından, öğretmeninden hatta bütün dünyadan intikamını almıştı işte. O gün, o sınıfta bulunan herkese bir daha hiç unutamayacakları, yıllarca kabuslarına girecek bir olay yaşatmış ve bunu bilerek, isteyerek yapmıştı. Parçanın genel karanlık ve umursamaz havasına hakim olan öfke burada zirve yapıyor ve dinleyeni o sınıfa, o güne götürüyor… Bütün bir neslin içinde yatan birikmiş duyguların patlaması gibi… “Unutmaya çalış bunu, silmeye çalış bunu!”(Vedder ve Ament). Jeremy, neredeyse daha önce hiç konuşmadığı sınıfında konuştu o gün. Yıllardır biriktirdiği, büyüttüğü öfkeyi ve çaresizliği kustu dışarı. Evet daha sadece 15 yaşındaydı ve önünde çok uzun bir yaşam olabilirdi ama buna izin vermedi o, belki de diğerleri. Bazıları oğlunu, bazıları bir öğrencisini, bazılarıysa bir sınıf arkadaşlarını kaybetti o gün. Belki de bu kan hepsinin eline bulaşmıştı. Jeremy, sessizliğini bozmuş, sınıfta konuşmuştu. Ve tüm bunlardan sonra, Jeremy’nin çığlığından sonra sınıfı temizlemeye gelenlerin aklındaki tek soru kan lekesini karatahtadan nasıl çıkaracaklarıydı… Kaynakça Vedder, Eddie ve Jeffrey Ament. Jeremy. Epic Records, 1991. Plak. Miller, Bobbi ve Annette Nevins “Richardson teen-ager kills himself in front of classmates”. Fivehorizons. Y.y. t.y. Web. 11 Ekim 2016. Irmak​ ​Erkan 21501487 Seher​ ​Vakti Güneş,​ ​küçücük​ ​yurt​ ​odama​ ​doğmak​ ​üzere.​ ​En​ ​sevdiğim​ ​Birhan​ ​Tezer​ ​şarkısı​ ​tekrar​ ​tekrar çalarken,​ ​sabahın​ ​erken​ ​saatlerinin​ ​sükûneti,​ ​hafif​ ​bir​ ​esinti​ ​gibi​ ​tüm​ ​benliğimi​ ​ele​ ​geçiriyor. Hiçbir​ ​zaman​ ​abartılı​ ​duygulara​ ​ait​ ​hissedemedim​ ​diye​ ​belki,​ ​şiirden​ ​de​ ​anlayamadım​ ​hiçbir zaman.​ ​Bundan​ ​bir​ ​kaç​ ​saat​ ​önce,​ ​hazır​ ​uyku​ ​da​ ​uğramamışken,​ ​oda​ ​arkadaşımın​ ​şiire​ ​karşı bakışımı​ ​değiştirebileceğini​ ​öngördüğü​ ​kitabın​ ​yazarını​ ​araştırmamla​ ​başlıyor​ ​her​ ​şey. Küçük​ ​bir​ ​yaşta​ ​kanserden​ ​kaybetmiş​ ​annesini​ ​Didem​ ​Madak.​ ​Ve​ ​kendisi​ ​de,​ ​neredeyse annesinin​ ​vefat​ ​ettiği​ ​yaşlardayken,​ ​kansere​ ​yenik​ ​düşüyor​ ​çok​ ​genç​ ​yaşta.​ ​Arkada​ ​kalansa, bu​ ​sefer​ ​Didem​ ​Madak'ın​ ​kızı​ ​oluyor...​ ​​Hikâye​si​ ​beni​ ​o​ ​kadar​ ​etkiliyor​ ​ki​ ​daha​ ​henüz​ ​kitabına başlamadan,​ ​boğazımda​ ​bir​ ​düğümlenme​ ​oluşuyor.​ ​Hayatı​ ​hakkında​ ​yazılanları​ ​okuduktan sonra​ ​tek​ ​istediğim,​ ​yazdığı​ ​şiirlerini​ ​okuyup,​ ​duygularını​ ​ve​ ​yaşadıklarını​ ​daha​ ​çok hissedebilmek. "...Zaman​ ​zaman​ ​çok​ ​yalnızım​ ​kalbiye Bugün​ ​ağlayarak​ ​kurabiye​ ​yerken, Çay​ ​fincanında​ ​kendimi​ ​seyrederken Çay​ ​beni​ ​içti,​ ​ben​ ​de​ ​çayı​ ​kalbiye Ruhumdan​ ​çaylar​ ​aktı​ ​saatlerce"​ ​​ ​(25) Hiçbir​ ​şeyden​ ​korkmadığım​ ​kadar​ ​korkarım​ ​büyük​ ​ve​ ​hızlı​ ​değişimlerden.​ ​Daha​ ​ne​ ​olduğunu anlamadan,​ ​her​ ​şey​ ​değişmiştir​ ​artık.​ ​Bir​ ​şeyler​ ​sona​ ​ermiş,​ ​birileri​ ​temelli​ ​bu​ ​hayatı​ ​terk etmiştir.​ ​Zaman​ ​en​ ​çok;​ ​bir​ ​kasırganın,​ ​hayatındaki​ ​her​ ​şeyin​ ​dokusunu​ ​harap​ ​edişini izlediğin​ ​o​ ​anlarda​ ​geri​ ​döndürülebilir​ ​görünür​ ​bana.​ ​Değişimden​ ​önceki​ ​zaman​ ​öyle​ ​yakın gelir​ ​ki;​ ​zamanı​ ​geriye​ ​sarıp​ ​durumu​ ​değiştirebileceğine​ ​bile​ ​inanırsın.​ ​Ama​ ​yapamazsın. Belki​ ​de​ ​bu​ ​korkularımla​ ​yüzleştirdi​ ​beni​ ​Madak'ın​ ​hayatından​ ​şiirler​ ​okumak.​ ​Çok​ ​küçük yaşta​ ​yüzleştiği​ ​bu​ ​denli​ ​travmatik​ ​değişimi​ ​bünyemde​ ​buram​ ​buram​ ​hissettim​ ​okurken,​ ​sanki hepsi​ ​birer​ ​birer​ ​benim​ ​başıma​ ​gelmiş​ ​gibi. Kitaba,​ ​öncesinde​ ​ilk​ ​göz​ ​attığımda​ ​yazarın​ ​kendine​ ​has​ ​tarzıyla​ ​yazdığı​ ​şiirleri​ ​okurken hissettiklerimle,​ ​​ ​şairin​ ​​hikâye​sini​ ​öğrenmem​ ​sonrası​ ​okuyuşumda​ ​hissettiklerim​ ​çok​ ​farklı. Şimdi,​ ​her​ ​şiirini​ ​okurken,​ ​kalbimde​ ​az​ ​önce​ ​birini​ ​kaybetmişim​ ​gibi​ ​bir​ ​sızlama...​ ​İçine girdiğim​ ​bu​ ​hayatı​ ​anlıyorum​ ​sanki​ ​artık.​ ​Kafamda​ ​tek​ ​tek,​ ​bilmediğim​ ​bu​ ​hayattan​ ​imgeler canlanıyor.​ ​Yazar​ ​ve​ ​kardeşinin​ ​çocukluğu;​ ​yazarın​ ​imgelemesiyle,​ ​anneleri​ ​hayattayken beraber​ ​"kelebek​ ​gibi"​ ​neşeyle​ ​koşturuşları;​ ​annelerini​ ​kaybettikten​ ​sonra​ ​​ ​bu​ ​neşenin,​ ​yerini koca​ ​bir​ ​boşluğa​ ​bırakışı,​ ​13​ ​yaşında​ ​hissedilen​ ​bu​ ​boşluğun,​ ​hayatın​ ​kalanında​ ​bırakacağı eksiklik​ ​hissi…​ ​Hepsi​ ​gözümde​ ​birer​ ​birer,​ ​bir​ ​filmmiş​ ​gibi​ ​oynuyor.​ ​Altı​ ​yıl​ ​olmuş​ ​Didem Madak​ ​gözlerini​ ​yumalı.​ ​İçine​ ​henüz​ ​girdiğim​ ​bu​ ​​hikâye​lerin​ ​sahibinin,​ ​ölmüş​ ​olduğu​ ​bilmek beni​ ​daha​ ​da​ ​üzüyor.​ ​Kurgusu​ ​tersten​ ​akan​ ​bir​ ​film​ ​gibi...​ ​Önce​ ​Madak’ın​ ​hayatının​ ​nasıl sona​ ​erdiğini​ ​öğreniyorum,​ ​sonraysa​ ​bunu​ ​bilmenin​ ​etkisiyle,hayatından​ ​parçaları​ ​okuyorum. Irmak​ ​Erkan 21501487 "Pollyanna, Sana​ ​göre​ ​insan​ ​profiterol​ ​yer​ ​gibi​ ​yaşamalı Bir​ ​çamur​ ​deryasının​ ​içinde Küçük​ ​mutluluk​ ​topları​ ​yakalamalı. Bense​ ​vücuduma​ ​şiirler​ ​saplıyorum​ ​durmadan"​ ​(68) ​ ​İçimizdeki​ ​çocuk​ ​hiçbir​ ​zaman​ ​terk​ ​etmez​ ​bizi,​ ​bundan​ ​dolayı​ ​sanırım,​ ​çocukluğumuz​ ​hep yakın​ ​gelir​ ​bizlere.​ ​Didem​ ​Madak​ ​otuz​ ​yaşındayken​ ​yayımlanan,​ ​yazarın​ ​ilk​ ​şiir​ ​kitabı​ ​​Grapon K​â​ğıtları​'nın​ ​​ ​her​ ​tarafında,​ ​içindeki​ ​yaralı​ ​çocuğu​ ​hissediyorum​ ​Madak'ın.​ ​Okuduğum​ ​her sayfada,​ ​içindeki​ ​çocuktan​ ​bir​ ​parça​ ​gibi​ ​sakladığı,​ ​hayal​ ​gücünü​ ​kullanarak;​ ​çocukluğundan kalan​ ​başka​ ​bir​ ​parçası​ ​olan,​ ​bu​ ​yaralarla​ ​dertleşmesini​ ​izliyorum​ ​sanki.​ ​Bu​ ​üslubundan dolayı,​ ​okurken​ ​dramatikleştirilmiş​ ​bir​ ​​hikâye​ ​​gibi​ ​gelmiyor,​ ​dramatik​ ​ama​ ​hayal​ ​gücüyle donanmış​ ​şiirleri.​ ​Çoğu​ ​insan​ ​en​ ​derinlere​ ​gömer​ ​dertlerini,​ ​travmalarını.​ ​Kendini​ ​güçlü göstermek​ ​için​ ​belki​ ​de;​ ​korkar​ ​yaralarını​ ​ulu​ ​orta​ ​paylaşmaktan.​ ​Madak'sa​ ​asla​ ​korkmamış bu​ ​yaralarını,​ ​“çiçekli​ ​şiirleri”​ ​aracılığıyla​ ​kucaklamaktan. KAYNAKÇA​ ​: Madak,​ ​Didem.​ ​​Gr​â​pon​ ​Kağıtları.​ ​​İstanbul:​ ​Metis​ ​Yayınları,​ ​2000.​ ​Baskı. Tezer,​ ​Birhan.​ ​​Seher​ ​Vakti.​ ​​Kalan​ ​müzik,​ ​2009.​ ​CD. Sayfa 1 Yunus Kuthan Erdemli 21302438 TURK 101- 18 İçinde yaşadığımız “Cesur Yeni Dünya” Aldous Huxley'in yazdığı Cesur Yeni Dünya romanı 26. yüzyılda Londra'da geçmektedir. Kitapta teknolojinin ilerlemesiyle toplumsal yapıdaki olağanüstü değişimlerin yani sıra açlık, işsizlik, savaş gibi hiçbir problemin varolmadığı bir dünya anlatılmaktadır. Fakat toplum bunların yani sıra birçok değerlerini kaybetmiş, hazcı bir hayat sürmekte ve herkesle ilişkiye girmek, uyuşturucu kullanmak toplum algısında son derece normal bir hale gelmiştir. Ayrıca her insan belli bir amaçla üretilmiştir, üretilmiştir diyorum çünkü her birey genetiği, hangi sınıfta yer alacağı önceden bellidir “ Alfa çocukları gri giyerler. Bizden çok daha sıkı çalışırlar, çünkü korkulacak kadar zekidirler. Gerçekten beta olduğum için öyle mutluyum ki. Çünkü o kadar ders çalışmıyorum. Üstelik biz gamalar ve deltalardan çok daha iyiyiz. Gamalar aptaldırlar hep yeşil giyerler. Delta çocuklar da haki giyerler. Yok, hayır hayır. Delta çocuklarıyla oyun oynamak istemiyorum. Epsilonlar daha da kötüdürler. Okuyup yazamayacak kadar aptallar. Üstelik siyah giyerler, ki siyah canavarca bir renktir. Beta olduğum için öyle mutluyum ki…”. Cesur Yeni Dünya başlangıçta biraz ütopik gelse de okumaya devam ettikçe aslında içinde yaşadığımız dünyanın biraz abartılmış versiyonu olduğunu anladım. İnsanların amacının önceden belirlenmiş olarak dünyaya gelmesi bana günümüzde anne ve babaların hatta toplumun geneli tarafında insanlara daha çocukken aşılanan fikirleri, amaçları hatırlattı, insanların neyi yapamayıp neyi yapabileceğimizi söylemesini… Tabiki bu da beni korkutmuyor değil daha en başında bu garip dünyaya bu kadar benzemek. Bu cesur yeni dünyanın biraz daha toplumsal yapısı hakkında fikir sahibi olunca şunu anladım ki aynı kitaptaki gibi bizlerde insanları sınıflandırıyoruz her ne kadar kabul edemesekte, tek fark Sayfa 2 Yunus Kuthan Erdemli 21302438 TURK 101- 18 sınıfların sayısı ve isimleri… Kitaptakilerin ütopyadan daha çok gerçek olduğunu fark edince daha büyük bir zevkle okumaya başlıyor insan, beklide hep aklımızda olupta söyleye-mediğimiz şeyleri okumaktandır. İnsanların tüm dertlerini unutmak için başvurduğu soma –bir tür uyuşturucu ve devlet tarafından sağlanır- ,bizimse başvurduğumuz sosyal medya, bilgisayar oyunları, alkol, sigara arasında hiçbir bir fark yok bence. Hepsi anlık zevkler ve genelde bir sorunu unutmak için başvurduğumuz yollar ki bu da aslında bizimde kitaptaki gibi anlık zevklerle yani hazcı bir hayat yaşadığımızı gösterdi bana. Günümüzde aile yapısının yavaş yavaş bozulmaya başlaması, kültürel çeşitliliğin azalması Cesur Yeni Dünya'da yaşıyormuş gibi hissetmemin başka bir sebebi oldu ve aklıma birden büyüklerimin “Nerde o eski bayram sofraları, herkes bir arada” demesi geldi. Tabiki bu düzene uyum sağlamayı reddedenler de var kitapta; mesela Vahşi John. Kendi Londra dışında yaşayan benim bakış açımla normal fakat kitaptaki toplum tarafından vahşi olarak kabul gören bir karakter. Bernard Marx, John'u Londra'ya getirmeye karar verir. Londra onu coşkuyla karşılar fakat John ise toplum yapısından dolayı hayal kırıklığına uğrar.Bu durum gözümde köyden büyük bir şehre göçen insanın içinde bulunduğu durum olarak canlandı birden. İnsanların ön yargılarını, ilgilerini, gereksiz kaygılarını ve kurallarını John kabul edemedi. Her ne kadar çabalasa da ayak uyduramadı bu topluma ve kötü hissetmeye başladı, tıpkı okurken benim hissettiğim gibi, artık dayanamıyorduk. "Sen gerçekten hasta görünüyorsun, John! Mideni bozan bir şey mi yedin?" "Uygarlık yedim. Zehirledi beni uygarlık; kirlendim. Sonra da içimdeki kötülüğü yedim." Sayfa 3 Yunus Kuthan Erdemli 21302438 TURK 101- 18 Artık kitabın sonuna geldiğimde bende içinde bulunduğum dünyayı sorgular oldum kaçıp çıkmak istedim bu Cesur Yeni Dünya'dan Vahşi John'un kaçtığı gibi… Ad ve Soyadı: Muhammed Can Küçükaslan Aydın-Statüko Çatışması ve Biz Sokrates, bilgelik ve felsefe kavramlarının zihnimizde çağrıştırdığı ilk insan, tarihin en meşhur mahkemesinin sanığıydı. Zihnimizde böylesine saygın bir yeri olan birinin sanık olması, hatta ölüm cezasına çarptırılmış olması kulağa absürt bir şaka gibi geliyor. İki bin beş yüz yıl önce “gençlerin ahlakını bozmak” ve “farklı tanrılara inanmak” suçlamalarıyla hayatında ilk defa mahkemelik olmuştu. Muhtemelen davayı tetikleyen asıl şey Sokrates’in her şeyi sorgulayan ve sorgulamayı öğreten düşünce metoduydu. Burada benim odaklanmak istediğim şey ise devletin bir insanı doğal bir suç1 işlememesine rağmen yargılayabilme hakkıdır. Kanunlar “doğal suçlar” dışındaki eylemler hakkında düzenlemeler içermeli midir, yani devletin müdahale sınırı ne olmalıdır? Neden bu konuya değinme ihtiyacı duydum? Çakma entelektüel taklidi yapacak olursam “Çünkü ben okuyan, sorgulayan bir insanım; koyun değilim.” minvalinde konuşarak egomu tatmin edebilirim, ama ben egomu böyle konuşmayarak tatmin etmeyi tercih edeceğim. Esas nedenine gelecek olursak Orwell çevirileri ile tanınan (ayrıca sol literatürün -Komünist Manifesto dahil- birçok temel eserinin de çevirmeni olan) Celal Üster’in anılarını içeren kitabında devletin basın ve yayına müdahaleci tutumundan sıkça bahsedilmesi. Komünist manifesto çevirilerinin ve çevirmenlerinin başına gelenler ise modern dünyada doğmuş biri için bir distopyayı andıracak cinsten. Komünist Manifesto’nun başına gelenler ta Cumhuriyetin İlanı’ndan önce başladı. 1887 yılında Ermeniceye çevrildiğinde bir yayınevi, yazar adı olarak “Karl Marks” yazamayacaklarını söyleyip yazar olarak çevirmenin adını yazmayı teklif etmiş. Neyse ki çevirmen bunu reddetmiş de rezalet o dereceye ulaşamamış (Bir Çevirgenin Notları, s. 150). Manifestonun Türkçe çevirileri ise onlarca yıl yasaklar ve zor alımlarla boğuşmuş. 1936’da basılan Kerim Sadi çevirisi aynı yıl yasaklanmış, otuz iki yıl sonra ise bürokrasi daha da hızlanıp Süleyman Ege’nin Manifesto çevirisinin toplatılma emrini daha çevirinin yayımlandığı gün valiliklere telgrafla göndermiş (Bir Çevirgenin Notları, s. 155). Neticede bu durum meşhur 141. ve 142. maddelerin kaldırıldığı 1991 yılına kadar devam ediyor. Tabii yasaklar ve baskılar bu kitap ve çevirileri ile sınırlı değildi. Üster dahil birçok solcu yazdıkları ve çevirdikleri metinler yüzünden hapse düştü, 20. asrın en büyük şairlerinden Nazım Hikmet gibi birçoklarının başına gelenler hapse düşmekle sınırlı kalmayıp vatandaşlıktan çıkarılmalarıyla sonuçlandı (bu arada siyasi baskıların sadece solculara yönelik olmadığını da eklemeliyim). Ne yazık ki tarih boyunca büyük yazarlar ve büyük düşünürlerin çoğunun başı statükoyla derde girmiştir. İki bin beş yüz yıl önce Atina’da yaşamış Sokrates’in de, dört yüz yıl önce İtalya’da yaşamış olan Galile’nin de, üç yüz yıl önce Fransa’da yaşamış olan 1 Doğal suç; doğada kendiliğinden var olan, tanımlanabilmesi için herhangi bir statükoya ihtiyaç duymayan suçlara verdiğim genel addır. Doğal suçlara örnek olarak hırsızlık ve cinayet verilebilir. Montesquieu’nün (Monteskü) de, dört yüz yıl önce Osmanlı’da yaşamış Hezarfen Ahmet Çelebi’nin de başına benzer şeyler gelmiştir. Gençlerin ahlakını bozmak, sosyal düzeni bozmak gibi şeylerle suçlanıp cezalandırılmışlardır. Şüphesiz her biri bir deha olan insanlara böyle muamele edilmesi herkesçe ayıplanmaktadır ama iş işten geçtikten sonra. Bugün çoğumuz onları “zamanının ötesinde yaşamış insanlar” olarak görüyoruz, onlara bunları yapanları [her ne kadar eleştirirken -siyasi görüşümüze göre- bazı kişilerden bahsetmeyi unutsak (!) da] yerden yere vuruyoruz. Evet, az bile yapıyoruz ama bu eleştirilerimiz bizim kendi suçluluk hissimizi ertelememizden başka pek bir işe yaramıyor. Geçmiş hakkında serbestçe yergilerde bulunuyoruz fakat yanı başımızdaki daha kötü şeyler hakkında konuşmaktan çekiniyoruz. Dünyanın dört bir yanında aydınların başına gelenler kanıksandı, hele Kuzey Kore, Çin gibi ülkelerdeki siyasi baskılar trajikomik bir hâlde. Gülüyoruz ağlamamız gereken hâlimize, belki elimizden gelen tek şey o olduğu için belki de fazlasına cüret edemediğimiz için. Geçmişi eleştirmek, uzak diyarlar hakkında konuşmak bize daha kolay geliyor. Çünkü bu konuştuklarımız bize bir sorumluluk yükleme riskine sahip değiller. Çin’de Uygurlara uygulanan soykırımı eleştiren bir tweet’i paylaştıktan hemen sonra Instagram’dan kedi videoları izleyip eğlenme lüksüne sahibiz. Ama bugün hakkında, burası hakkında yani müdahale edebileceğimiz, değiştirebileceğimiz şeyler hakkında konuşmak o kadar kolay değil. Çünkü bu durumda diğerindeki gibi bir lükse sahip değiliz. Belki de böyle şeylerin olmasının esas suçlusu o dönemlerin “despot” yönetimleri, uzak diyarların “diktatörleri” değildir. Bu kötülüklere ses çıkarmayan büyük kitlelerdir, yani halktır, yani biziz. Bunu halkı suçlamak için değil kendi suçumun farkına varmak için yazıyorum. Belki de suçlu gerçekten de o despotlardır. Ama böyle bir durumda bile doğru olan halkın (yani benim) sorumluluğu(mu) üstlenip sorunu çözmeye çabalaması/m değil midir? Kaynakça Üster, Celal. Bir Çevirgenin Notları. İstanbul: Can Yayınları, 2019. Orkun Ok ENTRİKALAR ARDINDA BİR ARAYIŞ Hayatımızın hemen her dakikasını arayışlarımızı sonuca götürmek amacıyla geçiriyoruz. Yüzdelik dilime vurulacak olsa bu aktivite, belki de yaşamsal fonksiyonlarımızı yerine getirdiğimiz zaman aralığından daha çok yer kapsayacaktır. Basit biyolojik açıklamalardan doğan barınma yeri arayışı, besin arayışı, eş arayışı ve benzeri ihtiyaçların modernleştirilmiş versiyonlarını gözlemlemek oldukça kolay. Barınak arama ihtiyacı mesela 4+1, site içinde, manzaralı daire aramaya dönüştü. Besin arayışı, vücudun ihtiyacını karşılamaktan çok, kapitalist düzenin dünyaya hükmetme araçlarından biri olan pizzaya yönelik bir arayışa dönüştü. Eş arayışının da çok farklı, çeşit çeşit yorumları haberlere bile konu olabilmekte. Bunların yanı sıra, seneler birbirini kovalarken biz insanlık, Homo sapiens ırkı, normal ihtiyaçlarımızı bir kenara bırakıp alternatif arayışlara girdik. Örneğin, başarı arayışı buna bir örnek. Dallanıp budaklanarak her yeni arayışın alt başlıkları oluştu. Başarı arayışının altında sportif başarı arayışı, akademik başarı arayışı gibi uzayan bir liste hâlinde, bireyselleşmiş ve modernleşmiş, yeni doğan ihtiyaçlar bizi karşılıyor. Bu yazımın merkezine oturtmaya çalışacağım konu da bu modernleşmiş, dallı budaklı arayışlardan akademik başarı arayışı ve akademik başarıya olan açlık. Bir üniversitenin kapısından adımımızı ilk attığımızdan beri her birimiz Latince sloganları olan bu bilim yuvalarında belirli, tek bir amaç üzerine yoğunlaşmaya çalışıyoruz. Öğrencisinden akademisyenine herkesin tek gayesi bilim adına bir şeyler başarabilmek. Hırs gözümüzü bürüyor bu amaç uğruna. Kimi zaman entrikalara kurban gidiyoruz, kimi zaman da o entrikaları ortaya çıkaranlar oluyoruz bizler. Tabii ki bu koşul, üniversiteye bu amaç uğruna gelen bizler için geçerli. Yanımızda oturan, moda defilesine katılmak yerine yanlışlıkla üniversiteye gelmiş arkadaşlar için bu durum geçerli değil elbette ki. Bu akademik arayışta kimi zaman hırsın bizi yorgunluğa sürüklemesinden, kimi zaman da entrikaların ezici gücü altında bitap düşmemizden ötürü bir tıkanmışlık durumuna sürükleniyoruz. Keşfetme ve üretme gücümüzden yoksun kalıp, eskiden yapılmış çalışmaların gölgesine ilerliyoruz veya kendimizi tekrar etmeye başlıyoruz. Bunu üniversitelerin fakültelerine bakınca kimi zaman akademisyenlerde kimi zaman da öğrencilerde görmek mümkün. Bir kitapta okuyayım da göreyim bu örneği dersek de Javier Cercas'ın Kiracı kitabını almak ve bu kısa romanın sayfalarına gözlerimizi bırakmak oldukça yeterli. Üç senedir herhangi bir akademik başarıya ulaşamamış Mario'nun, akademik başarı arayışında kendisini kaybetmesini anlatan bu romanın bizim üniversitede yaşama olasılığımız olaylardan çok da farklı olmadığını unutmamak lazım. Örneğin Mario'nun kağıt üstünde tek ve en yakın arkadaşının Mario'yu akademik araştırma yapmadığı için eleştirmesinin ardından "Haydi harekete geç. Hepimiz sana yardımcı olmaya çalışıyoruz." (74) demesinin ardından Mario'nun arkadaşının yüzünü dağıtma isteğini, biz de önümüzü yardım ediyormuş bahanesine sığınarak kesenlere karşı hissetmedik mi? Tek bir akademik çalışması olmayan ancak sadece hiyerarşik üstünlüğü olan birtakım akademisyenlerden sadece iyi birer çalışma ortaya koyduğumuz için egoist tepkiler, düşük notlar almadık mı? Aşağılayıcı sözler işitmedik mi? İki yıldan kısa bir sürede, herhangi bir moleküler biyoloji ve genetik öğrencisi bile yaşıyorsa bu kadar şeyi, kitaptaki Mario örneğinde olduğu gibi, koskoca akademisyenler neler yaşamıştır, yaşıyordur, tahmin etmek bile güç geliyor. Minik ve önemsiz ego merkezli, bencillikle sulanan entrikaların mağduru olmak bu kadar basitken, türetilmiş bir arayışa yani akademik başarı arayışına yönelmek ne kadar doğru o bile tartışılabilir. Geleceğe ve bilime bir iz bırakmak amacıyla yola çıkan bizler, Cercas'ın Mario'su olmamak için çaba sarf etmezsek, arayışında olduğumuz akademik başarıdan çok, kendini harcamaya yönelmiş, silik bireyler hâlini alacağız ister istemez. Çalışmalarımızın arkasında durarak, bir akademik yarış içinde olma hissini bir kenara bırakarak sadece ve sadece kendi çalışmamızı geliştirmeye yönelirsek, egosunu at gözlüğü olarak kullanan bireylerden de kendimizi en azından bir miktar soyutlamış oluruz. Kimin yanında duracağımızı seçmek, günümüzde ve geleceğimizde gerçek akademik başarılar elde etmek; bu ufak, modern, dallı budaklı arayışı sonuçlandırmak bizim elimizde. Akılcılık ışığında, bencilliği bir kenara bırakabilmek bize bu konuda en büyük yardımcı olacaktır. Bu yardımı kullanıp, güneşli bir geleceğe bakalım, başaran ve aradığını bulan kişiler olalım. KAYNAKÇA  Cercas, Javier. Kiracı. İstanbul: Everest Yayınları, 2016. Taha Batur Şenli 21901857 Unutkanlığın Hükmü Cehaletin Belirtisi Sefalet ve acı insanın kaderi midir? Büyük veya küçük, hüzün herkesin hayatında bir yer edinmiş iken ondan kurtulmanın tek yolu gerçekten de unutmak mıdır? Bakü Defteri bana bu soruları sordurdu ve adeta içimdeki karanlığı ete kemiğe bürüyerek karşıma dikiverdi. Fakir ahalisiyle de aldatmaktan kaçan zenginleriyle de bu kitapta ben zengin yahut fakir demeden insanın ruhunu ölümcül bir kesinlik ile kaplayan karamsarlığı gördüm. Kimileri kitaptaki gibi bu korkuya karşı bir mum yakabildi sadece, o mumun ateşe dönüşüp evini yakacağını bilmeden. Kimileri kaçtı, bazıları arkada bıraktıklarına ağladı, bazıları da hatıralarının önemsizleştirilmesine. Kalanlar ise yaşananları bir daha hatırlamamak üzere unuttu. İşte okudukça bana bunları hissettiren Bakü Defteri ayrıca bana şunu da sordurttu: Gerçekten de unutmak bu illetlerin yegâne çaresi midir? Hayır! Bu düşünceyi şükürler olsun ki bir aslanın önüne konan çürümüş eti reddetmesi kadar kesin bir üslup ile reddediyorum çünkü inanıyorum ki hüznün çözümü bilgidir. Var olup olmadığını hatıralarının, bilgisinin ve hafızasının gösterdiği bir mahlûk olan insan unuttuğu zaman sadece kendini öldürür! Hüzün elbette ki herkesin hayatının bir parçası ancak inanıyorum ki onu böyle yapmayı biz seçiyoruz çünkü o bize gerçekten dokunana kadar bilmiyoruz hüznün ne demek olduğunu. Hayatımızda bazen basit denilebilecek olaylara daha da kötü olayların olabileceğini düşünmeden üzülüyoruz. Ben durmadan aşağıya inen bu dipsiz kuyunun varlığını fark ettiğim zaman anladım ki hüzün benim seçimim çünkü yaşadığım bütün hüzünlerinin belki başka bir yerde yaşananlara kıyasla minnacık kaldığını artık biliyorum ve bundan dolayı üzülmekten bile utanıyorum. İşte bu yüzden böyle karışık hisler içinde yazdığım yazımın aslında omuzlarımdaki bu ağır yüke tercüman olmasını istiyorum zira unutmaya meyilli olan insanoğlunun hüznü yenmenin onu kabul etmekten geçtiğini anlamaması inanılmaz şekilde canımı sıkıyor. Üzüntüyü unutmak bana cehaletin ve bilgisizliğin varlığını her an tekrar hatırlatıyor zira edindiğim her yeni bilgi içinde bir miktar hüzün taşıyor. Ne kadar çok bilirseniz diğer insanların acılarını o kadar iyi anlıyorsunuz ve onlar size gösteriyor ki hüzün kaçabileceğiniz bir duygu değil. Oysa bilgisizlik beraberinde unutkanlık getirdiği gibi sizi de değiştiriyor. Bütün insanlık acı çekerken sadece kendi sıkıntılarınıza ağlıyorsunuz. Düşünceleriniz kaymıyor başka insanların acılarına çünkü bilmiyorsunuz o acıların nasıl olabileceğini. Unutuyorsunuz çünkü kimse size öğretmemiş dostluğun bedelini ve önemini. Anlamıyorsunuz zira size anlamak için bilmenin ve düşünmenin gerektiği gösterilmemiş. Anladığınızı sansanız bile sadece bir grup insan ile gıybet yapmaktan öteye gitmiyor ilginiz çünkü siz unutmayacak kadar önemli bir üzüntü gördüğünüz zaman yardım etmeyi değil insanlar ile paylaşmayı tercih ediyorsunuz. İşte hüznü unutmak bana bu nedenle cehaleti anımsatıyor ve bundan dolayı her gece bu şekilde cehaletin kurbanı olmamak için dua ediyorum. Son olarak da söylemek isterim ki bence acı ve hüzün ile dolu bir gerçek tozpembe bir rüyaya yeğdir. Belki de hislerimi anlatmak yerine eğitici bir üslup ile ders vermeye çalıştığımı sanabilirsiniz. Şayet durum böyle ise lütfen bir çocuk düşünün. Bu çocuk ki arkadaşlarını kaybettiğine üzülüyor, onları babasını kaybetmiş bir kızı korumak uğruna feda etmesine rağmen. Dostum dediği insanlar o kızı korumak uğruna kavga etmiş bu çocuğu alçak lakaplar ile anıyor, bu çocuğun tek derdinin bir masumu korumak olduğunu bilmeden. Bu çocuğun bir aile ferdini kaybetmenin acısını anladığını bilmiyorlar zira onlar bu çocuğun yengesinin cenazesinde on yedi yaşına yeni basmış kuzeninin ona nasıl baktığını görmediler, o çocuğun hayatı boyunca gözyaşı akıttığı her olaydan bir anda nasıl utandığını hiç öğrenmediler, muhtemelen asla da öğrenemeyecekler. İşte o çocuk benim ve bu olayın bana yaşattığı hüzne dayanarak söylüyorum ki hüzün yok edilebilecek bir duygu değil. Bir hastanın morfin alması gibi onu unutmayı deneyebilirsiniz ancak o morfinin etkisi geçtiği zaman göreceksiniz ki gerçek halen yerinde duruyor ve hekimler bu baygınlığınızı fırsat bilip bacağınızı kesmişler. Keşke insanoğlu böyle acı tecrübeler edinmeden unutkanlığın ve boş vermenin bir cehalet belirtisi olduğunu görebilse ancak bunu ne yazık ki mümkün görmüyorum. Bu kitap da bana aslında bana bunu göstermiş oldu. Gerçeğin ve hüznün unutulduğu zaman sadece arka plana atıldığını ve elbet bir gün daha da güçlü bir şekilde geri döneceğini, bilmemenin insanı unutmaya, nefrete ve ön yargıya ittiğini bana tekrar anlattı Bakü Defteri. Bununla beraber ben bu kitabı okurken bu vahim soruna bir çözüm de gördüm: Şayet insanlık bahsettiğim gibi hüznü bir parçası olarak kabul ederse ve bilgisi ile onu düzgünce anlamak için çaba gösterirse ancak o zaman hüznün onu devirmesini önleyebilir. Kaynakça: Aslan, Bahar. Bakü Defteri. Türkiye/İstanbul: Can Sanat Yayınları, Mart 2018. GÖRMEMEZLİKTEN GELİNEN HAYATLAR Her gün gördüğümüz şeylerin başında gelir yoksulluk. Kimi zaman trafik lambasının yeşile dönmesini beklerken kimi zaman işimiz dolayısıyla karşılaşırız yoksullukla ve yoksul insanlarla, bunlar hayatın gerçekleridir ve her zaman karşımıza çıkarlar. Fakat neden çoğu insan bu kadar sık karşılaştığı bu şeyi görmezden geliyor? Günümüzde varlıklı bir insanın başına gelebilecek en kötü şeylerden biri beş parasız kalmak hatta çoğunluk için bu insan ölümünden bile kötü bir şey. Belki de bu yüzden çoğumuz yoksulları görmezden geliyor, onların hikayesini duymak istemiyoruz. Fakat George Orwell bu görmezden gelinen insanların yolcuğuna ortak olmuş ve yaşadığı zorluklarla Avrupa’nın iki büyük şehrinde beş parasız kalmanın hem fiziksel hem de ruhsal olarak zorluklarını kağıda dökerek bizlere anlatmış. Sorduğu sorular ve anlattıklarıyla dilencilerin de aslında bir mesleği olduğuna inanmasıyla, berduşların yaşadığı zorlukları hissettirmesiyle beni sistemi sorgulamaya doğru itti. Kitapta anlatılanlar ve kendi çıkarımlarımla çoğu yoksulun ve işsizin açlık, susuzluk, hastalık dışında en büyük sorunlarından birinin aslında çalışmamaları olduğunu anladım. Özellikle de cahil insanlar için bu büyük bir sorun haline geliyor. Çünkü bu insanlar genellikle hayatları boyunca zor koşullarda da olsa çalışmış ve kendini geliştirememiş insanlar oluyor. Bir anda işsiz kalınca kendilerine bir uğraş bulamıyorlar, öte yandan günümüzde iş bulmak insanların gözünde bir statü kazanma durumuna dönmüş . Her iş insana statü kazandırmasa da iş bulan insan toplum tarafından ahlaklı bir konuma geliyor. Fakat bu insanlar toplum tarafından daha az hor görülmek veya haftada beş yerine dört gün margarinli ekmek yemek için günde on dört saat çalışmak durumunda bırakılıyor. Bu insanların düşünmeye, tepki göstermeye bile vakti olmuyor. Hayatları, kaldıkları ucuz bakımsız pansiyonlarla çalıştıkları yerler arasında geçiyor. Bana göre toplumun üst sınıflarının da istediği bu, toplumun alt kesiminin sadece uyumak ve çalıştırmak zorunda bırakıp geleceklerini planlamaya, düşünmeye izin vermeyip onları birer robota, modern kölelere dönüştürmek. Bu insanlar kendilerini özgür olarak görebilirler ancak yanılırlar çünkü aklında sadece o akşam ne yiyeceği ya da nerede yatacağı olan, siyaset, sanat gibi konularda kendine ait görüşü olmayan, kendini ifade edemeyen birey fiziksel olmasa da ruhen köleleşmiştir. Değinilmesi gereken başka bir nokta ise yapılan eylemlerden hangisine iş denilebileceği. Yapılan eylemin yararlı ve işe yarar bir şey olması onu bir iş haline mi getirir? Eğer yararlı bir eylem olması gerekiyorsa iş dediğimiz çoğu şey aslında iş değil. Eğer yararlı bir eylem olması gerekmiyorsa dilencilik neden hor görülüyor, iş olarak sayılmıyor? Bunun nedenlerinden biri küçüklüğümüzden itibaren o insanlar hakkında fikrimiz olmamasına rağmen bize toplum yaratık gibi gösterilmeleri diğer nedeni ise yaptıkları eylemden asla fazla para kazanamayacak olmaları. Dünyada işe yaramaz fakat çok para kazanılabilecek bir sürü meslek var kimse de bu mesleklerin işe yarayıp yaramadığına bakmıyor herkes o mesleğin kazandırdığı statü ve paraya bakıyor. İşte bu noktada dilencilik hor görülüyor, eğer insanlar dilenerek çok para kazanabilseydi kimse onları hor görmezdi yoksa bir bankacı nasıl sayılarla uğraşıyorsa ya da bir temizlikçi yeri siliyorsa bir dilenci de günlerce aç kalarak, havaya aldırmadan kilometrelerce yol kat ederek dileniyor ve aslında zor bir eylem gerçekleştiriyor. George Orwell insanların hor gördüğü hatta görmemezlikten geldiği bu konuyu ele alarak, bana modern köleliği somut bir şekilde ispatlayarak, aslında dilencilerin ve berduşların sanıldığı gibi kötü insanlar olmadığını hatta onların da bir işi olduğunu ve bunun zorlukları olduğunu, bana bu insanlara acınılması yerine saygı duyulası gerektiğini gösterdi. Yoksulluğa karşı bana yepyeni bir bakış açısı kazandırdı Mert Kır Yalnızlık Treni Yalnızlık tuhaf bir histir. Belki histen daha da fazlası, bir durum. Kimisi yalnızlığı kötü bir hastalığa benzetip geçmesi için çabalarken, kimi de yalnızlığı yaşam biçimi haline getirmiş ve bundan çok mutludur ki bu insanlar genellikle diğerleri tarafından yalnızlığın kıymetinin bilinmediğini düşünürler. Bazıları ise yalnız kalmaktan o kadar mutsuzdur ki belki de kendi yalnızlığını görmemek için yıldızları bile yalnız olarak tanımlar. Fakat yalnızlık da diğer her duygu gibi ondan uzak durmak isteyenlerin peşinden biraz daha fazla koşar, yanlarında daha çok kalmak ister. Sanırım bu yüzdendir yalnızlık üzerine sayılamayacak kadar çok şiirler, şarkılar yazılması; resimler yapılması; filmler çekilmesi. Dedim ya değişik bir durum bu yalnızlık, herkes tarafından aynı şekilde karşılanmıyor. Orhan Girgiç’in Radyocu kitabında da sözü edilen radyo programının isminde de olduğu gibi –Yalnız Kalpler Treni- yalnızlık bir trene benziyor aslında. Hiçkimse sonunun nereye varacağını bilmiyor fakat kimi bunu merak ettiği için treni asla terk etmiyor, kimi birkaç durak için biniyor ve trenin arkasından el sallıyor, kimi ise nereden bindiğini ve nerede ineceğini dahi bilmiyor. Kitabın kahramanı Naci ise yalnızlığını bir hastalık olarak görüyor hem de çaresi olmayanından. O ne kadar yalnızlıktan kaçmaya çalışsa da yine kendi ayaklarıyla dönüyor kadim dostunun yanına. Hastalık mıdır yoksa vazgeçilmez bir yaşam biçimi mi bilemiyorum ama her insanın hayatı boyunca en az bir kere bu yalnızlık treninde yolcu olduğu kesin. Kimi kendi isteğiyle biniyor bu trene, kimisi de binmek zorunda kalıyor ama bir şekilde hepimizin yolu düşüyor bu yalnızlık trenine. Özellikle tam da birileriyle konuşmaya, vakit geçirmeye ihtiyacımız olduğu zaman yalnız kalırız sanki, ya da aslında çok uzun zamandır yalnız olduğumuzun farkına varırız. Ama bence yalnızlık insanların kendisini sorgulamasına sebep olacak bir durum değil tam terisine hayatımızın bir parçası ve onu böyle görmeye çalışmalıyız. Tıpkı sevgi veya şefkat göstermeyi öğrendiğimiz gibi belki de yalnızlığı da öğrenmeliyizdir çünkü bazılarımız kabullenemese de hayata yalnız geldik ve yalnız gideceğiz. Aslında bir bakıma yalnızlık treninin yanında kendi hayatımızı da bir trene benzetirsek eğer onun içinde de yalnızlık vagonlarımız var. Bu trenin de durduğu duraklarda hayatlarımıza yeni insanlar girip çıkıyor ve bu sıralarda bazen yalnızlık vagonuna kendi isteğimizle uğruyor, bazense yolumuz düşüyor. Yalnızlığın bir çaresi de yok çünkü yalnızlık bir sorun değil, öyle olduğunu düşünüyorsanız zaten yalnızlık kapınızı çaldığında onu iliklerinize kadar hissedeceksiniz. Dediğim gibi bu yüzden onu da tüm diğer yaşadığımız durumlar gibi görmemiz gerekli, yaşamımızın bir parçası olduğunu kabul etmeliyiz, bazen yalnız kalmaya da ihtiyacımız olduğunu hatta bazen çevremizdeki insanların da yalnız kalmaya ihtiyaçları olduğunu hatırlamamız önemli. Yalnızlığı hayat felsefesi edinmiş insanların ortak özelliği kendi kendine konuşmanın nasıl bir his olduğunu anlamak değildir, bomboş evde biriyle sohbet ediyormuş gibi kendiyle konuşmasıdır yalnız insanların ortak özelliği. Yalnız kalmaya başladıktan bir süre sonra alışkanlık yapmaya başlar, kötü bir alışkanlık. Belki de bir süre sonra kendiniz o trenden hiç ayrılmak istemezsiniz. İşte kimimiz yaşadıklarından dolayı bu trene çok önceden alışmıştır, kimi ise alışma sürecindedir. Ama bana sorarsanız öyle ya da böyle yani istesek de istemesek de hayat bize aslında bu trene ait olduğumuzu öğretecek. Diyeceğim o ki, hayatın bize yalnızlığı istemediğimiz şekilde öğretmesindense bu dünyada yalnız olduğumuzu kabullenmemiz ve yalnız kaldığımızda da bu durumu yadırgamamayı kendi kendimize öğrenmemiz gerektiği. Yalnızlıktaki hüznü değil de özgürlüğü bulmaya çalışırsak ona alışmamız daha az zaman alır ya da yalnızlık trenini durakta bekleme sancımızı azaltabiliriz. İNTİHARA SÜRÜKLEYEN FOTOĞRAF Fotoğraf sanatıyla ilgilenen biri olarak bugüne kadar ölümsüzleştirmediğim tek bir an bile olduğunu sanmıyorum. Her bir kareden yeni bir şeyler öğrenmek, her fotoğrafta anı yakalamanın verdiği zevki hissetmek ve dünyaya yeni bir pencereden bakmak için fotoğraf biçilmiş bir kaftandır âdeta. Anı ölümsüzleştirmenin evrendeki en mükemmel duygu olduğunu düşünürdüm ta ki ünlü bir fotoğrafçının ölümsüzleştirdiği bir an yüzünden kendini öldürdüğünü öğrenene kadar. İnsanlık tarihinin hemen hemen en dehşet verici fotoğrafı olarak sayılabilir aslında. Yoksa kaybolan insanlık tarihinin mi demeli? Yaklaşık yirmi yıl önce Sudan’da çekilmiş bir fotoğrafın tüm dünyada yankı uyandırması ve fotoğrafı çeken kişiyi intihara sürüklemesinin nedeni neydi acaba? Sözünü ettiğim kişi Güney Afrikalı bir fotoğrafçı: Kevin Carter. Bu fotoğraf sayesinde Pulitzer Ödülü’nün de sahibi olmaya hak kazandığını söylemeden geçemeyeceğim. Yıllardır Afrika’da açlığın simgesi olarak bilinen bu fotoğraf, hayatımda hiç görmediğim kadar büyük bir vahşetin fotoğrafı. Yardım kampındaki yemek çadırına varabilmek için yerde sürünerek yürümeye çalışan küçücük bir kız çocuğu ve hemen yanı başında onun öleceği anı bekleyen bir akbaba... Ve tam o sırada deklanşöre basıp bu anı ölümsüzleştiren fakat hiçbir yardımda bulunmayarak oradan uzaklaşan bir fotoğrafçı… Kevin Carter… Bir insanın, bir çocuğun ölümüne izin vererek Pulitzer Ödülü’nü kazanmasına ne demeli peki? Neyin ödülü? “Ne kadar da güzel sömürüyoruz, haydi biraz daha kapitalizm!” ödülü müydü? Ödül sayesinde fotoğraf tüm dünyaya yayıldıktan sonra kim bu vahşi manzarayı, bu açlığı, sefilliği, yoksulluğu sona erdirmek için çabaladı? Kim elindeki tüm olanakları kullanıp onlara yardım etme girişimde bulundu? Peki bu durumda tek suçlu Carter mı? Hayır, tabii ki değil. Çünkü bu fotoğraf sadece gördüğümüz için bizi acıtıyor, incitiyor. Oturduğumuz koltuklardan eleştiriyoruz ve kınıyoruz ancak kimse başkaldırmıyor bu sömürüye, bu sisteme, bu düzensiz “düzen”e. Bu fotoğrafın binlercesi yaşanıyor her gün dünya üzerinde. Herkes biliyor ama kimse hiçbir şey yapmıyor. Bir yanda inanılmaz bir zenginlik diğer yanda ise ölümcül bir yoksulluk üreten kapitalizmin kölesi oluyor gün geçtikçe insanlık.. Yok olmuş insanlık… Geri kalmış ülkelerde açlıktan ölmek üzere olan insanların gözlerindeki acı, gelişmiş ülkelerin sefalet simgeleri aslında, bir “Ne zaman bitecek bu sömürü?” sorusu. Kapitalizmin yakıp yıktığı binlerce yaşam, bu korkunç sömürü düzeni ne zaman son bulacak? İşte tüm bu düşünceler arasında Carter da kaybolup gitmiş ve o anı ölümsüzleştirip bir çocuğun ölümüne izin verdiği o “an” yüzünden kendisini suçlamıştır. Pulitzer Ödülü’nü kazandıktan sonra fotoğraf üzerinden milyonlar kazanan fotoğrafçı her kesimden, her toplumdan, her ülkeden gelen binlerce eleştiri mektubuna dayanamayarak yaşamına son verme kararı almış ve vicdanıyla bu şekilde hesaplaşmış olduğunu düşünmüştür. Bir fotoğrafçı gözünden bakarak söylemeliyim ki; o fotoğrafı çektikten sonra arkamı dönüp asla gidemezdim. Eğer fotoğrafı çekip hiçbir şey yapmadan gitseydim bile, kafamın içinde binlerce yoksul çocuğun haykırışları yankılanırdı. Her ne yaparsam yapayım, buna bir son veremezdim ve sonum aynı Carter gibi depresyona girip intihar etmek olurdu. Ama zaten daha önce de dediğim gibi o fotoğrafı çektikten sonra arkamı dönüp asla gidemezdim. Hatta belki de ben o anda kapıldığım dehşet karşısında fotoğraf bile çekemezdim, koşup her bir çocuğa, yaşlıya, erkeğe, kadına, kısacası insana yardım etmeyi görev bilirdim kendime. Bir röportajında “Ben yardım görevlisi değil, sadece fotoğrafçıyım.” diyen Carter’a karşılık “Ben sadece fotoğrafçı değil, aynı zamanda insanım.”. Güne Söylediklerim Sanatın, çağımızda geldiği noktada, üzülerek söylenebilecek bir şey de artık yeni ve kaliteli eserlerin ortaya çıkmıyor olmasıdır. Dünyaya yön veren tiyatro yazarları genelde ülkemizin dışında yaşamıştır. Tanzimat Dönemi’nden sonra ülkemize gelebilme fırsatı yakalamış tiyatroda yazar bulmak çok zor bir durum haline gelmiştir. Ülkemizde elbette iyi yetişmiş yazarlar vardır lakin bunlar hem bir elin parmaklarını geçmeyecek sayıdadır hem de dünyaya yeterince açılamamışlardır. Geldiğimiz noktada anlaşılmıştır ki, tiyatro yapabilmek ve dünyaya söz söylemek adına yazarlara çok ihtiyacımız vardır. Ülkemizdeki sanat kurumlarının eğilimleri de iyi yazarlar yetiştirmek üzerine olmuştur. Murathan Mungan da bu ülkenin yetiştirdiği nadir başarılı insanlardan biridir. Oyunları dünya çapında oynanmış ve büyük ses getirmiştir. Kendisiyle aynı dönemde yaşamış olmaktan büyük şeref duyuyorum. Kendisini yetitiren insanlardan duyduğum övgülerle, nasıl başarılı olduğuna dair süreci çok iyi bilmemle, kendisine hayranlık duymamam mümkün değildir. Ülkemizi yabancılara tanıtmak kısmında da ismini zikretmekten şeref duyduğum ve yaptığı işleri, yazdığı oyunları gururla anlattığım bir sanatçıdır. Bu noktada yazdığı bu yeni kitabı görür görmez son paramı vererek heyecanla aldım ve hiç vakit geçirmeden okumaya başladım. Bu kitap, daha önce yazdığı yazıların bir araya getirilmiş hali fakat bu tarzda yazılmış diğerler kitaplardan farklı olarak dağınık, savurgan bir öykü derlemesi olmamış. Konuşmalarını ve yazılarını belirli bir düşünsel mantık etrafında toplayıp kitap haline getirmiş. Öyle ki, okurken acaba konuşurken ya da öykü yazarken, bir gün bunları kitap haline getiririm ona göre yazayım mı demiş acaba diye düşünmekten alıkoyamadım kendimi. Çağımız sanatçılarının yaşadığı anlatım zorluklarını yaşamadığını düşünüyorum. Bazı yazarlar çağın gerektirdiğince serbest yazım ölçülerine çok fazla inerek edebi bir metin büyüsünü kaybediyorlar –bunun bir seçim olduğunu biliyorum fakat benim tercih edeceğim bir durum değil- ama Mungan’ın kelimeleri bir nakış gibi işlemesi edebiyata nasıl önem verdiğini de bir kez daha gösteriyor bu kitabında. Bu güzel eser iki bölüme ayrılıyor; “İstediler Yazdım” ve “Güne Söylediklerim.” “İşlerin ve günlerin akışında ansızın çıkageldiğini” söylüyor bu kitabın Mungan. İlk bölümü ise şöyle özetliyor: “Bazen bir kitaba, bir fotoğraf albümüne, bir sergi kataloğuna önsöz niyetine, bazen de bir derginin, gazetenin isteğiyle günün anlamına, hazırladıkları dosya konusuna uygun olarak kaleme alınmış, ‘elimdeki iş’ diye nitelendirdiğim yazılardır bunlar”. İkinci bölüm olan Güne Söylediklerim’i ise şu cümlelerle açıklıyor: “Kitabın ‘Güne Söylediklerim’ başlıklı ikinci bölümü bazı özel günler nedeniyle yaptığım konuşma metinlerini içeriyor. O gün nedeniyle söylenmiş, o gün için söylenmesi gereken sözleri içeriyor.” Belki bunu söylemek doğru olmayacak ama kitabı tam bir sosyalist bakış açısıyla yazmış ve ezilen tüm insanların, elinden geldiğince, sesi olmaya çalışmış. Örneğin, Dünya Kadınlar Günü için yazdığı yazıda kadınların ne kadar değerli olduğunu, onları nasıl üst sınıfa çıkarabileceğimizi falan değil de toplumda ne kadar ezildiklerini, hor görüldüklerini, erkek hegomanyasının onları nasıl etkilediğini çok iyi bir şekilde ortaya koymayı başarmış ve buna bir de çözüm yolu sunmuştur. Kendisine çok özel bir saygı duyduğum için mi bilmiyorum ama bir insanın sanatın neredeyse her dalında başarılı olduğunu görmek, imkansızın sınırlarını zorlayabileceğimi anlatıyor bana. Kitabın bir kısmında fotoğraflarla anlattığı hikayeler, bu sanata da yeteneğini ve ilgisini gözler önüne seriyor. Bunun yanında ‘Ezidlerin’ hikayesini anlattığı bölümde çektikleri acıları, işkenceleri, çileleri öyle anlatmıştı ki bir an yerimden kalkıp buna dur demek için bir şeyler yapmak geldi içimden. Kendimi, kendisiyle tanıştığım ve oyunlarını oynayabileceğim, fikirlerini yayabileceğim bir meslek sahibi olacağımdan ötürü şanslı addediyorum. İyi kitapların, dürüst insanlar kadar az olduğu günümüzde böyle güzel bir eserle tanışmak fevkaladeydi. Yazımı Mungan’ın Cumhuriyet Gazetesine yazdığı “Köprüler Çoğalmalı” adlı yazısından bir alıntı yaparak, tabiri caizse bir manifestoyla bitirmek istiyorum. “Türkiye doğusuyla, batısıyla, aslında kendisiyle barışacaksa, demokratik ve laik değerler esası üzerinde yükselen bir arada yaşama kültürü inşa edilecekse, bu ancak köprüdeki kadınların çoğalmasıyla, toplumsal ve siyasal yaşama daha etkin katılımıyla mümkün olacaktır.” Ahmet Kılıç Macera Tutkumun Hikayesi Bir süre önce hevesli bir şekilde evdeki kütüphanemizin tozlu raflarını karıştırırken köşede tek başına sıkışıp kalmış kitabımı buldum. Kapağında sakallı bir adam, ufukta batmış bir gemi ve sahilde tahta kutular vardı. İşte aradığım kitap buydu. Adı Robinson Crusoe. Sekiz yıl önce babamın bana okuma alışkanlığı kazandırmak için zorla elime tutuşturmuş olduğu bu kitabı okumaya ilgisiz bir şekilde başlamış olmama rağmen kısa bir süre sonra elimden bırakamayıp defalarca okuduğumu hatırlıyorum. Kitabın satırları sanki biraz önce okumuşum gibi zihnimde yankılanıyor. Henüz on yaşında bir çocukken üzerimde bırakabileceği etki aklımın ucundan bile geçmemişti fakat geriye dönüp hayatıma baktığımda bu kitabın bilinç altımda ne kadar yer kapladığını fark etmem uzun sürmedi. Kitabın ana karakteri ola Robinson Crusoe’nin dilinden anlatılmasının etkisiyle sanki kendi günlüğümü okuyormuşçasına heyecanlanırdım. Bu heyecanın üzerine bir de 10 yaşındaki bir kız çocuğunun hayal gücünü kattığınızda ortaya akıl almaz güzellikte bir ürün çıkıyordu. Rüyalarım, resim ödevlerim, günlüğümün her sayfası Robinson Crusoe’nin bende bırakmış olduğu etkiyle dolup taşıyordu. Kitabı ilk okuduğum zamanlarda gözlerimi kapatıp hatırladığım sahneleri başrol oyuncusu benmişim gibi hayal etmek o günlerdeki en büyük eğencemdi. Bazı zamanlar fırtınalı denizlerde yol alıyor, bazen arkadaşım Cuma’ya İngilizce konuşmayı öğretiyor, bazen de keçi derisinden kendime elbiseler ve malzemeler yapıyordum. Kitabın her sahnesini zihnimde canlandırmıştım. Çocuklara sorulan klişe sorulardan biri olan “En büyük hayalin nedir?” sorusuna tekne ile dünyayı dolaşmak ve ıssız adalarda hayatımı sürdürmek cevabını verirdim. “Büyüyünce ne olmak istiyorsun?” sorusuna ise hiç tereddüt etmeden kaptan olmak istiyorum diye cevap verirdim. 18. Yüzyılın başlarında yazılan bir kitabın 21. Yüzyıldaki bir çocuğun hayatına bu denli renk katmış olması bir yazarın ulaşabileceği en büyük başarı seviyesi olmalı. Yaşımın ilerlemesi ve kitabın bütün bölümlerinin hayalini defalarca kurmuş olmamın etkisiyle kitaba olan tutkum ilk zamanki ateşini koruyamamıştı. Her ne kadar ateşin en kızgın olduğu zamanlar geride kalmış olsa bile her zaman dibinde yayılmaya hazır bir kıvılcım vardı. Lise yıllarımın son dönemlerinde babamın bir teklifi sonucu bu kıvılcım parladı ve o ateşi tekrar hayata getirdi. Babam kaptanlık eğitimi alacağını ve benim de ona katılmamı teklif etmişti. Sevinçten ne yapacağımı bilemedim. O an fark ettim ki babam bana bu kitabı sadece okuma alışkanlığı kazanmam için değil, onun da küçüklükten beri sahip olduğu denizcilik ve macera tutkusunu beraber paylaşmamız için vermişti. Küçükken kurduğum hayaller gözümün önüne geliyordu. Kısa bir süre sonra kaptanlık sertifikamızı almış, temel eğitimlerimizi tamamlamıştık. Geriye kalan tek şey hayallerimizin peşinde koşmaktı. Sekiz yaşındaki bir çocuğun büyük ve uçuk hayallerini tamamen gerçekleştirmek gibi bir amacımız yoktu elbette. Robinson’un yaşadığı hayatı yaşamak için açık denizde fırtınaya doğru ilerlemeyecektik veya evimizi, annemi, kardeşimi terk edip okyanuslara atılmayacaktık. Asıl amacımız Robinson’un, babamın ve benim ortak hayal ve tutkumuz olan denizciliğin peşinden gitmekti. Bu hayalimizi duruma uygun bir şekilde gerçekleştirmeliydik, önemli olan ilk adımı atmaktı. Bu da iyi bir plan yapmak anlamına geliyordu. Hayalimizi şekillendirmiş olan kitabı kütüphanenin tozlu raflarından bulduktan sonra sayfalara göz atıp hafızamı tazeledim. Planın en önemli basamağı yol haritamızı hazırlamaktı, geriye kalan her şey rutin hazırlıklardı. Kitabı her detayına kadar okuyup Robinson’un ayak bastığı bütün kara parçalarını not aldık. Yolculuğumuzun amacı kitabı okurken hayal ettiğimiz o ortamı kendi gözlerimizle görmekti. Geriye bir tek hazırlıklarımızı tamamlayıp maceramız için ilk adımımızı atmak kalıyordu. Wendy Olmak ya da Olmamak Wendy sendromunu daha önceden hiç duymuş muydunuz? Evet, bahsettiğim isim Joe Wright'ın yönetmenliğini yaptığı Peter Pan filminin unutulmaz karakteri Wendy’den başkası değil. Filmde açıkça görüldüğü gibi, Peter Pan asla büyümek istemeyen bir çocukken Wendy onun aksine sorumluluk almayı alışkanlık hâline getirmiş bir karakterdir. Benim bu yazımda asıl değinmek istediğim konu ise Wendy üzerinden kendini ihmal. Wendy’nin sorumluluk almak istemeyen Peter Pan için ne çok fedakârlık yaptığını hatırladınız mı? Ne yazık ki, bu oldukça iyi niyetli bir yaklaşım olsa da sağlıklı bir durum değil gibi gözüküyor. Bazı insanlar, sevdikleri insanlara yardımcı olmaktan, onların iyi hissetmesinden o kadar mutlu olurlar ki bazen bunun kendi mutluluklarının bile önüne geçmesine izin verirler. Bunu isteyerek ve öyle bir zevkle yaparlar ki, bunun onlara zarar verdiğini fark etmezler bile. Bu yaklaşımın kendini ihmale doğru gitmesi büyük bir olasıdır. Örneğin, yapılacak birçok işiniz, sorumluluğunuz varken sırf birine bir konuda yardımcı olmak için kendi sorumluluklarınızı bir kenara bıraktığınız oldu mu? Kendiniz aynı şeyi yaşasaydınız daha az önemseyeceğiniz bir sorun sevdiğiniz birinin başına geldiğinde daha çok önemseyip üzüldüğünüz oldu mu? Cevabınız evetse, siz de kendinizi ihmal etmeye meyillisinizdir demektir. Etrafımda böyle insanlara ne yazık ki rastlıyorum, kendilerini değersizleştirdiklerinin farkında dâhi değiller. İyi niyetlerinden yaptıklarını bilsem de, onlar için endişelenmekten kendimi alıkoyamıyorum. Biliyorum ki Wendy gibi insanlar, yavaş yavaş yok olmaya başlayacaktır çünkü herkese o kadar çok vermeye alışmışlardır ki kendilerine hatrı sayılır derecede bir şey kalmamıştır. Zamanla depresyona girmeye, kendine olan güveni kaybetmeye, verdiği kadarını karşı taraftan alamadığını görünce mutsuz olmaya başlayacaklardır. Birçok kez başıma geldiğinden biliyorum, insan bunu yaşadıktan sonra bir süre yeni insanlarla tanışmaya kapatıyor kendini. Bu da anlamsız bir yalnızlığa sürüklüyor insanı, insanın doğasına aykırı bir biçimde. Bunun ekarte edersek, birini sevmek ve onun iyiliğine çabalamak oldukça pozitif duygulardır ancak onun da bir derecesi vardır ki bana kalırsa birini sevmek, kendinden fedakârlığı gerektiriyorsa bu sağlıklı bir sevme biçmi değildir. Sizi sevecek insanın sizi gerçekten düşünüyor olması gereklidir ki giderek yok oluşunuza tanık olup da buna göz yuman, hatta bundan nemalan bir insanın sizi seviyor olduğu düşüncesi maalesef ki bir illüzyondan öteye gidemez. Kendi kendine yetebilen biri olmaktansa, sürekli toplumdan onay bekleyen biri olmanın dayanılmaz ağırlığı altında ezilmek kanımca oldukça yıpratıcı bir süreçtir çünkü bu aynı zamanda özsaygınızı da yitiriyor oluşunuzun bir ibaresidir. Duygusal ilişkilerinizde karşınızdaki insan sorumluluk almak istemiyor, hep çocuk kalmak istiyor olabilir. Genellikle yapılanın aksine, onu değiştirmeye çalışmanızı önermem, duygusal ilişkilerde anne tavrı takınmak ve karşınızdakinin sorumluluk almasını sağlamaya çalışmak sizi sadece yıpratacaktır, muhtemelen işe yaramayacak ve kendinizi işe yaramaz hissetmeniz olasıdır. Ama bunu yapmak zorunda da olmadığınızı bilmenizi isterim. Rolleri karıştırmaya başladığınızı hissettiğinizde, durup düşünmeyi ve sorgulamayı öneririm. Ne yazık ki fedâkarlık göstermek, her seferinde oldukça nankör bir biçimde eski yaptığınız fedâkarlıkları yok sayar. Her seferinde, karşınızdakinin sizden daha fazlasını beklemesi olasıdır ve bunu reddettiğinizde her şey kötüye gidiyor gibi gözükebilir ancak korkmayın, bu iyiye gidiyor oluşunuzun yalnızca ilk adımıdır. Ayrıca toplumun ilgi gösterdiği insan olmak, emin olun ki her zaman da o kadar iç açıcı değildir. Bazen insanlar neyi niye yaptığınızı bir türlü anlamayacak, belki sizi küçük düşüreceklerdir ama bunun sizi yıldırmasına izin vermeyin ,hiçbir zaman ilgi görmeyen bir fikir işe yaramazdır diyemeyiz. Birçok yeni fikir, ortaya ilk atıldığında acımasızca yargılanmıştır. Bunun dışında, bir sorun yaşadığınızda fikir almak için insanlara sormanızda herhangi bir sakınca var diyemem ama yapmayı düşündüğünüz her şey için insanların onayını alma ihtiyacı hissediyorsanız orada bir problem var diyebilirim. Bağlılıkla bağımlılığı karıştırmamaya özen gösterin ve bir mekana, bir insana, bir eşyaya bağımlı olduğunuzu hissettiğinizde ne kadar yara alacak olsanız da onu hayatınızın merkezinden kaldırmaya çalışın. Reddedilme korkunuz önünüzdeki hedefleriniz ve hayallerinize engel olmasın, unutmayın ki bu hayatta attığınız her adım sizin geleceğinizi şekillendirecek. Geriye dönüp baktığınızda, kayda değer hiçbir şey başarmamış olup yalnızca iyi bir insan olarak anılmak sizi gerçekten tatmin edecek mi? Öyleyse şimdi size sorum, bu hayatta Wendy olup günbegün silinmeye razı mısınız? Yoksa, bu durumun farkına varıp kendiniz için değişmeye çabalayacak mısınız? Wick, Douglas (Yapımcı), Barrie, James (Senarist) ve Wright, Joe (Yönetmen). Peter Pan [Film] Çağla Durak 21301552 Ses her zaman görsellikten daha önemli bir yerde olmuştur insan hayatında. Duyduğumuz şarkılar veya sevdiğimiz birinin ses tonu bir ipek gibi içimize işler. Zaman zaman görüntüleri hatırlamayız bile. Öyle bir an olur ki unutulmaz bir tınıyı duyduğumuz anda ısınıverir içimiz. Benim için duymak her zaman görmekten daha gerçek olmuştur. Her de böyle bir film. Spike Jonze, teknolojinin hayatımızı ele geçirdiği bir dünyada, görmenin bir anlamı kalmadığı bu zamanda bizi gerçekliğe asıl döndürenin sesler olduğunu, seslerin duygusal yönümüzü nasıl ele geçirip nasıl içimize dokunduğunu böyle hüzünlü bir hikâyeyle anlatmayı seçmiş. Jonze’nin yarattığı başkahramanımızın adı Theodore Twombly. Theodore, teknolojinin hızla ilerlediği bir zamanda yaşayan mutsuz bir adam. İlişkilerin basitleştiği bu yeni yaşam tarzına alışamamış ve terk edilmiş bir erkek. Umutsuzca, belki de hayattan tüm beklentisini, tüm umudunu yitirmiş gibi yaşıyor. Belki de geleceğe
hafif hafif kıskançlıktan çatlamaya başlıyorsunuz. Tanışmaları ilişkilerinin kısa, mutlu bir özeti gibi olmuş aslında; birbirlerine silah doğrultmaları, âşık olmaları ve sonunda ayrılmaları. Tabi, bu hikâyede de aralarındaki aşk yasak, âşıklarımızın aileleri kavgalı. Ram, filmin yarısı boyunca kavgalı olmalarını hiç ciddiye almazken geri kalan yarısında bu kavganın dibine batarak tüm ilişkiyi mahvediyor. Film zaten iki yarıdan oluşuyor. İlk yarıda Ram daha bir çocuk sadece eğlenmek, hoş vakit geçirmek istiyor; ikinci yarıda ise Ram’ın büyüdüğünü, hayatı daha ciddiye aldığını görüyorsunuz. Leela’nın ise karakteri çok fazla değişmese de ikinci yarıda akıl sağlığını yavaş yavaş yitirdiğini görüyorsunuz. Yani anladığınız üzere ilk yarıda her şey hoş, ilişkileri mutlu adeta bulutların üstündeymişsiniz gibi hissederek izliyorsunuz ikinci yarıya gelince ise hüngür hüngür ağlamaya başlıyorsunuz. Hatta yönetmen keskin zekâsını kullanarak ilk yarıda sanki birden ona kadar saymış sonra da ondan geriye doğru sayarak filmi bitirmiş. Oyuncular da bu keskin zekâya eklenince başka hiçbir filmde yakalanmayacak sahneler çekilmiş. İnanın ya da inanmayın ilk balkon sahnesi ve son balkon sahnesinde aynı replikler kullanılmış değişen tek şey oyuncuların o cümleleri söyleme şekilleri. Sanki izlememizi zorlaştırmak için yapılmış gibi aslında filmin sonunda filmin başını, ne kadar mutlu olduklarını hatırlayınca daha da çok ağlıyorsunuz. Filmi izleyince düşünüyorsunuz acaba bunu yaşayan, aileleri kavgalı diye acı çeken insanlar var mı diye. Sonra fark ediyorsunuz ki bir sürü var. Bu film nasıl İngiliz Romeo&juliet’inin Hint hali olabiliyorsa aynı hikâyenin 21. Yüzyıl, 30. Yüzyıl ya da Rus, Türk, Kore versiyonları da olabilir. Çünkü Ram ve Leela’nın birbirine kavuşamamasının tek sebebi tanıdıklarının farklı olana verdikleri tepkiydi. Eğer tek bir arkadaşları tek bir aile üyeleri başkahramanlarımız gibi daha açık fikirli olsaydı Ram ve Leela’mız şu an mutlu mesut yaşıyor olacaktı. Ama nerede? Ram ve Leela, kavganın içine batmamak için ne kadar direndiyse o kadar içine battı. Birbirlerine ne kadar aynıymış gibi bakmaya çalışsalar da birbirlerine o kadar farklıymış gibi baktılar. Tek başlarına nasıl karşı koyabilirlerdi ki bu önyargıya? Biz bile her zaman yapmıyor muyuz aynısını? Belki bazı kavramları yadırgamamayı öğrenebiliyoruz ama asla bizden farklı olanı kabullenebilmeyi öğrenemiyoruz. Yeni bir olguyu hayatımıza sokarken bile eskisini ötekileştiriyoruz. Buna karşı koymaya çalışsak da kendimizi daha beter bir durumda buluyoruz. Belki bu insanlık doğası gereğidir. Belki Ram ve Leela’nın ya da Romeo ve Juliet’in kavuşabileceği bir dünyada o ikisi dışında başka hiçbir insana yer yoktur. Çünkü hiç kimse o ikisi gibi dünyaya sevgi ve aşkla bakamaz. Fatma ÇÖZELİ 21401696 29 Utku Türkbey Kişiliğimize Can Suyunu Verenler Bir insanın hayatı boyunca başından geçen ve karakterini derinden etkileyen çeşitli, etkisi yüksek olaylar vardır. Bunlara dönüm noktası demek de mümkün. Thomas Bernhard, “Nefes – Bir Karar” adlı eserinde kendi hayatının bir kesitini -18 yaşlarında geçirdiği akciğer hastalığını ve aynı dönem büyükbabasını kaybetmesini- anlatarak , ’ciddi bir hastalık geçirmek‘ ve ‘yakın bir kişinin hayatını kaybetmesi‘ olmak üzere bu dönüm noktalarından iki tanesine değinmiş. Bu iki kavramdan özellikle ikincisi, Bernhard’ın geçmişindeki yalnızlığı ve onun hayat hocası olan büyükbabasıyla ilgili anıları beni, çevremizde bulunan yakın kişilerin kişiliğimiz ve hayatımızın gidişatı üzerindeki etkilerini düşünmeye sevk etti. Egzistansiyalist bir bakış açısıyla değerlendirme yapacak olursam, doğduğumuz andan itibaren çevresel etkiler, başta çevremizdeki kişiler olmak üzere, özümüzü oluşturmaya başlıyor. Birey bazında, bu gelişimde en büyük etki çoğu standart aile yapısına sahip birey için birinci derece akrabaları yani ailesi. Bernhard gibi bireylerde ise aile genellemesi yerine daha spesifik karakterler devreye giriyor. Etkiyi yaratacak bireylerin her yaştan ve konumdan olması muhtemel. Ayrıca bizim yolumuza ne zaman ayak basacakları bir muamma. İletişime geçilen kişi çeşitliliği ve sayısı bireyin yaşıyla yani yaşam deneyimiyle de kısmen paralel ama bu etkileşim için aynı şeyi söylemek mümkün değil. Direkt ağaç yaşken eğilir gibi bir kalıptan bahsetmiyorum ama bireyin ufku genişledikçe yani çevre onu geliştirdikçe etkilenme kabiliyeti de bir o kadar azalıyor olmalı. Bir şeyin etkileyiciliği azalınca doğal olarak şekillendirme gücü de ortadan kalkıyor. Yani erken yaşlarda karşılaştığımız hayat arkadaşlarımız -veya dostlar da diyebiliriz bunlara- ya da karakter olarak örnek aldığımız bizden yaşça veya başka bir nitelikçe büyük kişiler öz hamuruna şekil vermede öncelikliler. Nitelik ve nicelik -yaş- bakımından bu iki insanın yakın olması ise etkileşimi tek yönlülükten çifte çıkarıyor. Bu da değişirken değiştirmeyi ve değiştirmenin sonucu olarak da değişenin etkisiyle yeniden değişmeyi sağlıyor. Başka bir deyişle birlikte gelişmeyi. Kendi yakın arkadaşıma baktığımda onda herhangi başka birinde görebildiğimden çok daha fazla kendimi görüyorum ve ne kadar kendim bunu çok fark etmesem de başkaları tarafından fark edilecek şekilde - insanların benimle ilgili bulundukları çıkarımlardan vardığım bir sonuç – babama benziyorum. Fiziksel anlamda bir benzerlik değil bahsetmeye çalıştığım. Bunu ötesinde düşünsel ve davranışsal bir benzerlik. Olaylara yaklaşımımda etkisi belirgin olan bir benzerlik. Bu iki kişi benim şu an bulunduğum konumdan saptayabildiğim iki keskin örnek. İlerleyen dönemde şu anki gelişimimin sıcaklığıyla fark edemediğim kişiler çıkması da muhtemel. Bu etiklerin boyutları biraz da bireyden bireye değişiyor ama varlıklarıyla bir farklılık yaratan kişilerin eksikliği de -yine bireye bağlı olarak- kişinin geçmişiyle geleceği arasında bir sınır çiziyor. Eksiklik en başta bahsettiğim iki dönüm noktası olarak değerlendirilebilecek örneklerden ikincisi gibi veya koşulların gerektirdiği başka bir ayrılık da olabilir. İşte bu ayrılıkta kişiyi o geçmişle geleceğe ayıran sınır sayesinde tekrar birey olmaya bir nevi elde ettiği deneyimleri uygulamaya zorluyor. Pratik yapmak gibi değerlendirmek mümkün bunu. Ya da teorik bilgiyi pratiğe dökmek de denebilir buna. Sonuçta yine bir gelişim söz konusu. 1 Utku Türkbey İnsan olarak iletişime aç ve muhtacız. Gündelik rutinin dışında bu özel kişilerle kurduğumuz ilişkilerimizdeki iletişim, kısmen mühendisin bir makineyi inşa ederken baktığı planlar gibi beynin karakter ilmiklerini dokurken kullandığı bir kaynak. Bu etkileşimin kiminle veya nasıl oluştuğunu ya da iyi mi kötü sonuçlara yol açtığı genellenemeyecek kadar alt başlığa ve özel koşula sahip ancak birey olarak çevremizdeki bu özel insanlar ile kurduğumuz etkileşimin ve onların varlığının kişilik oluşumumuzda, hayatımızın gidişatında ciddi bir yeri olduğunu kabul edebiliriz. 2 Utku Türkbey EMRAH SERBES’E TEŞEKKÜRLER Merhaba Emrah Bey, sanırım kitabınızda beni, çocukluk arkadaşlarımı ve anılarımı anlatmışsınız. Sorun şu ki; sizinle aynı yaşta değilim. Bütün bu yazdıklarınızı hayali miydi yoksa derinlerde bir yerde siz de aynılarını yaşadınız mı? Eğer yaşamışsanız tarih tekerrürden ibarettir deyip geçeceğim. Nurettin’in lojman hayatına o kadar alışkınım ki kitabı okurken çocukluğumdan beri hayatımın izlenip sonrasında okumam için öykü haline getirildiğini düşündüm. Bu biraz paranoyakça bir düşünce tarzı olabilir ama bence bu sadece kendimi sizin kitabınıza fazlasıyla bağdaştırmamdan başka bir şey değil. Nurettin’in yalnızlığını yaşadım, âdi arkadaşlarına karşı olan tutumunu zamanında ben de benimsemiştim. Küçükken Nurettin kadar içine kapanık bir çocuk değildim. Her ne kadar düşünce tarzı olarak Nurettin ile benzeşsek de geri kalan her şeyde farklıydık. Nurettin haksızlığa uğradığı durumlarda bile ses çıkarmamış. Üzücüdür ki toplumumuzda korkak yetişen bir kesim var ve siz bunu en iyi şekilde betimlemişsiniz. Dikkatimi çeken başka bir detay var; şehit kardeşi olan aşırı vatansever bir çocuk. Şimdiye kadar gördüklerim arasında en aşırısı. Abisinin şehit olması onda derin izler bırakmış hatta yeni taşınan üst komşusunun dış görünüşünün teröriste benzemesinden dolayı onu öldürmek istemiş. Çocuk nasıl bir ön yargı ile yetiştirilmiş ise artık... Bir çocuk var öykülerinizde; İnglizceyi hiç mi hiç anlamıyor. İngilizceden kalma eşiğinde olan bu çocuğun bir de gecelerini işçilik yaparak, gündüzlerini ise uyuyarak geçirmekte olan bir babası var. Her ne kadar değinmeseniz de bu çocuk baba hasreti çekiyor. Bu sebepten dolayı da ilgi görmek için İnglizceye çalışmıyor. E haliyle karne günü gelince ailesi bu durumun farkına varıyor ve özel ders aldırıyorlar. Bu da çocuğun durumunu düzeltmeyince ailesi derslere verilen paranın boşa gittiğini düşünüyor ve dersleri kesiyor. Çocuk, daha fazla dayanamayıp aslında aldığı derslerin işe yaradığını ancak bunu bunca zamandır belli etmediğini sınavından yüz alarak ispatlıyor. Benim tıpkı böyle bir arkadaşım vardı. Amacı ailesinden ilgi görmekken asıl ilgiyi İngilizce hocasından bulan arkadaşım... Mahallemizi de çok iyi gözlemlemişsiniz, ya da çocukluk mahallenizi çok iyi hatırlıyorsunuz. Çocukken beton bir sahamız vardı ve orda hep futbol oynardık ve her mahallede olduğu gibi bir tane çok iyi oynayan biri olurdu. Takımları o kurardı, tıpkı hikayenizdeki Erhan gibi. Erhan iyi oynadığı için erkekler arasında oldukça seviliyor lakin Aycan, mahallede sokağa çıkan tek kız, Erhan’dan pek hoşlanmıyor. Okurken doğal karşıladım çünkü Erhan’ı kızlara karşı hep farklı gözle bakan, kaba, sapık ve serserinin teki olarak betimlemişsiniz. İsimleri ve kitabınızdaki yaşanan olayları biraz değiştirirsek bizim oturduğumuz yerde olan olayları yakalamamız mümkün. Kitabı okurken çok iç geçirdim çok! Keşke bizim mahallemizdeki Erhan’la, adı Erhan değil ama akıl olarak şüpheniz olmasın ki aynıdır, daha az vakit geçirseydim de yaşadığım küçük çapta tehlikeli ve bir o kadar da mantıksız anıları hiç yaşamasaydım. Çocukluk işte nerden bilebilirdim. Kitabınızda en çok çocukların saflıklarını, yetişkinlerin olgunluklarını, mahallenin halkının hallerini ve komşuluk ilişkilerinin en içten ve doğal bir biçimde anlatmanızdan etkilendim. Her seferinde: “İşte bu! Bu benim çocukluğum!” desem de şunun farkına vardım; sizin anlattıklarınız herkesin bir dönem tecrübe ettiği olaylarmış. Bu olayları ne tarih tekrar etmiş, ne de siz benim çocukluğumu anlatmışsınız. Siz sadece ustalaşmış gözlem yeteneklerinizi bir kurgu içersinde bizlere sunmuşsunuz. Bu kitabı yazdığınız için teşekkür ederim ayrıca sizden tek dileğim, öykü yazmaya devam edin. Beni anlatsanız da anlatmasınız da toplumumuzu anlatan konuları en içten dille yazın. Kimse okumasa bile ben okurum. Görüşmek üzere Emrah Bey. Kaynakça: Serbes, Emrah. Erken Kaybedenler. İstanbul, 2009. Mert Aytöre Dursadiye OĞUZ KUM TANELERİNİN ARDINDA ZAMAN “ Kendi yalanına inanır zaman seni de inandırır ömür dediğin sahte hatıra hafıza, bulandırır” (Mungan 2019, 37) Zaman dediğimiz şey tuhaf bir kavram. Ne anlama gelir, neyi ifade eder, nasıl işler, neleri saklar da kendine sırdaş eder… Tüm bu sorular kördüğüm olmuş bir bilmece gibi iç içe zihnimde, yalvarır gel beni çöz diye. Zamanın sırrını çözebilen olmuş mudur ya da avuçlarından adeta bir su gibi akmasını engelleyebilen veyahut akan suyun renginde zamanı görebilen… Suyun rengi mi olur ki zamanın olsun dediğinizi duyar gibiyim. Olur hem suyun hem de zamanın kendine has bir rengi vardır öyle bir renk ki akıp geçtiği yerlerin izlerini taşır. Mesela gözünüzü Akdeniz’in engin ufuklarına diktiğinizde turkuazla karışık lacivert suyun, gözlerinizi kamaştıran turuncumsu ışık ise zamanın rengidir. Büyüleyici bu ahenk, keskin iyot kokusu, derin bir nefes zamanın acımasızlığını unutturur size. Sahile çarpan dalgalar tıpkı kum tanecikleri gibi yaşanmışlıklarınızı alır, başka kıyılara sürükler ama fark edersiniz ki bir fili yutabileceğini düşündüğünüz dalgalar sahilden çekildiğinde geride izler bırakır. Bu izler kimi zaman kabuğunu yenice kıran sevimli bir caretta caretta gibi yeni bir başlangıcı simgeler kimi zaman ise sürüklenen küçük bir eşya gibi yaşanmışlıkları anımsatır size. Dante’nin bir sözü vardır belki bilirsiniz, der ki “Zamanın kaybolduğunu bilenler, en çok üzüntü duyanlardır.”. Bu sözle ilk karşılaştığımda henüz on iki yaşında, tek derdi istediği fotoğraf makinesini aldırmak olan haylaz bir çocuktum. O zamanlar anlamazdım zamanın değerini ya da zamanın benden neler çalıp gittiğini. Tek bildiğim şey ardı kesilmeksizin deklanşöre basıp yakalayabildiğim kadar anı küçük karelere sığdırmak ve o karelere daha da anlam kazandırabilmek için rengarenk çerçeveler hazırlamaktı. Odamın duvarlarına bizzat kendi ellerimle astığım onlarca fotoğraf karesi hâlâ en değer verdiğim sırdaşlarım benim. Dile gelip konuşsalar benim bile hatırlamadığım neler anlatırlar size kim bilir. Zamanın acımasızlığı da burada yüz gösterir; onlarca yaşanmışlığınızı elinizden alır ve geriye koca koca boşluklar bırakır. Zamanın yarattığı boşlukları doldurmak, daha doğrusu doldurmaya çalışmak çok yorucu ve zahmetli bir iştir insan için. Çoğu zaman kullanılan yöntemler kişiden kişiye değişir ve her bir yaklaşım bireye özgüdür tıpkı bizleri birbirimizden ayıran yaşanmışlıklar ve yaşanmışlıkların kişide bıraktığı amansız izler gibi. Kimi zaman bir şiir dizesi kimi zaman ise tanıdık bir şarkının nakaratı alır götürür sizi geçmişin derinliklerine. Okumak için rastgele seçilen bir kitapta herhangi bir karakter çok özlediğiniz ya da geride bırakmayı tercih ettiğiniz bir kişinin ruhuna bürünür aniden. İnanır mısınız bilmem ama eşyaların bile bir dili vardır bence. Kimi zaman sandalyedeki aşınan boya kimi zaman ise masadaki bir çizik iter sizi zamanın yarattığı uçsuz derinliklere. Benim boşlukları doldurma çabam ise fotoğraf karelerinden ibarettir. Elimden gelse her bir anımı tek tek yakalamak, kayıt altında tutmak, bir fotoğraf albümünde kaybolduğum gibi geçen ayların içinde dolaşmak isterim özgürce. Bu nedenledir fotoğraf karelerine düşkünlüğüm, bu nedenle en sevdiğim ses deklanşöre bastığım an duyduğum kısık bir o kadar da tiz olan çıt sesidir. Her ne kadar çalışılsa da boşluklar doldurulmaya, zaman acımasızlığını gösterir yine bizlere. Hatırlanmaya çalışılan yaşanmışlıklar hep farklı bir formda çıkar karşımıza. İlk günde unutulan bir kelimeye yenileri eklenir zaman geçtikçe. Tıpkı küçük bir kartopunun yuvarlana yuvarlana bir çığ yarattığı gibi zamanın boşlukları da büyüye büyüye okyanuslar yaratır kişinin yüreğinde. Hatırlamak için gösterilen çaba boşlukları bütünleştirip, eski haline döndüremediği gibi basit bir yamadan ileriye gitmez ne yazık ki. An geçmişin izlerini getiremez bütünüyle geri, eskiye benzer yenilerini yaratır kendine. Bir bakmışsınız Murathan Mungan’ın dizelerindeki gibi yaşanmışlıklar değişmiş, sahte yaşanmışlıklar sizin geçmişiniz hâline gelmiş. Ömür dediğiniz ellerinizden kayıp gitmiş. Kaynakça: 1. Alighieri, Dante. Erişim Tarihi: 20 Nisan 2020. https://www.meshursozler.com/oku/2725-zamanin-kayboldugunu-bilenler-en-cok-uzuntu-duyanlardir.html 2. Mungan, Murathan. Çağ Geçitleri. Metis Yayınları. 2019. s: 37 KAYIP RUHKasvetli bir haziran sabahındayım, günlerdir bizegülümseyen gökyüzüsanki kalbikırılmış,hüzünlenmiş ve her anağlayacak bir çocuk gibi bana bakıyor. İtalya topraklarındakisongünüm olduğuiçindirbelki dediyorum kendi içimden. Eşyalarımıtopluyor ve kaldığımotelden çıkıyorum. Akşam uçağımayetişmeden önce sonbirunutulmazgeziyapmakistiyorum. Bu seferki farklı diyorum içimden, öyle diğergezdiğim şehirler gibi olmayacakdiye haykırıyor içimdeki meraklıben…Sonbirhaftadırilk defa birturotobüsüyerinedeğişikuzunincebirgemiye biniyorum. Adriyatik denizinin incisi,denizin üstünde adeta dizçökmüşve beni bekleyen Venedik`e gidiyorum!Her şehrin gerçekbirhikâyesi, ruhu vardıraslında. Öyle turistikgezilerde yıllardıranlatılageldiği gibi değildirtarihiolgular, olaylar... Nekadar onarmaya, güzelleştirilmeye çalışılsanızda örtemezsiniztarihin gerçeklerinin üzerineoörtmek istediğinizörtüyü.Adeta hiçbüyümeyen çocuklar gibidirhepsi. Sevmediği birkıyafeti aslagiydiremezsinizonlara. Sizeasla yalan söyleyemez, doğruyu veya yanlışı aslasaklayamazlariçlerinde. Eskimiş birduvar,güzel tarihi birbinavehatta kırıkbirkaldırımtaşıbilehaykırmaya çalışır sizekendi yaşamöyküsünü…Bu anılar, öyküler vegerçeklerdir birşehri şehiryapan, birçocuğaismini,kişiliğini kazandıran. Ancak bazı şehirler vardırki tarif etmeye öyküler, anılar, masallaryetmez; insanıiçineçeken sürükleyici birbelgesel olabilirlerancak. Kelimeleryetmez onlarıanlatmaya, masum birçocuğungözünden damlayan birdamla yaşı görmenizgerekirbaktığınızda. Oşehrin ecdadınınyaşadığı zorlukları,salgınları,felaketleri ve sevinçlerianlatmaya yetmez sayfalardolusu kelimeler…Bana göreancak buşekilde anlatılabilirdiVenedik. Suyun üzerindeyükselen, su ileinsanoğlunun nasıl birbiriyle barışıkbirşekilde yaşayabildiğinisimgeleyen, ayak bastığımandan itibaren dahaönce gezmiş olduğum şehirlerin gözlerimin önündenadeta birfilm şeridigibi geçmesinisağlayan birbiyografi gibiydi Venedik. Tarih boyunca birçokmedeniyetiağırlayan; kartpostallara, resimlere, filmlere konuolan vebazen de kendisinikara vebahastalığınınpençesinde bulan çaresiz insanlarınsondurağıydıbuşehir. Biraz merak, biraz dageçmişe olan saygım iledolaşıyordum buşehrin dar geçitlerinde, yüksek köprülerinde. Bazenyol bitiyor suyükseliyor vebirgondol kiralamak zorundakalıyordum. Şehir karmaşasınınkendisinepek uğramadığı biryerdi burası.İlk olarak eski biriskelekarşıladı beni. Kıyısındamütevazı gondollarınolduğu,her içinize nefes çekişinizdesanki onüçüncüyüzyıldan kalmabirhava soluduğunuzuhissettiren duvarlar, kemerler, eskimiş mermer taşları… Yerindeduramıyor insan böyle birşehirde. Akşam olup sularyükselmeden denizinkıyısındabinlercekazığınüzerine dizçökmüş buçocuğutanımak istiyordum. San Marko su, Rialtosu, Büyükkanalı hepsi birdestan misali biröyküfısıldıyor kulaklarıma. Diğer şehirlerde olmayan birbüyüyühissediyorum Venedik`te. İnsanlarınnasıl bukadar sakin ve mutlu olduklarını,adetasinirleri alınmış birvaziyetteyaşıyor olduklarını anlamaya çalışıyorum. Konuşuyorum yediyüz senedirdizlerinin üzerindebeni beklemiş hiçyaşlanmayan buçocukla. İçimeçekiyorumhavasını,konuşuyorum onunla. Bana tüm etkileyiciliği ilekendisini anlatmasını izliyorum.Bazen birköprününaltından geçerken başımı eğiyorum, bazen ise sokaklarda ayaklarımııslatmamak için insanlarınkoydukları taşlarınüzerinden sekiyorum. Arıyorum Dünyanındörtbirtarafında aradığım ancak hiçbirindebulamadığım okayıpgerçek şehirruhunu. Köşebaşındaki sıradan biriskele babası,eski birkapızili bileanlatmaya yetiyor buşehrinyaşantısını veruhunu. Herkarışında ayrıbir tarih yatıyor buşehrin. Büyükkanalınortasındagözlerimikapatıpiçimeyüzyıllardırdeğişmemiş bueşsizmanzaranınkokusunuçekiyorum vedüşünüyorum; yıllardırarayıpdabulamadığım okayıpruhu buldum diyorum kendi kendime!Tolga TamuroğluKaynakça: Tüm olay örgüsüvegezi içeriğikendime aittir,ilave kaynak kullanılmamıştır.1.Resim:https://www.google.com.tr/search?q=venedik+maske&espv=2&biw=1366&bih=662&tbm=isch&imgil=m4cA5g2NyERfqM%253A%253BYEzUr2fupC12IM%253Bhttp%25253A%25252F%25252.Resim:https://www.google.com.tr/search?q=venice+sunny+day&espv=2&biw=1366&bih=662&tbm=isch&imgil=PcNOU-nkL2e0EM%253A%253BKnhaZ34903bcVM%253Bhttp%25253A%25252F%25252Fwww.123rf.com%25252Fphoto_16840886_grand-canal-of-venice-city-at-sunny-day-italy.html&source=iu&pf=m&fir=PcNOU-nkL2e0EM%253A%252CKnhaZ34903bcVM%252C_&usg=__2NsSyWOjHWLSLBkvRN2XpiomWhg%3D&ved=0ahUKEwiz_7Gqmb3QAhXCJ8AKHZ_3DpsQyjcIJQ&ei=46k0WPOBIsLPgAaf77vYCQ#imgrc=wnLmm4LPuiodDM%3AYOL ARKADAŞIBütün çilesine ve zahmetine rağmen birisiyle birlikte olmayı, onsuzken gelecek olan mutluluk ve huzura tercih etmek epey zorlu olsa gerek. Ama belki en zor olan varlığından haberdarken yolda, yol diyorum çünkü yaşamayı durmanın imkansız olduğu bir yol olarak görüyorum, onsuz ilerlemektir. Bazen en büyük huzursuzluk, birinin varlığından değil de yokluğundan ortaya çıkar ki huzuru kaçan bir duygu olarak görür insanlar, birisi geldiğinde veya bir olay olduğunda kaçan bir duygu. Fakat seni, günümüz dünyasında reddetmenin mümkün olmadığı yalnızlıktan kurtaran birisinin varlıktan yokluğa geçişi, geri alınamayan bir huzursuzluk sancısına yol açar. Böylece huzur birisi gelince değil, birisi gidince kaçar.Ağır buhranlar geçirdi insanoğlu, içerisine itildiği ağır buhrandan kurtulamadı, buhranlar insanın içini yedi, dışını kemirdi, ruhunu söküp moloz yığınına çevirdi. İnsan kötü oldu yalnız kaldıkça: ahlaki bakımdan ve hissiyat bakımından. Kötü hissettikçe kötülük yaptı. Kötülük yaptıkça kötü hissetti ve dairesel devinim yaptı sonsuza dek. İnsan buhrana girdi çünkü yalnız kaldı. Yalnızlık öyle korkunç bir hale büründü ki yalnızlığı yataklarının altında büyüyen bir canavar olarak gören sekiz yaşındaki çocukların hepsi psikolojik travma geçirdi. Yetişkinler ise ömürleri boyunca yalnızlıktan kaçmaya çalıştılar. Huzur nasıl birisi gidince kaçıyorduysa, insan da birisi gelmedikçe kaçıyordu. Birisi geldiği vakit, insan artık yolda kaçmaya değil yürümeye başladı. Koşmayı bırakıp yürümenin büyüleyici güzelliğini gören insan bütün zorluklara, acılara ve eziyetlere göğüs gerdi, yetmedi, acılarda mutluluk gördü, neşe gördü, huzur gördü. “yaralar, eziyet/ neşe seninle” (Neruda, 2017, ss. 20). Sonra çoğu karanlıkların birer gölgeden ibaret olduğunu anladı, değişti insan, aydınlığın hep var olduğunu ve hep var olacağını öğrendi. Aydınlığı keşfetti, aydınlandı.Hayat uzun bir yol, bu yol uçsuz bucaksız çölleri kapsıyor, çöl haramilerini, serapları, dikenleri ve yabani hayvanları. Hayat çetreﬁl bir yol. Yol öyle sıkıcıdır ki insan bakmadan edemez sağa sola, halbuki bir yol arkadaşı her şeyi değiştirebilir. Harap olmuş kurak topraklardan kaldıramazken kafasını insan, yol arkadaşı diğer bir taraftaki eşsiz güzellikleri gösterebilir ona yahut en azından kafasını tutup gökyüzüne kaldırabilir uçan kuşları görsün diye, özgürlüğü unutmasın, unutsa da hatırlasın diye. Yalnızlığının sonunu getiren; yeri gelir deniz olur sana Sahra’da, okyanusun tam ortasında toprak olur en bereketlisinden, kıtlıkta ekmek, yolunda hayat olur. Yolunda hayat bulur, yoluna hayat katar. “bu aşkın/ özü, toprak/deniz/ekmek ve hayat.” (Neruda, 2017, ss. 21). Yolda yürümek sorumluluktan ve sorun olmaktan çıkar, zevkle yapılan bir aktiviteye dönüşür. Yürürken yürüdüğü unutur insan yalnız değilken. Halbuki yürüdüğünün farkında olmak en kaba işkencedir. Yunan mitolojisinde Odin’in laneti sebebiyle nefes almayı sonsuza kadar bilinçli yapmak zorunda kalan su perisi gibi yaşamayı sürekli yaşadığını düşünerek geçiren ve yürüdüğünü aklından çıkaramayan insanlar da lanetlidir (Odin’in Laneti, 1970). Onların gülümsemeleri sahte, adımları korkakçadır. Yalnız bir yolcu gül görse dikeninden çekinir, su görse boğulacak sanar, sabahları Güneş’e küfredip geceleri karanlıktan korkar. Tek başına bir insan kendi gölgesinden korkar. Halbuki yalnızlığı aşmış olan, gölgeye şefkatle bakıp ışığın yüceliğine saygı duyar. “Ayaklarına dokunurum gölgede, ellerine ışıkta/yol gösterir bana kartal gözlerin uçarken de” (Neruda, 2017, ss. 19). Elbet bilir, en büyük hüsranı bile yalnız yaşamayacak ve ikiye bölecektir. En uzak yol en iyisidir onun için içindeki olası hudutsuz sefalete rağmen çünkü asla yalnız yürümeyecektir.Kusurlu bir hayatın ilacı, seni bırakmayacak tek bir insandır. Güvendir o insan, onun olduğu yer güvenlidir dolayısıyla. Paranoyanın ezeli düşmanı, huzurun yegâne anahtarı. Kötülükten uzaklaşmanın yolu insanlardan kaçmak olmamalıdır, onlara güvenmemek veya onları yok saymak insana huzur vermez. Huzur bizatihi insandadır, insanın insana olan aşkındadır ve onu ancak başka bir insan çıkartabilir. KAYNAKÇA:Neruda, Pablo. (2017). Ayaklarına Dokunurum Gölgede. Can yayınları.Patoﬁzyolog. (1970, Ocak 1). Odin'in Laneti. Retrieved from http://patoﬁzyoloji.blogspot.com/2012/01/konjenital-santral-hipoventilasyon.html.FATİH MUSAB BOZKURTFasaryalıktan Kâzım Beyliğe…/ Başak Çorak Ben bunları çok sonraları öğreniyorum. Çalıştığı işlerden kovulmasının ve Güzide Hanım’ın yanında çalışırken yaşadığı vurulma vakasının üstüne bir de nişanlısının yalanı eklenince Fasarya ne yapacağını şaşırmış. Ama o zamanlar artık farkına varmış hiçbir işte tutunamadığının, hiçbir işe yaramadığının. Kendisi ile ilgili böyle bir gerçekle karşılaşıp sonunda kaderini kabul edince de ne yapacağını bilememiş adamcağız ve en sonunda boş boş dolanan biri hâline gelmiş. Gitmeden önce onunla konuşup aslında benim ondan bir farkımın olmadığını söylemem az da etkilemiş onu. Başka işlere girmeye çalışmış; bazılarına hiç almamışlar çorak kolundan dolayı, diğerlerinden ise bir bahanelerle kovmuşlar bizim Fasarya’yı. Tabii bir insan her girdiği işten kovulunca da elini kolunu çalışmaktan çeker. Fasarya da aynen öyle yapmış. Günler günleri kovalarken, Fasarya’nın karşısına hayatını değiştirecek bir adam çıkmış. Ben büyüdüğümüz yere döndüğümde karşılaştık; o zaman anlatmıştı başına gelenleri. Şık giyimli, gösterişli, eli yüzü düzgün bir adammış. Hayattan çok çekmiş olan Fasarya, adamla göz göze dahi gelmemeye çalışmış ama nafile. Adam en sonunda bizim Fasarya’nın yanına gelmiş, oturmuş. Kendini tanıtmış. Fasarya’nın yalancı eski nişanlısını tanırmış. Kadın, Fasarya’ya yaptığının yanlış olduğunu anlayıp ona yardım etmek istemiş. Adam da Fasarya’yı bu şekilde tanıyormuş. Bunun üzerine aralarında bir sohbet başlamış ki sonu bir türlü gelmemiş. Adam, işlettiği kahvenin yönetimi konusunda Fasarya’dan yardım istemiş, bir de güzel bir maaş teklif etmiş. Fasarya önce reddetmiş. Yine başıma bir şey gelir korkusuna işi kabul edememiş. Adam da teklifini tekrar düşünmesi için Fasarya’ya yarına kadar zaman vermiş. Fasarya mahalledekilerle konuşmuş, ne yapması gerektiği hakkında fikir almaya çalışmış. Herkes ona gidip çalışmasını, bir de o işi denemesini önermiş. Hem Fasarya daha ne isteyebilirmiş ki; hem yönetici olacak, hem de güzel bir maaşı olacakmış. Hem zaten kahvede daha önce çalıştığından işlerin nasıl yürüdüğünü de biliyormuş ondan rahat bir biçimde para kazanabileceğine karar verip teklifi ondan sonraki gün kabul etmiş. Ve böylelikle bizim hiçbir işe tutunamayan Fasarya, müdür olarak kahvenin başına geçmiş. Günler günleri kovalamış. Her şey yolunda gitmiş. Ama Fasarya’nın içi rahat değil. Şimdiye kadar girmiş olduğu işler kötü sonuçlandığından bu işin de sonunun kötü olacağını düşünüp kendini hep tedirgin etmiş. Halbuki Fasarya kahvenin başına geçtiğinden beri mahalledeki en çok iş yapan kahve olmuş ve herkes Fasarya’nın bu işteki yeteneği hakkında konuşur olmuş. Artık ona Fasarya diye seslenen kişi sayısı bile bire, ikiye düşmüş. Artık herkes Kâzım Bey der olmuş. Ama yine de bizim Fasarya’nın içi bir türlü rahat etmemiş. Bu arada kahve o kadar tutulmuş ki mahallede daimi müşterileri bile varmış. Kahveye girerken Fasarya’ya selam verip öyle içeri girerlermiş. Yani anladığım kadarıyla o dönemde mahallede Fasarya’dan ünlüsü, iyisi olmamış. Bu daimi müşterilerden biri de Mehmet Bey. Mehmet Bey, zengin ama hiçbir zaman kibirli, insanları hor gören biri değilmiş. Bundan dolayı da Fasarya onu pek severmiş. Ne zaman kahveye gelse önce birlikte oturup sohbet ederlermiş ondan sonra Mehmet Bey’i iskambil kartlarıyla yalnız bırakırmış Fasarya. Bu arada Mehmet Bey’in güzel mi güzel bir de kızı varmış. Tüm mahalle onu konuşur, mahalledeki tüm erkekler kızla tanışabilmek için sıraya girerlermiş. Fakat bizim Fasarya insanlar hakkında öyle şeyler düşünüp planlamaz. Tabii ki o da beğenmiş kızı ama hiçbir zaman Mehmet Bey’e ağzını açıp da bu konu hakkında tek bir kelime bile etmemiş. Bir gün yine Fasarya’yla olan konuşmaları sırasında Mehmet Bey, Fasarya’nın üzgün ve tedirgin olduğunu fark edip ne olduğunu sormuş. Fasarya da başına gelenleri ve bu yaşadıklarından dolayı yine işinden olacağı korkusundan tedirgin olduğunu anlatmış. Bunu duyan Mehmet Bey, “Ne konçina varmış kahvemizde de haberimiz yokmuş.” demiş. Konçinanın ne olduğunu bilmeyen Fasarya hiçbir şey anlamayarak bakakalmış. Mehmet Bey devam etmiş: “Bak şimdi sana iskambil kartlarıyla ilgili ilginç bir şey anlatacağım. Dikkatli dinle ki sonunda anlayacaksın kendi hayatının aslında bu kartların içinde olduğunu. Benim en sevdiğim kart üstünde Jolly Joker yazan karttır. Gülen suratıyla eğlendirir oyuncuları ama pek fazla oyunda kullanılmaz. Bunun dışında iskambil kartlarının babası olan Aslar vardır. Bunlar her oyundaki en nitelikli, en güçlü, en acımasız kartlardır. Bu huylarından dolayı ben Asları pek sevmem. Bunlardan sonra Papazlar, Kızlar, Valeler gelir. Papazlar aile babası, Kızlar da onların canlarından çok sevdiği biricik kızları. Ben bu baba- kız kartlarından en çok Kupa Papazı ile Kupa Kızını severim. Benim gözümde Joker kartlarından sonra en cana yakın, en sevecen kartlar bunlardırlar. Kupa Kızı güzel mi güzel bir kızcağızdır. Kimse hakkında kötü bir şey düşünmez, kimseye yalan söylemez. Anlayacağın tam ideal bir eştir Kupa Kızı. Kupa Papazı ise kızını çok seven bir babadır. Hiçbir zaman onu istemediği şeyleri yapmaya zorlamaz. Diğer insanlara karşı da her zaman iyi kalplidir, kimseyi hor görmez, aşağılamaz. Bunlardan sonra geriye Onlar, Dokuzlar, Sekizler ve Yediler kalır. Bunlar geçiş basamağı kartlarıdır. Kötü olmamalarına rağmen iyi de değillerdir ama zamanı geldiğinde işe yararlar. Şimdi de konçina dediklerime gelelim. Konçinalar Altılar ve altıdan düşük değeri olan kartlara denilir. Bir oyunda bu kartlar geldiğinde oyuncular sinirlenir çünkü açıkçası hiçbir işe yaramaz bu kartlar. Puan getirmezler; sadece yer kalabalığı yaparlar. Senin anlattıklarından anladığım kadarıyla sen de işte zamanında konçina yerine konulmuşsun. Uzun bir süre bundan dolayı hayatın zor geçmiş. Şimdi de o yaşamış olduğun hayatın etkisini taşıyorsun. Ama bak bir etrafına. Mahallenin en çok iş yapan kahvesinin başında sen varsın. Mahalledeki herkes seni ve senin yeteneklerini konuşuyor. Bence artık senin de kendine güvenmenin zamanı gelmiş Kâzım Bey. Kendine güven ki o konçina statüsünden çıkıp bir Kupa Papazı hâline gelebil.” Bunları söyledikten sonra Mehmet Bey oyununa dönmüş, Fasarya da hiçbir şey söyleyemeden masadan kalkmış. Mehmet Bey’in söyledikleri onu çok etkilemiş olacak ki ondan sonraki günlerde kendine bir güven gelmiş, etrafına olan ilgisi artmış. Kahveyi daha da genişletmiş, en sonunda da biriktirdiği paralarla satın almış. Bana bunları anlattığında Fasarya’yı tebrik ettim ve uzun süren çabalarının, çalışmalarının sonucunu en sonunda aldığına sevindiğimi söyledim kendisine. Biraz da kendimden ve yaşantımdan bahsettikten sonra Fasarya, kahvesine gitmek için özür dileyerek kalktı yanımdan ve işinin başına döndü. Ben de mahallede iki gün daha kalıp İstanbul’un merkezine geri döndüm. Hala konuşuruz Fasarya’yla. Her şey iyi gidiyormuş. Kahvesi artık en çok kullanılan kahve hâline gelmiş, diğer kahvelerin kapanmasına sebep oluyormuş. Mahalledeki herkes onu saygıyla anıyormuş, nerede görseler selam vermeden yollarına devam etmiyorlarmış. Bir de Mehmet Bey’in güzeller güzeli kızı ile evlenmiş, iki de çocukları olmuş. Yani kısacası mutlu mesut yaşıyormuş bizim Fasarya. Daha doğrusu Kâzım Bey… GERÇEKTEN YAŞAMAYA DEĞER Mİ? Doğduğumuz ilk andan itibaren bize biçilmiş bir kaftanı ölene kadar sırtımızda taşıyoruz. Nerede olursak olalım ortalama altı yaşında okula başlıyoruz ve kimilerimiz için belki de hiç bitmeyecek bir eğitim sürecine girmiş oluyoruz. Daha iyi yaşam standartları için çok çalışıp, belki de sırf sosyal statümüz artsın diye sevmediğimiz insanlarla saatler boyu aynı ortamlarda basmakalıp muhabbetlere giriyoruz. Sırf farklı coğrafyalarda yetiştik diye sevdiğimiz insanlardan ayrı bırakılıp toplumun kuralları gereği uygun görülen insanlarla bir ömür geçirmek için önemsiz bir kâğıt parçasına imza atıyoruz. Toplum tarafından ötekileştirildiğimiz grupta olduğumuz için dışlanıp hor görülüyoruz. Peki, bu nereye kadar sürecek? Christopher Mc Candless ailesinin istekleri doğrultusunda üniversite hayatını bitirdikten sonra metalaşmış tüketimi inkâr etmek için bir yolcuğa çıkıyor. Bitmek bilmeyen dertlerini dindirmek, insanların aslında ne kadar aciz ve sırf kendilerini daha iyi hissetmek için aynı kandan geldiği canı bile tek bir hamlede sildiğini göstermek uğruna kendini feda ediyor. Yola çıkmadan önce arabasını uçurumdan atıp, bütün parasını yakıyor. Çünkü bunlara gerçekten ihtiyacı yok. Hangimiz böyle bir şeyi yapmayı göze alabilir? Hangimiz gözümüzden sakındığımız mülklerimizden insanlığın yozlaşmışlığını açığa vurmak için vazgeçebilir? Elbet hepimiz gün içinde bazen bunalımlara girip telefonlarımızı birkaç saatliğine kapatabiliyoruz ya da cuma akşamı olduğunda dışarı çıkıp körkütük sarhoş olana kadar içmek yerine evimizin duvarlarında hayal dünyasına dalabiliyoruz. Bazen kimselerin olmadığı yerlerde uzun yürüyüşlere çıkıp kafamızdaki çelişkileri, gönlümüzün yorgunluğunu, içimizdeki fırtınaları bir nebze olsun dindirmeye çalışıyoruz. Ama sadece bir süreliğine sonra monotonlaşmış hayatımıza geri dönüyoruz. Christopher bunu gençliğinin en canlı en üretken ve aynı zamanda en tüketici olduğu dönemde nefesinin son demine kadar yapmayı göze aldı. Çünkü bir amacı vardı. Çevresindeki metalaşmış insanlardan ve onların sahip olduğu mülklerle böbürlenmelerinden bıkmıştı. Elbet her şeyi görmüş, bütün insan tiplerini tanıyıp böyle bir karara varmış olduğunu söyleyemem. Ama yine de aydınlığa ulaşmak için her şeyi bilmeye gerek yok. Uzun ve zorluklarla dolu bu yolculuğunda kendi gibi fani bedenini yollara sürmüş bir sürü insanla tanışıyor ve bu tanıştığı insanlar sayesinde yoluna devam etme enerjisi buluyor. Çünkü yola devam ettikçe kendini gerçekten mutlu hissettiğini bakışlarında gördüm. Ama filmin sonunda yanlış bir şeyi yiyip acılar içerinde kıvranırken bütün yol boyunca inkâr ettiği bir şeyi fark etti. “Mutluluk paylaşıldığı zaman gerçektir.” Her ne kadar çıkar üstüne kurulmuş ilişkilerden, en yakın arkadaşlarını bile kıskandırmak için satın alınan bin hayvanın canı uğruna dikilen postlardan, kendini temize çıkarmak için yapılan ihanetlerden bunalsak da yarayı açan insan olduğu gibi merhem olan da insandır. Ne kadar kaçmaya çalışsak o kadar çevresinde dönmeye başlıyoruz. Aslında çelişkili davranışlarımız istemsiz olan bir şey değil. Çünkü ihtiyacımız olan şeyi hiçbir zaman tam olarak bilemeyeceğimiz için bazen kaçıp kurtulmak bazen de hiç ayrılmamak istiyoruz. Çünkü yine bildiğimiz gibi bize en çok zarar veren şey aslında ihtiyacımız olan gücü barındırıyor. Yani bizi değerli yapan bizden olmayandır. Aynı Chris gibi 2014 yılının bir ekim sabahında Mehmet Pişkin elinde son sigarası, damağında son şarap tadıyla intihar etti. O, Chris’e nazaran belki daha çok yaşayıp hayatın uçlarını modern çağın plazalarında tatmıştı. Ama yine de yoruldu. Herkesin aynı olmasından, gülüşlerin sahteliğinden, düşenlere atılan o son tekmeden o da yoruldu ve dünyanın en samimi gülüşüyle bize veda etti. Mehmet Pişkin, İstanbul, Kişinin kendi çektiği fotoğraf, 16 Ekim 2014. TUVALE VURAN FIRÇA DARBELERİNDEKİ SESSİZ ÇIĞLIKLAR 1930’lu yılların sonu çeşit çeşit ihtirasla kavrulan bir benliğin, gereksiniminin ötesinde öldürme içgüdüsünün ve korkuyla karışık panik halinin vücut bulmuş biçimi olan insanların, güç denen ateşten bir ağırlığı sırtlamış olanların, ölümün soğuk ve acımasız nefesini dünyanın geri kalanıyla paylaştığı zamanlardı. Tıpkı bir önceki seferde ve ondan da bir öncekinde olduğu gibi... Başroldeki isimler bir kez daha değişikliğe uğradığında ve sıradan hayalleri olan birçok masumun hayatlarını kaybetmesine sebep olacak silahlara bir yenisi eklendiğinde tarih sahnesinde takvim yaprakları İspanya’nın Guernica kasabasında yaşanan katliamı, kadınların ve çocukların çoğunluğunu oluşturduğu onlarca kişinin hayatlarını kaybettiği veya ciddi olarak yaralandığı o günü gösteriyordu. Pablo Picasso gazetelerin başköşesinde yer bulmuş yürek burkan fotoğraflardan sağ kalanların gözlerindeki içten hüznü, alışılmadık açılarla yüzükoyun yerde yatan gencecik bedenlerdeki sönmüş umutları ince ince dokuduğu eseriyle, Guernica tablosuyla, kalanlarla buluşturmayı ve savaşın karanlık taraflarına perde olmayı başarıyor. Savaşın yıkıcılığını, insana ve insanlığa verdiği zararı anlatabilmek için on binlerce kelimenin ve ortaya çıkacak sayısız söz diziliminin oluşturacağı bir okyanusta debelenmek ve su yüzeyinde kalmaya çalışmak gerekir. Guernica’nın ilk bakışta uyandırdığı boğulma hissi belki de buradan geliyor. Şaha kalkmış bir at üzerinde resmedilmiş güçlü ve sağlıklı askerlerin kahramanlıklarını ön plana çıkaran pek çok epik eserin aksine savaş hali içinde yaşanan kayıpların getirisi acılara, belirsizliğin insan ruhundaki sarsıcılığına ve barışa olan hasrete vurgu yapması sanat eleştirmenlerince eserin bu denli takdir görmesinin de sebebi. Aynı zamanda onu kimilerince kıymetli kılan bir diğer özelliği ise sanat camiası tarafından keskin çizgilerle belirlenemeyen imgelerinde ve farklı boyutlara açılabilmesinde saklı. Picasso’nun günümüzde neredeyse herkes tarafından bilinen ve takdir gören bu yapıtı ilk oluştuğu zamanda, içinde gizli anlamlar taşıyan birçok şeklin birbiri ardına dizildiği bir eser olmasından sebep, anlaşılamamış ve birçok olumsuz yorumla karşı karşıya kalmıştı. Savaş dönemi buhranlarını işleyen ve yoruma açık imgelerle bezeli eser, bombalanan bir kasabanın acısıyla iç içe geçmiş olmasına karşın, Almanların ordu kampanyalarında yer bularak sanat dünyasında belki de ironi kavramının şekil bulmuş halidir. Eseri paha biçilmez kılan noktalardan bir tanesi ise barındırdığı renklerin karşısındakinde uyandırdığı duygusal patlamalar ve düşünsel karmaşalardır. Hisleri sembolize etmek için renkleri etkin bir silah gibi kuşanmış cıvıl cıvıl birkaç resmin aksine; siyah, beyaz ve grinin en basit tonlarından oluşan kompozisyon, karşısındakini bir duygu seliyle baş başa bırakıyor. Siyah ve beyazın ana hatlarını oluşturmasıyla fotoğrafik bir görünüm kazanan yapıt, renk yoksunu görsellerle zenginleştirilmiş eski gazete metinlerin ilk görüldüğü anda şüphesiz bir inanılırlık kazanması misali insanların zihnine kazınmayı ve akıllarında uzunca bir süre yer edinmeyi başarıyor. Yeni günün getirisi pek çok olumsuz durum karşısında dimdik ayakta durmayı sağlayan ve her türlü değişikliğe uyum sağlamayı başaran umut edebilmek yeteneği, insanlara verilmiş en büyük hediye, resmin can alıcı noktası olarak kendini gösteriyor. Küçük bir çocuğun yaptığı bir resmin içerisinden gözler önüne serilen sarı bir güneş, kahverengi dağlar, yemyeşil ağaçların arasına uzanmış masmavi, berrak sular nasıl ki yeni bir baharı, yepyeni bir umudu müjdeliyorsa, Guernica da özenle seçilmiş renklerden yoksun haliyle umut duygusunun eksikliğini, insani değerlerin yıpratılışını ve savaşın insan psikolojisi üzerindeki yıkıcı etkisini su yüzüne çıkarıyor. İnsanoğlu hayal kurmak istediğinde ilk yaptığı şey istemsizce göz kapaklarının düşmesine razı olmak ve bir anlığına bomboş koyu bir karanlığın kendini kuşatmasına izin vermek değil midir? Ardından o karanlığı istediği gibi eğip bükmeye ve en gizli arzularını biçimlendirmeye başlamaz mı? Bir bakıma Guernica’da Picasso’nun sır dolu kutusudur. Ülkesinde yaşanmış ve ruhunda derin bir sızıya yol açmış bu acı dolu olayı sonsuza dek unutmak ama insanlığın her daim hatırlamasını sağlamak için bir tuvale bütün varlığıyla hapsetmiştir. Böylece kafasının içinde susmak bilmeyen çığlıkları en iyi yaptığı şeyle hayal gücünü değdirdiği fırçasını tuvaline sürterek savaşın yarattığı dehşeti ve keşmekeşi ölümsüzleştirmeye çalışmıştır belki de. KAYNAKLAR Picasso, Pablo. Guernica. 1937. Yağlıboya. Kraliçe Sofia Ulusal Sanat Müzesi. Madrid. Selin KAYA Pınar Babalık, 21401098 “Ama biz onlara benzemeyiz. Niye mi? Çünkü… çünkü yanımda sen varsın, beni kollarsın, senin için de ben varım. Niyesi bu işte.” BENİM GÖZÜMDEN FARELER VE İNSANLAR Fareler ve İnsanlar kitabını öncelikle Lost adlı diziyi izlerken karakterden biri aracılığı ile keşfettim. Karakterin repliklerinde sıkça bu romana göndermeler yapılıyor, yaşadığı hayat romanın başkahramanlarından olan George’unkine benzetiliyordu. Kitabı yıllar önce diziyi izlemekteyken okumuştum, daha sonra lisenin başında tekrar bir ödev gereği hiç sıkılmadan okuyabilmiştim. Bu kez kitabı üçüncü okuyuşumda kafamda hikâyenin sonuyla ilgili yeni fikirler oluştu, çünkü her okuyuşumda diğer başkahraman olan Lennie’nin ölümü beni derinden etkiledi. İşte benim hayal dünyamdan Fareler ve İnsanlar’ın sonu… Lennie ahırda Slim’in köpeğinin yavrularıyla oynuyordu yine. George’un da dediği gibi, köpekler farelerden daha dayanıklılardı ve onları bu nedenle daha sıkı sevebilirdi. George asla yalan söylemezdi. Yumuşacık yavruları baştan sonra sımsıkı okşamayı, parmaklarının arasında tüylerinin yumuşaklığını hissetmeye bayılıyordu. Sonra bir an yavrulardan birinin boynu kırılıverdi. “George öğrenirse tavşanlara bakmama asla izin vermez” diye düşündü Lennie panik içinde; “Neden öldün sanki? Şimdi seni bir köşeye atsam fark etmezler değil mi – ama hayır George anlar, o her şeyi anlar”. Hemen koca, hantal elleriyle ceketinin içine sokuşturuverdi ölü yavruyu Lennie. O sırada Curley’nin karısı her zamanki gibi makyajlı, süslenmiş haliyle Lennie’nin yanında belirdi. “Onunla konuşma, George onun başına bela olacağını söyledi unutma” diye tekrarlamaya koyuldu Lennie kendi kendine. Tekrar tekrar söylerse unutmazdı. Curley’nin karısı Lennie’nin yanına sokuldu ve o sırada ölü yavruyu fark etti. Masum yüzünü takınıp Lennie’yle konuşmaya çalıştı. Kız kimi zaman gülüyor, kimi zamansa ona ne kadar yalnızlık çektiğini anlatıyordu. Lennie her zamanki gibi anlamadan dinliyordu kızın söylediklerini. O sırada gözünü dokunmak istediği elbisesinden ve saçlarından alamıyordu. Bir kadın olarak onu arzulamıyordu ancak sadece beğendiği, gözünü alan şeylere bir çocuk edasıyla dokunmak istiyordu. Kız ona izin verdi. Lennie elini kızın saçlarında gezdirirken elini çekmeyi başaramadı. Kız bağırdıkça Lennie Weed’e olanları hatırladı ve panikledi. Panikledikçe bağıran kızın ağzını daha sıkı kapatıyordu, bir an tavşanları düşündü ve elini gevşetti, kızın güçlü çığlığını duyar duymaz bir anda daha çok sıktı ve kız öylece kaldı. Lennie kızın kolunu kaldırdı ancak kol geri yere düştü. Lennie istemsiz bir çığlık attı, bunu duyan George hemen ahıra koştu: “Yüce Tanrım, yine ne yaptın Lennie, sana bu kadından uzak durmanı söylemiştim, söylemiştim!” “George bana kızma, denedim ger-“ “Bırak bunları Lennie, hemen çık buradan ve Candy’yi bul!” “George tavşanlara bakmama izin vere-“ “Kes sesini dedim seni lanet olası! Hemen Candy’nin yanına git!” Pınar Babalık, 21401098 George kadının nabzını kontrol etti, hafif de olsa bir kalp atımı hissetmesiyle rahatladı. Kadın kendine geldiğinde bağırmaya devam etti, George onu sakinleştiremedi – ta ki Crooks gelene kadar. Crooks onca yıllık yalnızlığın verdiği kitaplardan sabrı ve bilgeliği öğrenmişti. Kadını bundan Curley’e bahsetmezse onlarla kaçabileceğine ikna etti. Gün ağarmadan eşyalarını hazırladılar, eksik olan son 100 papeliyse Curley’nin karısı sayesinde elde ettiler – kadın evde değerli ne bulduysa yanlarına aldı. George bahsettiği kadına mektubu hemen 100 papellik kaparo ile yolladı. Slim onları Soledad’a kadar bıraktı, bu kaçışı ondan başka kimseye söylemediler. Hep sözünü ettikleri hayale kavuştular böylece, Curley’nin karısını ise sanatçılık hayalleri için kendi yolunu izlemeye bıraktılar. Beş dönümlük, küçük yel değirmenli, barakalı, kümesli çiftliklerine yerleştiler. Bahçede kiraz, elma, şeftali, birkaç tane de dut ağacı… Tavşanları da unutmamak lazım tabii… George ve Lennie’nin hayaline Crooks ve Candy de ortak oldular. İşte böyle geçinip gittiler, fareler ve insanlar… Z. Elvin Sevil 21501181 İMKÂNSIZI ÇİZMEK Eserlerinin derlendiği Gürbüz adlı kitabını aldığımdan beri kendine özgü stili ile zihnimde yer etmiş ve eserlerine bakmaktan sıkılmadığım bir sanatçı olmuştur Gürbüz Doğan Ekşioğlu. Alışılmışın dışında kompozisyonları ve yumuşak renkler ile süslenmiş çeşitli konulardaki resimleri bana hep ilham vermiş, çizmeyi ve çizilmesini sevdiğim şeyleri fark etmeme ya da hatırlamama yardımcı olmuştur. Yukarıdaki adı olmayan bu resim ise, içindeki imkânsızlık ve sakinlik ile Gürbüz Doğan Ekşioğlu’nun en sevdiğim resimlerinden biridir. Baktıkça kendi düşüncelerimden ve duygularımdan parçalar bulduğum bu resim canlı desenleriyle zihnimde yepyeni ve rengârenk fikirler uyandırmıştır. Kısacası bu basit kompozisyon benim için sanatçıların bir resimle imkânsızı mümkün kılabileceğini (bir kez daha) somutlaştıran keyifli bir ilham kaynağı olmuştur. Bana göre hayal gücü, insanın gerçek dünyadaki değişmezlikten kaçabilmesini sağlar, fizik kurallarıyla çerçevelenmiş değil gerçek olamayacak şeylerin olduğu bir dünya yaratır. Hayal gücünün kalemle, kâğıtla, kelimelerle ya da notalarla vücut bulması da imkânsızı gerçekleştirmektir; mümkün olmayan fikirler ve cisimler somut araçlar üzerinden gerçekle buluşur. Bu yüzden bence Gürbüz Doğan Ekşioğlu’nun bu resmi de tuvaller ve boyalar, çizgiler ve renkler ile her şeyin mümkün kılınabileceğinin göstergesidir aslında. İmkânsızı çimenin mümkün olduğu kadar bir yandan da bunun son derece ilginç bir doğallıkla yapılabileceğini de somutlar. Gerçekten de fiziksel boyutu aşmak pek çok resimde bu kadar doğal bir şekilde yapılmamıştır herhalde, çünkü iki cisim arasındaki alışık olduğumuz bu ilişkinin bu şekilde ayaklar altına alınması hiç göze batmaz. Her şey o kadar yerindedir ki resimdeki gerçeği olduğu gibi kabullenmek insanın elinde değildir. Son derece ılık ve uyumlu renkler, belli bir desende giden duvar kâğıdı ve masa örtüsü ve en nihayetinde her mutfakta görülebilecek bir meyve bıçağı… Resmin ortasındaki gerçeğe karşı duran “olanaksızlık”tan başka insanın dikkatini çeken bir şey yoktur, resmin bütün parçaları o alışılmış mutfak kompozisyonunun içine oturtulmuştur. Bu olanaksızlığın içinde ise kırmızılığından sadece armutla birleştiği yerde ödün vermiş kararlı bir elma ve mülayim bir armut… Başka gözler için de öyle midir bilemem ama bütün bu gerçeküstülüğe rağmen benim bu duruma hiç isyan edesim gelmemiştir; aksine sadece bu gözümün önündeki yeni dünyaya bakıp o dünyadaki kurallarını, o dünyanın gerçeğini farkında olmadan kabullenmişimdir. Kısacası, Gürbüz Doğan’ın basit şeyleri imkânsız bir şekilde çizmesinin zihnimde yarattığı ilk izlenim de kalemin kağıtla buluştuğu o dünyada hiçbir şekilde engel olmadığı her şeyin ve hatta sürreal olanın bile gerçekleştirilebileceğini her baktığımda hatırlatmıştır. Şekil 1 Şekil 2 İmkânsızlığın bu tasvirinde kendime yakın bulduğum bir başka taraf ise Gürbüz Doğan Ekşioğlu’nun bir şeyler anlatmaktan ya da bir mesaj vermekten çok sadece canı istediği için çizdiğini hissetmemdir. Yani bir ille de bir şey mesaj vermektense bir gün bir ağacı otururken ya da bir fincanı kulp yerine kanatla düşünmüş ve sonra da çizmiş olduğu izlenimi her noktaya sinmiştir bana göre. Bu resim Gürbüz Doğan Ekşioğlu’nun diğer birçok resmi gibi imkânsızlığı ile doğaldır ve anlaşılmasa bile güzeldir. İşte tam da bu yüzden resimleri bu kadar ilham vericidir ya! Resimlerin düşündürücülüğü tartışılamaz ama sanki zorlama bir iddia yok gibidir de, çünkü ressam sadece içinden geleni ortaya koymuştur. Resimlerin ardında spesifik bir anlam var mı diye sorgulayan ve sonra da herhangi bir mesaj ya da elle tutulur bir anlam bulamayan biri olarak, özellikle bu resimde ilk bakışta göze batan bir mesaj verme kaygısının olmaması, benim için resmin doğallığını ve samimiyetini artırmıştır. Kısacası tek bir amaç, tek bir hikâye yoktur bu resimde yani herkes istediği anlamı bulabilir. Dolayısıyla resmin sadece sanatçının içinden geldiği için de çizilebileceğini hatırlatan bu eser, alışılmış şeyler içinde de imkânsızlığın keşfedilebileceğini de göstermiştir. Ayrıca resmin içinde istenebilecek her türlü anlamın bulunmasına ve resmin herkese açık olmasına olanak sağlanmıştır. En nihayetinde, Gürbüz Doğan Ekşioğlu’nun bu resmi basit bir manzaranın ardında ne gibi anlamlar yaratılabileceğinin müthiş bir örneğidir bana göre. Hayal gücünün yardımıyla basit ve “gerçek” cisimlerden nasıl imkânsızlığının yaratılabileceğini de hatırlatmakla beraber, aynı zamanda gerçeküstü olanın da doğal hale getirilebileceğinin teknik açıdan son derece zarif ve sakin bir şekilde vurgulanmasıdır. Beni her zaman esinlendiren çok sevdiğim bir çalışma olmakla beraber, içindeki “kargaşa”ya rağmen içimi hep huzurla dolduran bir resimdir. Uyumu, sadeliği ama bir o kadar da çarpıcılığıyla imkânsızın gerçekten de mümkün kılınabileceğini ve sanatçının kendi dünyasında işleyen kuralları gerçek dünyaya kabul ettirebileceğinin en keyifli ve güzel göstergelerinden birisidir. Ve elbette resmin sadece sanatçının içinden geldiği için de çizilebileceğini hatırlatan bir ilham kaynağıdır. Şekil 2. Anlamlı bir mesaj verme amacı taşımadan öylesine, içimden geldiği için çizmiş olduğum bir resim BOZULAN DÜZEN BİREYSELLEŞEN DÜNYA Her gün uyanıp dışarı çıktığımda yeni insanlar görmekten ve onların nasıl davrandığını izlemekten büyük keyif duyuyorum. Herkesin kendine göre bir yaşayış tarzı ve davranış biçimleri var. Ne kadar insanların kendine göre farklı yaşayış tarzları olsa da özünde hepimiz belirli toplum kurallarına ve başka insanların düşüncelerine göre yaşıyoruz. Toplum kuralları benim gözümde insanları kısıtlayan bir şey olsa bile, şunu çok iyi biliyorum ki bu kurallar insanları düzene sokma ve belirli kötü davranışlardan uzak tutması bakımından çok büyük önem taşıyor. Ne yazık ki zaman zaman bu kuralların bozulduğunu düşünmeden duramıyorum. Sanki insanlar artık kuralları, düzeni ve daha fazlası yanındaki insanları umursamıyor. Herkes bireysel, kendi çıkarları adına yaşamaya başlamış gibi geliyor ve bu duruma çok üzülüyorum. Kendimize gereken değeri vermeliyiz çünkü bu hayata bir kere geliyoruz. Mutlu, huzurlu olmak ve iyi yaşam sürmek herkesin ortak isteği. Ben de çoğunlukla kendi mutluluğumu diğer insanların isteklerinin önüne koyuyorum. Fakat, bu her zaman kendimizi düşünmemiz ve diğer insanlara karşı duyarsız olmamız anlamına gelmiyor. Sanki zaman geçtikçe, teknoloji ilerledikçe sınırlar kalkıyor ve toplumda herkes her istediğini yapabilirmiş algısı oluşuyor. Kendi yaşantımdan örnek vermem gerekirse, geçen gün dışarıda dolaşırken bir öğrencinin kendinden yaşça büyük bir okul görevlisine bağırdığını gördüm. Öğrencinin neden bağırdığını bilmemekle beraber iyi bir sebebi olsa bile bunun yapılmaması gereken bir davranış olduğunu düşünüyorum. İkisi aralarında tartışıyorlar ve öğrenci saygısız bir şekilde konuşarak, bir kişinin kendinden yaşça birine kurmaması gereken cümleler kuruyordu. Bu olay bana insanların ve kuralların zaman geçtikçe nasıl değişebileceğini hatırlattı. Belki bundan birkaç yıl öncesine gitseydik, insanların birbirlerine daha saygılı ve yakın olduklarını görecektik ya da insanların bu tarz durumlarda daha çözüm odaklı yaklaştıklarına şahit olacaktık. Artık insanlar teknoloji ve para ve bireysel çıkarların etkisi altında oldukları için karşısındakine saygı duymuyor, uzlaşmacı yaklaşmıyor ve duyguları hiçe sayıyorlar. İzlediğim Joker filminde çok güzel bir söz vardı: ‘’İnsanIar, dünyanın onIara izin verdiği öIçüde iyidirIer. İşIer çığırından çıktığında, sözde medeni geçinen bu insanIar, birbirIerini yiyecek.’’ Bu söz dünyanın ve insanların yavaşça geldiği durumu çok güzel anlatıyor. Kurallar varken insanlar belli davranışlara uymaya mecburlar ya da toplumsal kurallar varken başka insanlara kötü gözükmemek adına belirli iyiliklerde bulunuyorlar fakat bu kurallar ortadan kalkmaya başladıkça kimse başkalarının düşüncelerini ve yaptıklarının sonuçlarını umursamıyor. Artık 13-14 yaşlarındaki kızlar makyaj ve kıyafet tercihleriyle kadın gibi duruyorlar. Estetik modası yüzünden herkes birbirine benziyor. Daha da üzücü olanı herkes internette bir şeyler paylaşmaya o kadar takmış durumda ki yanındaki insanlarla iletişim kurmadıkları gibi sürekli güzellik, zenginlik yarışındalar. Bu yarış sırasında kimin üzüldüğünü veya kimin acı çektiğini asla umursamıyorlar çünkü artık önemli olan sadece tek ve en iyi olmak. Joker’de aslında normal bir hayat sürerken, belki bu yüzden delirdi çünkü o insanların sadece kendisine değil başkalarına da kötülük yaptığını ve düzenin bozulduğunu fark etti. Filmde beğendiğim repliklerden biri de Joker’in söylediği: ‘’Bu dünyada hayatta kaImanın tek mantıkIı yoIu, kuraI tanımamaktır.’’ sözü. Aslında bu söze çok katılmıyorum çünkü herkes istediğini yapıp kural tanımasaydı, dünyada kaostan başka bir şey olmazdı. Günümüzde insanların kural tanımadan her şeyi yapabileceğini sanması, bizlerin özüne yani duygularımıza, etiğe ve değerlerimize zarar vermekten ileri gitmiyor. Fakat filmdeki bu repliğe başka açıdan bakmam gerekirse eğer çoğu kişi kuralları ve değerleri artık umursamıyorsa ya bunu değiştirmeye çalışmalı ya da uyum sağlamak ve kendimizi korumak adına bizler de kural tanımamalıyız. Kurallar ve değerler insanlar üzerindeki etkisini kaybetmeye devam ettikçe insanlar bireyselleşmeye ve kendi çıkarları uğruna başkalarını hiçe saymaya devam edecekler. Bu sadece toplumu değil, toplumun tüm bireylerini olumsuz yönde etkileyecek. Yapabileceğimiz tek şey bunun farkına varmak, düzensizliğe ve kuralsızlığa karşı olmak ve daha duyarlı bir insan haline gelmek ya da bu sisteme ayak uydurup hayatımızı devam ettirmektir. KAYNAKÇA Phillips Todd (Direktör). (2019). Joker [DVD]. Amerika Birleşik Devletleri: BRON Stüdyoları. Elif Su Ergöçmez Enes Özen Özen,1 21402157 TURK 101-13 Başak Berna Cordan 24.11.2014 Hayatımın Aynası Türkçe Rap..! Evet adamım belki de hayatımın en büyük tutkusuydu. Yine sıcak bir yaz gecesi kendimi underground rap konserinde ritmin havasına kaptırmış bir şekilde buldum. İnsanların ritimle birlikte hareket edişi sözlerin kulaklarda yankılanışı atmosferi bir üst düzeye taşımış herkes müzik eşliğinde sarhoş olmaya bir adım daha yaklaşmıştı. Müzikle tanışmam ve hayatımım bu ritme adamam aslında çok erken yaşlarda gerçekleşmişti. Klasik müzikten rock müziğine kadar çok çeşitli bir yelpazenin her bir parçasını dinlemeye başlamıştım. Zamanla şu soruyu kendime sormadan edemiyordum, insanlar neden müzik dinler? Neden müziği bir ihtiyaç olarak görürler? Evet, insanlar kendi hayatlarının yansımalarını müziğin melodisinde hissettikleri anda müziğin büyüsüne kapılırlar ve ardından kendilerini ifade edebilecekleri melodileri arayarak doyumsuz bir açlığın peşine düşerler. Peki, neden rap müziği seçtim neden diğer türler bana çok sıradan gelmişti? Çünkü müzik yaşamı anlatmalıydı, içinde bulunduğum durumu en saf haliyle süzgecinden geçirip tarafsız bir merceğin altında didik didik ettikten sonra bana en gizli saklı yönlerini göstermeliydi. Hayatlarımızın karmaşasının ve anılarımızın birkaç kelimeyle anlatılması hislerimizin es geçilmesi gibi geliyordu. Bu sebeple rap kültürüne giderek yaklaşmaya başladım ve hayatımın büyük bir kısmını bu müziğin geliştirilip doğru bir şekilde anlatılarak insanlardaki dogmaların yıkılmasına harcadım. Müzik bir heves ve bir nefesten daha fazlasıydı, müzik tutkuların bir potada eritilip kültürleri yansıttığı bir aynanın kırık sesiydi. Cesaretlerine şapka çıkaramayıp korkularına yenik düşen insanlar ise kendi yaşamlarını anlatmak yerine toplumun sıradan ortak yaşamlarını ele aldılar ve maalesef kaybettiler. Çünkü müzik denilen olgu ne kadar notalarla insanların ortak dili özelliğini almışsa da hissettirdikleri kişiye özel olmaya devam etmektedir. İşte rapi rap yapan özelliği de budur. Toplumun çoğunluğuna değil çekirdek bir kitleye hitap etmesi ve tüm derdini bu kitleyle paylaşması, aynı zamanda diğer müzik türlerinden farklı olarak da ekonomik getirilerinden arınmış olmasıdır. Yani rap Özen,2 müziği, para kazanıp karnını doyurmak için değil söz yazıp duyguları beslemek için ortaya çıkmıştır. Bu yoldan sapan birçok rapçi kitlesini kaybetmiş ve piyasadan hızlı bir şekilde silinmiştir. Çünkü rap müziğinde kelimelerin sıralanışı, kullanılan ritimler ve kişilerin kendine has tarzları kitleyi belirleyen temel unsurdur. Rap müzik benim sadece duygularıma değil aynı zamanda beynime de hitap etmektedir. Kalbim ve beynim arasında kurduğum bu bağ yaşadıklarımı film şeridi haline getirmek yerine bir anı defterine dönüştürür. Yaşananlar an be an gözümün önünde kaymaktansa önüme serilmiş fotoğraflar gibi içinden aranıp bulunmayı bekliyor. Sadece gerçekleştiği an değil öncesi ve sonrası arasındaki bağ canlanıyor kafamın içerisinde. Ve anlıyorum… Evet, hayat sadece bir şeyleri yaşamak değil aynı zamanda onları bir arada hissedebilmek. Çünkü her anı bir diğerini tetikliyor aslında bir diğeri olmadan anlamsızlaşan birçok durum var hayatımızda örneğin doğum günlerimiz. Her doğum gününün benim için anlamı farklı ve bu anlamı farklılaştıran bir önceki doğum günlerimiz. Eğer hepsi aynı olsaydı ve herkes benimle aynı şeyleri hissetseydi doğum günleri neden kutlanırdı ki? Müzikte aynı doğum günleri gibi, eğer herkes dinlediğinde benimle aynı şeyi hissedecekse ve ya yaşamıma dair bir parçasını cömertçe bana sunup şekillendirmemi istemeyecekse ne anlamı var. Anlarımızı ve anılarımızı önemli kılan şey bunların başkahramanının biz olmasıdır. Eğer ben dinlediğim müziğin odağında değilsem başkasının hayatını başkasının dilinden dinliyorsam ne anlamı var… HAYATIN DİŞLİLERİ Hayatta ''her şey'' bir nefesle başlar, bir nefes ile son bulur. Bu iki nefes arasında geçen bir döngüdür hayat. Başı da sonu da birdir çünkü. Her insan farklı biçimde deneyimler bu süreci, bir güne bile dönüp baktığımızda milyarlarca insanın o günü milyarlarca farklı şekilde deneyimlediğini görebiliriz. Buna rağmen onca farklı hayatın içinde insanlar nasıl olur da kendilerine benzeyen birini bulabilirler? Cevap basittir oysa... Milyarlarca farklı deneyim dahi olsa insan insandır, o milyarlarla ifade edilen farklı birçok hayat aslında birbirine o kadar yakındır ki. Nicola Yoon'un Her Şey adlı romanını okuduğumda hayatı benden tamamen farklı bir şekilde deneyimleyen başkarakter Madeline ile öyle çok ortak duygum olduğunu fark ettim ki. Madeline çok ciddi bir hastalıktan muzdarip, dünyaya alerjisi var. Evden dahi çıkamayacak kadar zor durumda. Oysa ben okula gitmek için her sabah erkenden evden çıkıp akşam geç saatlere kadar okulda kalıyorum. Madeline babasını ve kardeşini bir trafik kazasında kaybetmiş, annesi ile zorluklara göğüs germek zorunda. Benim durumumsa neredeyse tam tersi: annem ve babam ile tüm zorluklara beraber göğüs geriyoruz. Bunca zıtlığa rağmen Madeline'ın hissettiği birçok şeyi ben de hissediyorum, onun endişelerini paylaşıyorum yeri geliyor. Dış dünyadaki birçok şeye alerjim yok belki ama evde olmak beni güvende hissettiriyor, bir yandan da uzak diyarların düşünü kuruyorum. Görmediğim yerleri görmenin arzusu sarıyor vücudumu. İlk aşkımı bekliyorum ben de, belki karşı evin camında bir gün gelir de karşılaşırız diye çiçekler koyuyorum camımın önüne. Benim de basit günlük dertlerim oluyor, derslerdeki başarımdan endişe ediyorum dünyanın herhangi bir yerindeki öğrenciler gibi. Gün geliyor içimi umut kaplıyor, her şeyin çok güzel olacağına inanıyorum; gün geliyor, en sevdiğim bile beni içine düştüğüm karanlıktan çıkartamıyor. Bu ve daha nice duyguları milyarlarca insan deneyimliyor, ha bugün ha 20 yıl sonra fark etmez. Duyguların çoğunun evrensel olduğunu bir kez daha anlıyorum bu kitapla. Nerede yaşadığın, yaşın, sağlık durumun ya da ruh halin fark etmez. Hayatın dişlileri sen var oldukça dönmeye devam ediyor ve sen sadece sana özel sandığın bu duyguları yaşıyorsun, oysa hayat belki de milyonuncu kez birine yaşatıyor bunu, farkında değilsin. İnsan bencil bir varlık. Hep en kötüsünün kendi başına geldiğini, en büyük dertlerin ona ait olduğunu düşünür durur. Kabul, hayat her zaman herkese adil davranmıyor. Kimisi doğuştan acı çekmeye mahkum bırakılırken kimisi daha doğduğu ilk günden itibaren sevgi ve refah içinde büyüyor. Adaletin olmadığı bir yerde mutluluktan bahsetmek mümkün mü? Pek tabi mümkün. Madeline gibi nice insan evlerinden dahi çıkamayacak derecede zor bir hayat yaşamış olsalar da mutluluğun peşini hiç bırakmıyorlar. Savaşıyorlar, mücadele ediyorlar. Döngüyü kıramayacaklarının farkındalar, gün geldiğinde onlar da herkes gibi son nefeslerini verecekler ancak bu iki nefes arasında geçen zaman tamamen onlara ait. İşte farkı da tam burada yaratıyorlar, klişelerle dolu hayatın içine umut tohumları serperek onu sıradanlıktan kurtarıyorlar. Dişliler dönmeye devam ediyor ancak artık kulağı tırmalayan seslerle değil de sessiz sessiz, ağır ağır dönüyorlar. Onların da acelesi yok çünkü, zamanı geldiğinde duracaklarının farkındalar. Neden tadını çıkarmasınlar ki bu dönüşün? Biz insanoğlunun belki de en büyük hatası bu: dişlilerin dönüşüne öyle bir kaptırıyoruz ki kendimizi, tamamen hipnotize olup sadece onları izliyoruz. Ne zaman duracak diye korkarak bekliyor ancak başka hiçbir şey yapmıyoruz. Sadece bekliyoruz. Oysa hayat denen bu süreç ne kadar da kısa. Sıradanlığa, basitliğe ve tekdüzeliğe rağmen savaşmaktan başka çaremiz var mı ki? Ayşan Ilgın Polat SOSYAL MEDYANIN MASKELİ BALOSU Herkes ünlü olma peşinde artık... Sosyal medyanın doğuşuyla birlikte insanlar gerçekten de tüm ilginin üstlerinde olmasını istiyor. Süpermodel olmak için kendilerini yalanlarla süsleyenleri, başkalarından daha iyi olduğunu göstermeye çalışan ilüzyonistleri sürekli etrafımda görüyorum. Bu bir tür takıntı bence; insanlar şöhret ve zenginlik peşinde kendi hayatlarını riske atmaya hazır. Tabii, tarihte ilk defa böyle bir akım olmuyor. İnsanlık tarihinden beri bir gösteriş ve ün yarışı var. Madame de Prie’ye bakın mesala, herkesin ilgisini kazanmak için hayatından bile vazgeçmeye hazır. Onun bu takıntısı onu yiyip bitirmişti, hayatı Bir Çöküşün Öyküsü olmuştu âdeta. Daha nice “Madame de Prie”ler var bu dünyada, ilgi üstünden kalkınca deliren, her gün sosyal medya’nın bir köşesinde bulunan. Peki Madame de Prie’nin en sevdiği şey nedir biliyor musunuz? İnsanların kendilerini yalanlarla bezediği o gösterişli balolar. Sosyal medya da maskeli bir balodur zaten. İnsanlar her ne kadar dışarıdan güzel gözükmeye çalışsa bile, o gösterişli maskeler sadece içlerindeki vebayı, çirkinliği saklamak içindir. Doğruyu söylemek gerekirse insanların niye bu kadar uğraştığını, neden ilgi çekmeye çalıştıklarını anlayabiliyorum. Herkes hayatta bir iz bırakmak istiyor. Tahmin ediyorum ki bu durum, insanların paranın ve onca materyalin eninde sonunda önemsiz olduğunun farkındalığındandır. Zaten durum böyle olmasa, Kanuni Sultan Süleyman neden tabutundan boş elinin gözükmesini istesin ki? Hepimiz hiçbir şeye sahip olmadan doğuyor ve aynı şekilde ölüyoruz. İşte Kanuni son hareketi ile bize bunu anlatmaya çalışıyor. Gümüş tabakların, altın şamdanlıkların, zümrüt takıların hiçir önemi yok gerçekte. Sosyal medyanın balolarında takılan maskeler de böyledir işte, gerçek hayata dönünce maskeler çıkartılır, bir gün için kiralanan gösterişli kostümler geri verilir. “O zaman önemli olan şey nedir?” diye sorarım kendi kendime. Hayatımı anlamlı kılan nedir? Herhâlde bu sorumun cevabı hatırlanma isteği. Yoksa niye insanlar başta ilgi çekmeye çalışsın ki? Para kazanmaya çalışsalar, tatmin olmayacaklar. Eğlendikleri için yapsalar neden bunu başkalarının yüzüne vurma gereği duysunlar ki? Madame de Prie’nin ilgiye bağımlığı da işte bu noktada karşımıza çıkıyor; hatırlanmak. İnsanların yaptığı onca akrobatik hareketler, yedikleri yemekler, güzel olma çabaları, yalan söylemeleri ve tüm bunları başkalarına göstermek istemelerinin sebebi unutulmamak. Çünkü herkes hatırlanmaz bu dünyada. Herkes Atatürk, Einstein, Mozart, Aristo, Chanel ya da Mu+hammed Ali olamıyor, onlar gibi nesiller boyu hatırlanamıyor. Bu sosyal medya çılgınlığı, insanların kendilerine ve başkalarına yaptığı bir yalandan ibaret. Hayata çaresizce bir tutunuş. Ki bunun bedeli de hayatın ta kendisi oluyor. Unutulmayacak “Selfie”ler çekmeye veya tehlikeli hareketler yapmaya çalışanların hayatını kaybettiğini gösteren haberleri ne yazık ki çok sık görüyorum. İşin daha acısı ise, bu insanların ertesi gün unutulması, Madame de Prie’nin ölümünün birkaç dakika içerisinde herkesin aklından silinmesi gibi. Ne kadar sosyal medyayı ve insanları eleştirsem bile, onları asla yargılayamıyorum. Hatırlanma ve büyük bir şey olma arzusu bende de var. Neden hatırlanmak istemeyeyim ki? Ancak ben sosyal medya ilüzyonistlerinin aksine, gerçekten fark yaratacak şeyler yapmak istiyorum. Kısa bir gösteriye değil de kalıcı bir esere ulaşmak istiyorum, bir sanatçı gibi belki de. Ancak nihayi amacım hatırlanmak değil, insanlığa bir fayda sağlamak. Sosyal medya balosuna gösterişli bir maskeyle katılmak yerine, gerçek benliğimi ve içinde bulunduğum dünyayı güzelleştirmek istiyorum. Hatırlanmak belki yapacaklarımın bir sonucu olur, ancak ben, sadece istediklerimi zevk alarak yapmak istiyorum. Shelley gibi ben de biliyorum ki şöhretin peşinde koşmaya tenezzül etmeyenleri, şöhret kendisi takip eder. Yaptıklarını başkalarının ilgisini kazanmak için değil de, gerçekten o şeyi yapmak istediği için yapan insanlar ünlü olur. Zweig zaten kitabında diyor ki, bir şahıs kendisi hatırlanmayı seçemez, toplum seçer. Toplum da ışığı değil, gerçeği değiştiren insanları seçer. Sosyal medyanın maskeli balosuna maskesiz katılanlar akılda kalır. Bu yüzden benim sosyal medyadaki onca “faker”a tavsiyem, işlerini gerçekten istedikleri için yapmaları. Ekstra beğeni almanız gerçekten beğenildiğiniz anlamına gelmiyor anlayacağınız. Sahte bir hayat yaşamak yerine, gerçekten mutlu olacağınız bir hayatı seçin. Ayrıca belirtmem gerekiyor ki, burada kastım ünlü olma takıntısına girmeniz değil tabii ki. İnanın bana, herhangi bir konu hakkında takıntılı olmak hayatı zindana çeviriyor. Bunu ilk elden yaşadım, benim de mükemmeliyetçilik takıntım hayatın tadını çıkarmamı engelliyordu. Şöyle özetleyeyim; takıntı, Madame de Prie’nin kırsal şatosu. Dışarıdan belki gösterişli, ancak içerisi bir hapishane. İçerisinden çıkabileceğinizi düşünüyorsunuz, ama hâlâ takıntılarınıza bağlı kaldığınızda çıkış imkânsız. Ben takıntımdan kurtulma aşamasındayım ve inanın düşündüğünüz kadar zor bir şey değil. Yani özetle, etrafımızdaki insanlarda bir ünlü olma akımı var. İçimizi güzelleştirmeye çalışmak ve zamanı daha verimli aktivitelerle geçirmek yerine tek yaptığımız şey sahte maskelerle insanların ilgisini çekmek. Ancak bu bir bağımlılıktan farklı değil. Bence biz, insanların ilgisini çekip ünlü olmaya çalışmak yerine, gerçekten bu dünyayı daha iyi bir yer yapmak için, gerçek anlamda mutlu olmak için çabalamalıyız. İşte böyle yaptığımız zaman sevdiklerimiz ve sonra da dünya bizi asla unutmayacaktır, maskeli baloya maskesiz katılan kişi olarak. Kaynakça:  Zweig, S. (2017). Bir Çöküşün Öyküsü. (R. Minareci, Çeviri). İstanbul: Türkiye İş Bankası Kültür Yayınları. Dora Tütüncü Aysın Ece Acar 21300557 İÇİMİZDEN BİR ÇOCUK “Çünkü büyüdükçe arzularım küçüldü, şaşkınlıklarım küçüldü, beklentilerim küçüldü. Büyüdükçe öyle küçüldüm ki içimde taşacak bir şey kalmadı. Büyümenin bir bedeli varsa işte bu, yarım metre uzadım, yirmi kilo aldım ve dünyadan vazgeçtim.” Emrah Serbes - Erken Kaybedenler Bazı hikâyeler vardır, aslında hep hayatımızda olmuştur, hep yanı başımızda bir yerlerdedir, hep bizim içimizdedir ve hep bizi anlatır da, biz fark edemeyiz. Belki bu kadar bizden olduğundan, bu kadar yanımızda olduğundan, bizi anlattığından, içimizden geldiğinden fark edemeyiz. Çocukluğumuza götürür bizi. Çocukken yaşadığımız ama asla anlamlandıramadığımız, asla isimlendiremediğimiz duygularımızı anlatır. Çok nadir çıkar böyle hikâyeler karşımıza ama çıktığında da bizi alır yıllar öncesine götürür. Sokakta misket oynadığımız zamanlara, duvarların arkasında, kendimizi gizleye gizleye ilk sigaramızı içtiğimiz güne, âşık olduğumuzu sandığımız o ilk ana, annemizin bizi terlikle kovaladığı günlere götürür. Balkondan bağıran teyzelerin sesine götürür. Attığımız topla camını kırdığımız amcanın öfkesine götürür. Çok zor bulunur böyle hikâyeler ama, bulundu mu da baş köşesinde durur kitaplıkların. Erken Kaybedenler de her bir öyküsüyle işte tam da böyle bir kitap. Kitabı okurken her bir sayfasında tekrar tekrar hissettiriyor doğallığını, içtenliğini, en önemlisi içimizdenliğini. Asla anlatılamaz denilen ruh halleri öyle güzel betimlenmiş ki kitapta, kitabın küçük karakterleri yerine utanıp rezil olmuş gibi bile hissediyor insan kendini. Kitap erkek çocuklarını, çocukken yaşadıklarını ve ergenlik çağlarını anlatıyor. Her bir hikâye başka bir karakteri, başka bir ‘biz’i anlatıyor aslında. Hikâyeler, diyaloglar asla yabancı gelmiyor okurken. Her birini yaşamış olmak gerekmiyor bu yabancı gelmeme durumu için. Hepsine bir şekilde tanıklık etmiş, hepsini bir şekilde görmüş olduğunu hissediyor insan okurken. Bu yüzdendir ki kitabı bu kadar benimseyip içselleştirmek için erkek olmak gerekmiyor. Emrah Serbes küçük erkek çocukları üzerinden Türkiye’de büyüyen belki de herkesin çocukluğunu yansıtıyor. Bir kitabı, bir insan hayatından belirli bir dönemi anlatan bir kitabı yazmak için çok iyi bir gözlemci olmak ya da yaşadığı şeylere dışarıdan bakabilmiş olmak gerekiyor biraz da. Emrah Serbes bunu o kadar güzel yapmış ki, karakterleri kendimizle özdeşleştirmenin yanında, kitabı okurken sanki Emrah Serbes konuşuyormuş gibi hissediyor insan. Hayalî bir karakteri okuyor değil de, karşısında duran bir erkek çocuğunu dinliyor gibi hissediyor. Bütün duyguları, ergenliğin verdiği cesareti, sertliği, ‘serseriliği’ çok güzel resmediyor her bir öyküsünde. Abisinin sevgilisine âşık çocukları, mahalledeki arkadaşının annesini beğenen çocukları, mahalle maçlarını, kaybedişleri anlatıyor. Kitabın adının Erken Kaybedenler olmasının en büyük sebebi de küçükken yaşadığımızda bizi yıkan, bizi darmadağın eden, hâlâ hafızamızın bir yerinde kazılı duran kaybedişleri, bir yetişkin için hiçbir şey ifade etmeyen yıkılışları öykülerin temeline oturtmuş olması. Hayata, kendine, dünyaya kırgın, herkese kızgın o küçük adamları oturtmuş olması. Kitabın dili de öykülerin temelini destekler nitelikte. Serbes kitabı yazarken oldukça doğal bir dil kullanmış. Bu doğallık zaman zaman rahatlık düzeyine bile gelmiş. Seçtiği kelimeler, kalıplar, yer yer kullandığı argo sözcükler ve kimi zaman kahramanın dudaklarından çıkan küfürler anlatımını oldukça desteklemiş. Kitabın dili, karakterlerin yaşadıkları ve olayların kurgulanış biçimleri kendi arasında öyle güzel bir uyum yakalamış ki, kitabın doğallığını sağlayan en önemli etken bu. Öyle ki kimi yerlerde insanın duygulandığı, kimi zaman da gülmekten gözlerden yaşlar getiren bir kitap. Her bir çocuğun beyninin, kalbinin içine giriyoruz öyküleri okudukça. Herhangi biriyle herhangi bir ilişki kurmanın en zor olduğu dönemde kurulan ilişkiler ve sonuçlarıyla, aslında geleceğimizi şekillendiren her şeyin o ilk sigarayı içtiğimizde başladığını görebiliyoruz. O küçük bedenlerin kurduğu o büyük cümlelerle o şaşkın, saf zamanlarda insanın nasıl sevebildiğini tekrar fark edip duygulanmamak elde değil. “Sevilen her kadın güzel bir şarkıdır, bütün sözlerini hatırlayamazsın belki ama melodisi aklında kalır.” gibi oldukça vurucu sözler bulabiliriz kitapta. Kendini, bizi, çocukluğu ve gençliği anlatılabilecek en doğal şekilde anlatan bir kitap Erken Kaybedenler. Çok ince bir kitap olmasına rağmen içinde barındırdıklarıyla koca bir çocukluğu kapsıyor aslında ve insan bir nefeste okuyabilecekken bitmesin diye yavaş yavaş, ara vere vere okumak istiyor. Öyküler senaryolaştırılıp filme dönüştürülebilecek kadar güzel kurgulanmış. Hatta benim de kitapta en sevdiğim öykü olan ‘Üst Kattaki Terörist’ oyunlaştırıldı ve bir süredir Devlet Tiyatroları’nda sergileniyor. Bize yaşarken farkında bile olmadığımız, her zaman içimizde olan öyküleri anlatan Erken Kaybedenler mutlaka okunması gereken bir öykü kitabı. “Bu hayatta rastgele çevirdiği telefon numaralarında karşısına çıkan seslerden başka kimsesi kalmamış biriyim.” Emrah Serbes - Erken Kaybedenler Ufuk Kaan Özkara 21402177 Turk 102 – 11 Ali Turan Görgü 2 Mart 2016 Hayat Kitabı ve Pişmanlıklar Hayatın hep tercihlerimizden oluşan bir ara yüz olduğunu düşünmüşümdür. Arka planda kararlar verirken biz sadece görsel sonuçları gözlemleyebiliriz. Oysa derinlemesine baktığımızda hayat matematiksel bir programa benzer. Kararlar verilir ve o kararların ışığında yeni tercihler belirir. Bu şekilde düşünüldüğünde hayatı bir ağaçla ilişkilendirmek çok kolaydır. Önce topraktan ana ve tek bir gövde çıkar, bu gövde doğumu yani alternatifsiz tek kararı simgeler. Sonra önümüze ilk dallanmalar yani ilk yol ayrımları gelir. Bu noktada yapmamız gereken çok basit gözüküyor evet, mantığımızı takip edip seçimlere bir yenisini eklemek yeterli sadece. Peki, o zaman insan neden hep başka dalları, olasılıkları düşünür? Neden pişmanlıklar birçok duygunun önünde yer bulur kendine? İşte bu sorular aslında başka bir soruyu oluşturur: ‘İnsan neden asla tam anlamıyla mutlu olamaz?’ Başkarakteri olduğum hayat romanında ben de sürekli bir şeyler daha iyi olamaz mıydı diye düşünüyorum. Önceki sayfaların tekrardan yazılamaz olduğunu bildiğim halde bir şeyleri değiştirmeyi arzuluyorum. Bu istek o kadar aşırı oluyor ki kimi zaman devam etmek istemiyorum bu kitabın yazılmasına tanık olmaya. Sırf önceki sayfalarda istemediğim kelimeler yazıldı diye nefret ediyorum bazen bu kitaptan. Böyle durumlarda kendime, yaşadığım pişmanlığa rağmen geleceğe umutlu bakabileceğimi ve o an neyi yaşadıysam onun çok küçük bir olay olduğunu temenni etmeye çalışıyorum. Ama beynimden çıkan bu düşünce henüz kalbime ulaşamadan sönüp gidiyor. Çünkü kalbim eski sayfalardan nefret etmekle, onları didiklemekle meşgul oluyor. Hüsran, hayal kırıklıkları, ‘keşke’ ile başlayan cümleler… Kâğıttan yapılan zindanımın ayrı birer gardiyanı hepsi, özgürlüğüme ulaşmamdaki engeller, kendi oluşturduğum ve benim gözümde yok edilemez muhafızlar. Ne zamanki daha iyi sonuçlanabilecek bir olayın farkına varsam günlerce aklımdan hep aynı düşünce geçiyor, ‘o ana dönsem ve pişmanlığıma neden olan o kararımı değil de başka seçeneklere yönelsem ne olurdu acaba’. Bu düşüncenin zihnimde canlandığı ilk dakikalarda değişik bir mutluluk yaşarım sanki o karar hayatımı alt üst etmiş ve ben geçmişe dönüp onu düzeltmişim gibi hissederim. Birkaç dakikalığına bütün hayallerim gerçekleşmiş, yaşamım mükemmel bir hâl almıştır. Rüyalarda geçen o dakikaların ardından gerçek hayata sert ve olması gerektiğinden daha çok acı veren bir iniş yaparım. İşte bu noktada üzüntü ve kızgınlık beni esir alır. Alternatif hayatımı ve o güzel yaşama sahip olan ‘beni’ kıskanmaya başlarım; pişmanlığımın büyüklüğüne göre bu his beni belki beş belki de on gün boyunca terk etmez. Bu sürede yaşamın güzelliklerini göremem ve hayat benim için çekilmez olmaya başlar. Adam Philips’in kitabında çok üstünde durduğu hüsran hissinin tutsaklarından biri de bendim. Bir inceleme kitabından bir şeyler kazanacağım pek aklıma gelmezdi açıkçası ama psikoloji bilimine olan ilgim nedeniyle okuduğum bu kitabın bana değişik bir bakış açısı yakalattığını söyleyebilirim. Evet, artık kabul ediyorum; hayal kırıklıkları ve hüsran hayatlarımızın ayrılmaz birer parçası. Bizim elimizde olan tek şey hayatımızdan çıkaramayacağımız bu olguları yönetmeyi öğrenmek. Adam Philips şöyle diyor hüsran için: “Hüsran bir gelecek vaadi taşır.”(24) Philips’in de dediği gibi belki de hayal kırıklıklarımızı, ‘keşkelerimizi’ düşünüp hayata küsmeyi bir kenara bırakmamızın zamanı gelmiştir. Belki de bütün bu negatif duygular güneş doğmadan önceki zifiri karanlığı simgeler ve belki de aydınlık anların yakın oluğunu işaret ederler. Yazımın başında ifade ettiğim gibi bu yaşlı ağacın dallarında gezinirken dikkatimiz dağılabilir. Uzaktan bize gülümseyen ve artık seçemeyeceğimiz daha güzel yollar olduğunu düşünebiliriz. İnsan asla tam anlamıyla mutlu olmayı beceremez, çünkü hep daha iyisi vardır onun gözünde. Hep bir yerlerde yaşanan pişmanlıklar, yanlış verilen kararlar vardır. Kitabın geride kalan sayfalarında seçtiği güzel yollardansa kötü anılar kazınır hafızlara. Kaçırdıklarımız: Yaşanmamış Hayata Övgü’den öğrendiğim en önemli şey hayatın geçmişteki seçeneklere takılarak yaşamak için fazla değerli olduğudur. Geçmişte kalan kara sayfaları tekrar tekrar okumaktansa neden uzun ve güzel bir kitap yazmayalım?. Evet, birkaç sayfası karalamalarla dolu olabilir bu kitabın ama yazdığımız her sayfayla bu karartıların etkisi daha da azalacak. Ve bir gün kitabın son sayfasına geldiğimizde şöyle bir göz gezdireceğiz hayatımızda neler olmuş diye. Eğer devam edebildiysek bu kitabı yazmaya okuduğumuz her sayfayla derin ve
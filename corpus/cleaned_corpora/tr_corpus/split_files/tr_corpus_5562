Emre Belözoğlu ile birlikte gittiği, 3 sezon oynadığı Inter'de fazla forma şansı bulamadı. 2004-05 sezonu başında Beşiktaş'a transfer oldu. 11 Temmuz 2006 tarihinde boş mukaveleye imza atarak eski kulübü Galatasaray'a geri dönmüştür. Okan Buruk 7 Haziran 2008 itibarı ile Galatasaray kulübünden ayrılarak. İstanbul Büyükşehir Belediyespor takımı ile 2 yıllık mukavele imzalamıştır. 2009-10 sezonunun sonunda futbolu bırakmaya kararı verdi. Bu kararından sonra Türkiye formasıyla 19 Mayıs'ta Çek Cumhuriyeti ile oynanan maçta 9. dakikada Emre Aşık'la beraber oyundan çıkarak jübilesini yaptı. Guus Hiddink döneminde A millî takım İdari Koordinatörlüğü görevini yürüten Buruk, Abdullah Avcı'nın teknik direktörlük görevine getirilmesiyle 2011 Kasım ayında yardımcı antrenör oldu. 2013 yılı Ağustos ayında Abdullah Avcı'nın görevinden istifa etmesiyle millî takımdaki görevinden ayrılan Buruk, 30 Ekim 2013'te Elazığspor ile 2 yıllık sözleşme imzaladı. Elazığspor başında ligin 10. haftasında görevine başlayan Buruk'un bu ilk teknik direktörlük deneyimi oldu. Ancak sezon sonunda takımı bir alt lige düştükten sonra 2 Haziran 2014'te görevinden istifa etti. 2014/15 sezonunda Gaziantepspor ile 3 yıllık sözleşme imzaladı. Sezon sonunda takımı ligi orta sıralarda tamamlayan Buruk, gelecek sezon ile ilgili yönetimle anlaşamaması nedeniyle sözleşmesini karşılıklı olarak fesh etti. 26 Ekim 2015 tarihinde Sergen Yalçın'dan boşalan teknik direktörlük görevi için Sivasspor ile 1 yıllık sözleşme imzaladı. Ligin 10. haftasında görevine başlayan Buruk, 11 maçta alınan 2 galibiyet, 7 mağlubiyet ve 2 beraberlik sonucunda teknik direktörlük görevinden istifa etti. Buruk, 2016 yılı Haziran ayında 1. Lig ekiplerinden Göztepe ile 3 yıllık sözleşme imzaladı. Takımın 2016-17 sezonunun ilk yarısındaki performansının ilerleyen haftalarda düşüşe geçmesi ve son olarak Eskişehirspor karşısında alınan farklı mağlubiyet sonrasında 20 Mart 2017'de görevinden istifa ettiğini açıkladı. 28 Mart 2017 tarihinde Tolunay Kafkas'tan boşalan Akhisar Belediyespor teknik direktörlüğü görevine 1,5 yıllığına getirildi. Buruk yönetiminde 2017-18 Türkiye Kupası finalinde Fenerbahçe'yi yenen Akhisar Belediyespor'a tarihinde ilk kez Türkiye Kupası'nın sahibi oldu. Sezon sonunda sözleşmesi sona eren Okan Buruk takımdan ayrıldı. 19 Eylül 2018 tarihinde İbrahim Üzülmez'in ardından Çaykur Rizespor'un teknik direktörlük görevine getirildi. 19 Temmuz 2020 tarihinde Süper Lig'in 33. haftasında İstanbul Başakşehir takımıyla teknik direktör olarak ilk Süper Lig kupasını ve kariyerinde ikinci kupasını kazandı. Ağabeyi Fuat Buruk da kendisi gibi profesyonel futbolculuk yapmıştır. 3 Temmuz 2007 tarihinde eski Türkiye Güzeli ve model Nihan Akkuş'la evlendi. Çiftin, Ali Yiğit adında bir oğlu bulunmaktadır. NOT:"Evsahibi olarak Türkiye baz alınmıştır." Karl Köprüsü Karlův Köprüsü, (Çekçe: "Karlův most") Çek Cumhuriyeti'nin başkenti Prag'da bulunan Vltava Nehri üzerine kurulmuş olan tarihi köprüdür. Kral IV. Karl tarafından yaptırılan köprünün mimarı Peter Parler’dir. Yapımı 1357-1400 yılları arasında tamamlanmıştır. 516 m uzunluğunda, 10 m genişliğindeki köprü, günümüzde yaya trafiğine açıktır ve şehrin turistler tarafından en çok ilgi gören yeridir. Yapıldığı dönemde köprü kalesi olarak da kullanılan bir tahkimat olan yapının iki ucunda birer kule yer alır. Köprünün üstünde 30 tane heykel vardır. Aziz John Nepomuk heykeli, en ünlü olanıdır. Yapımına 1357 yılında başlanmış ve 1402 yılında bitirilmiştir. Yapıldığı dönemde Prag şehrinde nehir üzerinde tek köprüdür. 1841 yılına kadar eski şehri Prag Kalesine bağlayan en önemli köprüydü. Köprünün günümüzdeki adından önceki isimleri "Kamanny Most" ve "Prazky Most" olmuştur. 1870 yılından beri bugünkü adıyla anılmaktadır. Köprü 515.8 metre uzunluğunda ve 9.5 metre genişliğinde olup 16 adet kemer üzerine oturtulmuştur. Üç köprü kulesi tarafından korunur. İki tanesi "Lesser Qarter", üçüncüsü ise eski şehir tarafındadır. Eski şehir tarafındaki kule, dünyada en hayret uyandırıcı Gotik tarzı yapı olarak sık sık vurgulanır. Köprü, yaklaşık 1700 yılında dikilen çoğu Barok stilinde olan 30 heykel ve heykelcik ile dekore edilmektedir. Köprü geceleri özel olarak aydınlatılır. Gündüzleri köprü üzerinde yoğun bir turist trafiğinin yanı sıra ressamlar, seyyar satıcılar bulunur. Judith köprüsünün 1342 yılında bir sel baskınında tahrip olmasından sonra yeni bir köprünün yapımı gerekiyordu. Kraliyet gökbilimcileri ve numarolojistleri IV. Karl'a köprü temel taşının konma zamanının 9 Temmuz 1357, sabaha karşı saat 5:31 olması gerektiğini bildirdiler. Bu tarihte esas olan unsur art arda gelen Polindromik sayı dizisidir. Yani 135797531 sayısı soldan sağa artışı ile sağdan sola azalışı ayni sayılarda oluyordu. Sayı 1357 yılı 9 temmuz'u (7) işaret ediyordu. Kasaba köprü kulesini sembolize ediyordu. Yapı Alman mimar Peter Parler Taş blokların birbirlerine daha sağlam bir şekilde bağlanması için ara boşluklara konulan harcın yumurta ile zenginleştirildiği söylenir. Bu söylentinin doğrulanmamasına rağmen, modern laboratuvarlarda yapılan testler karışım içinde organik ve inorganik madde olduğunu kanıtlamaktadır. Bir dönem köprü yapımını desteklemek için de geçiş parası alınmıştır. Namık Zeki Aral Namık Zeki Aral (d. 1888 - ö. 9 Kasım 1972), Türk maliyeci. 1888 yılında İstanbul'da doğdu. Babası, Makinist Halil Efendi, annesi Hayriye Hanım'dır. Makinist Halil Efendi, iş bulmak için Şebinkarahisar'dan İstanbul'a göç etmiş balıkçı teknelerinde çalışmakta olan bir makinist idi. Mercan İdadisi'ni tamamlayan Namık Zeki, bir hastalık nedeniyle annesini ve kız kardeşini; 14 yaşında iken de babasını kaybetti ve erkek kardeşiyle yalnız kaldı. Küçük yaşta çalışmaya başladı. Hem çalışıp hem okuyarak kardeşine baktı. Ağustos 1911’de Mekteb-i Mülkiye'den mezun oldu. İstanbul Hukuk Fakültesi’ni de bitirdi. Ekim 1911'de Maliye Nezareti'nde Maliye Müfettiş Yardımcısı olarak devlet memurluğuna başladı. Nisan 1912'de Paris'e gönderildi ve Fransa Maliye Bakanlığı'nda Maliye Müfettişliği stajı yaptı. Mayıs 1913'te yurda döndü. Ocak 1921'de Maliye Müfettişliğinden ve devlet memurluğundan ayrıldı. Namık Zeki Aral, Kasım 1922'ye kadar İstanbul’da serbest çalıştı. Aralık 1922'de Belva Karsaydan Maden Şirketi’ne muhasebe müdürü oldu. Bu arada, 1920-1923 tarihleri arasında Mekteb–i Mülkiye'de (Siyasal Bilgiler Fakültesi'nde) İtibar (Amme Kredisi) ve Para–Banka dersi öğretim üyeliğinde de bulundu. Temmuz 1924'te İtibar–ı Millî Bankası şube müdürlüğüne atandı. Eylül 1927'de Osmanlı Bankası Umum Müdürlüğü (Genel Müdürlüğü) evrakı nakdiye mübadele (döviz) servisi şef yardımcılığına getirildi. Ekim 1929'da Ziraat Bankası İstanbul murakıplığına, Nisan 1931’de Merkez Bankası Genel Müdür Yardımcılığı’na atandı. Daha sonra Merkez Bankası müşaviri oldu. 1941-1944 yıllarında Profesör olarak, Siyasal Bilgiler Okulunda Para, Banka ve Borsa dersleri verdi. Temmuz 1951'de emekliye ayrıldı. Namık Zeki Aral, 31 yaşında Zahide Hanım’la evlendi. Bu evliliğinden 3 kızı, 1 erkek çocuğu dünyaya geldi. Büyük kızı Hilkat ile oğlu Kudret, halen ABD'de yaşıyor. Diğer kızları Asude ve Rahşan'dır. Namık Zeki Aral, 9 Kasım 1972 tarihinde geçirdiği kalp krizi sonucu 85 yaşında vefat etti. Yenimahalle Mezarlığı’nda toprağa verildi. Roksitromisin Roksitromisin, bir yarı-sentetik (semi-sentetik) makrolid antibiyotiği. Mide asidine dayanıklıdır. Roksitromisin, eritromisin'den türetilmiştir. Roksitromisin 1987 yılında alman ilaç şirketi Hoechst Uclaf tarafından üretilmiştir. Roksitromisin protein sentezine müdahale eder. Bakteri ribozomunun 50S alt ünitesine bağlanarak protein sentezini inhibe eder (engeller). Roksitromisinin anti-mikrobik spekturumu eritromisininkine benzer. Roksitromisin özellikle gram-negatif bakterilere karşı (spesifik olarak Legionella pneumophila'ya) etkilidir. Postantibiyotik etkiye sahiptir. Yemekten önce alındığında, hızlıca absorbe edilir (emilir), çoğu dokuya ve fagositlere (yutargöze) difüze olur (dağılır). Fagositlerdeki yüksek yoğunluğuyla, fagositoz sırasında yüksek oranlarda ortaya çıkar, enfeksiyon bölgesine kolayca taşınır. Diş ve diş eti enfeksiyonda Deri ve yumuşak doku enfeksiyonlarının, KBB enfeksiyonlarının ve solunum yolu enfeksiyonlarının tedavisinde kullanılır. Ayrıca non-gonokoksik genital enfeksiyonların da tedavisinde kullanılır. Ağır karaciğer yetmezliği olan hastalarda dozaj ayarlanmasıyla kullanılabilir. Yemeklerden önce alınmalıdır. Makrolidlere aşırı duyarlı hastalarda kullanılmamalıdır. Genelde rastlanan yan etkiler gastrointestinaldir. Bunlar; ishal, bulantı, karın ağrısı ve kusmadır. Ayrıca, nadir olarak başağrıları, karaciğer bozuklukları da görülmektedir. Miguel de Icaza Miguel de Icaza (1972), Meksikalı bir özgür yazılım programcısı. Başlıca GNOME, Mono ve Midnight Commander projeleri ile bilinmektedir. Miguel de Icaza, Meksiko'da 1972 senesinde dünyaya gelmiştir. National Autonomous University of Mexico'da (UNAM) üniversite eğitimine başlamış, fakat mezun olamamıştır. Babası fizikçi ve annesi biyolog olan Miguel de Icaza, özgür yazılım yazmaya 1992 yılında başlamıştır. Matematiksel analiz Matematiksel analiz, hesaplamanın esas olduğu matematiğin en önemli kolu. Limit kavramı üzerine kurulmuştur. Eğri, yüzey ve fizik problemlerini bünyesine alarak gelişti. Bu tür konular, özel veya farklı değer kümeleriyle meşgul olan cebir ve aritmetiğin dışındaki problemlerdir. Bununla beraber, sonsuz kümelerin limit değerlerini kural haline getirme işlemlerini ihtiva ederler. Analizin temel kavramı bir sonsuz dizinin limitidir. Pratikte bir fonksiyonun limiti, özellikle türev, integral ve diferansiyel denklemlerin çözümü şeklindeki problemlerde görülür. Modern matematiğin tesirli bir sahası olan analiz, matematik kuvvetlerin düşüncesi üzerine kurulmuştur. Ana konularından biri, diferansiyel ve integral hesaptır. Gerçel sayı sistemlerinin en iyi kullanıldığı sonsuz dizi ve seriler, analizin tafsilatlı çalışma formüllerini ihtiva eder. Rudyard Kipling Joseph Rudyard Kipling (d. 30 Aralık 1865, Mumbai, Hindistan – ö.18 Ocak 1936, Londra), İngiliz şair, roman ve hikâye yazarı. Altı yaşına geldiği zaman, Hindistan’ın ikliminin İngiliz çocuklarının sağlığına iyi gelmeyeceğini düşünen anne ve babası onu İngiltere’de yaşayan bir ailenin yanına gönderdi. Küçük Kipling'in bu ailenin yanında geçirdiği altı yıl, bedensel ve zihinsel baskılarla doluydu. Sonunda gerçek anne ve babası onu bu eziyetli yaşamdan kurtarıp, Devon'daki bir yatılı okula gönderdi. İlk tahsilini İngiltere'de yaptıktan sonra Hindistan'a döndü. Lahor'da gazeteciliğe başlayıp, genç yaşta yazıları ile kendini kabul ettirdi. 1889'da İngiltere'ye dönüp Londra'ya yerleşti. İngiliz dilini ustalıkla kullanması, Hindistan'daki hayatı yazılarında konu alması, romantizmle, realizmi birleştirmeyi başarması ona 1907 yılındaki Nobel Edebiyat Ödülünü kazandırdı. İki kez şövalyelik ödülüne layık görüldüğü halde kabul etmedi. Kipling çocuklar için birçok kitap yazdı. Tüm yazılarında hayata ve insanlara duyduğu bağlılık ve hayranlığı hissettirmeyi bildi. Yarattığı tiplemeler ve öyküler sayesinde, insan yaşamının en derin öğelerini bir portre gibi betimlemeyi başardı. "Cengel Kitabı" ilk kez 1894 yılında yayımlandı. Bir yıl sonra da öykünün devamı geldi. Bu kitaplar Maugli'nin tiplemesini ve maceralarını günümüze değin en güzel şekilde taşıyan örnekler olarak kabul edilir. Fil Tomai, Ayı Balo, Kara Panter Bagera, Kaplan Sirhan ve Hint Faresi Riki-Tiki-Tavi unutulmaz tiplemelerinden birkaçıdır. Şiir ve romanlarının yanında zamanın en usta hikâyecisi olarak tanınan Kipling, küçük hikâye sanatını çok iyi biliyordu. Hayatını yazı yazmakla geçiren İngiliz hikâyecisi 1936 yılında Londra'da öldü. Rudyard Kipling Nobel Edebiyat Ödülü'nü kazanan en genç yazardır. Dünyanın Uzak Ucu Dünyanın Uzak Ucu (orijinal adı: The Far Side of the World) 2003 yılında çekilmiş Peter Weir'in yönettiği Russell Crowe'un Jack Aubrey rolünde, Paul Bettany'nin de Stephen Maturin rolünde oynadığı bir filmdir. Mayıs 1805 Napolyon savaşları esnası, Kaptan Jack Aubrey ve gemisi Sürpriz Fransız savaş gemisi Acheronu batırması,yakması veya esir alması konusunda emir alır, İngiliz savaş gemisi Acheron tarafından pusuya düşürülür, Sürprizin top ateşi Acherona etki etmez ve sürpriz ağır hasarlı olarak, kurtulur sürpriz ekibi küçük botlar kullanarak sistende faydalanarak acheronu atlatmayı başarır, o esnada kaptan Aubrey tayfasından Acheronun inşasını gördüğünü ve gemin sürprizden daha ağır ama daha hızlı olduğunu öğrenir. Aubrey üstü düzey subayları ile yaptığı toplantıda Acheronu anlatır ve böyle bir geminin savaşın gidişatını Napolyon tarafına değiştirebileceğini belirtir. Tamir için limana dönme emri beklenirken, Aubrey bunun yerine tekrar Acheronu takip emri verir, fakat Acheron Sürpriz tekrar pusuya düşürür Kaptan Aubrey ve ekibi için bu sefer kurtuluş ilk seferki kadar kolay olmaz, ama kaptan Aubereyin zekası ve hilesi ile Acheronu bir kez daha atlatırlar. Gemi doktoru Maturin, adaların doğal bitki örtüsü ve adalarda yaşayan hayvanlarla ilgilenmektedir.Kaptan Aubrey arkadaşına Galapagosa ulaştıklarında birkaç gün için durabileceklerini ve onun istediği incelemeleri yapabileceğini söyler. Ancak sürpriz Galapagosa ulaştığında Acheron tarafından Batırılmış bir balina avcısı gemisinden hayatta kalanlara ulaşır Dr. Maturin Kaptan Aubreyin sözlerinden tekrar Acheronun peşine düşeceklerini hisseder Deniz Subayı Yüzbaşı Howard geminin etrafında uçan albatrosu vurmak isterken yanlışlıkla kaptan Maturini vurur, cerrrahı muayen eden arkadaşı Kaptana mermi ile birlikte gömleğin bir paçasınında vücuda girdiğini ve çıkarılması gerektiğini söyler, fakat operasyon düz ve sağlam bir zeminde yapılmalıdır. Acheron ile arayı kapatmış olmalarına rağmen kaptan Aubrey geri dönerek doktoru Galapagosa götürür Doktor bir ayna yardımıyla kendini ameliyat ederek kurşunu ve içerideki gömlek parçasını çıkarır, Kaptan Aubrey korsanlıktan vazgeçerek Doktor Maturin ve ekibine eve dönmeden önce adayı keşfetmek ve numuneler toplamak için şans verir. Doktor adayı dolaşarak uçamayan bir karabatak türünü araştır ve bu sırada adanın diğer tarafında Acheronun demirlemiş olduğunu keşfeder. Doktor topladığı değerli örnekleri bırakarak geri döner ve kaptanı uyarır, Şimdi sürpriz savaşa hazırdır fakat Acheronun Sağlam gövdesi nedeniyle Sürprizin olabildiğince yaklaşarak saldırması gerekmektedir. Dr. Maturinin Gözlemlerinden biri olan kamufle olan böcek Kaptan Aubreye ilhan verir kaptan bir plan yaparak Sürprizi bir balina avcı gemisi gibi gösterir bu kamuflaj sayesinde Acheron Sürprize yaklaşacak Kaptanda beklediği fırsatı yakalayarak Acherona yaklaşarak ona saldıracaktır. Sonunda Acheronu pusuya düşürürler. İlk top atışları ile birlikte Acheronun ana direğini yıkarak hareket etmesini engellerler daha sonra gemiye borda ederek şiddetli bir göğüs göğüse çarpışmayla gemiyi ele geçirirler. Kaptan Aubrey Acheronun kaptanını ararken revire yönelir ve Geminin doktorunu bulur geminin doktoru kaptanın kılıcını Aubreye vererek ölmeden önce kaptanın ona bıraktığını söyler. Acheron ve Sürpriz tamir edilir; Yakalanarak ele geçirilen Acheronun rotası Valparaisodur Sürprizin ki ise Galapagos bu sırada doktor Maturin gemin doktorunun olmadığından bahseder, kaptan ise geminin bir doktoru olduğunu hatta onunla tanıştığı anlatır fakat Doktor Maturin Acheronun doktorunun altı ay kadar önce hummadan öldüğünü söyleyince Acheronun kaptanın doktor gibi davranarak onları aldattığı anlaşılır bunun üzerine Kaptan Aubrey emirleri ve rotayı Acheronun yolunun kesilmesini ve Valparaisoya kadar onlara eşlik edilmesi olarak değiştirir, böylece Dr. Maturnin Galapagosu tekrar keşfetmesini engeller Fakat bir teselli vererek Alaycı bir konuşmayla “ Nasılsa kuş uçamıyor yani hep orada” der. Mürettebat savaş istasyonlarına geçerken Ufukta Acheron arkasında onu takip eden sürpriz görülür ve film biter Dosta Düşmana Karşı Dosta Düşmana Karşı, Ahmet Kaya'nın 17. müzik albümü. 1998 Mart'ta Raks Müzik tarafından piyasaya sürülmüştür. Ahmet Kaya'nın ölmeden önceki son albümüdür. Albümün düzenlemesi Osman İşmen ve İlker Yurtcan'a aittir. Kayıt ve Mix Ahmet Kaya'nın kendi stüdyosu GAK'da Hakan Gürdöl tarafından yapılmıştır. Saadet Partisi Saadet Partisi (kısaca SAADET), 20 Temmuz 2001 tarihinde Necmettin Erbakan liderliğinde kurulan Türk siyasi partisidir. Parti tüzüğüne göre resmî kısaltması "SAADET", simgesi hilâl ve beş adet yıldızdır. Genel Başkanı ise Temel Karamollaoğlu'dur. Millî Görüş hareketinin siyasî partisi olan Saadet Partisi, 20 Temmuz 2001 tarihinde Ankara’da kuruldu ve Recai Kutan kurucu genel başkan oldu. Fazilet Partisi'nin Anayasa Mahkemesi tarafından kapatılmasından sonra bağımsız kalan 105 milletvekilinden yarıya yakını Saadet Partisi'ne geçti. Ancak 2002 Erken Genel Seçimleri'nde yüzde 2.5 oy oranıyla TBMM dışında kaldı. 11 Mayıs 2003 tarihinde yapılan 1. Olağan Kongre'de aday olmayan Recai Kutan'ın yerine Necmettin Erbakan genel başkanlığa seçildi. Ancak 29 Aralık 2003'te Yargıtay Cumhuriyet Başsavcılığı, Erbakan'ın kesinleşmiş hapis cezası nedeniyle parti üyeliğinden ayrılmasını istedi, bunun üzerine Erbakan 30 Ocak 2004'te parti üyeliğinden ve genel başkanlıktan istifa etti. Recai Kutan bu tarihten itibaren genel başkanlık görevini vekaleten idare etmeye başladı. Saadet Partisi 2004'teki Yerel Seçimler'de yüzde 4.77 oy oranına ulaşarak, 63 belediye başkanlığı kazandı. Genel başkanlık görevini vekaleten yürütmekte olan Kutan, 8 Nisan 2006 tarihinde yapılan 2. Olağan Kongre'de, genel başkanlık görevini bu sefer seçimle üstlendi. Parti 2007 Genel Seçimleri'nde yüzde 2.34 oy aldı. 26 Ekim 2008'de yapılan 3. Olağan Kongre'de Numan Kurtulmuş genel başkanlığa seçildi. İki yıl boyunca bu görevi yürüten Kurtulmuş, 1 Ekim 2010'da yaptığı basın toplantısında genel başkanlık görevinden ve Saadet Partisi'nden istifa ettiğini açıkladı. Kurtulmuş, bu tarihte Halkın Sesi Partisi'ni kurarak 2011 Türkiye genel seçimlerine katıldı. Kurtulmuş'un istifası üzerine, 2003-2004 döneminde 8 ay süreyle genel başkanlık yapmış olan Necmettin Erbakan, 17 Ekim 2010'da ikinci kez genel başkan seçildi ve 27 Şubat 2011'deki vefatına kadar bu görevi sürdürdü. Erbakan'ın vefatından sonra parti, genel seçimlere Mustafa Kamalak'ın başkan vekilliğinde gitme kararı aldı. Seçimden önce sağda ittifak arayışları gündeme gelse de bir ittifak olmadı. Saadet Partisi, 2011 seçimlerinde yüzde 1,24 oy alarak 4. parti oldu. Seçimden hemen sonra yapılan kongrede Mustafa Kamalak yeniden genel başkan seçildi. Saadet Partisi, 2015 seçimlerinde Büyük Birlik Partisi ile ittifak anlaşması yaparak girdi ve toplamda yüzde 2.06 oy alarak 5. parti oldu. Saadet Partisi'nin kuruluşunda yer alan ve 1989-1995 yılları arasında Sivas Belediye Başkanlığı yapmış olan Temel Karamollaoğlu, 30 Ekim 2016 tarihinde gerçekleştirilen Saadet Partisi 6. Olağan Kongresi'nde genel başkan seçildi. Parti, Karamollaoğlu liderliğinde 2017 referandumu, 2018 genel seçimleri ve 2019 yerel seçimlerine katıldı. Karamollaoğlu, 3 Kasım 2019'da gerçekleştirilen Saadet Partisi 7. Olağan Kongresi'nde yeniden genel başkan seçildi. Zombi (bakteri) Zombi (bakteri). İlk kez 2005 Ekim ayında Nebraska Üniversitesinden Prof. Rafi Saraf tarafından Nature dergisinde ilan edilen bu bakterinin en önemli özelliği elektrik üretmesidir. Normalde bakterilerin, kimyasallar ile besinlerini ve yönlerini bulduğu biliniyordu. Ancak Saraf ve ekibinin bulgularına göre bu küçük bakteri içinde eletkrik üretmesini sağlayacak bir bakteri bulunuyor. Bu bakterinin diğerlerinden ayıran en önemli özelliklerinden birisi de ortamda hiçbir besin olmamasına rağmen en az iki gün yaşaması ve ölseler bile elektrik üretmeye devam etmeleri. Ancak Saraf ve ekibi bu bakterinin tek olmayabilecğini ve başka bakterilerin de elektrik üretiyor olabileciğini öne sürdü. Zombi (anlam ayrımı) Zombi, yaşayan ölüler için kullanılan bir terim. Şu anlamlara da gelebilir: Kitle imha silahÄ± Kitle imha silahı ya da ABC silahı (kısaca KİS), büyük sayılarda ölümlere sebep olabilecek silaha verilen isimdir. Genellikle nükleer, biyolojik ve kimyasal silahlar bu adla anılırlar. Bu ibare ilk olarak 1937'de İspanya'nın Guernica kentinin Naziler tarafından uğradığı hava saldırısı için kullanılmış ve de 2003'te Amerika Birleşik Devletleri tarafından Irak'ın işgali için sebebi olarak gösterilmiştir; fakat bu iddia daha sonra Irak'ta hiçbir KİS bulunmamasıyla doğru olmadığı kanıtlanmıştır. Bu gruba giren silahlar, atom çekirdeğinin parçalanması veya birleştirilmesiyle oluşan enerjinin birden açığa çıkması etkisiyle çalışır. Fisyon etkisiyle çalışanlara atom bombası, füzyon metoduyla yapılan bombalara da hidrojen bombası denir. Hidrojen bombasının patlatılabileceği sıcaklıklara ulaşılabilinmesi için önce bir atom bombası patlatılmalıdır. Sistemin çalışma prensibi, parçalanmayı başlatacak miktarda (kritik kütle) radyoaktif maddenin 2 parça halinde bir kap içerisine konulması ve bir silah, uçak, torpil, roket vb. yardımıyla bu kabın hedefe atılmasıdır. Düştüğü yerde bu iki parça bir düzenek vasıtasıyla birleştirilir ve kritik kütle oluşturularak çekirdek parçalanması başlatılır. Günümüzde, radyolojik maddelerin yeni bir kullanım şekli geliştirilmiştir. Seyreltilmiş uranyum olarak adlandırılan bu metotta, nükleer patlama olmadan klasik silahlarla beraber bir miktar radyoaktif madde hedef bölgeye serpilmektedir. Bu suretle nükleer silahların en korkutucu etkisi olan radyoaktif serpinti sağlanmış olmaktadır. Gen yapısı değiştirilerek insanlarda doğaldan farklı etkiler gösteren bakteri ve virüslerin kullanılmasıdır. Genelde doğada insana zararsız olan veya doğal etkileri ilaçla tedavi edilen bakteri ve virüslerin, çok daha ağır hastalıklara yol açacak şekilde değişikliğe uğratılması en çok görülen şekildir. İnsanlara bulaşmayan ama hayvanlarda hastalıklara sebep olan bazı bakterilerin kullanıldığı da olmuştur. Korunmak için mutlaka koruyucu elbise ve koruyucu maske takmak gerekir. Bu malzeme sivil halkın kullanabileceği şekilde piyasada bulunmamaktadır. Tedavi edici ilaçlar da, bunlar doğada görülmediği için geliştirilmemiştir. Gen teknolojisi ile ilgilenebilen bilimsel seviyeye gelmiş ülkeler tarafından geliştirilmektedir. İnsan üzerinde öldürücü etki yapan kimyasal maddelerdir. Gaz veya sıvı halinde bulunur. Etkilerine göre sınıflandırılır. Korunmak için koruyucu elbise ve koruyucu maske şarttır ancak yukarıda yazdığımız üzere bunlar piyasada bulunmamaktadır. Sinir gazı etkisi için atropin sülfat antidottur ancak gazın etkisinde kaldıktan sonraki 15 saniye içinde yapılması şarttır. Yani hastaneye yetiştirilme şansı yoktur. Kimyasal gazlar ve biyolojik maddeler rüzgâr, nem ve yağıştan etkilenirler, etki alanlarını değiştirebilirler. Dolayısıyla atıldığı yeri bilmek, korunmak için yeterli değildir. Kimyasal gazlar, genelde havadan ağır oldukları için çukur yerlerde toplanırlar. Etki bölgesini, yüksek yerlerden yararlanarak hızla terk etmek ilk tedbir olarak düşünülebilir. Burada sayılan bütün maddelerin, Cenevre Sözleşmeleri gereği kullanılması yasaktır. Mustafa Denizli Mustafa Denizli (d. 10 Kasım 1949, Alaçatı), sol açık mevkinde oynamış Türk millî eski solak futbolcudur. 1987 yılından itibaren teknik direktör olarak görev yapmaktadır. Süper Lig'de 3 büyük takım olan; Beşiktaş, Fenerbahçe ve Galatasaray'da şampiyonluk yaşayan tek teknik direktördür. 1949 yılında Çeşme, İzmir'de doğdu. İzmir'de Altay kulübünde 1965 yılında profesyonel olup 18 sene futbolculuk yapmıştır. Süper Lig'in gelmiş geçmiş en iyi sol ayaklı futbolcularınan birisiydi. Altay'da frikikten ve özellikle kornerden attığı gollerle büyük ün yaptı. İlk kupasını 1967'de gördü. Kendisi oynamasa da Türkiye Kupası alan kadronun içinde yer aldı. Bir sene sonra ise kadroda yer almaya başladı. 19 yaşında Galatasaray ile oynanan Türkiye Kupası maçında uzatmalarda attığı golle takımını finale taşıyıp kendini gösterdi. Ancak kupayı bu sefer müzeye götüremediler. Sonraki sene Kupa Galipleri Kupası'nda ilk turda Norveç ekibi Lyn Oslo'ya elenirken, deplasmanda 4-1 yenildikleri maçta takımın tek golünü attı. Böylece Avrupa'daki ilk golünü atmış oldu. Daha sonra Carl Zeiss Jena takımına da 1977'de 2 maçta 3 gol attı. 1970'lerde takıma bir Mustafa (Mustafa Turgut) daha gelince, Mustafa Denizli "Büyük Mustafa" olarak anılmaya başladı. 1980 yılında 12 gol ile ligin en çok gol atan oyuncusu olmuştur. Aynı sezon sonu bir Türkiye Kupası daha kazandı. Final maçında penaltıdan attığı golle kupayı kazandıran Mustafa Denizli, bu sefer kaptan olarak kupayı kaldırma başarısını gösterdi. Sezona golle başladı ve ilk hafta Karagümrük'e gol attı. Kariyeri boyunca İstanbul kulüplerinin transfer tekliflerini İzmir'den ayrılmamak için daima geri çevirse de, futbol hayatının son yıllarında fikir değiştirdi ve Temmuz 1983'te Galatasaray'a transfer oldu. 1 Ağustos 1983'te Bursaspor ile oynanan hazırlık maçında forma giyerek Galatasaray taraftarının karşısına ilk kez çıktı. Sezona golle başlayan futbolcu, ilk maçında Karagümrük'e golünü attı. Galatasaray'daki ikinci golünü 2 Ekim 1983'te penaltıdan Antalyaspor'a attı. Üçüncü golünü ise Adana Demirspor'u 9-2 yendikleri maçta kaydetti. Ancak sakatlığı yüzünden pek forma şansı bulamadı ve Galatasaray'da kariyerini sonlandırdı. Mustafa Denizli 1977'de Türkiye millî futbol takımı forması giymeye başladı. İlk maçı olan 6 Nisan 1977'de Finlandiya ile oynanan hazırlık maçında ilk golünü kaydetti. İkinci golünü ise 28 Ekim 1979'da Malta'ya karşı oynanan EURO 1980 elemelerinde kaydetti. İki FIFA Dünya Kupası, bir Avrupa Şampiyonası elemelerinde oynadı ancak başarılı sonuçlar göremedi. Toplamda 10 maçta forma giydi. 24 Eylül 1980'de İzlanda ile oynanan maç son millî maçı oldu. Alman Jupp Derwall'ın yanında 1984-85'ten başlayarak Galatasaray'da 3 sene yardımcı antrenörlük yaptı. 8 Aralık 1984'te Zonguldakspor ile oynanan bir maçta Derwall'in hastalığı nedeniyle takımı yönetti. 1987-88 sezonu için antrenörlüğe getirildi. Jupp Derwall ise takımın menejerliğini yapmaya başladı. Galatasaray çok başarılı bir sezon geçirdi ve Denizli, ilk sezonunda şampiyonluk yaşadı. 38 maçta 2 mağlubiyet alan Galatasaray, en yakın rakibi Beşiktaş'ın 12 puan önünde 90 puan toplayarak birinci oldu. 1988-89 sezonunda ligde büyük bir puan farkıyla 3. oldular. Türkiye Kupası'nda da çeyrek finalde elenen Galatasaray, Avrupa'da çok başarılı oldu. İlk tur Rapid Wien, ikinci tur Neuchatel Xamax'ı elediler. Xamax'a ilk maç deplasmanda 3-0 yenildiler. Maçta sahaya atılan yabancı maddeler ve PKK'nın sahaya girmesi gibi olaylar yaşandı. Maç sonunda Denizli de UEFA'dan bir maç men cezası aldı. Rövanş maçında taktikleri tribünden vermek zorunda kalan Denizli'nin takımı maçı 5-0 kazandı. Çeyrek finalde ise Fransız temsilcisi Monaco'yu eleme başarısını gösterdiler. Yarı finalde ise Steaue Bükreş'e elendiler. Bu sonuç günümüze kadar bir Türk takımının Avrupada lig şampiyonları bazında aldığı en iyi sonuçtur. 1989-90 sezonunda Alman 2. Ligi 2. Bundesliga'da oynayan Alemannia Aachen, Avrupa'daki başarıları ile ünlenen Mustafa Denizli'ye teklifte bulundu. Denizli, liginde sonuncu olan Aachen ile anlaştı. Ancak bazı ırkçı tepkilerle karşılaştı. Denizli takımın başında ilk maçına 30 Eylül 1989'da çıktı. 10 haftada sadece bir galibiyet alan Aachen bu maçta rakibini 5-1 yendi ve Denizli, Alman basının gündemine oturdu. Üçüncü maçında da namağlup lider Wattenschied'i yendi. 4 maçta 4 galibiyet yapan Denizli ilk mağlubiyetini 5. maçı olan Hertha Berlin maçında aldı. 6 maçında Münster'i 7-1 yendi. Ancak bu galibiyetler sonrası büyük bir düşüş yaşadılar. Taraftarlarla da sorun yaşayan Denizli, Aachen'den ayrıldı. Aachen, 20 takımlı ligde 19. olarak ligden düştü. 1990-91 sezonunun başında Galatasaray ile tekrar anlaştı. İlk sezonunda uzatmalarda Ankaragücü'ne üstünlük sağlayan Denizli ve Galatasaray Türkiye Kupası'nı kazandı. Ligde ise ikinci oldular. Ancak, lig şampiyonu Beşiktaş'ı mağlup ederek Cumhurbaşkanlığı Kupası'nı kazandılar. Sonraki sezondaki en büyük başarısı ise Avrupa'da oldu. 1992-93 UEFA Kupa Galipleri Kupası'nda çeyrek finale yükseldi. SV Werder Bremen'e ilk maçta 2-1 yenildiler, ikinci maç ise 0-0 sonuçlandı ve elendiler. Ancak ligde yine istenilen sonuçları alamayıp, lig üçüncüsü oldular. Yönetim ile anlaşamayan Denizli, teknik direktörlüğü bıraktı. 1994'te teknik direktörlüğe verdiği ara sonrası Kocaelispor'un başına geçti. Sezona çok kötü başlayıp bir ara 15.liği gördüler. Sezonu 9. sırada bitirdi. Sonraki sezon dört büyüklerin ardından 5. olarak, UEFA Intertoto Kupası'na katılmaya hak kazandı. Denizli sezon sonunda Türk millî takımını yönetmek üzere Kocaelispor'dan ayrıldı. 2000 Avrupa Futbol Şampiyonası sonrasında Mustafa Denizli, Fenerbahçe ile anlaştı. Yardımcılığına Oğuz Çetin'i alan Denizli, sezona Almanya kampı ile başladı. Sezona 4 maçta 3 galibiyet 1 mağlubiyet ile başladı. 5. hafta Beşiktaş ile oynanan maçta 3-0 yenilirlerken, Denizli o sıralar var olan 5+1 yabancı kuralını unutarak maçın ikinci yarısı yaptığı değişiklikler sonucu sahaya 6 yabancıyla çıktı. Beşiktaş'ın galibiyeti 3-0'lık hükmen galibiyet olarak tescillendi. Denizli ve yönetim arasında sorunlar baş gösterdi. Ancak daha sonra toparlanan takım ilk yarıyı Galatasaray'ın ardından averajla bitirdi. İkinci yarı 25. haftaya kadar puan kaybı yaşamadılar. Şampiyonlar adaylarından Gaziantepspor'a karşı ilk yarısını 3-0 kaybettikleri maçı 4-3'e çevirdiler. Sonraki hafta Trabzonspor'a yenilip, ikinciliğe düşseler de sonraki maç Kadıköy'de Galatasaray'ı 2-1 yenip liderliğe tekrar geldiler ve son üç maçlarını da kazanıp şampiyon oldular. Kupayı ise finalde penaltılarla kaybettiler. Denizli, böylece Galatasaray'dan sonra bir başka büyük takım olan Fenerbahçe'yi de şampiyon yapıyordu. Fenerbahçe'yi şampiyon yapan ilk Türk teknik direktör oldu. Sonraki sezon katıldığı UEFA Şampiyonlar Ligi'nde hiç puan alamayarak grup sonuncusu oldu. Fenerbahçe, Kosice takımından sonra ilk kez grup seviyesinde 0 puan alan takım oldu. Ligde de alınan kötü sonuçlardan sonra Diyarbakırspor yenilgisinden sonra Fenerbahçe yönetimi tarafından görevinden gönderildi. 2003 Mayıs'ında Denizli, 1. Lig takımlarından Vestel Manisaspor ile anlaştığını açıkladı. Yardımcılığına eski Beşiktaşlı Ali Gültiken'i aldı. Sezona çok iyi başlangıç yapıp yıl sonuna kadar liderliği götürdüler ancak yıl sonuna doğru aldıkları yenilgiler ile liderliği kaybettiler. İkinci yarı performansı ile liderliği tekrar geri alsalar da Nisan ayında tekrar liderliği kaybettiler. Çekişmeli geçen ligin sonunda Manisaspor 4. olup, Süper Lig'e çıkamayınca yönetim ve Denizli yollarını ayırdı. 2004-05 sezonunun ikinci yarısı önceki sezonunun İran şampiyonu PAS FC takımı Mustafa Denizli ile anlaştı. 15 hafta sonunda 11. olan takımı alan Denizli, ilk maçında Berg-e Şiraz takımına karşı 5-1'lik galibiyet aldı. Yardımcısı olarak yine Ali Gültiken'i getirdi. Sene sonunda onları 6.lığa taşıdı. AFC Şampiyonlar Ligi'nde ise grup birincisi oldular. Çeyrek finale çıkan takım BAE takımı Al Ain'e 1-1 ve 3-3'lük beraberliklerle elendi. Denizli, 2005-06 sezonuna takımının başında başladı. Şampiyonluk mücadelesi devam ederken, 5 hafta kala Denizli, yönetimle anlaşamayıp görevi bıraktığını söyledi. Denizli'nin takımla sahaya çıkmadığı maçta Pas, hükmen mağlup oldu. Sezon sonuna doğru takıma geri dönen Denizli, son haftaya liderin bir puan gerisinde girdi. Ancak Pas da rakipleri İstiklâl de maçı kazanınca 1 puan geride ikinci oldular. Denizli sezon sonunda takımı tamamen bıraktı. Ağustos 2006'da Denizli, bir başka İran takımı Perspolis'e transfer oldu. Sezona kötü başlayan Denizli ve takımı, geçen senenin şampiyonu Şampiyonlar Ligi'ne katılacak ikinci takımı belirleyecek play-off'larda Sepahan takımına penaltılarla elendiler. Ancak daha sonra toparlayan takım, son haftaya rakiplerinin puan kaybetmesi ile şampiyon olacaktı ancak son hafta rakipleri puan kaybetmeyince Persepolis, lig üçüncüsü oldu. Sezon sonunda takımdan ayrılan Denizli, Türkiye'ye dönünce bir süre takım çalıştırmadı ve Lig TV'de yorumculuk yaptı. Beşiktaş, UEFA Kupası'nda Metalist Kharkiv'e farklı yenilip elenince teknik direktörü Ertuğrul Sağlam istifa etti. Mustafa Denizli, Sağlam'ın yerine 9 Ekim 2008 tarihinde Beşiktaş'ın teknik direktörlüğüne getirildi. Denizli'li Beşiktaş ilk maçını Gençlerbirliği karşısında 3-1 kazandı ve liderliğe yükseldi. Bu parlak başlanıça rağmen sezonun ilk yarısının sonunda Beşiktaş, lig 6.sı oldu. Denizli 10 lig maçında 4 galibiyet, 2 beraberlik ve 4 yenilgi alarak Yıldırım Demirören döneminin en başarısız teknik adamı olmuştu. Denizli ikinci yarıya başlamadan Fabian Ernst ve Yusuf Şimşek'i transfer ederek değişikliklerle başladı. İkinci yarıdaki başarılı performans ile önce 13 Mayıs 2009 tarihinde Fenerbahçe ile oynanan maçta rakiplerini 4-2 yenerek Türkiye Kupası'nı kazandı. . Sezonun son maçında ise Denizli yönetimindeki Beşiktaş, Denizlispor'u 2-1 yenerek 13. Şampiyonluğunu ilan etti. Beşiktaş 6 yıl sonra şampiyonluğu, 19 yıl sonra çifte kupayı gördü. Mustafa Denizli de aynı ligde 3 takımı da şampiyon yapan ilk teknik adam oldu. Ayrıca ilk yarıda sonucundaki kötü tablo nedeniyle suçlanan Denizli, "26. haftayı bekleyin" demişti. 26. haftada Beşiktaş'ın lider Sivasspor'un 1 puan gerisine gelmesi, daha sonra ise şampiyonluğu yakalaması sonucu "kahin" lakabı takıldı. Sezon sonu Beşiktaş'tan ayrılacağı söylentileri çıksa da, Denizli takımda kalmayı tercih etti. Sezona iyi başlayamayan Beşiktaş, ilk yarının ortalarında bir seri yakalasa da ilk yarıyı yine kötü bitirdi. Şampiyonlar Ligi ve Türkiye Kupası gruplarından çıkamayan Beşiktaş, ligde bir ara 2.liğe kadar gelse de son haftalarda aldığı puan kayıpları ile ligi dördüncü bitirdi. 2009-10 sezonunun sonunda Mustafa Denizli, sağlık sorunları nedeniyle Beşiktaş'taki görevinden ayrıldı. Çocukluk aşkı Beşiktaş'tan bir süre ayrı kalıp, dinleneceğini bildirdi. Başkan Yıldırım Demirören, bu ayrılık konuşmasını yaparken 10 yıllık Beşiktaş yönetimi tarihinde yaptığı en zor konuşma olarak betimledi. Denizli, televizyon ekranlarındaki yorumculuk döneminden sonra yeniden İran'a döndü ve 2006-2007 sezonunda çalıştırdığı Perspolis'le 24 Aralık 2011'de 1.5 yıllık sözleşme imzaladı. 5 Ocak 2012'de Malavan FC ile oynanan ilk maçında mağlubiyet ile tanıştı. Bir hafta sonra ise ilk galibiyetini aldı. 2 Şubat'taki Tahran derbisinde İstiklâl'i deplasmanda, 2-0 yenik durumdan 10 kişi ile 2-3'e getirerek mağlup etti. 2012 AFC Şampiyonlar Ligi'nde takımı gruplardan çıkarıp, son 16'ya soktu. Ancak ligi 12. bitiren takım, Şampiyonlar Ligi'nden de elenince 21 Haziran tarihinde, Denizli takımından istifa etti. 21 Aralık 2012 tarihinde Mustafa Denizli, 1. Lig ekibi Çaykur Rizespor'la 1,5 yıllık anlaşma imzalayarak, Karadeniz ekibinin teknik direktörlüğüne getirildi. 20 Ocak 2013'te Gaziantep Belediyespor galibiyeti ile Rizespor kariyerine başlayan Denizli, takımını 28 Nisan'da MKE Ankaragücü galibiyeti ile ligin bitimine 2 hafta kala Süper Lig'e çıkarmayı başarmıştır. 24 Mayıs 2013 tarihinde, 2013-14 sezonu bütçesi konusunda Çaykur Rizespor ile anlaşamayan Mustafa Denizli, kulüp ile karşılıklı anlaşarak yollarını ayırdı. 2013 yılında adı Beşiktaş, Kayserispor, Trabzonspor ve Fenerbahçe gibi kulüplerle anılan Denizli, son olarak Galatasaray sportif direktörlüğü için düşünüldü.Bu takımların hiçbirine imza atmayan Denizli, 25 Kasım 2013'te John Benjamin Toshack ile yollarını ayıran Azerbaycan'ın Hazar Lenkeran takımına transfer oldu. Takımın başına 3 Aralık 2013'te geçen Denizli, ilk maçına bir gün sonra Azerbaycan Kupası'nda çıktı ve Neftçala FK'yı 4-0 mağlup ettiler. Lige de iyi bir başlangıç yapan takım Şubat ayına kadar yenilgi yüzü görmedi. Ancak daha sonra kötü bir performans gösteren Lenkeran, ligi altıncı olarak bitirirken, kupada da yarı finalde elendi. Sezon sonunda Hazar Lenkeran ile Mustafa Denizli'nin yolları ayrıldı. 23 Kasım 2015'te Denizli, Galatasaray başkanı Dursun Özbek ile yaptığı görüşme sonrası Galatasaray'ın teklifini kabul etti. 26 Kasım 2015 tarihinde Florya Metin Oktay Tesisleri'nde düzenlenen imza töreniyle üçüncü kez Galatasaray teknik direktörlüğü görevine getirildi. 3 gün sonra ligde Kasımpaşa SK ile oynanan maç ile uzun yıllar sonra ilk kez Galatasaray'ın başında bir resmi maça çıktı. Galatasaray, bu maçta rakibiyle 2-2 berabere kaldı. 4 Aralık 2015'te Bursaspor'u 3-0 yenerek ilk galibiyetini aldı. Denizli'li Galatasaray, Türkiye Kupası'nda 8 maçta 7 galibiyet alarak büyük bir başarı gösterdi. Ancak aynı başarıyı Avrupa ve ligde yakalayamadılar. UEFA Şampiyonlar Ligi'nde Astana ile berabere kalan takım, grup üçüncüsü olarak UEFA Avrupa Ligi'ne geçti. Ancak deplasmanda aldıkları mağlubiyet nedeniyle Lazio'ya elendiler. Ligde ise 11 maçta sadece 4 tane galibiyet aldılar. Bu galibiyetlerin hepsi kendi sahalarındaydı. 28 Şubat 2015'te Gaziantepspor'a 2-0 yenildikleri maçtan sonra Denizli istifa sinyallerini verdi. 1 Mart 2016'da da görevinden istifa etti. 1 Ekim 2018 tarihinde Kemal Özdeş'in ardından Kasımpaşa'nın teknik direktörlük görevine getirildi. 1987'de Galatasaray'ın yardımcı teknik direktörlüğünü yaparken Coşkun Özarı'nın yerine Türkiye millî futbol takımı teknik direktörlüğüne atandı. 4 Mart 1987'de Romanya ile oynanan özel maç ilk maçı oldu. İkinci maçı olan 25 Mart 1987'de Doğu Almanya ile oynanan hazırlık maçında alınan 2-1'lik galibiyet Denizli'nin ilk galibiyeti oldu. Denizli, 1988 Avrupa Futbol Şampiyonası elemelerinde 3. maçtan itibaren takımı yönetti. Denizli'nin ilk eleme maçında daha önce iki maç yapıp 8-0 ve 5-0 yenildiğimiz İngiltere ile Türkiye'de oynandı. Maç 0-0 bitti. 1987 yazından Denizli, millî takımın yanında Galatasaray'ı da yönetmeye başladı. İkinci İngiltere maçı ise hezimet oldu ve 3 yıl önceki gibi yine 8-0 kaybedildi. Türkiye 2 beraberlik ile grup sonuncusu olurken, elemelerin bitimiyle Denizli görevden ayrıldı. 6 maçta 1 galibiyet 1 beraberlik 4 mağlubiyet aldı. EURO 1996'dan sonra Fatih Terim'in Galatasaray'a geçmesi ile, Mustafa Denizli Kocaelispor'u bırakıp millî takımı yönetmeye başladı. 14 Ağustos 1996'da Moldova ile oynanan hazırlık maçı ile Denizli dönemi başladı. 1998 FIFA Dünya Kupası elemelerinde takımın başındaydı. Türkiye, 8 maçta 4 galibiyet 2 beraberlik ve 2 mağlubiyetle grup üçüncüsü olup kupaya gidemedi. Grup birincisi Hollanda'ya karşı oynanan maçlardaki başarılara rağmen Belçika mağlubiyetleri gruptan çıkmayı engelledi. 30 Nisan 1997'de Belçika'ya Türkiye'de 3-1 yenildikten sonra soyunma odasına giderken, Amigo Orhan, Mustafa Denizli'ye kafa atmıştı. Federasyon, 2000 Avrupa Futbol Şampiyonası elemeleri için de Denizli'yle çalışmak istedi. Türkiye 8 maçta 5 galibiyet, 2 beraberlik ve 1 mağlubiyet ile grup ikincisi oldu. Grup birincisi Almanya'ya karşı bir galibiyet, bir beraberlik aldılar. Play-off'a kalan Türkiye, İrlanda'yı 1-1 ve 0-0'lık beraberliklerle eledi ve EURO 2000'e katılma hakkı kazandı. Maçtan sonra kendisini eleştirenlere "İçimizdeki İrlandalılar" olarak seslendi. Bu söz daha sonra toplum içinde deyimleşti. Mustafa Denizli, İtalya, Belçika ve İsveç'ten oluşan grupta 1 galibiyet, 1 beraberlik, 1 mağlubiyet alarak grup ikincisi olarak çeyrek finale çıktı. Bu Türk millî takımının o güne kadar aldığı en iyi dereceydi. Çeyrek finalde Portekiz'e 2-0 yenildiler. Denizli, şampiyona sonrası takımdan ayrıldı. . Sadece lig maçlarını içerir. Mircea Lucescu Mircea Lucescu (d. 29 Temmuz 1945, Bükreş) Rumen eski futbolcu ve teknik direktör. Eski bir kaleci olan oğlu Răzvan Lucescu da PAOK'i yönetmektedir. Lucescu, futbol yaşantısında Dinamo București ile başarılar kazanmış, Galatasaray ve Shakhtar Donetsk ile iki Avrupa kupası kazanmıştır. Türkiye'de ayrı takımlarda iki yıl üst üste şampiyonluk yaşamıştır. Lucescu futbola 1961'de Școala Sportivă 2 Bukarest takımının altyapısında başladı. 2 yıl sonra Dinamo București takımının altyapısına geçti. 21 Haziran 1964'te Rapid Bükreş'i kendi sahalarında 5-2 mağlup ettikleri maçta ilk kez A takımda forma giymiş oldu. Sezon içinde bir maç daha oynadı. Sonraki sezon da yine altyapıda kalan Lucescu, sadece 1 maç forma şansı bulabildi. Dinamo Bükreş ise bu iki sezonda da Romanya şampiyonu oldu. 1965'te Lucescu, tecrübe kazanması için Romanya ikinci ligi takımlarından Ştiinţa Bükreş takımına kiralandı. Kulüp 1965-66 sezonunda Liga II'de ikinci olarak, o ligde kazandıkları en büyük ikinci başarıya sahip oldu. Sonraki sezon Politehnica Bükreş adını alan takım ligde 5. oldu. Lucescu bu iki sezonda 39 maçta yapıp 12 gol kaydetti. 1967-68 sezonuyla beraber Lucescu, uzun süreli Dinamo Bükreş yıllarına geri döndü. Sezon içinde 17 maç oynayarak yavaş yavaş A takımın bir parçası olurken 1 de gol attı. 16 Haziran 1968'de oynanan Romanya Kupası finalinde Rapid Bükreş, 1-0 öndeyken, 77. dakikada Nicolae Nagy'nin yerine Lucescu oyuna dahil oldu. Dinamo, bir dakika sonra Florea Dumitrache'nin golüyle maçı 1-1 yaptı. Uzatmalara giden maçta Lucescu, 115 ve 116. dakikalarda iki gol atak maçı 3-1 yaptı ve kupayı Dinamo Bükreş'e kazandırdı. Sonraki sezon 28 maçta 8 gollük performansıyla takımının lig ikinciliğine yardım eden Lucescu, UEFA Kupa Galipleri Kupası'nda 1 maça çıkarak ilk kez Avrupa'da forma giymiş oldu. 1977'ye kadar Dinamo Bükreş forması giyen Lucescu, bu dönemde 4 lig şampiyonluğu gördü. Özellikler 1972-73 sezonunda 28 maçta 12 gollük performansı ile en yüksek gol performansını sergiledi. Ayrıca Şampiyon Kulüpler Kupası, UEFA Kupası ve Fuar Şehirleri Kupası organizasyonlarında forma giydi. Şampiyon Kulüpler Kupası'nda biri Atlético Madrid biri Real Madrid'e olmak üzere 2, UEFA Kupası'nda Boluspor'a bir gol attı. 1977'de Corvinul Hunedoara takımına transfer oldu. Dinamo Bükreş gibi çok başarılı bir takımdan sonra daha küçük bir kulüpte futbol hayatını sürdüren Lucescu, takımın en önemli isimlerinden oldu. 1978-79 sezonunda küme düştüler. 1979-80 sezonunda ise Liga II'yi birinci bitirerek geri döndüler. Lucescu, 1981-82 sezonunda takımın lig üçüncülüğüne 23 maçta 2 gol atarak katkıda bulundu. Bu derece 2008'de dağılan Corvinul kulübü tarihinin en başarılı sonucu oldu. Lucescu sezon sonunda futbolu bıraktı. Ştiinţa Bükreş'te kiralık olarak oynadığı ikinci sezonda Lucescu, Romanya millî futbol takımına çağrıldı. 2 Kasım 1966'da İsviçre ile oynadıkları EURO 1968 eleme maçında ilk 11'de ve 90 dakika forma giyerek A millî oldu. 3 Aralık 1966'da ise 4. millî maçı olan Güney Kıbrıs ile deplasmanda oynanan EURO 1968 eleme maçında ilk golünü kaydetti. 15 Ocak 1969'da İngiltere ile oynanan hazırlık maçında ilk kez millî takım kaptanı oldu. 10 maç Ştiinţa Bükreş forması ile millî takıma çağrılan Lucescu, daha sonra Dinamo Bükreş forması giyerken de 57 kez millî takıma çağrıldı. Daha sonra da Corvinul Hunedoara takımındayken de 3 kez millî takıma çağrıldı. Ülkesiyle 1970 FIFA Dünya Kupası'na katıldı. Kupa kadrosunda takımın kaptanıydı. 1938'den bu yana Romanya'nın katıldığı ilk FIFA Dünya Kupası'ydı. Lucescu, 3 grup maçına da ilk 11'de çıktı. Romanya, Pele'li Brezilya ve İngiltere'nin ardından üçüncü olarak bir üst tura çıkamadı. Bunun dışında 2. oldukları 1973-76 Balkan Oyunları'nda da forma giydi. Lucescu millî takımla 4 Avrupa Futbol Şampiyonası elemesine (1968, 1972, 1976 ve 1980), 2 Yaz Olimpiyatları elemesine (1968 ve 1976) ve 3 kez FIFA Dünya Kupası elemesine (1970, 1974 ve 1978) katıldı. 4 Nisan 1979'da İspanya'ya karşı oynadıkları EURO 1980 elemesi Lucescu'nun futbolcu olarak son millî maçı oldu. Lucescu, 1974-1979 arasında en çok millî takım forması giyen futbolcu rekorunun sahibiydi. Lucescu, ayrıca 4 kez Romanya U-23 ve 1 kez Romanya B millî takımı forması da giydi. Lucescu, formasını giydiği Corvinul Hunedoara takımı ile Liga II'ye düştükten sonra 1979'da futbolcu-menajer olarak görev yapmaya başladı. Lucescu, daha ilk sezonunda küme düşen takımı ikinci lig birincisi olarak Liga I'e geri döndürdü. 1982'de futbolu bırakana kadar bu takımda çalışan Lucescu, takım tarihinin en iyi başarısı olan lig üçüncülüğünü kazandırmanın yanı sıra, takımdan millî takıma futbolcu kazandırmayı da başardı. Romanya millî takımı, 1982 FIFA Dünya Kupası elemelerinde de başarı gösteremeyince İsviçre'ye kendi sahasında 2-1 yenilen Valentin Stanescu'yu kovdu. 11 Kasım 1981'de yine İsviçre'yle oynanacak son eleme maçından itibaren Corvinul hocası ve futbolcusu Lucescu takımın başına geldi. Romanya formalite maçında 0-0 berabere kaldı. Lucescu böylece futbolcuyken İsviçre ile başlayan millî takım hayatını, teknik direktör olurken de İsviçre ile bir maç yaparak başlattı. Yanına Mircea Rădulescu'yu yardımcı olarak aldı. Lucescu, ilk ciddi sınavını 1984 Avrupa Futbol Şampiyonası elemelerinde verdi. Genel olarak Dinamo Bükreş, Universitatea Craiova ve Corvinul Hunedoara takımlarından oluşturduğu kadro ile İsveç, Çekoslovakya, İtalya ve Güney Kıbrıs'lı gruptan birinci olarak çıktı. Bunun dışında hazırlık maçlarında 17 yaşındaki Gheorghe Hagi'yi millî takıma kazandırıp, bir eleme maçında da 45 dakika oynattı. EURO 1984'te ise İspanya, Portekiz ve Batı Almanya'lı grupta 3 maçta 1 beraberlik alarak grup sonuncusu oldular. Romanya Futbol Federasyonu, 1986 FIFA Dünya Kupası elemelerinde de Lucescu'yla çalıştılar. İngiltere, Kuzey İrlanda, Finlandiya ve Türkiye gruplarında Kuzey İrlanda'nın bir puan gerisinde kalan Romanya, FIFA Dünya Kupası'na gitme şansını elde edemedi. Federasyon takımı Lucescu ile o sezon Steaua București'i Şampiyon Kulüpler Kupası'nda şampiyon yapıp tarihe geçen teknik adam Emeric Ienei'yi takımı 1988 Avrupa Şampiyonası elemelerine hazırlamak için görevlendirdi. Bir hazırlık maçı ve ilk eleme maçında Avusturya karşısında alınan 4-0'lık galibiyetten sonra Lucescu, görevi Ienei'ye bıraktı. Lucescu toplamda 59 maça çıkarak o zamanın en fazla maça çıkan millî takım antrenörü oldu. 1985-86 sezonunun 14. haftasında Dinamo București'nin başına geçti. Geldiği gibi Avrupa şampiyonu Steaua Bükreş'i 1-0 yenerek Cupa României'nin sahibi oldular. Böylece 1986-87'de 18 yıllık aradan sonra tekrar UEFA Kupa Galipleri Kupası'nda oynama hakkı kazandılar. Lucescu böylece Bükreş'in ilk Kupa Galipleri Kupası macerasında futbolcu olarak görev almışken, aynı sahneye teknik adam olarak döndü. Ancak 17 Nëntori Tirana'ya elendiler. Ligde ise 1990'a kadar takımın başına kalan Lucescu, 1989-90 sezonuna kadar hem ligde hem de kupada hep ikincilik aldı. Birinciliği ise ezeli rakipleri Steaua București kazanıyordu. 1987-88 sezonu Kupa finali ise ilginç olaylara sahne oldu. Lucescu'nun takımı Steaua Bükreş karşısında 1-0 yenik durumdayken, 87. dakikada Florin Valeriu Răducioiu'nun attığı golle maça eşitlik geldi. 90. dakikada Steaua Bükreş, Gavril Pelé Balint'in golüyle durumu 2-1 yaptı ancak hakem kararıyla gol geçerlilik kazanmadı. Dönemin lideri Nicolae Ceauşescu'nun oğlu Valentin, Steaua Bükreş'in yöneticilerinden biriydi ve onun emriyle Steaua'a sahadan çekildi. Maç, Romanya Federasyonu kararıyla 2-1 Steaua Bükreş galibiyetiyle tescillendi ve kupa onlara verildi. 1988-89 sezonunda lig ve kupa ikinciliğinin yanında Kupa Galipleri'nde takım büyük bir başarıya imza atıp çeyrek finale çıktı ancak Sampdoria'ya 1-1 ve 0-0 beraberliklerle elendiler. 1989-90 sezonu sırasında Aralık ayından yaşanan Romanya devrimi ile Ceauşescu, yönetimden indirildi ve Steaua efsanesi sona erdi. Dinamo Bükreş, 6 yıl sonra lig şampiyonluğuna ulaştı. Ayrıca rakipleri Steaua'yı Romanya Kupası finalinde de 6-4 yenerek kupaya ulaştılar. Sezon içinde Dinamo Bükreş'in Kupa Galipleri'ndeki en büyük başarısı olan yarı final geldi. Yarı finalde Anderlecht'e iki maçta da 1-0 yenilerek elendiler. Devrim sonrası 1988'de Steaua'nın kazandığı olaylı kupa da Dinamo Bükreş'e verilmek istense de takım bunu kabul etmedi. Olaylı geçen Romanya yılları sonrası kazanılan başarılar sonrası, 1990'da Lucescu ilk kez yurtdışına çıkıp, AC Pisa 1909 takımının başına geçti. Takım Serie A'ya yeni yükselmiş bir takımdı. Lucescu, takımı birinci ligde tutamadı ve sezon sonunda ayrıldı. AC Pisa'nın Serie A'daki son sezonu olmuştu. Lucescu, görevine İtalya'da devam edip Serie B takımlarından Brescia Calcio'nun başına geçti. Adelio Moro ile çalışan Lucescu, 1991-92 sezonunda Serie B birincisi olarak takımı Serie A'ya çıkarma başarısını gösterdi. 1992-93 sezonu zor bir sezon oldu. Son haftaya girilirken 5 takımın düşme ihtimali vardı. Son hafta oynanan maçlar sonucu Brescia, Udinese ve Fiorentina üçlüsünden ikisi üçlü averaj ile küme düşecekti. En kötü averajlı Fiorentina küme düşerken Brescia; Udinese ile oynadığı play-off maçını kaybederek küme düştü. 1993-94 sezonunda Serie B'de alınan üçüncülük, takımın tekrar Serie A'ya çıkması demekti. Lucescu sadece bu başarıyla kalmayıp Anglo-İtalyan Kupası'nda Brescia'ya finalde Notts County'yi 1-0 yenerek tarihinin ilk ve tek şampiyonluğunu getirdi. Ancak sonraki sezon Brescia tarihinin en kötü sezonlarından biri oldu, Juventus ve Inter beraberlikleriyle başlanan sezonda takım ligden ilk düşen ekip oldu. Lucescu ve Moro ikilisi bir ara gönderildilerse de alınan 5 üst üste mağlubiyet sonrası yeniden getirildiler. 1995-96 sezonuna da iyi başlasalar da daha sonra takım, kötü bir performans gösterince Lucescu lig bitmeden kovuldu. Brescia, küme düşmekten zor kurtuldu. 1996-97 sezonu için Lucescu, Serie A takımlarından AC Reggiana ile anlaştı. Ancak sonuçlar iyi gelmeyince Lucescu, yine sezon sonunu göremedi ve Reggiana, küme düştü. 1997'de Lucescu, 7 yıllık aradan sonra ülkesine dönmeye karar verdi. Bu sefer Rapid București takımının başına geçti. 1970'lerin başına beri Romanya futbolundan silinmiş olan Rapid Bükreş'i şaha kaldıran Lucescu, lig ikincisi olmasının yanında 1975'ten alınamayan Romanya Kupası'nı da müzeye getirdi. 1998-99 sezonuna Rapid Bükreş'te başlayan Lucescu, Kasım ayında Luigi Simoni'nin yerine ünlü ekip Internazionale'ya transfer oldu. Lucescu, UEFA Şampiyonlar Ligi'nde grupların son maçında galibiyet alıp, çeyrek finale çıktı. Manchester United ile karşılaşan Inter, ilk maç çok kötü oynayıp 2-0 yenildi. Kendi sahasında ise 1-0 önde götürdüğü maçta, bir gol daha bulamayıp, 88. dakikada Paul Scholes golü ile 1-1 berabere kaldı ve elendi. Avrupa'dan elenen Inter, ligde de başarılı sonuçlar alamayınca Lucescu, 4 ay görev yaptığı Inter'den 21 Mart'ta kovuldu. Lucescu ise sezonun geri kalanında Rapid Bükreş'e geri döndü. Sezon sonu şampiyonluk kazanan ekip 1967'de kazandığı ilk şampiyonluktan sonra ikinci kez şampiyon oldu. Kupada da iddialı olan Rapid Bükreş, kupayı finalde penaltılarla Steaua Bükreş'e kaybetti. 1999'a tarihinde ilk defa Romanya Süper Kupası'nı kazanarak başlayan ekip, sezon sonu lig ikincisi oldular. 2000 yılında Lucescu, Fatih Terim'in İtalya kariyerine başlaması nedeniyle önceki sezonun UEFA Kupası sahibi Galatasaray'a transfer olarak Türkiye'ye geldi. UEFA Süper Kupası finalinde İspanyol devi Real Madrid'le karşılaşan Galatasaray, uzatmalarda attığı golle maçı 2-1 kazandı. Galatasaray, tarihinde ilk kez Süper Kupa'yı kazanırken, Lucescu ise kariyerinin ilk Avrupa Kupası'nı kazanmış oldu. 2000-01 sezonunda 6. haftadan sonra ligde birincilik ve ikincilik arasında gidip geldi. 30. hafta Adanaspor'u 4-1 yenerken, rakibi Fenerbahçe, Trabzonspor'a 1-0 yenilince liderlik koltuğuna oturdu. Ancak 31. hafta oynanan Kadıköy'de oynanan Fenerbahçe maçını Ali Güneş ve Yusuf Şimşek'in golleriyle rakip takım Fenerbahçe 2-1 kazanınca, Galatasaray ikinciliğe düştü ve son 3 haftada sıralama değişmedi. Lig şampiyonluğu son anda kaçmış olsa bile Lucescu, Galatasaray'ın UEFA Şampiyonlar Ligi'ndeki en başarılı performansını göstermesini şağladı ve çeyrek finale kadar çıkan Galatasaray, Real Madrid'î İstanbul'da 3-2 yenmesine karşın, İspanya'da 3-0 yenilip elendi. Türkiye Kupası'nda da yarı finale yükselen Galatasaray, nefes kesen bir maçta Fenerbahçe ile 4-4 berabere kalıp, penaltılarla elendi. Sonraki sezonda ise Galatasaray, Fenerbahçe ve Beşiktaş'la çekişmiş. Son haftalarda Beşiktaş'ın geride kalması ile Galatasaray ve Fenerbahçe çekişmesi uzun süre devam etmişti. Galatasaray uzun süre lider götürdüğü ligi şampiyon olarak tamamladı. UEFA Şampiyonlar Ligi'nde de başarılı performans gösteren Galatasaray, ikinci tura yükselip, FC Barcelona, Liverpool ve Roma'lı grupta 5 beraberlik 1 mağlubiyet alıp, gruptan çıkma şansını son maçta kaçırmıştı. Sezonun tek hayal kırıklığı ise kupada Erzurumspor'a 1-0 yenilerek elenmeleri oldu. Şampiyon olduğu sezondan sonra Galatasaray, eski teknik direktörü Fatih Terim'i tekrar göreve almak için Mircea Lucescu'nun görevine son verdi. Lucescu ise 100. yılını yaşayan Beşiktaş'a transfer oldu. 12. haftada liderliğe getirdiği Beşiktaş'ı sezon sonuna kadar öyle götürdü. Galatasaray ile yarışan Beşiktaş, rakiplerini Lucescu'nun Galatasaray'dan getirip, Beşiktaş taraftarıyla barıştırdığı Sergen Yalçın'ın golüyle yenerek şampiyonluğunu ilan etti. Beşiktaş, sadece bir maçta yenildi. Lucescu ayrıca Federico Giunti ve Antônio Carlos Zago gibi İtalyan Ligi kökenli futbolcuları takıma kazandırdı, Sergen, Pascal Nouma ve Serdar Topraktepe gibi eski Beşiktaşlı'ları tribünlerle sorun yaratmadan takıma kazandırdı. Ayrıca Romanya'da Rapid Bükreş'te futbolcusu olan Daniel Pancu'yu kadroya kattı. Lucescu'lu Beşiktaş, UEFA Kupası'nda çeyrek finale çıkarak, tarihlerinin en büyük başarısına imza attılar. 2003-04 sezonu da oldukça başarılı başlamıştı. İlk yarıyı 17 maçta 13 galibiyet 4 beraberlik ile bitiren Beşiktaş, en yakın rakibi Fenerbahçe'nin 8 puan önündeydi. Ayrıca UEFA Şampiyonlar Ligi'nde gruplarda başarılı bir performans gösteren Beşiktaş, Chelsea'yi İngiltere'de 2-0 yenme başarısını gösterdi. Son grup maçını İstanbul'da yaşanan terör saldırıları yüzünden Almanya'da oynayan Beşiktaş, Chelsea'ye yenildi. Beşiktaş buna rağmen gruptan ikinci olarak tarihinde ilk kez bir üst tura çıkacakken, Sparta Prag, Lazio'yu uzatmalarda attığı golle 1-0 yenince Beşiktaş grup üçüncüsü olarak UEFA Kupası'na kaldı. Beşiktaş, ikinci yarıya kendi sahasında oynadığı Samsunspor maçıyla başladı. Cem Papila'nın yönettiği maçta rakip takım 1-0 öne geçmişken Pancu'nun golüyle Beşiktaş durumu 1-1 yaptı. Ancak ilk yarı sonunda üç Beşiktaşlı futbolcu (Zago, Ahmet Yıldırım ve İbrahim Üzülmez) kırmızı kartla oyun dışında kaldı. 8 kişi kalan Beşiktaş 4-1 geriye düştü. 4. golden sonra çıkan olaylarda Pancu da kırmızı kart gördü. 84. dakikada İlhan Mansız da kırmızı kart görünce maç hükmen 4-0 Samsunspor galibiyetiyle tescillendi. Maçtan sonra puan kayıpları yaşayan Beşiktaş, ligi üçüncü bitirip, Fenerbahçe'nin 14 puan gerisinde kaldı. UEFA Kupası'nda da Valencia'ya elendiler. Lucescu, bu dönemde hem Türkiye Futbol Federasyonu'yla hem de Türk futbol medyasıyla büyük sorunlar yaşadı ve sezon sonunda ülkeyi terketti. Lucescu 2004 yılı Mayıs ayında Shakhtar Donetsk'in başına geçti. Kulüpteki ilk kupası olan 2003-04 Kubok Ukraniy'i 30 Mayıs tarihinde Dnipro Dnipropetrovsk kulübünü 2-0 yenerek aldılar. Kulübündeki ilk tam sezonunda 2004-05 Premier League şampiyonu oldu. Sonraki sezon tekrar Premier League şampiyonu olan Şahtar, Süper Kupası'nı da müzelerine götürdüler. 2006-07 sezonunda FK Dinamo Kyiv'in ardından ikinci olan Lucescu'lu Şahtar 2007-08 sezonunda hem lig, hem de kupa şampiyonu oldu. 2008-09 sezonundaki tek yerel kupası Süper Kupa olan Şahtar yeni adıyla UEFA Avrupa Ligi olan UEFA Kupası'nı kazanarak Avrupa'daki ilk kupasını aldı. 2009 UEFA Kupası Finali'nde Werder Bremen'i uzaltmalarda 2-1 mağlup etti. 2009-10 sezonunda Şahtar tekrar lig şampiyonu oldu. 2010-11 sezonu Lucescu'nun en başarılı sezonu oldu. O sezon Şahtar Premier Lig, Kubok Ukraniy ve Süper Kupası'nı da müzesine götürdü. Ayrıca Şampiyonlar Ligi'nde grubunu birinci bitirerek bir üst tura çıktı. Orada Roma'yı ilk maçta 3-2, sonraki maçta 3-0 yenerek çeyrek finale çıkma başarısı gösterdi. Çeyrek finaldeki rakibi Barcelona'ya elendi. Sonraki sezon Premier Lig ve Kubok Ukraniy'i tekrar kazanan Lucescu yönetimindeki Şahtar, altı kez Premier Lig ve dört kez Kubok Ukraniy'i almış oldu. Şahtar o sezon Şampiyonlar Ligi G grubunda yer aldı, ancak APOEL, Zenit ve Porto'nun da yer aldığı o grubu dördüncü bitirerek Avrupa'ya veda etti. Aynı sezonda oğlu Răzvan Lucescu kalecilik yaptığı ve 2004-2007 yılları arasında çalıştırdığı Rapid București takımının başına tekrar geçti. Kasım 2005 tarihinde UEFA Kupası grubunda Şahtar ve Rapid aynı grupta yer almıştı. Böylece baba oğul rakip olarak karşı karşıya gelmişti. 2013-14 sezonunda Lucescu, Şahtar ile son lig şampiyonluğunu yaşadı. Bir sonraki sezon takım Donbass Savaşı yüzünden maçlarını Lviv'de oynamaya başladı. Ayrıca savaş durumu takımın transferlerini de etkiledi. Bu nedenle Lucescu'nun Şahtar'ı büyük sıkıntılar yaşamaya başladı. 2015-16 sezonu Lucescu'nun Şahtar'ı çalıştırdığı son sezon oldu. Suberkubok Ukrayini ile başlayan sezonu lig ikincisi tamamlayan takım, UEFA Avrupa Ligi'nde ise yarı finalde kupanın sahibi olacak Sevilla FC'ye elendi. 2016 yılının başında takımı bırakacağını açıklayan Lucescu, 21 Mayıs 2016 Kubok Ukraniy finalinde takımının başına son kez çıktı. Zorya Luhansk'ı 2-0 yenen Şahtar kupanın sahibi oldu. Lucescu da kupalarla geçen Şahtar dönemini yine bir kupayla sonlandırdı. Lucescu 2004 Mayıs ayından itibaren Shakhtar takımının 573 maçında teknik direktörlük görevinde bulundu. Bu süre içerisinde 8 kez lig şampiyonluğu, 6 kez Kubok Ukraniy şampiyonluğu, 7 kez Suberkubok Ukrayini şampiyonluğu, ve 1 kez de UEFA Avrupa Ligi şampiyonluğu olmak üzere toplamda 22 kupa kazandı. Lucescu 2008, 2009, 2010, 2011, 2012, 2013 ve 2014 yıllarında Ukrayna'da Yılın Teknik Direktörü ödülü aldı. 29 Mayıs 2009 tarihinde Lucescu'ya UEFA Kupası'ndaki ve Ukrayna futbolundaki başarısı nedeniyle Donetsk şehrinin meclisi tarafından "Donetsk Onursal vatandaşlığı" unvanı verildi. Lucescu, 2015-16 sezonunun sona ermesiyle birlikte, Rus kulübü FK Zenit ile anlaşmaya vardı ve yıllık 4.5 milyon € karşılığında 2+1 yıllık sözleşmeyi imzaladı. Lucescu'nun Şahtar'daki yardımcısı Alexandru Spiridon ile eski kulübündeki masör ve fizyoterapistler de Zenit'te göreve başladı. 2016-17 sezonunda takımı ligi üçüncü bitirip, Şampiyonlar Ligi'nine gidememesi nedeniyle yönetim tarafından görevine son verildi. 2017 yaz döneminde Lucescu'nun adı tekrar Türk kulüpleri ile anılmaya başladı. Ağustos ayı başında eski takımı Galatasaray'ın başkanı Dursun Özbek tarafından kendisine futbol direktörlüğü teklif edildi. Bir gün sonra ise TFF başkanı Yıldırım Demirören'den ise Türkiye millî futbol takımı teknik direktörlüğü teklifi aldı ve bu teklifi kabul eden Lucescu, millî takım ile 2+1 yıllık bir sözleşmeye imza attı. 11 Şubat 2019 tarihinde sözleşmesi karşılıklı feshedildi. 23 Temmuz 2020'de Lucescu Ukrayna'ya döndü ve Dinamo Kiev'e imza attı. Lucescu'nun çok eğitimli bir kişi olduğu bilinmektedir. Genç yaşta altı yabancı dil öğrendi: Anadili Rumence dışında İngilizce, Portekizce, İspanyolca, İtalyanca, Fransızca ve Rusça konuşabilmektedir. Romanya'da bir koç olarak, oyuncularına tiyatroya gitmenin veya kitap okumanın restoranlara gitmekten çok daha yararlı olduğunu söylediği sık sık dile getirilmiştir. Ayrıca oyuncularına üniversiteye gitmeleri için baskı yapmıştır. Oğlu Răzvan Lucescu da bir futbolcuydu ve günümüzde El-Hilâl (Suudi Arabistan)'i çalıştırmaktadır. 15 Temmuz 2009'da Lucescu, infarktüs geçirmiş ve Donetsk'teki acil hastanede ameliyat edilmiştir. 6 Ocak 2012'de Bükreş'te bir trafik kazası geçirdi ve ciddi şekilde yaralandı. Pokémon , Japon oyun yapımcısı Satoshi Tajiri tarafından yapılan, hayali canlıları konu alan oyun, anime, manga ve kart oyunu serisi. Video oyun şirketi Nintendo'nun kurduğu The Pokémon Company tarafından yönetilir. İlk olarak Game Freak tarafından 1996'da rol yapma oyunu (RPG) olarak Game Boy için çıkmıştır. Amerika'da ise 1998 yılında piyasaya sürülmüştür. Yine Nintendo'nun sahibi olduğu Mario serisinden sonra dünyadaki en başarılı video oyunu tabanlı medya ürünüdür. Pokémon; anime, manga, kart oyunu, oyuncak, kitap ve daha birçok ürün olarak karşımıza çıkmaktadır. Pokémon dünyasındaki canlılara da yine "Pokémon" adı verilir. İlk jenerasyon 151 Pokémon'dan oluşmaktaydı. Günümüzde 8 jenerasyon ve resmi pokemon sitesinde 890 Pokémon bulunmaktadır. 2020 itibarıyla Pokémon 23.sezonda ve 1000'den fazla fazla bölümü ile devam eden anime, 22 sinema filmi, 9 kısa film, 12 seride 31 oyun ve 122'den fazla yan oyundan oluşmaktadır. "Pokémon" ismi, serinin Japonya'daki ismi olan olan "Pocket Monsters" (ポケットモンスター Poketto Monsutā)'ın kısaltılmış halidir. Anlamı "Cep Canavarları"dır. Doğru telaffuzu için "é" harfi kullanılmaktadır. İngilizcede "Pokémon" kelimesinin çoğulu yine "Pokémon"dur. Ayrıca Pokémon isimleri için de durum aynıdır, "one Pikachu" ve "many Pikachu" kullanımı doğrudur. Pokémon dünyası, yapımcı Satoshi Tajiri'nin çocukluk hobisi olan böcek toplamanın yansımasıdır. Oyundaki Pokémon eğitmenlerinin görevleri, bulunabilecek tüm Pokémonları yakalayıp "Pokédex"'i tamamlamak, ve Pokémonları eğiterek güçlü bir takım oluşturup diğer eğitmenlerle mücadele edip en güçlü Pokémon eğitmeni olmak. Oyuna bir Başlangıç Pokémonu "(Starter Pokémon)" seçilerek başlanır. Bir Çimen türü, bir Ateş türü veya bir Su türü arasından seçim yapılır. Örneğin Pokémon Red ve Blue'da (ve yeniden yapımları Pokémon FireRed ve LeafGreen'de) oyuncu Bulbasaur, Charmander veya Squirtle'dan birini seçer. Bu 3 türden birini seçme kuralı sadece Pokémon Yellow'da uygulanmamıştır. Bu oyun animedeki hikâyeyi takip ettiğinden oyuncuya Elektrik türü Pikachu verilir; ayrıca Bulbasaur, Charmander ve Squirtle'ın üçü de oyunda temin edilir. Oyuncunun rakibi her zaman oyuncunun seçtiği Pokémona karşı avantajlı olanı seçer. Örneğin oyuncu Çimen türü seçtiğinde rakibi Ateş türü seçer. Pokémon Yellow'da bu kural da uygulanmaz. Rakip Eevee'yi seçer, oyuncunun rakibe karşı zaferleri ve kaybetmelerine göre Eevee evrim geçirip Jolteon, Vaporeon veya Flareon'a dönüşür. Pokémon dünyasında eğitmen bir Pokémonla karşılaştığında ""PokéBall"" (PokéTopu) fırlatarak yakalayabilmektedir. Yakalanan Pokémon bir başka eğitmen tarafından yakalanamaz, ancak takas edilebilir veya eğitmeni tarafından bir başkasına verilebilir. Pokémonlar mücadele kazandıkça tecrübe puanı "(EXP)" kazanır ve seviye atlayabilir. Seviye atladıkça atak ve hız gibi istatistikleri "(stats)" artar ve yeni hareketler ve teknikler öğrenebilir. Belirli seviyeye ulaştığında evrim geçirerek daha güçlü bir Pokémona dönüşebilir. Oyunlarda eğitmen, Pokémonlarını geliştirmek için oyunda karşısına çıkan diğer eğitmenlerle savaşır. Ayrıca her oyunda sekiz güçlü Pokémon eğitmeni bulunur. Salon Lideri "(Gym Leader)" adı verilen bu eğitmenleri yenerek Rozet "(Gym Badge)" kazanılır. Bu rozetler Pokémon Ligi "(Pokémon League)"'ne giriş için gereklidir. Pokémon Ligi'nde Elit Dörtlü "(Elite Four)" isimli oldukça güçlü 4 eğitmene karşı mücadele verilir. Onları yendikten sonra Bölge Şampiyonu "(Regional Champion)" ile son bir karşılaşma yapılır. Bu şampiyonu yenen eğitmen Pokémon Ustası "(Pokémon Master)" ve yeni şampiyon olur. Ana konu: "Pokémon (anime)" Pokémon animesi ve filmleri, Pokémon oyunlarını esas alsa da oyunlardan farklı konuları işler ("Pokémon Yellow" haricinde, bu oyun animedeki konuları izler). Animede Ash Ketchum (Japonya'da Satoshi) isimli ana karakterin Pokémon Ustası olma yolundaki maceraları anlatılır. Kendisine Pokémonları ve birkaç arkadaşı da eşlik eder. Pokémon: The Original Series: Animenin ilk serisidir. Ash'in ilk Pokémonu Pikachu olur. Oyunda ise Bulbasaur, Charmander ve Squirtle'dan biri seçilir. Anime, Kanto bölgesinde geçer, Pokémon Red ve Blue'daki hikâyeyi takip eder. Animede Ash'e Pewter Şehri Salon Lideri Brock ve Cerulean Şehri Salon Lideri kız kardeşlerden en küçüğü olan Misty eşlik eder. Pokémon'un bu ilk sezonu, diğerlerinden ayrılması amacıyla ""Pokémon: Indigo League"" olarak adlandırılmıştır. "Pokémon: Adventures in the Orange Islands", sadece animede yer alan Orange Adaları'nda geçer. Brock'un yerine genç bir ressam olan Tracey Sketchit gelir. Ancak sezon sonlarına doğru Brock ekibe tekrar katılır. Sonraki sezonlar olan "Pokémon: Johto Journeys", "Pokémon: Johto League Champions", ve "Pokémon: Master Quest"'te ise orijinal üçlü Ash, Brock ve Misty'nin batıdaki Johto bölgesindeki maceraları anlatılır. Bu sezonlar 2. jenerasyon oyunlardan uyarlanmıştır. Bu sezonların bitmesiyle "Pokémon: The Original Series" de son bulur. Pokémon: The Advanced Generation: 3. jenerasyon oyunları esas alır. Ash, güneydeki Hoenn bölgesine gider. Burada May adlı yeni başlayan bir eğitmene akıl hocalığı rolündedir. Onlara eşlik eden May'in kardeşi Max, eğitmen olmasa da Pokémon konusunda oldukça bilgilidir. Brock da bu ekibe katılır, ancak Misty Salon Lideri görevini sürdürmek ister ve Cerulean Şehri'ne döner. "Advanced Battle" sezonunun ardından gelen "Battle Frontier" sezonu Pokémon Emerald oyununu konu alır ve Pokémon FireRed ve LeafGreen'den izler taşır. Max'in eğitmenliğe başlaması, May'in ise Johto'daki Grand Festival için gitmesiyle "The Advanced Generation" serisi son bulur. Pokémon: Diamond and Pearl: 4. jenerasyon oyunları esas alır ve Sinnoh bölgesinde geçer. Ash ve Brock'a Pokémon koordinatörü olmak isteyen Dawn isimli bir kız katılır. Serinin sonunda Ash ve Brock Kanto'ya geri döner. Brock, yeni hayali olan Pokémon Doktoru olmak için burada kalır. Pokémon: Best Wishes!:, 5. jenerasyon oyunları konu edinir. Unova bölgesindeki maceraya Iris ve Cilan eşlik eder. Kanto'ya dönerken Ash onlardan ayrılır. Pokémon: XY: 6. jenerasyon oyunları esas alır ve Kalos bölgesinde geçer. Ash'e çocukluk arkadaşı Serena ile birlikte abi-kardeş Clemont ve Bonnie eşlik eder. Pokémon: XYZ: Bu seri XY'nin bir devamıdır. Bu seride Zygarde'yi (Kalosun Koruyucusu) Bonnie bulur ve maceraları kaldığı yerden devam eder derken Ash ve Greninja'nın arasındaki Fenomen Bağı ortaya çıkar. XY'nin son bölümündeki Hyakkoku Gym Lideri tarafından görülen gelecek öngörüsü ile bağlantılıdır. Pokémon: Sun and Moon: 7. jenerasyon oyunlarını esas alır ve Alola bölgesinde geçer. Bu seri daha çok komediye odaklanılan bir seridir. Serimizde Ash Pokémon Okuluna gider. Ash bu serinin sonunda Alola Ligi'ni kazanmıştır. Böylece Ash anime serisinin başlamasından 22 yıl sonra ilk defa resmi bir Pokémon Ligi'ni kazanmıştır. Pokémon: Sword and Shield: Genel olarak 8. jenerasyon oyunlarÄ±ndaki Galar bölgesini, Dynamax ve Gigantamax konularını ele alsa da şimdilik diğer bölgeleri de konu alan serisidir. Ash'e Gou (Japonca isim) isimli bir çocuk eşlik etmektedir. Partneri "Raboot"dur ve en büyük hayali Mythical Pokémon "Mew"i yakalamaktır. Pokémon Origins: Pokemon'un ata oyunlarında Red ve Green'in ana karakterleri ile geçen 4 bölümlük kısa bir seridir. Pokémon Generations: Konusu bilindik üzere Origins serisinindeki Red karakterimizin diğer bölgelere gitmesiyle ilgilidir. Pokémon Twilight Wings: Galar bölgesinde geçen ek bir Pokemon anime serisidir. Japonya'da vizyona giriş yılları ile: Pokémon mangaları; animeyi, oyunları ve kart oyunlarını konu alan birçok seriden oluşur. İngilizce yayımlanan mangalar sırasıyla şu şekildedir: Çıkış tarihlerine göre "Soundtrack" albümleri: "Pokémon Trading Card Game"'de amaç, kartlardaki güçlü ve zayıf yanlara göre rakibin Pokémonunu yenmektir. Amerika'da ilk olarak 1999'da yayımlandı. Nintendo e-Reader uyumlu sürümleri de bir süre piyasalardaydı. 1998'de kart oyununun Game Boy Color versiyonu Nintendo tarafından Japonya'da piyasaya sunulmuştu. Pokémon, şiddet yapısı ve "Pokémon evrimi"nin İncil'deki yaradılış öğretisine ters düştüğünden dolayı bazı Hıristiyanlar tarafından eleştirilmiştir. Ancak Vatikan yaptığı açıklamada Pokémon'un tamamıyla hayal ürünü olduğunu ve değerlere zarar vermediğini açıklamıştır. 1999'da 9 yaşlarında iki çocuk, Pokémon oyun kartlarının kendilerini kumara alıştırdığı gerekçesiyle Nintendo'ya dava açmıştır. 2001'de Pokémon oyunları ve kartları Suudi Arabistan'da yasaklanmıştır. Sebebi ise kart oyununda yer alan altı uçlu yıldızın Siyonizmi, haçların Hıristiyanlığı, üçgenlerin ise Masonluğu temsil ettiği iddiası, ve kart oyununun İslam'da sakıncalı olan kumara benzemesidir. Pokémon ayrıca materyalizmi destekleyen olguları sebebiyle de eleştirilmektedir. 16 Aralık 1997'de 635 Japon çocuk epilepsi krizleri nedeniyle hastanelik olmuştur. Sebebi ise Pokémon'un "Dennō Senshi Porygon" ("Electric Soldier Porygon", 1. sezon 38. bölüm) isimli bölümüdür. Bu bölümde patlama sonucu mavi ve kırmızı parlak ışıklar saniyede birkaç defa değişerek görünmüştür. Araştırmalara göre bu tür ışık efektleri daha önce epilepsi krizi geçmişi olmayanlarda bile krize sebep olabilmektedir. Bu televizyon kazası Pokémon parodilerinde sıkça kullanılmıştır, örneğin The Simpsons dizisinin "Thirty Minutes over Tokyo" ve South Park dizisinin "Chinpokomon" bölümünde. Ayrıca Pokémon animesinin bazı bölümleri çeşitli sebeplerle yasaklanmıştır. Ayrıntılı bilgi için bkz: "Pokémon'un yasaklanmış bölümleri" Children of Bodom Children of Bodom, beş kişiden oluşan Fin ekstrem metal grubu. 1993'te kurulan grup, Alexi Laiho (vokal, solo gitar), Janne Wirman (klavye), Henkka Seppälä (bas gitar), Jaska Raatikainen (bateri) ve Daniel Freyberg (ritim gitar) dan oluşmaktadır. Grubun toplamda sekiz stüdyo albümü, iki konser albümü, iki EP'si, iki toplama albümü ve bir DVD'si bulunmaktadır. İlk kez üçüncü stüdyo albümü "Follow the Reaper"la Finlandiya'da altın sertifika elde eden grup, daha sonra diğer albümlerinde de aynı başarıyı sağladı. Art arda yayınladığı albümleriyle Finlandiya albüm listelerine birinci sıradan giriş yapan Children of Bodom, bunun yanı sıra "Billboard" 200'de de önemli liste konumları gördü. Yaptığı müzik eleştirilerde daha çok melodik death metal, power metal, thrash metal, erken senfonik black metal ve neoclassical metal olarak tanımlanan grup, tek başına 250 bin satışla Finlandiya'nın en çok satan sanatçılarındandır. Children of Bodom, 1993'te gitarist Alexi "Wildchild" Laiho ve baterist Jaska Raatikainen tarafından "Inearthed" adıyla kuruldu. Birbirini çocukluk yıllarından beri tanıyan bu iki müzisyen; ilk çalışmalarını Dissection, Entombed ve Obituary gibi önemli grupların müziğinden etkilenerek gerçekleştirdiler. Bas gitarist Samuli Miettinen'in de kadroya girmesiyle birlikte aynı yılın ağustos ayında ilk demosunu kaydeden grup, bu çalışmaya "Implosion of Heaven" adını verdi. Bu demoda ve onu takip eden 2 sene boyunca grupta şarkı sözü yazarlığını üstlenen Samuli, 1995'te ailesinin Amerika'ya taşınması nedeniyle gruptan ayrılmak zorunda kaldı. Son olarak "Ubiquitous Absence of Remission" demosundaki şarkı sözlerine imza atan Samuli, daha sonra bu görevi Laiho'ya devretti. Bahsi geçen demo aynı zamanda grupta klavyenin kullanıldığı ilk çalışma oldu. Demonun kaydından kısa bir süre sonra Alexander Kuoppala ritim gitarist olarak grubun kadrosuna dahil oldu. Samuli'nin yerine Henkka "Blacksmith" Seppälä geçerken, Jani Pirisjoki de klavyeci olarak gruptaki yerini aldı. Yeni kadrosuyla "Shining" adlı yeni bir demo kaydeden grup, ne plak şirketlerinin ne de organizatörlerin ilgisini çekebilmişti. Bunun üzerine grup elemanları kendi çabalarıyla bir albüm kaydetmeye karar verdiler. Bu esnada provalara gelmeyen Jani'nin yerini Janne "Warman" Wirman aldı. Wirman ilerleyen zamanda grubun soundunu oluşturacak elemanın ta kendisiydi. 1997 yılında Astia Records'ta kaydedilen Something Wild piyasaya sürülmeden önce grupta bazı gelişmeler yaşandı.Spinefarm Records'tan teklif alan Shining grubu bu fırsatı değerlendirmek için bulunduğu Belçikalı kayıt şirketini "Shining grubu dağıldı." diyerek şirketi atlatırlar.Grup için yeni isim bulmak gerekiyordu ve Espoo şehrinin birkaç kilometre ötesinde bulunan Bodom Gölü'ndeki yaşanan vahşi olaydan esinlenilerek Children of Bodom konulmuştur. Önceleri sadece küçük kulüplerde konser verebilen Children of Bodom, "Something Wild"ın ardından Dimmu Borgir ile birlikte konserler vererek kısa sürede Nuclear Blast'ın ilgisini çekti ve albümün Avrupa ayağını artık bu plak şirketi üstlendi. Albümde yer alan "Deadnight Warrior" şarkısına Mika Lindberg'in prodüktörlüğünde düşük bütçeli bir klip çekildi. Yıllar sonra grup elemanları "Something Wild"ı grubun en az gurur duyduğu albümlerden biri olarak nitelendirdi. Bu albüm, grubun diğer çalışmalarına göre daha "teknik" bulundu. Bunun nedeni olarak da Laiho'nun o dönemdeki idolü olan Yngwie Malmsteen'i taklit etmeye çalışması gösterildi. Grubun ilk Avrupa turnesi Şubat 1998'de başladı. Hypocrisy, The Kovenant ve Agathodaimon gibi gruplarla çalan Children of Bodom'a bu turnede Wirman'ın yerine Lordi grubundan Erna Siikavirta eşlik etti. Sonraki turnedeyse Kimberly Gross grubun konser kadrosunda yer aldı. Grubun ikinci stüdyo albümü "Hatebreeder" 1998'in sonunda Astia stüdyolarında Anssi Kippo tarafından kaydedildi. Albümün çıkış tarihinden ikii hafta önce tekli olarak yayınlanan "Downfall" parçasına Mika Lindberg prodüktörlüğünde çekilen klip de aynı zamanda yayına verildi. Albüm, birçok Avrupa ülkesinde listelere girdi. Ardından Japonya'da In Flames ve Sinergy ile birlikte 3 konser veren grup, bu konserlerden 2 tanesini kaydetti ve "Tokyo Warhearts" adını taşıyan konser performans albümünü hayranlarına sundu. Ağustos-Eylül 2000'de kayıtları yapılan "Follow the Reaper" albümünü aynı senenin sonuna doğru piyasaya süren grup, albümde yer alan "Everytime I Die" parçasına Tuukka Temonen prodüktörlüğünde klip çekti. Şubat 2002'de bir sonraki albüm için çalışmalara başlayan grup, Ocak 2003'te dördüncü stüdyo albümü "Hate Crew Deathroll"u yayındı. Böylece üç hafta Fin listelerinde üst sıralarda yer alan grup, bu albümle birlikte ilk altın sertifikasını elde etti. Daha sonra diğer tüm albümlerinde de aynı başarıyı yakalayan Children of Bodom'a "Follow the Reaper" albümü için platin sertifika verildi. Grup aynı dönemde Tavastia Club, Helsinki'de düzenlenen törende Fin Metal Müzik Ödülleri'nde Yılın Grubu seçildi. 2003'te ilk kez dünya turnesine çıkan grubun birçok konserinde biletleri çok önceden tükendi. Diğer yandan Alexander Kuoppala, turnenin ortasında kişisel sorunları öne sürerek önceden haber vermeksizin gruptan ayrıldı. Bunun ardından gitarist arayışına düşen grup, sonunda Roope Latvala'yi kadrosuna ekleyerek yoluna devam etti. Daha sonra yapılan bir röportajda Laiho'ya Kuoppala'nın gruptan ayrılmasının nedeni sorulduğunda Laiho şöyle cevap verdi: "Bana grup ve turne yaşamından artık bıktığını söyledi. Bu benim için gerçekten çok tuhaftı, çünkü o bu yaşam için o dünyanın içinde olan biriydi! Ölümcül bir hard rock'n roll hastasıyken birden hayatını 180 derece çevirip değiştirdi. Bütün bunlara yeni kız arkadaşı da dâhil." Latvala ile beraber biten turnenin ardından "Trashed, Lost & Strungout" EP'siyle birlikte "In Your Face" teklisini piyasaya süren grup, 2005'in sonuna doğru beşinci stüdyo albümü "Are You Dead Yet?"i yayınladı. Bu albümün tarzı öncekilere göre farklılık gösteriyordu; daha sade ve sert gitar riffleri ile endüstriyel müzik tınılarının birleşiminden oluşan bu tarz eleştirmenlerden ve hayranlardan farklı yorumlar aldı. Müzik dünyasının gidişatına uyum sağlayan grup, bu albümle birlikte büyük bir ticari başarı elde etti: Fin listelerinde birinci sırada yer alıp Finlandiya'da altın sertifikayla ödüllendirilmesinin yanı sıra Almanya'da ve İsveç'te on altıncı, Japonya'da on yedinci sıraya kadar yükseldi. 2006'da hem
ve çocuklarını ihmal eder. Bütün bunlar, sırf hayalindeki kütüphaneyi kendi çapında oluşturmak içindir elbette. Genelde insanlar bir mirasa sahip olacaksa bu mirasın yüklü miktarda bir para, lüks bir araba, kıymetli bir mücevher veya paha biçilmez bir gayrimenkul olmasını ister. Eğer bir kitap mecnunu iseniz, durum farklıdır sizin gözünüzde elbette. Ancak, kitap edinmenize yardımcı olursa bir anlam ifade eder o değerli miras. Nitekim Kitap Evi’nde Enis Batur, sahip olmak isteyip de bir türlü elde edemediği hayalindeki kütüphanenin kendisine gizemli bir şekilde miras bırakılmasını anlatır. Esasen kendisinin de hatırı sayılır bir kütüphanesi vardır. Ama hep daha fazlasını isteyen insanoğlu gibi kitap ve kütüphaneye olan tutkusu onu böyle bir kurguya sürükler. İsmini bir türlü öğrenemediği bağışçıya ancak kütüphanede kendisine bıraktığı kitapları okuyarak veya kimi yerlere düştüğü notları inceleyerek ulaşabileceği düşüncesiyle hummalı bir araştırma içine girer. Âdeta bir dedektif gibi çalışarak mirasçısının kim olduğunu öğrenmek için gecesini gündüzüne katar. Bu uğurda evini ve ailesini çoğu zaman ihmal eder. Bir rüya âlemindeymişcesine kütüphanenin gizemli mimarisini ve kitapları büyük bir coşku ve heyecanla inceler de inceler. Bir kitap mecnunu için, Leyla’sı olan kitapların uğrunda bir takım şeylerden vazgeçmesi, kimi fedakârlıklarda bulunmasından daha doğal ne olabilir ki? Kitaplarla arasında dostluk bağı bulunmayan insanlar belki de bu durumu anlayamazlar fakat iyi bir kitap okuyucusu, yazarın duyduğu bu merakı ve yaptığı fedakârlıkları okuyunca tıpkı yazar gibi heyecanlanıyor ve düşüncelere dalıyor. Bazı kitap mecnunları vardır; kitaplarla yaşar, onlarla nefes alırlar. Kitaplar en sadık dostlarıdır onların. En büyük sırlarını paylaşırlar onlarla. Elbette ki tek dostları kitaplar değildir. Esasen kitaplar, sürekli yeni dostluklar kazandırır onlara. Yazarın Kitap Evi’nde bahsettiği kütüphane arkadaşlığını okuyunca doğrusu çok etkilendim. Kütüphanelerden çıkmayan ve adeta birer kitap kurdu olan gençlerin bir çay veya sigara molasında, merdiven arasında belki de kantinde girdikleri o hararetli sohbetleri ne de güzel anlatmış yazar. Saatlerce süren o sohbetleri yapabilmek için ara vermek, hava almak veya sigara içmek aslında birer bahane. Asıl amaç, bir an önce kendileri gibi olan kitap tutkunlarıyla buluşmak, tanışmak ve dertleşmek. Doğrusu kütüphane gençleri, kendilerini bir tek kitap düşkünü insanların anlayacağını çok iyi biliyorlar. Kitap Evi’nde anlatılan kütüphane dostlukları günümüz gençliği için genelde bir anlam ifade etmiyor artık. Tanıdığım bütün arkadaşlarım ve kütüphanede rast geldiğim insanlar ve ben kitap okumak için değil, ders çalışmak veya bir konuyu araştırmak için gider olduk kütüphaneye. Vizeler ve finaller öncesinde dört bir yanı birbirinden değerli kitaplarla dolu kütüphanede saatlerce ders çalışırız. Kitaplar hakkında konuşmak da neymiş, en fazla “Sende şu dersin notu var mı?” diye fısıldaşırız yanımızdakiyle. Ne acıdır ki, artık kitaplarla olan alakamız ödev-araştırma ekseni etrafında dönmekte. Pek çok alışkanlığı nostaljiye dönüştüren moderniteden, kütüphane arkadaşlığının etkilenmemesi ne mümkün! Abdullah Talayhan Bir Uzay Destanı 1968… Günümüze yakın bir zaman değil. Bu eski tarih Stanley Kubrick’i bugünleri, yani 21. yüzyılı hayal etmekten alıkoyamamış. Onun, 2001 adlı bu ﬁlmi, ﬁlmin geçtiği zamandan tam 33 yıl önce hayal edip kurgulamış olması benim her zaman Kubrick’e karşı büyük bir hayranlık duymama sebep olmuştur. Yayınlandığı andan itibaren toplumun odak noktası haline gelen bu eserin hem düşünce dünyamda çağrıştırdığı çok şey var, hemde bir bilim kurgu ﬁlminin böylesine sanatsal bir biçimde sergilenebilmesine her izleyişimde şaşırıyorum. Bütün insanlık her zaman bir şeyleri merak etmekle meşguldü, meşgul olmaya da devam ediyor. Her ne kadar mecazi olsada bazı hırslı kişilere karşı, “onun gözü yukarıda” gibi ifadeler kullanıyoruz. Bazılarının ise gözü gerçekten yukarıdadır, gökte, yıldızlarda, uzaydadır onların hayal ve merak ettikleri şeyler, bende bu insanlardan biriyim. Olağanüstü bir düzen içerisinde işleyen bir dünyada yaşıyoruz, fakat kim bilir koskoca evrende yaşadığımız bu küçücük dünyada şaşırılacak o kadar şey varken, tüm evrenin nasıl işlediğini hayal bile edemiyorum. Burada devreye Kubrick gibi insanlar giriyor, hayal bile edemediğimiz şeyleri önümüzde müthiş bir uyumla sergiliyorlar. Sinemanın insanın görsel bilinçaltında büyük bir yeri olduğunu düşünürsek, Kubrick’in ufkumuzu genişletmek konusunda bize çok yarar sağladığı aşikar. Evet, uzay bilimi ile uğraşan bir çok astrolog var. Onların keşfettiği bilgiler TURK 101 $1olmadan bu tarz eserlerin varlığı söz konusu bile olamaz. Fakat önemli olan bunu sanatsal bir biçimde tüm insanlığa aktarabilmek, uzaya meraklı olan kişiler astrolog olmak veya akademik düzeyde bilgilere sahip olmak zorunda değil. Ama herkesin bir birey olarak “Evren nasıl bir yer ?” veya “Evrende bizim gezegenimiz dışında canlılar var mı ?” tarzı sorular sormaya, en azından bunları merak etmeye hakkı var. İlgimi çeken önemli unsurlardan bir diğeri ise herhangi bir eserin insanlara aktarılışında sanatın önemi. Herkesin akademik düzeyde bilgiye sahip olmak zorunda olmadığından bahsettim, Kubrick bu ﬁlmde astrolojik teoremler kullanıp, teknik konular çerçevesinde bunu bir belgesel edasında hazırlayabilirdi, fakat bunu bir bilim kurgu ﬁlmi yaparken, ﬁlmi sanatsal öğeler eşliğinde izleyiciye sundu. Bu şekilde bilimsel konulara yatkın olmayan çoğu insanı bile ekranlara kilitleyebilir, ﬁlmin her karesiyle ayrı bir ahenk oluşturan klasik müzikler, farklı renk paletleri kullanılarak hazırlanmış soyut sahneler, bu sanatsal öğelerden sadece birkaçı. Bunlar sayesinde bilim kurgu ﬁlmlerinin bile edebi bir haz verebileceğini görebiliyoruz. Kubrick’in ﬁlmde açık kapı olarak bıraktığı bazı noktalar var, bu benim çok hoşuma giden bir özellik fakat ne yazık ki bunu her eserde göremiyoruz. Filmin hemen hemen her unsuruyla ilgili internet platformlarında yapılan tartışmalar var, bu tarz açık kapı bırakılan eserlerin benim açımdan en büyük yararı insanları daha çok düşünmeye, eserler hakkında daha fazla kafa yormaya itmesi. Bazen yazarın ve yönetmenin bile düşünmediği ﬁkirler ortaya çıkabiliyor ve ﬁlm hakkında yürüttüğünüz onca ﬁkir bir anda değişiveriyor. Örneğin ﬁlmde dünya dışı bir varlık olarak gösterilen siyah taşın tam olarak ne olduğu hala belli olmamakla beraber, insanlar her geçen gün bunun üzerine tahminler yürütüp yeni ﬁkirlerle ortaya çıkarıyor. Bu tek bir eserin yıllarca canlı kalmasından başka bir şey değil. Umarım , insanlık merak etmeye devam ettikçe, ve Kubrick gibi değerli sanatkarlara sahip olduğumuz sürece, ilgilendiğimiz şey ne hakkında olursa olsun, bize hem edebi, hem de bilimsel açıdan haz verebilecek eserlere sahip oluruz… Abdullah TalayhanTURK 101 $2Metropol Ninnisi Beton Kafesler İçine Hapsolan Bedenlerimizin Ebedi Huzura Çırpınışı… Metropol neydi? Sözlük tanımıyla ana şehir anlamına gelen bu sözcük benim sözlüğümde sadece yalnızlıktan ibaretti. İnsanın ciğerlerini egzoz dumanıyla dolduran, yüreğini yüksek çatılar ardından gözüken bir avuç gökyüzüne hasret bırakan dev şehrin kendisi gibi büyük bir getirisiydi bu yalnızlık. Betonarme sokaklarda dolaşan, düşünsel anlamda donuklaşmış bedenlerimizin yalnızlığına tanıklık eden sokak lambaları bile bizi tüketen bu durumdan bizleri çekip çıkarmak istermişçesine gölgesini uzatıyordu gri sokakların gövdesine. Evet, mutlu değiliz. Bir şeyler eksik… Peki ya neydi bu eksik olan? Geriye dönüp baktığımda gelişen ve büyüyen dünyada biz insanoğlu fark etmeden yitip giden bir şeyler vardı. Hızla büyüyüp birbirine bağlanan ve aynı oranda gelişip bizleri içine hapseden şehirlerde kendimiz olmaktan çıkıp herkes gibi olmuştuk âdeta. Akvaryumun birbirinden bihaber balıkları, aynı kafesin düşleri ve fikirleri birbirinden parmaklıklarla ayrılmış kuşlarıydık. Büyük şehirlerin bizlere yüklediği yalnızlığı öylesine içselleştirmiştik ki şehir insanının normali olarak görüyorduk artık bunu ve tüm bunlar huzurumuzu da bizden çalıp götürüyordu aslında. Metropollerin beton kafesleri içine hapsolan bedenlerimizin ebedi huzura çırpınışına aldırmadan yaşamaya devam ediyorduk. Nefes bile almakta güçlük çektiğimiz şehrin karmaşasının akıntısına kapılmış sürükleniyorduk. İşin en vahim tarafıysa durmamızın imkânı yoktu. Akıntı bizi sürüklemeye devam edecekti. Tıpkı İsahag Uygar Eskiciyan’ın “Metropol Ninnisi” adlı eserinde bizleri karmaşasıyla akıntısının içine çeken büyük şehirlerin dört bir yanında yaşanan olaylarının, ailelerin kalın perdeli fakat bir o kadar da ışıklı pencereleri arkasındaki hayatlarının, arka sokakların bitmek bilmeyen kavgalarının bizleri sürüklediği gibi. Yazar eserinde gerek kullandığı mizah ve hicivle gerekse düşündüren anlatımıyla hem sorunları hem de var olan gerçekliği en içten şekilde yansıtıyordu. Metropol denen nefesi kokuşmuş devasa şehirlerin içlerinde barındırdıkları yalnızlık atmosferini ve buradaki insanların sıradan yaşamını bizlerin de hayatlarına dokunarak anlatıyordu. Bizler de bu yalnızlık atmosferinin içerisinde barındırdığı o gürültülü müzikten bazen etkileniyor bazense bedenimize zerk edilmiş bir yorgunluk içinde kayboluyorduk. Diğer herkesten kaçar gibi hızla yürüdüğümüz sokaklarda kalp atışımız kalabalığın arasında gizleniyor, verdiğimiz nefes çürümüş bir dev olan şehirlerin kirli soluğuna karışıyordu. Her köşede az da olsa yeşillik arayan gözlerimiz, bizleri çaktırmadan izleyen şehrin insan suretlerine takılıp onların bizi analiz ettiği gibi onları okuyup analiz etmekten bitap düşüyordu. Oysa tek arzuladığımız yan yana durmuş, boyu posu yerinde olan ve bize güya ev sahipliği yapan apartmanlarımızdan biraz olsun nefes almak adına fırladığımızda gözümüzün baktığı sadece bir metrekarelik alanda etliye sütlüye karışmayan, kendi hâlinde bir yeşillik parçası görmekti. Bunun yerineyse kafamızı yukarı kaldırdığımızda üzerimize çökecekmiş gibi duran koca reklam panolarıyla karşılaşıyorduk. Kurtuluşu da birçoğumuzun son zamanlarda kafasını sadece su içmek için kaldırdığı gökyüzünde arıyorduk. Oysa utanmalıydık çünkü onun üstünü bizler örtüyorduk. Utanmadan kurtuluşu kendisinde aradığımız göğe biraz olsun yakın olabilmek adına binalara asansör değil, asansörler üzerine binaları inşa etmeye başlamıştık fark etmeden. Yükseğe, daha yükseğe ulaşma arzusu parlayan güneşi görmeye ant içmiş zihinlerimizin bir yaptırımıydı. Çocukça bir çırpınıştı bu elbette ama mavi gökyüzüne ulaşabilmek için gerekliydi. Belki de ona ulaşabilirsek huzurumuzu da geri alabilirdik. Tabii huzurumuzu apartman bacalarının kesif dumanıyla da yakıp kül eden büyük şehrin sorunları bitmiyordu. Şehirdeki gündelik ve sıradan hayatlarımızın boynumuzdan hiç eksik etmediği stres tasması da cabasıydı. Üstelik birçoğumuz bu tasmanın bizi ne kadar esir ettiğini fark etmiyor ya da göz ardı ediyordu. Âdeta bir ninniyi dinler gibi dinliyorduk metropol ninnisini. Şansımız varsa ve ninni bitene kadar hâlâ uykuya dalmamışsak uyanabilirdik belki o arzuladığımız güneşli, parlak mavi gök yüzüne… Aşafkızı Yulet TATLICAN İrem İskender MUTLULUK: KALIPLARI YIKMAK Gözlerinizi tamamen yabancı bir mekânda açıyorsunuz ve size en fazla 1 haftalık ömrünüzün kaldığı söyleniyor. İlk tepkiniz ne olurdu? Koca bir kahkaha mı atardınız ya da anında gözleriniz mi dolardı? Peki ya zaten yaşadığınız hayattan vazgeçmeyi göze almışken öğrenseniz bu haberi? Üstelik birçok insanın hayalini kurduğu bir yaşamınız var. Akla gelebilecek bütün her şeye sahipsiniz. İyi bir aile, yüksek maaşlı bir iş, güzel bir ev, birlikte eğlendiğiniz arkadaşlar… Ama gece yatağa girdiğinizde bir gerçekle karşı karşıya kalıyorsunuz. Sahip olduğunuz bütün bu şeylerin size aslında mutluluk vermediği gerçeği… Ve bu öyle büyük bir gerçek ki bir süre sonrasında sahip olduğunuz tüm yaşam enerjisini sömürmeye başlıyor ve bir gün aniden daha fazla dayanamayacağınızı düşünüp yaşama gözlerinizi kapatmaya karar veriyorsunuz. İşten çıktığınız bir akşam, eve geliyorsunuz rutin işlerinizi hallettikten sonra yatağınıza uzanıyor ve beş kutu uyku ilacını acıyı hissetmek istercesine yavaş yavaş içiyorsunuz. Sona yaklaştığınızı hissediyor ve gözlerinizi bir daha açmamak üzere kapatıyorsunuz. Ama işler beklediğiniz gibi gitmiyor ve gözlerinizi o dönemin en ünlü akıl hastalıkları hastanesinde bir yatağa bağlanmış halde açıyorsunuz. İşte Paulo Coelho’nun klasik tarzının dışına çıkarak yazdığı Veronika Ölmek İstiyor adlı kitabının baş karakteri Veronika’nın hayattan vazgeçiş öyküsünün onu nasıl hayata bağladığını anlatan bir yaşam hikâyesi. Hepimiz doğar büyür yaşlanır ve ölürüz. Peki kaçımız gerçekten yaşar? Geçirdiğimiz her anın değerini bilerek, tadını çıkararak, hayallerimizin peşinden koşarak… Dünyadaki milyonlarca insan arasından kaçı bunları yapıp ona bahşedilen hayatın değerini biliyordur? Her geçen gün gelişen bu dünyada insan ilişkileri ters orantılı olarak geriliyor. Hepimiz bir şeylere bağımlı, onların kölesi olma yolunda maalesef istikrarlı adımlarla ilerliyoruz. Oysa arkadaşlarımızla buluştuğumuzda o anın tadını çıkartıp güzel anılar biriktirmek varken neredeyse hepimiz son model telefonlarımızla ilgilenmeyi seçiyoruz. Doğayla iç içe sağlıklı ve huzurlu bir yaşam sürmek varken kendimizi ruhsuz beton yığınlarının içerisine hapsediyoruz. Hafta sonları sevdiklerimizle bir deniz kenarına veya ormana pikniğe gitmek dururken tıklım tıklım olan alışveriş merkezlerinde geçiriyoruz tüm zamanımızı. Bunları yaparken yaşadığımızı sanıyoruz ama aslında yaşamıyoruz. Hayat sadece nefes alıp vermekten, zamanımızı boşa harcamaktan ibaret değil. Hepimizin bu hayata geliş amacı var ve bu amacı bulup ona ulaşma çabasında bulunmaktansa geçen her dakika daha da köleleşiyoruz. Gelişen dünyanın, beton yığınlarının, teknolojinin kölesi haline geliyoruz. Her geçen saniye daha da uzaklaşıyoruz bizi insan yapan değerlerden, sevdiklerimizden… Sanki hiç ölmeyecekmiş gibi elimizdekilerin kıymetini bilmeyip hiçbir değeri olmayan şeylerin peşinden koşuyoruz. Mutlu olmak, birini mutlu etmek aslında çok kolayken biz zor olan yolu mutsuz olmayı seçiyoruz. Yolda yürürken tanımadığımız birine ettiğimiz tebessüm kadar basit aslında mutlu olmak. Ama biz o tebessümü göstermek yerine tüm gün asık suratlarla oradan oraya koşuşturuyoruz. Sevmek için yaratılmışken kalplerimizin bomboş olduğu bir ömür geçiriyoruz. Oysa insan sevdiği kadar sevilir ve mutlu olurmuş. Her ne kadar günümüzde çoğu insanın mutluluk algısı değişmiş olsa da içimizde bir yerlerde yaşama çabası veren küçük çocuğu öldürmeden onu ufak mutluluklarla besleyerek her geçen gün büyütmeliyiz. Tıpkı Veronika’nın hayatında gördüğümüz gibi herkesi mutlu eden durumlar bize gerçek mutluluğu sağlayamıyorsa asıl mutlu olacağımız uğraşları veya kişileri bulmalıyız. Kolayına kaçıp hayata gözlerimizi kapatmaktansa zor olanı seçip hayata tutunmak için sebep bulmalıyız. Ve bulduğumuz o sebebe sıkı sıkıya tutunmalıyız. Ezel Sürücü NOKTA Nefes alıp verdiğimiz yer, ait olduğumuz yer midir? Bir yere ait olduğumuzu nasıl anlarız? Bir şehirde gerçekten yaşamak, o şehri kendimizde, ruhumuzda yaşatabilmek midir yoksa somut olarak varlığımız yeterli mi? Çok fazla soru sorduğumun farkındayım fakat Ferzan Özpetek’in İstanbul Kırmızısı adlı kitabını okurken kafamda bunlar canlandı. Ben yaşadığım bu yere ait hissediyor muydum kendimi? Benim için cevaplaması çok zor sorulardı bunlar. Ben kafamın içinde bu seslerle uğraşırken cevabı önce çevremde aramanın daha iyi bir fikir olduğuna kanaat getirdim. İnsanları gözlemledim. Gözlerinin içine baktım, ışık görebilmek umuduyla. Okulda, derste, trafikte, eğlencede... Bunca insan buraya ait miydi? Anlamaya çalışıyordum fakat bir hayli zorlanıyordum. Anlatmaya çalıştığım aidiyet nasıl tanımlanabilirdi? Bu soruların hepsine kendimce cevaplar ararken aslında kovaladığım şeyin hiç uzakta olmadığını ve başta karar verdiğim şeyin yanlış olduğunu anladım. Önce kendimden başlamalıydım çünkü en iyi öyle anlayabilirdim tüm bunları. Ben nereye aittim? Küçüklüğüm Ankara’dan çok uzakta geçti, burada büyümedim. Küçücük ama rahatça nefes alabildiğin, asla seni monotonluğu ile boğmayan, az nüfusu sayesinde sıkıştırmayan bir yerde büyüdüm. Ya da ben abartıyorumdur, bilmiyorum. Aslında hiç öyle bir yer değildir ama küçüklük işte, minicik aklıma orayı böyle kazımışımdır. Öyle ki, Ankara’ya taşındığımız ilk günden beri ne zaman bir fırsatını bulsam kaçıyorum Ankara’dan; buranın griliğinden ve kasvetinden kaçıyorum belki de. Büyüdüğüm, sokaklarında doyasıya koştuğum, koşarken düştüğüm yere gitmek istiyorum. Sahilinde oturmak, doyasıya çilek yemeyi düşlüyorum. Tatilim bittiğinde ise Ankara’ya dönmek istemiyorum, aklım kalıyor, bırakmak istemiyorum. Orayı her terk edişimde sanki küçüklüğümü, çocukluğumu ve anılarımı terk ediyor gibi hissediyorum. Hani derler ya; kalbim orada kalıyor, gelmiyor benimle birlikte. Fakat ben orada yaşamıyorum, Ankara’da yaşıyorum. Üstelik toplam zaman olarak bakıldığında Ankara’da daha uzun yaşadım. Tüm bunları bir kenara bırakıyorum çünkü hislerim böyle oldukça ben nasıl iddia ederim Ankara’ya ait olduğumu? Peki, beni oradan koparamayan şey neydi? Sorunun cevabını direkt söyleyebilirim; yaşanmışlıklar yani anılarım. Benim gibi farklı bir yerde büyümeyenler için şöyle anlatabilirim bu hissi. Ankara’nın bile bazı yerleri sizin için daha özeldir. Belki erkek arkadaşınız ilk defa o kafede elinizi tutmuştur, ilk defa o parkta sizi öpmüştür, ilk defa o sokaktan geçerken ‘Ya ben aşık oldum!’ diye bağırmışsınızdır. Elbet bir yeri başka yerlerden üstün kılan bir özelliği, yaşanmışlığı vardır. İşte bu duyguyu benzetebileceğim en yakın duygu budur. Peki, benim Ankara’da hiç anım yok mu? Tabiki var. Fakat buradaki anılar beni hiç o kadar etkilemedi. Gelecek için söz veremem, etkileyecek olabilir. Çocukluk saflığı mı dersiniz, bu kız da amma abarttı be mi dersiniz bilemem ama kendi içimde ütopyamı büyüdüğüm yerde kurduğum kesin. İşte bundan bir türlü buraya alışamam, sevememem. Sonuç olarak anladım ki insanı bir yere ait kılan şey orada yaşaması değil, bütün ruhunda, bedeninde, aklında orayı yaşatması. Fakat bu hiç kolay bir şey değil. İnsanın nereyle nasıl bir gönül bağı kurabileceği hiç belli olmuyor. Ama size tavsiyem o bağı yakaladığınızı fark ettiğiniz an, o duyguyu bırakmayın. Hem kötü hem de çok eşsiz bir duygu. Sizi çok zorladığı zamanlar olduğu gibi umut ışığı yaktığı zamanlar da olabiliyor. Bir kaçış noktası, bir deşarj kaynağı olabiliyor. Zaten hepimizin bu hayatın bunaltıcılığından koruyan, saklayan şey içimizde ve kendimizce bulduğumuz bu kaçış noktalarımız değil mi? KAYNAKÇA: Özpetek, Ferzan. İstanbul Kırmızısı. İstanbul: Can Yayınları, 2014. Baskı. GÜRGÜNOĞLU 1 TUHAF BİR VARLIKTIR AŞK Aşk deyince hepimizin beden dilinde bir garipseme olur, ses tonumuz değişir ya da üslubumuz başkalaşır. İnsan her şeye bir anlam yüklemiş doğada, aşka da anlaşılmazlığı. Kime sorsanız aşkı bir anlaşılmazlık koyar lafın arasına. Zülfü Livaneli’nin Kardeşimin Hikâyesi yapıtı da aşkın anlaşılmazlığını ortaya serer. Etrafını rahatlıkla çözebilen Ahmet bile tam anlayamaz kardeşi Mehmet’in hikâyesini yaratan aşkı. Bu anlaşılmazlığı hep sorgulamışımdır. Nedir aşk, nereden gelir? Kimyasal mıdır biyologların ve doktorların dediği gibi, yoksa daha mı soyuttur şairlerin romancıların yazdığı gibi? Hangisi olduğunu bilmiyorum ama hepimizin hayatında bir etkisi vardır aşkın. Kimimize bir delilik yaptırmış, kimimizi kurtarmıştır aşk. Aşkı bilimle uğraşan birine sorun, size akşama kadar dopamin, serotonin, oksitosin hormonlarını anlatır. Acaba aşk sadece kimyasal bir olay mıdır? Serotonin reseptöre bağlanınca mutluluğu açıklıyor mu ya da oksitosin kadınlardaki bağlanma isteğine cevap mı? Acaba Ahmet’in dediği gibi hipofiz bezimizin kölesi miyiz? Belki de bu hormonlar olmasa robot gibi yaşayıp gideceğiz. Ben buna pek inanmıyorum. Aşk kendisine yüklediğimiz anlaşılmazlığıyla tanımsız bir hale geliyor, aşk içinde mantık kurmamızı engelliyor. Mantık dediğimiz zaten insanın bir kavramı çözümlerken kullandığı yöntemdir. Aşkı anlaşılmaz olarak kurgulamak mantığı aşkta geçersiz kılıyor. Eğer aşk tamamen kimyasal olsaydı mantık merkezimizi kapatırdı, âşık olduğumuzda başka konular hakkında da mantık kuramazdık. Ancak aşk bizi mantık kurmaktan alıkoymuyor, aşk varken düşünebiliyoruz. Yalnızca kendi hakkında kurdurmuyor mantık. Bu da bana aşkın insanın kendi yarattığı bir olgu olduğunu düşündürüyor. Onu kendimiz yaratıyoruz ve insanın algısını yüksek kaliteli bir uydu görüntüsü olarak düşünürsek aşk burada sansürden ötürü gözükmeyen kısım konumuna düşüyor. GÜRGÜNOĞLU 2 Böylelikle kendi kendimizi alıkoyuyoruz aşk hakkında mantık kurmaktan çünkü aşkı mantığın kullanım alanından dışarı çıkarıyoruz. “Tuhaf bir varlıktı bu. ‘Varlık’ diyorum, çünkü insan diyemeyeceğim kadar değişik, başka bir şeydi. Koridorda yanan loş ışığın altında, Olympos Dağı’ndan biraz önce inmiş bir tanrıça gibi ışıldıyordu. Yuvarlak floresan lambanın altında duruyor, başının üzerinde hale bulunan bir Hristiyan azizesi gibi görünüyordu. (…) Her yer zifiri karanlık olsa da bu ‘varlık’ kutsal ışığıyla yine ışıldatacaktı ortalığı. (…)” (Livaneli,2013: 179) Aşk kimyasal doğamızın bir parçası da olsa, aklımızda bir yanılsama da olsa hayatımıza etki ettiği kesin. Sadece karşı cinse duyulan aşktan bahsetmiyorum; iş aşkı, öğrenme aşkı… Bunlar hep hayat düzenimizi oluşturuyor. Örneğin koşmaya âşık bir insan koşmayı açıklayamayacağı bir şekilde sever ve her gün koşar. Eğer bir insan karşı cinsten birine âşıksa günlük programını o kişiye zaman ayıracak şekilde ayarlar. Bazılarında ise aşk beslenmeyi de çalışma alışkanlığını da etkiler. Ancak aşk sadece günlük alışkanlıklarımızı etkilemez, verdiğimiz kararları da etkiler. Buna örnek olarak sevgilisinin yanında kalmak için yurt dışından gelen burs teklifini reddeden öğrenci modeli gelir aklıma hemen. Kendime bazen sorarım acaba değer mi bir kişi için bütün geleceğini istemediğin bir yöne çekmek? Böyle düşününce çok mantıksız geliyor ama acaba o öğrencinin yerinde olmak farklı düşündürür müydü? Çünkü aşk mantığımızı tamamen etkilemese de karar verme yetimizi etkiliyor. Kararlarımız da hayatımızın gittiği yönü belirliyor. Zaten Mehmet de Olga’ya duyduğu aşk ile tüm dünyayı perme perişan gezip hayatını sıradan bir elektrik mühendisininkine göre bambaşka bir yöne çekmiyor mu? GÜRGÜNOĞLU 3 Bunca bilimsel çalışmaya rağmen aşkın nereden geldiği ve neden hayatımızda bu kadar etkili olduğunu hâlâ çözemedik. İnsanoğlunun yaptığı tüm çalışmaların merkezinde insan beyni, insani düşünce yöntemi var. İnsanoğlunun ilerlemesi bu yöntemle yürüyor. Aşkın oluşumunun temelinde ise insani düşünce yöntemiyle anlaşılamayacağı varsayımı yatmakta. Bu yüzden insan beynini ne kadar keşfedersek keşfedelim, aşkı anlaşılmazlığın merkezi haline getirirsek onu çözmemiz pek mümkün değil. Bu durum ise hayatta aşkla alınan kararları anlaşılmaz kılıyor ve bu şekilde alınan kararlar dışarıdan bakan ve âşık olmayan insanlara anlamsız geliyor. KAYNAKÇA Livaneli, Zülfü. Kardeşimin Hikâyesi. İstanbul: © Doğan Egmont Yayıncılık ve Yapımcılık Tic. A.Ş., 2013. Ece Kavukcu 21501606 Maskelerin Ardında İnsanlarla olan ilişkilerimizde ne kadar samimi, sahiciyiz? Ne yazık ki bu bence günümüzde en çok sorgulanması gereken konu. Olmadığımız biri gibi davranıyoruz ve maskelere, yalanlara, sahte kahkahalara hepimiz aşinayız. Üstelik insanlara göre diktirdiğimiz kişilikler her zaman üstümüze cuk diye de oturmuyor hatta bazen üstümüzden düşüveriyor. Oysaki biz olabilsek, gerçek biz, hayattaki yükümüz ne kadar da hafiflerdi değil mi? Artık yorulup herkesin bizler için yazdığı farklı senaryoları oynamayı reddetmek istediğimizde ise rolümüzü bir kenara bırakmak kolay değil çünkü yalnızlık korkusu koca bir engel olarak karşımızda duruyor. İnandırılmışız ki insanlar sadece onların istediği gibi olduğumuz sürece bize karşı iyi ve sevimli bir tutum sergiliyor ve ancak o zaman kalabalık grupların bir üyesi olabiliyoruz. Kalabalıkların saygıdeğer bir üyesi olmak için ise toplumun mükemmeliyet algısına her an uyum sağlayabilen ve basit duygulardan arınmış bireyler olmak zorundayız ancak hiçbirimiz mükemmel değiliz. Zaaflarımız, korkularımız, tutkularımız var ve bizden daha iyi, daha güzel, daha zengine duyduğumuz kıskançlık ise gizlediğimiz bir gerçek. Her günün sonunda başarıyla yerine getirdiğimizi sandığımız performanslarımızın bizi en çok terleten kısmı da bu duyguların üstünü örtmeye çalıştığımız anlar olsa gerek. İnsanların bizi sevmesi için büründüğümüz bin bir surat sonra hep ayağımıza dolansa da sonu gelmeyen bu düzende asla pes etmiyoruz ve gittikçe daha da kilitliyoruz kalbimizi, ruhumuzu. Toplum tarafından kabul edilme ve sevilme arzusuyla kendimizi hırslandırıp yavaş yavaş tükeniyoruz. Bir gruba ait hissedilme arzusu, kıpkırmızı lezzetli bir elmayı çürüten küçük bir kurt gibi yavaş yavaş ve içerden tüketiyor bizi. Tehlikeli bir hırsla büründüğümüz roller bizi sosyal hayatında hiçbir zaman tatmin olamayan, yorgun ve mutsuz bireylere başka bir deyişle dışardan sağlıklı fakat içi çürük elmalara dönüştürüyor. Sosyal hayatımızdaki bu sahte tavırlarımız maalesef özel hayatımızı da ele geçirmiş durumda. Görüyorum ki arkadaşlarımın yaşadığı duygusal ilişkiler de anneannem ve dedemde gözlemlediğim içtenlik ve saflıktan yoksun. Farklı toplumlarda gelişmiş “ideal kadın” algısı bütün genç kızların hareketlerini ve partnerlerine karşı tutumunu belirler konumda. Erkeklerin bu algı doğrultusunda kadınlardan beklentileri bizleri aynı maskeyi farklı şekillerde takmaya zorluyor. Bu durum beni üzmekten öte ileride seçeceğim hayat partnerimle kuracağım bağ konusunda endişelendiriyor. Gerçek kimliğini ve farklılıklarını gizleme üzerine kurulmuş bu düzende ne kadar gerçek bir bağ kurulabilir ki? Bu tek taraflı olmayan beklentiler silsilesi Kayıp Kız’daki ilişkinin yıpranmasına sebep olduğu gibi, gerçek hayatta da ilişkilerin de sonunu getiriyor. Beraber olduğu kişinin maskesinin altını ara ara gören partnerler, birbirinden soğuyor ve kafasında yarattığı eşin yanındakiyle aynı kişi olmadığının farkına varıyor. Bu nedenle, toplumda yaratılan mükemmel eş algısına uyum sağlamaya çalışırken temeli kumdan yapılmış binalar gibi her an yıkılmaya hazır ilişkiler kuruyoruz. Bu üzücü gerçek bize benimsetilen sahte hareketlerin ne kadar da tehlikeli olabileceğinin kanıtı niteliğinde. Figür 1: Venedik maskeleri Gerek toplumsal dayatmalar gerek özgüvensizliğimiz nedeniyle farklı kişiliklere bürünüp insanlara kendimizi sevdirmek için emek harcıyoruz. Bu acınası durumun normal kabul edildiği toplumumuzda doğal ve içten hareketler aşağılanırken, maskesini en güzel taşıyanlar yüceltiliyor. Artık sosyal hayatlarımızı aşıp özel hayatlarımıza kadar giren bu sahtelik, sağlıklı ilişkiler kurmamıza engel oluyor ve sevgi, bağlılık, samimiyet gibi kavramları bize unutturuyor. Bu bağlamda beni en çok korkutan şey ise yalnız kalmama kaygısıyla büründüğüm rollerin içinde kendimi kaybedip kim olduğumu unutmak. Benim olmayan bir hayatın içinde, aslında sahip olmadığım bir hayat arkadaşıyla mutsuz olduğumu bile görememek çok da uzak bir ihtimal değil ya da. Bütün bunlardan tek kaçış yolu ise toplum tarafından kabul edilmek için yollar keşfetmeye çalışmak yerine yalnızlığa göğüs gerebilecek kadar cesaretli olmak. Böylece korkularımızdan arınıp, dayatmaların karşısında dimdik durabiliriz. Sımsıkı tuttuğumuz maskeleri yere atıp kendimizi özgür bıraktığımızda, gerçek duygular ve ilişkileri tadabiliriz ancak. Figür 2: Maskeler Kaynakça Fincher, David (Yön.), Kayıp Kız (Gone Girl), The Moments Entertainment (Yap.), ABD 2014. https://pixabay.com/tr/venedik-maskeler-karnaval-maske-1331070/ http://rihtimdergi.com/maske-2/ İrem IŞIK 21703506 YAŞAYAN EFSANE GALATA https://www.youtube.com/watch?v=ChMmCamEHJs . 11.02.2018 tarihinde erişildi. Bazı şehirler vardır, kendini sevdirir. İstanbul, benim için bu şehirlerin başında gelir. Her yanı ayrı kokar, ayrı tat verir. Uzun süre görmeyivereyim, bir şeyler beni oraya çağırır. İki gün önce de bu günlerden biriydi. Sırtıma çantamı attım, içimde duyduğum derin özlemle koyuldum yola. Sağa sola kıpırdanıp uçak koltuğuna nihayetinde yerleştirdiğimde kendimi, ilk iş ön koltuğun sırtındaki cebe sıkıştırılmış dergiye attım elimi. Türkçe-İngilizce çevirili, bol fotoğraflı, epey bilgilendirici bu seyahat dergileri fazlaca ilgimi çekiyor. Şans bu ya bu ayki sayısında da Beyoğlu anlatılan yerlerden biri. Henüz Beyoğlu olmadığı, Pera olarak anıldığı zamanlardan fotoğraflar basılmış sayfaya. Hemen hepsinde göze çarpan belirgin bir yapı var: Galata Kulesi. Bugünkü halini Cenevizliler döneminde aldığı düşünülse de tarihi Romalılara kadar uzanıyor. Çok şey görmüş geçirmiş. Haliyle hakkında çok şey yazılmış, çizilmiş. Şarkılarla, şiirlerle dilden dile; resimlerle, fotoğraflarla gözden göze ve yenice öğrendiğim üzere efsanelerle kalpten kalbe aktarılmış Galata’nın bitmek bilmeyen hikâyesi. Bir rivayete göre- ki okuduklarım arasında ilgimi en çok çekeniydi- Romalılar şuna inanıyormuş: Eğer bir kadın ve erkek, Galata Kulesi’ne ilk kez birlikte çıkarlarsa onlar mutlaka evlenir. Ama çiftlerden biri daha önceye kuleye bir kez olsun çıktıysa bu, onlar için geçersiz sayılır. Efsanelerde gerçekliği inanların yarattığı söylenir. Uçaktan indiğimde aklım tam da bu gerçekliğin mücadelesini veriyordu. İnanmak ile inanmamak arasında verdiğim bu yaman mücadeleye, çalan telefonum ile bir süreliğine ara verdim. Arayan annemdi, ne yaptığımı soruyordu. “İyiyim annecim, otobüsteyim. Canan ablaya gidiyorum, onda kalacağım.” Bir süre dikkat etmemi tembihledi. Nihayetinde İstanbul tehlikeli şehirdi, bizim oraya benzemezdi. İyi eğlencelerdi. “Kapatma anne, dur. Bir şey soracağım. Sen Galata’ya çıktın mı hiç?” Çıkmamıştı. Belli ki o duymuştu bu efsaneyi, ekledi: Babam da çıkmamıştı. “Ne düşünüyorsun bu konuda? Bir arkadaşım çıkmayı teklif etti.” Böyle şeylere inanılmazdı tabi de, kadere de zar atmamak lazımdı. Çıkma, dedi. Melahat teyze İrem IŞIK 21703506 vardı, kız lisesinden arkadaşı. Onlar lisede okurken eşi Ahmet amcalar köyde anne babasından istemeye gelmişler Melahat teyzeyi. Görücü usulüymüş adı, öyle bizdeki gibi değilmiş devir ama böyle görmeden de olur muymuş hiç! Melahat teyze İstanbul’a çağırmış Ahmet amcayı. Gelsin görüşelim, kısmetse bir daha istesinler, demiş. Böylece ilk buluşmalarını Galata’da yapmışlar. Birbirlerini sevmişler, bir yola baş koymuşlar ama meğer anne babası biricik Melahat’lerini o yola çoktan sokmuş zaten. Allah’ım emri, peygamberin kavliyle kızlarını vermişler Ahmet Bey’e. İmkânsızlıktan düğün falan da yapılmamış da Allah bozmasın, mutlularmış o gün bugündür. “Öpüyorum annecim, kapatmam lazım şimdi.” Akşama doğru Canan ablamla buluştuk. Burada tek başına yaşıyor. Sağ olsun ne zaman İstanbul’a gitsem evinin kapılarını açar bana. Bu gidişimde de misafir etti. Çok iyi anlaşırız onunla. Yine laf lafı açıyordu. Konuyu döndürdüm dolaştırdım, nasıl yaptımsa bir şekilde Galata’ya getirdim. Meğer Canan ablanın da anlatacağı şeyler varmış: Üniversite yıllarında bölümden bir erkek arkadaşı olduğunu söyledi. Anlattığına göre yakışıklı, başarılı, çok da anlayışlı biriymiş. Canan ablayla birbirlerini çok seviyorlarmış. Arkadaşlarıyla yaptıkları bir muhabbet arasında öğrenmişler Galata’nın bu asırlık hikâyesini. Canan abla kafasına koymuş, arkadaşıyla çıkmak istiyormuş kuleye. Bir akşam niyetlenmişler, koyulmuşlar yola. Vardıklarında saat yediyi yedi geçmekteymiş. Görevli gişelerin yedide kapandığını söylemiş, geri çevirmiş bizimkileri. Ama plan bozulsa da moralleri bozulmamış, keyifleri yerindeymiş. Ele ele yürüyüp, sokak çalgıcılarına kulak kabarta kabarta Beyoğlu’ndan aşağı sallanmışlar. “Gel gör ki bir daha çıkmaya da yeltenmedik. Çok değil, altı ay sonra yollarımız ayrıldı. Duyduğuma göre başka bir kız arkadaşı varmış. Ciddi düşünüyorlarmış.” dedi, sustu. Ertesi sabah Canan ablaya teşekkür edip evinden ayrıldım. Akşamına Ankara’ya geri dönüyordum. Gitmeden önce görüşmek istediğim bir arkadaşım vardı. İstanbul şartlarında son dakika bir plan yapmak çok zordu, biliyordum da yine de aradım. Biraz beklersem iki saate Taksim’de olabileceğini söyledi. Bana tavlada da sıklıkla düşeş gelirdi. İki saat olmadan buluştuk. Yürüye yürüye dolandık etrafta. Galata’nın civarında seyrediyorduk. Aklıma sık sık geliyordu, kuleye çıkmayı teklif etmek. Sonra annemin dediği aklıma geliyordu: “Çıkma kızım. Kadere zar atılmaz.” Bir kafeye oturduk, iki çay içtik. Biraz daha sohbet muhabbet… Vedalaştık. Anlayacağınız Batılıların İsa Kulesi, Takıyeddin Efendi’nin yıldızevi, Hezarfen Ahmet’in Kız Kulesi’ne selamı, Vedat Oğuzcan’ın son nefesi, Melahat Teyze’nin yüz görümlüğü, Canan ablanın yalnızlığı Galata; benim için bir sonraki sefere kaldı. Konuşmanın İmkansızlığı İnsan neden konuşmak ister sorusunun cevabı çok açık: Aklındakileri aktarabilmek. Peki ya bunu doğru yapamadığını bildiği halde neden hala bunun için çabalar insan? Bir arkadaşıma bu soruyu sorduğumda “Aktardıklarını dinleyen insanlar sana fikirlerinden ötürü saygı duyabilirler ve bu seni tatmin eder.” dedi. İşte yine o büyük konu; tatmin olmak. Hayatta her şeyi tatmin olmak için yaptığımız aşikar, zorunlulukları bile. Duyacağımız bir teşekkür ya da onaylayan herhangi bir bakış zorunlulukları bile tatmin duygusuyla bütünleştirir. Maalesef tatmin olmak mutluluk hissinden çok daha önemlidir bazı insanlar için. Oysa farketmezler ki mutluluk sürekliyken tatmin anlara bağlıdır ve yine farketmezler ki mutluluk istediğinde elde edebileceğin bir şey değildir. Gelgelelim insanlar bunu bilse bile anlık olanı tercih edebilirler ve bunu düşündüklerini aktararak yapmak isteyebilirler. Fakat neden kendilerini kalıplara sokan bir aracı tercih etsinler ki? Wittgenstein der ki: “Dilimin sınırları, dünyamın sınırlarıdır.” Bana göre de dil kişinin dünyasını kısıtlar daha doğrusu kişinin dünyasını kısıtlı olarak yansıtır. O yüzden dili kullanmadan konuşanlara imreniyorum. Mesela resim yapanlar: Akıllarının içindekini öyle bir yansıtırlar ki kusur bulamazsın, zaten bu ifade biçiminde doğruyu aramak yanlıştır. Çünkü çizdiği her çizgi, yaptığı her kusur onun yine aklından geçenlerdir. Bir başka konuşma biçim olarak da dansı görüyorum. Atılan her bir adım, hareket eden her bir vücut parçası aslında birer sözcük gibidir ve bu sözcükler dilin aktarabileceklerinden daha fazlasını aktarır. Kendi adıma diyorum ki keşke bir perde olsaydı ve düşüncelerimi doğrudan bu perdeye aktarabilseydim ve konuşmama gerek kalmadan anlaşabildiğim , beni ben olarak tanımlayabilseydim. İşte o zaman hiçbir araca ihtiyacım kalmazdı. Fakat bu mümkün değil, en azından şu an için. Yine de mümkün olan bir şey olsaydı o zaman sosyal çevremdeki ben şu an çevremin gördüğünden çok farklı olurdu. Düşüncelerin bir perdeye yansıtılması ne kadar düşsel gelse de muhtemelen gerçek benliğimiz burda açığa çıkardı. Aslında hayatımızı ve düşüncelerimizi yansıtabildiğimiz kadar varız ama biz tam kapasiteyle tüm düşüncelerimi aktardığımızda insanlar asıl kişiliğimizi görmüş olacaklardı. Bu durumun çok farklı etkileri olabilirdi hayatımıza, fakat etkisi iyi mi olur, kötü mü olur, kestirmek zor. Bilinçaltımızda istemsizce oluşan kendimizi iyi tanıtma güdüsü gündelik hayata sandığımızdan çok etki yapıyor. Bu karşı konulamaz bir gerçek ne yazık ki. Konuşmadan varoluşsal olarak anlaşabildiğimiz insanların sayısı oldukça az olurdu bu senaryoda. Ama o zaman sadece bizi kendi gerçek benliğimizle tanıyan bireylerle bir arada olurduk. Çünkü kendimizi kendimize anlatma ihtiyacı hissettiğimiz o kısır anlarda bile sözcüklere döktüğümüz zaman - yalnızca kendimize dahi olsa - bir anda kelimeler kifayetsiz ve yetersiz kalmaz mı? O yüzden düşüncelerimizi doğrudan aktarabilme ve hatta resmedebilme imkanımız olsaydı sanırım hayat daha az yalanlarla ve daha fazla gerçeklikle dolu olurdu. O zaman neysek o olurduk ve insanların sandığı kişi değil sadece kendimiz olurduk. Sadece birinin gözlerine bakarak anlaşabildiğimiz anlar bizi ne kadar mutlu eder bunu düşünmek gerek. Bu anların çoğalması hayata daha derin ve yüzeysellikten uzak anlamlar katabilirdi. Ben konuşarak derdimi anlatmayı bırakalı çok zaman oldu ancak bu alışkanlığı tamamen bırakabildiğim söylenemez. Hala içimde bir yerde yanlışları önleyebileceğimi düşünüyorum ve bunun konuşularak ifade edilebileceği fikrine kaptırıyorum kendimi. Ancak bunun tersini yaptığımda, yani konuşmadığımda, yanlışlar da doğrular da yaşanarak öğreniliyor ve farkındayım ki bu harflerden, kelimelerden, vurgulardan ve cümlelerden daha etkili. Kendinizi anlatmak zorunda kalmadığınız güzel günler dileğiyle… Sıla Kenar 3 Mart 2017 Fatma Sezgi ABAK ÇOCUKLAR KÜÇÜK İNSANDIRLARHristiyanlar çocukların masum doğmadıklarına inanır bu yüzden onları doğar doğmaz vaftiz ederler. Bizse çocukların insanın en masum formu olduğunu düşünürüz. Çocuklara yüklediğimiz bu sıfatlardan hangisi doğru? Nobel Edebiyat Ödüllü İngiliz romancı ve şair William Golding'in 1954 yılında yazdığı Sineklerin Tanrısı adlı roman bu konu üzerinde beni düşünmeye itti. Romanda bir adaya düşen on- on bir yaşlarında birkaç çocuğun yaşadıkları anlatılıyor. Başta her şey düzen içinde demokratik bir şekilde ilerliyor. Denizkabuğunu eline alan herkes ada yaşamlarıyla ilgili düşüncelerini söylemekte serbest. Alegorik bir eser olduğu için denizkabuğunun düşünce özgürlüğünü temsil ettiğini rahatça söyleyebiliriz. Ancak daha sonraları avlanma isteği sapkınlığa dönüşen Jack isimli karakter bu demokratik düzeni yıkıp kendinden olmayanı öldürmeyi arzulayan faşist bir düzenin peşine düşüyor. Nitekim daha sonraları da denizkabuğu ve onun temsil ettiği her şey bir kaya parçasıyla darmadağın oluyor.On yaşında bir çocuğun iktidar ve güç uğruna kendi arkadaşlarını öldürmeyi göze alması çoğu insana şaşırtıcı gelebilir ama bana gelmiyor çünkü aslında onlar bütün o ruhani sıfatların ötesinde yalnızca bizim kısa boylu hâllerimiz bence. Yetişkinlerin güç uğruna arkadaşlarını öldürmesini, savaşlar başlatmasını yadırgamıyoruz. Çocukları melek gibi görmekten çok onların bizim aynalarımız olduğunu kabullendiğimizde yaptıkları kötülükler o kadar da şaşırtıcı gelmeyecek. Ama belki de bu yüzden , bir çocuğun içindeki kötülüğün sebebi olduğumuzu kabullenmek istemediğimizden, sürekli onlara iyi ya da Hristiyan aleminin yaptığı gibi doğuştan kötü diyoruz. Dünyanın sürüklendiği kaosun sorumluluğu almak istemiyoruz. Bugünün en azılı katili bile dünün bir çocuğuydu. Sırf güç ve iktidar isteği için bir kız çocuğunun saçını çekince annesi onu belki de “ Yapma, kardeş kardeş oynayın.” diye uyarmakla yetindi kendisi yan komşusuyla bile kardeş kardeş geçinemezken. Çocuklar büyümeyi bizim gibi olmaktan ibaret sanır, çevredekilerine benzemeye çalışır. Bu yüzden kilolu, gözlüklü ya da toplumun kusurlu olarak tabir ettiği özelliklere sahip olan çocukları bu kadar acımasızca eleştirirler. Bir mağazaya girdiğinizde kaç tane engelli çalışan görüyorsunuz ya da moda tasarımcılığı haricinde bir meslekle uğraşan bir eşcinsel tanıdınız mı hiç? Biz bizden farklı olanı ne kadar hayatımıza sokuyoruz ki çocukların da sokmasını bekliyoruz. Bizim evimizde kahve içerken dedikodusunu yaptığımız fakir ailenin çocuğuna bizim çocuğumuz saygı göstermeyi öğrenebilir mi? Ebeveynler, ülke yöneticileri, öğretmenler gelecek olarak gördükleri çocuklar konusunda büyük beklentiler içinde. Gelecek nesillerin bizlerden daha eğitimli, zeki, faydalı bireyler olacağını düşünüyoruz. Ama öyle olmalarına izin vermiyoruz. Asker bir baba , çocuğu savaşın yalnızca kin ve gerileme getireceğini düşündüğü için askere gitmeyi reddetse olabilecek şeyleri hayal dahi edemiyorum. Şu an inandığımız tüm değerler yanlışsa ve çocuklar bunları düzeltmek isterse bize rağmen başarabilirler mi bilmiyorum. Bu yüzden çocuklar iyi mi kötü mü karar veremiyorum çünkü onlar biz ne verirsek ondan ibaretler. Eğitimleri de cesaretleri de bizim limitimizin nerede bittiğine bağlı. Kendini geliştiremeyen ebeyveynler çocuklarının yalnızca çocuk olduğu , toplumda gelecek neslin geçmiş nesilden daha iyi olması gerektiği gibi bir algı olduğu için onların gelişmesini beklememeli. Çocuklar doğaüstü güçlere sahip değiller. Yaptıkları iyilikler ya da kötülükler doğalarından gelmiyor. Bunu kabul etmeli ve davranışları hakkında sorumluluk almalıyız. Ancak onlara huzurlu,barışçıl ve hoşgörülü bir ortam sunarsak onlar bu ortamı benimser ve içinde serpilerek büyürler böylece çocukların içindeki iyilik büyürken yok olmaz aksine artar.KAYNAKÇAWilliam Golding (1954) Sineklerin Tanrısı İstanbul : Türkiye İş Bankası Kültür YayınlarıYANDIM, KÜL OLDUM, BEN OLDUM Meğer o gün hayatımı boydan boya değiştirecek olan bir çift gözmüş gördüğüm. Kapıdan içeri girdiğimde aydınlık mavi bir holde gördüğüm yabancı yüz zamanı durdurdu ama kalbimi çarptırıp anlamsızca heyecana boğdu. En son ne zaman biri beni saniyelik ama çok uzun süren bir duygu yolculuğuna çıkardı hatırlamıyorum bile. O günden sonra o gözler uzun süre üzerimde kaldı ve gün geldi kömür karası gözler gitti, kalbimde sadece karası kaldı. Öyle güzel bakılmaz ki içini görür gibi, saçını okşar, yüreğini öper gibi. Hiç beklemiyordum böyle bir şeyi. Zaten en olmadık şeyler böyle olmadık anlarda olur. Yıllardır kapalıydı kalbim aşk içeren bütün duygulara. Ne oldu şimdi bir anda alacaklı birileri var gibi yumruklanıyor taş kesen yüreğimin kapıları. ‘’ Hiçbir kuşkuya yer vermemek üzere ona bir kez daha bakıyorum. İçimde bir titreşim, dalgalanma, hafif bir çınlama duyuyorum. Dizlerim titriyor. Duruşum bana hiç yakışmaz oluyor birden. Yüzüm, ellerim, bakışım, ne zamandır dik durmak için biriktirdiğim her şey beni bırakıyor. Kendimi yokluyorum, öyle mutluyum ki neredeyse acı duyuyorum. Durulmuşluk ve sakınmayla oluşturduğum ve içinde dinginlikle sakladığım çemberin bu kadar hızlı ve hazırlıksız kırılması çok şaşırtıcı.’’ ( Aral, Aşkın Güzelliği,41). Birden kendime gelip silkeleniyorum ve o bir anlık yolculuktan çıkıp gurumun içerisinde hapsolduğum hayatıma fırlatıyorum kendimi. O ana dair ne varsa hiç olmamış var sayıyorum bir süreliğine. Karşılaşıyoruz sık sık ve dudaklarımızdan dökülen kelimelerimiz yok ama gözlerimizden tutku akıyor. Gözleri üzerimde geziyor ve kalbimi tutmaya çalışıyor. Bağırmak istiyorum, anlatmak istiyorum. Yaralarımdan bahsetmek istiyorum ‘’kanatacaksan aynı yerden sakın gelme! Ölürüm.‘’ demek istiyorum ama bir selamımız bile yok ya içime haykırıyorum. Söyleyeceklerim içimde yankılanıyor kalbimin duvarlarına çarpıp beynime vuruyor. Mantığım çalışmıyor ve ellerini görüyorum birden bana uzanan, ne kadar da güzel elleri var. Uzun parmakları ve bakımlı tırnakları ne kadar da temiz görünüyor. İsmini söylüyor, ben bakakalıyorum dudaklarına, ne kadar yumuşak ve kırmızı görünüyor. Sesi en sevdiğim şarkının melodisi gibi yumuşacık, insanın yüreğine işliyor.‘’ Tehlikeli bir alanda ateş altında geziniyormuşum gibi ürperiyorum. Sonra birdenbire ona bütün acılarımı anlatabileceğimi sanıyorum. Ellerine bakıyorum, uzun parmaklı, iri ellerine. Tarih öncesinde birlikteydim bu ellerle. Birlikte yaşıyorduk. Sonra bir volkanın lavları altında kalıp yok olduk. Ama işte şimdi yeniden doğuyoruz ve ben onu yeniden amansız bir korkuyla ve umutsuzca özlüyorum.’’ ( Aral, Aşkın Güzelliği, 39). O gün ve devam eden günlerde adını hiç koyamadığım ama heyecanından yere göğe sığamadığım bir ‘’şey’’ yaşadım. Evet, evet yaşadığım sadece bir ‘’şey’’di. Adı yok anlamı çok ve ruhumu bağladı. Gitmek istedim, gidemedim. Kalmak istedim, kalamadım. En başında olduğu gibi yüreğim ağzımda bakakaldım serin bir Haziran gecesinde. Sımsıcak kumlardan, karlı tepelere atıldım. Haziran’da çok üşüdüm. Haziran böyle soğuk olmaz ki. Gözleri, hani nerede gözleri? Çekmiş gitmişler. İçimde karası kalmış. Kalbim önceden sadece kırıktı, şimdi ise karanlık ve buz gibi. Canım çok acıyor, gözümden akan yaşım yok ama karalara bulanmış kalbim yana yana kanıyor. Duygularımı, içimdeki o boşluğu yok sayıp yeniden aklımın gerçekliğine ulaşıp yaşamıma dönmek için uzun bir savaş veriyorum. Heyecanım kalmadı ve her şey eskisinden daha sıradan ve nedense o günü hatırladığımda içime gölgeler üşüşüyor. Kalbim buz gibi, kalbim taş gibi. Kalbimdeki soğuk bakışlarımı donuklaştırıyor. Sıcacık bakan gözlerimin üzerine aşkın karası çöktü. Ne baktığımı görüyorum ne de gördüğüme bakıyorum. Keşkelerim karabasan misali tepeme dikildi. Nefes almam gerek, içimdeki karanlığı yenmem gerek. Çaresizce çareler aradım kendime aylar boyunca. Sabah uyanıyorum, zihnimde uzun parmaklı büyük eller dolaşıyor, kulağımda kadife bir ses ismimi söylüyor. Gözlerini görmek istiyorum karası içimde kalmasın, gözüme baksın istiyorum. Gözümü açmaya korkuyorum. Korktuğum başıma geliyor ve sanırım artık deliriyorum. Maskeler takıyorum yürüdüğüm yollarda, mutluluk oyunu oynuyorum ve eve gidiyorum oyun paydos diyor. Dudağımın kenarları yukarıya kıvrıktı az önce, gözümden düşen yaş dudağımın kenarına düşüyor. Kenarıma gözyaşım ağır geliyor. Hem gözümün yaşı hem de dudağımın kenarı düşüyor. ‘’ Mutsuz aşk yoktur; sahip olamadığımıza sahibizdir yalnız. Mutlu aşk yoktur; sahip olduğumuza sahip değilizdir artık.’’ ( Aral, Aşkın Güzelliği,135).Ve bir gün uyandığımda sadece ben vardım. Ben bugünkü güçlü, mağrur ve yenilmez kadına yana yana dönüştüm. Zamanında kalbimi ve bedenimi yakıp beni küle çeviren kömür gözler. Bugün görülen güçlü ve dağ gibi duruşumun altında yatan madenim oldu. Onu severken öğrendim kendimi sevmeyi ve gözyaşlarım boş yere dökülürken anladım kendi değerimi. Zümrüd-ü Anka kuşuyum ben, yandım kül oldum, aşk ile kavrularak aşkın kendisi oldum. Ağlıyorum aslında gözümün yaşı yok, İçime attım bütün yakarışlarımı, Sitemim dünyadaki üç güne, İsyanım kısa süren sevdaya, İki güvercine benzeyen beyaz ellerimin içi döner semaya, Şikâyetimi taşır bulutlara, Kömür karası gözleri unutamadım halâ. Kaynak: İnci Aral, Aşkın Güzelliği (2019). Kırmızı Kedi Yayınevi MERVE ULUSOY TURK 101-21 21602995 SEVDANIN EN DURU HÂLİ !!Şiir, zor zamanlarda sığınılan alterna?f bir dünyadır bana göre. Zor zamanların şairi deyince de, Cemal Süreya gelir yalnız kalplere. O’nun sözleri sevgi doludur, ısıQr içimizi. Sevda Sözleri hüznün, acının, aşkın ve yaşanmışlığın tüm melodilerini yolluyor kalbimizin derinliklerine. Büyülü sözcükleri ve içime işleyen duru dizeleri okurken, tek bildiğim kendimi umutsuz sevdalara kapQrdığım. !Her insan zaman zaman aşk denen duyguyu yaşar belki ama Cemal Süreya bir başka yaşamış onu, iliklerinde hissetmiş sanki. Her daim sevdasını düşünmüş onu karalamış bir parça kağıda. Kalbinden dökülen her bir sözcük, dev bir aşkı anlatmış. Sevdasını hüzünle, ih?rasla yaşamış; hangi şehirde olursa olsun yalnız adammış. Süreya duygularını en uç kelimelerle, çok açık, çok içten ve yalın bir şekilde anlatmış Sevda Sözleri’nde. Öyle bir etki bırakQ ki üzerimde; ne okusam mutlu bir tebessüm uyanıyor yüzümde. O kadar mütevazı ki şiirlerinde, “Keşke yalnız bunun için sevseydim seni” cümlesini hiç eksik etmiyor dizelerinde. Ama yalnız bunun için sevemiyorsunuz onu; mavi güvercinleri de var, bembeyaz tenli aşkları da. !Cemal Süreya yalnızca bir aşk şairi değil, o gerçekten bir sevdalı. Öyle ki o, sevdiğini soluğundan öpebilen bir adam. Kalbi aşk ile çarpan, sevdalısının gözlerinde bakımsız, mavi, güzel laﬂı İstanbullar gören bir aşk adamı… Okudukça okuyorum şiirlerini, çünkü hiç bitmeyen bir şiir onunki. Hele bir de âşıksanız, sıcak bir dünya Sevda Sözleri. Etkilenmemek elde değil, o kadar kibar bir âşık ki Süreya, onu terk eden sevgilisine bakın ne diyor: !“Şimdi sen kalkıp gidiyorsun. Git. Gözlerin durur mu onlar da gidiyorlar. Gitsinler. Oysa ben senin gözlerinsiz edemem bilirsin Oysa Allah bilir bugün iyi uyanmışEk Sevgiyeydi ilk açılışı gözlerimizin sırf onaydı. Bir kuş konmuş parmaklarıma uzun uzun ötmüştü Bir sevişmek gelmiş bir daha gitmemişH Yoktu dünlerde evvelsi günlerdeki yoksulluğumuz Sanki hiç olmamışE” (s.17) Sevda Sözleri, gerçekten derinden etkiledi beni. Bu kadar duru, bu kadar sade yazılmış dizeler ile en karmaşık duygu olan aşkı anlatmak, eşsiz bir yetkinlik doğrusu. Ancak, sadece aşk yok onun dizelerinde, hüzün de var yalnızlık da. En kapsayıcı tarif ile duygunun şairi Cemal Süreya. Her duyguyu coşku ile yaşamış, derinden sevmiş ve ağlamış. Öyle dizeleri var ki, siz de onun hüznüne ortak oluyorsunuz bazen. Babasının ölümünden duyduğu derin acıyı nasıl da anlaQyor: “Sizin hiç babanız öldü mü? Benim bir kere öldü kör oldum Yıkadılar aldılar götürdüler Babamdan ummazdım bunu kör oldum” (s.26) !Sevda Sözleri’ni okuduktan sonra dedim ki: “Süreya ne yaşamışsa güzel yaşamış; ne yazmışsa da güzel yazmış.” Sanmıyorum ki anlık duygular onun ifade e^kleri. O sadece şiirlerinin alQna atmamış imzasını; yaşadıklarına da imza atmış belli ki. Öyle derin hissetmiş ki, mezar taşının buz gibi soğuğu bile huzur vermiş ona, söndürmüş içindeki aşkın harare?ni. Parmak uçlarına hapsetmiş duygularını kendi deyimiyle, nereye dokunsa hissetmiş aşkını. Yalnız bir şair Cemal Süreya. İçki kadehleri arkadaşları onun, bir de aşkları var tabii ki. Yıkıcı bir aşk onunki, tutku yükünü yıkıyor; soyguncu bir aşk onunki, sevinçler devşiriyor. İstanbul’un bir köşesinde, yapayalnız ve hüzünlü şiirler yazıyor. Kendi deyimiyle, hiçbir şeyi yok akıp giden sokaklardan başka. Ancak, dizelerindeki duygular öyle içten ki, elimde bir kitap, sesini duyabiliyorum. Ben de âşık oldum onun gibi diyebiliyorum, özgürce. Her sözcüğü, her duyguyu kalbimin en derinlerinde hissediyorum. Aşkı, sevdayı, yalnızlığı tadıyorum hüzünlü kısa gecelerde. Herkesin gi^ği yollardan gitmiyorum arQk, Süreya gibi hissediyorum. Masmavi gökyüzünde süzülen beyaz güvercinleri takip ediyorum şu kısacık ömrümde. Diyorum ki: “Hayat kısa kuşlar uçuyor.” !!Ş.Furkan ÖZTÜRK !!!!!Pınar BaygülZİFİRİ KARANLIKTAKİ KIRMIZI HAYKIRIŞ Hatıralarımız, zihnimizin matruşka bebekleri gibidir. Nasıl bir matruşka bebek farklı büyüklükte başka matruşka bebekleri saklarsa içinde, hatıralarımız da öyle saklarlar birbirlerini. Önce bir bebeği alıp koyarsın zihnindeki masaya ve açarsın içini. Bir de bakarsın ki sevdiğin, ya da nefret ettiğin herhangi bir kişi çıkıverir içinden. Onun içinden yaşanmışlıklar, yaşanmışlıkların içinden hislerin ve hislerinin içinden de gittikçe küçülen mantığın çıkar. Matruşka bebeklerin, zihnin yalnızca misafir geldiğinde açılan tozlu vitrininde unutulup tozlandıkları sanılsa da, bir matruşka bebeği eline alıp üzerine bir kez üflemen yeterlidir. İçini açmaya cesaret edersen, bebeğin üstündeki tozun zamanın onu uykuya yatırmak için kullandığı basit bir battaniye olduğunu ve içindeki her şeyin hâlâ ne kadar canlı kaldığını görebilirsin. Matruşkaları anlamak içinse kırmızıyı iyi bilmek ve anlamak gerekir. Çünkü kırmızı devrimin rengidir. İsyanın, tehlikenin, aşkın ve tutkunun rengi... İşte bu yüzden içi süprizlerle dolu olan her şeyin kırmızıdır rengi. Tıpkı matruşka bebekleri gibi... Tıpkı hatıralarımız gibi... Bazen, sen çağırırsın kırmızıyı ve izin verirsin afacan bir çocuk gibi yüzünü boyamasına. Bazense, o seni bulur ve hiç beklemediğin bir anda küçük bir kağıt kesiğinin içinden çıkıverir karşına. Kimi zaman beyninde tepişir düşünceler ve vakitsiz uykundan ederler seni. Vefalıdır kırmızı, pencerenden odana sızıp eşlik eder sana yeni güne başlarken. Derin düşüncelere dalarsan dikkat! Kırmızıdır derinliğin rengi. Ve hatırlamak geçmişi, hayallerini kanatırcasına... Ferzan Özpetek'in İstanbul Kırmızısı'nı okuduktan sonra insanoğlunun hem kırmızıya ne kadar düşkün olduğunu hem de ondan ne kadar kaçmak istediğini bir kez daha anlıyor insan. Mesela, herkesin hayatında kurtulmak istediği ancak dönüp dolaşıp kendisini orda bulduğu şehirler ve bu şehirlere sinmiş anılar var. Üstelik, seni bir gölge gibi takip ediyor bu anılar ve nasıl ki güneşin doğarken hissettiği neşe ile batarken hissettiği hüzün başka tonlarıysa kırmızının, insan anıları da öyle başka tonlarda. Örneğin, aşk ateş kırmızısıdır ve yakar ona dokunanı. Bencillik, derinlerinde bir parça siyah barındırır ve bundandır bordoya kaçıp sığınışı. İstanbul kırmızısınınsa bir karşılığı yoktur renk paletinde çünkü o, bütün kirlenmiş duyguların, kaçılamayan mazinin, suçlu zevklerin ve eşitsiz adaletin karışımıdır. Bense, kitabı okurken bir ucu benim boynuma diğer ucu yelkovana geçirilmiş bir urgan gibi hissettim kurguyu. Sanki astılar beni saat herhangi bir sayının buçuğunu gösterirken. Yelkovan akrebe yetişmek için acele ettikçe ayaklarımın altından yavaşça kaydı dünya. Şu meşhur klişedeki gibi tüm yaşantım geçti gözlerimin önünden. Hüzünlerimi gördüm; sevinçlerimi, kıskançlıklarımı... Dostlarımı gördüm; seksek oynadıklarımdan başlayıp âşık olduklarıma kadar. Ve aldattığımı gördüm aldanırken. Gerçek bir ölümde karanlıklar içinde beyaz bir nokta görürmüş insan. Belki de benim tek farkım, ufuktaki kırmızı noktaya odaklanmış olmamdı. Bazı kitaplar okurken boğazında kalır insanın. Üstüne ne okusan ne izlesen geçmez kursağından. Sanırım, İstanbul Kırmızısı boğazımda düğümlenen ve bir türlü yutamadığım bir lokma son günlerde. Şu satırlarda kullanmak için seçtiğim kelimelerden başlamak üzere, adım adım geçmişe gidip hayatımda aldığım kararları sorgular oldum. Neden kavga ettim oda arkadaşımla dün? Neden geldim bu gri ve İstanbul'un ünü altında ezilip egosunu diplomasiyle şişirmiş şehre? Peki ya neden bırakmışım hayatı sorgulamayı, ve neden korkmuşum geçmişin kapımı tıklatmasından? Halbuki geçmiş kırmızının hangi tonu olursa olsun güzelliği yaşanmışlığından geliyormuş. Oysa gelecek, okyanusta bir tuz tanesi. KAYNAKÇA .Özpetek,Ferzan. İstanbul Kırmızısı. Can Yayınları. 2017İNSAN RUHUNUN BİR PARÇASI Her karakter yazarından izler taşır. Eserler yazarın iç dünyasını anlattığı kendini ve toplumu çözümlediği ve okuyucunun yazarın gizli kalan hikâyesini karakterler vasıtasıyla öğrendiği alanlardır. Bazen bu karakterler o kadar evrenselleşir ki yaşamış bir insan olarak hafızalarda yer edinir. Edebiyat tarihinde bunun örneklerine bolca rastlamak mümkündür. Dünya Edebiyat Tarihi’ ne damgasını vurmuş olan Don Kişot’ tan yine Türk Edebiyatı’ nda İnce Memed ‘e uzanan bir karakter sıralamasında bu kişilikler yaşamış olarak kabul edilir ki yazarları bu karakterlerin yaratıcısı olarak anılır. Evrenselleşen bu karakter genellikle döneminin toplumsal durumunu bünyesinde barındıran kişiliklerdir ve yazarın tarihsel olarak yerine getirmek zorunda olduğu aydın görevinin bir sonucudur. Ahmet Ümit de İnsan Ruhunun Haritası kitabında benzer bir sorumluluk ve tarihin dayatmasıyla karşı karşıya kalındığını sezinliyorsunuz. Ancak diğer eserlerden farklı olarak yeni bir karakter yaratmaktansa tarihe damgasını vurmuş karakterlerin arka planındaki gerçekliği ve topluma etkisini çözmeyi tercih ediyor. Yani bir nevi bilinç düzeyini bir üst seviyeye çıkartarak karakter yaratanları analiz edip yazarın yüklendiği karakteristik misyonu çözümlemiştir. Başlıktan da anlaşılabileceği gibi insanın ruhunu gerek psikolojik gerek sosyolojik açıdan araştırıyor. Ne yazık ki bu araştırma bir harita oluşturmaktan çok uzak. Büyük bir iddia olan insan ruhunun haritasını açıklama olgusu beni tatmin edemedi. Bilinç düzeyleri veya hakikat kavramı sonuna ulaşılabilen kavramlar değildir. Ancak bu yollarda yürünebilir yani insan ruhunun haritasının sadece bir parçasını oluşturabilir bu bakış açısı. Karakteri oluşturma, toplumla yazarın ve karakterin ilişkisini nedensellik içinde alması belki bir bilinç düzeyi oluşturma amacındadır ancak bununda bir üst bilinç düzeyinden bakacak olursak yani bu bilinç düzeyini de farkındalık olarak ele alıp, bu analizi yapmanın farkındalığı olarak tanımlarsak, Ahmet Ümit’ in aslında çok da farklı bir değer ortaya koymadığını görebiliriz. Bunu en güzel somutlaştıran Bella Habiptir. Psikanalizin İçinden kitabında farkındalık kavramlarını ele alan yazar; yazarların yazma bilinçaltında yatanları farkında olarak çözümler ve yaptığı ilk çözümleme kendinin neden bu kitabı yazdığıdır. Bunu ‘masumiyet’ diye bir kavramı alarak örneklendirmek istiyorum. Karakteri yaratan yazara göre bu karakter ya masumdur ya da değildir bunun çokta bir önemi yoktur. Çünkü yazarın karakteri oluşturan temel etkeni böyle bir yargı değildir. Kurguya göre karakterin masumiyeti şekillenir. Ahmet Ümit ise karakterlerin masumiyetini ele alırken bunu yazarın ve toplumun durumunu göz önünde bulundurarak açıklamaya çalışır aslında bu masumiyet özelliğinin kendiliğinden ortaya çıkmadığını aksine toplum ve toplumun bir parçası olarak yazarın karakteri oluşturukenki karşılıklı etkileşimini çözümlüyor. Bella Habip ise karakteri iredelerken kendi bilincini de katarak insanın şüpheli masumiyet algısını gündeme getiriyor. Yani özü, hakikati kendini katarak çözümlemeye çalışıyor yazar. Bilinç düzeyi yükseldikçe konu derinleşiyor gerçek anlamına yakınlaşıyor. Bunu bir sınırının olmadığı gibi insanın düşünüş sistemine kattığı değer ise ölçülemeyecek nitelikte. Ahmet Ümit eğer edebiyatın bir amacı varsa bunun insan ruhunu açıklamak olduğunu sezdiriyor size oysa Bella Habip âdeta yaşamın amacı olarak ele alıyor. Yani Ahmet Ümit bir neşterse, Bella Habip doktorlaşıyor o alanda. Bir neşter doktorsuz bir işlev göremez öte yandan bir doktor da neştersiz ameliyat yapamaz. Yani birbirlerini öncüllüyorlar. Yaşam, doğa, kültür kümülatif bir şekilde ilerliyor. Ahmet Ümit "İyi roman bir modele bakılarak yaratılmaz, iyi romanın kendisi yepyeni bir modeldir." Diyor bu noktada kendi döneminin çözümlemesini yaparak kendini farklılaştırıyor. Bilinç düzeyini sürüden ayırmak için okunması gereken güzel kitaplardan biri İnsan Ruhunun Haritası ama daha fazla derinleşmek istiyorsanız Bella Habip iyi bir seçim olabilir. Mustafa Özgür DEMİROĞLU Hayallerimizle Varız/Anday Aykut Hayat bazen çok yorucu ve karmaşık olabiliyor. Böyle durumlarda sığınacak bir yer arıyorum. Günlük yaşamdan sıyrılıp kendi yarattığım bir dünyanın içinde yaşamak kulağa çılgınca gelse de bunu zaman zaman yapma ihtiyacı duyuyorum. Orada mutlu oluyor ve zorluklardan kaçıyorum. Deli miyim acaba? Başkalarına bu hayallerimden bahsedince delice olduğunu ve gerçekçi olmam gerektiğini söylediler. Beni en etkileyen noktası ise “çocukça” olduğunu savunmalarıydı. Ne demekti bu? Büyüyünce hayal kurulmaz mıydı? İçimizdeki çocuğu kendi ellerimizle boğmamız şart mıydı gerçekten? Bu hayali dünyamdan kimseye bahsetmemeye karar verdim ama arada acaba başkalarının da bir dünyası var mıdır diye kendime sormadan da edemedim. Küçük Prens kitabını okuduktan sonra bu soru kafamı daha çok kurcalamaya başladı. Etrafımdaki yetişkinlerin hayattan sıkılmaları, umutsuzlukları ve mutsuz suratları kitaptaki yetişkin tanımıyla birebir tutuyordu. Etrafımdaki yetişkinlerin yüzlerine daha dikkatli bakmaya başladım. Gülüyorlardı ama arkasındaki mutsuz suratları görebiliyordum. Hepsi işlerinin, hayatlarının koşuşturması arasında hayallerini bir kenara bırakmışlardı. Hatta unutmuşlardı. Hayaller “Gençken, çocukken” düşündükleri gerçek dışı şeylerdi onlar için. Peki neden gerçek olmasın? Peşinden hiç koşmamışlardı ki. Onların bana yaptığı bu yorumları, küçükken onlara da başkaları yaptı ve o “farklı” dünyaları başkaları tarafından yıkıldı, yok edildi. Bazen ben de içimdeki çocuğun öldüğünü hissediyorum. Daha doğrusu öldürüldüğünü… Böyle hissetmemin sebebi küçüklükten beri gelen resim aşkım ve bunun eleştirilmesi. Kendimi bildim bileli elimden kağıtla kalem eksik olmazdı. Gördüğüm şeyleri çizmeye çalışırdım ve bundan inanılmaz bir keyif alırdım. “Büyüyünce ressam olacağım!” derdim annemle babama. “Aç kalmak istiyorsan ol tabii” cevabını aldığım gün büyük bir ressam olma hayallerim ölmeye başladı. Hep ileriye dönük planlar yaparak yaşamaya başladım ve bu durum mutluluk kaynağım olan hayallerimi yıkmaya başladı. Her geçen yıl hayal harabem büyümeye devam etti. Bu yaşıma gelene kadar bu hep böyle devam etti. Şu an ne yetişkin sayılırım ne de çocuk. Gün geçtikçe büyüyorum ve yetişkin oluyorum. Hayallerimin aksine küçüldüğünü hissediyorum. Geleceğim şimdiden daha önemli olmaya başladı. Hayallerimi bir kenara bırakıp, kurallardan vazgeçmem gerektiğine karar verdim. Bu kitabı okumak beni bu konuda aşırı derecede teşvik etti. İçimdeki çocuğun benim için ne kadar önemli olduğunun farkına vardım. Önümde çevremdekileri mutlu edebilecek hayalsiz bir yaşam şekli var ama hayır! Ben herkes gibi olmayacağım! “Gerçekçi” olmak uğruna hayallerimden ve rüyalarımdan vazgeçmeyeceğim. Gerçek olmayacağını bildiklerimden bile! Gerçek olmayacağı bilinse de kovalanmalı ve bence hayaller. Peşinden koşulmalı, bir kenara atılmamalı. Varsın çevremdekiler çocuk desin bana. Deli desinler hatta. Bu hayata bir kere geliyoruz sonuç olarak. Bu hayatta hayallerimizin peşinden koşamayacaksak bunu ne zaman yapacağız? Bence insanın hayatındaki en önemli nokta bu farkındalığa erişmek ve hayatını bu doğrultuda değiştirmek. Diğer insanlara korkusuzca “Hayır bu benim hayatım” diyebilmek. Hayallerimizin ve dolayısıyla mutluluğumuzun değerini bilmek de denebilir. Mutlu olmanın anahtarı bize bu kadar yakınken niye elimizin tersiyle bir kenara iteriz ki? Ya da gözlerimizi kapatıp bulabileceğimiz bir huzuru çok uzak diyarlarda ararız? “Ben” olmaktan utanır hale gelmişiz ister istemez zamanla. Sistemin içinde kendimizi kaybetmeye başlamışız. En sonunda da kaybetmişiz açıkçası ve kalabalık sokaklarda yok olmuşuz. Etraftaki mutsuz ve ifadesiz suratlar bunun en büyük kanıtı. Ben hayallerimle birlikte yaşamayı kendime kabul ettirdim. Beni mutlu eden, bana umut veren yaşam biçimi buydu. Ne de olsa ben hayallerimle vardım. Hayallerimizle vardık. 21602986 Mehmet Sanisoğlu HAYATIMIN PUSULASI Günlük hayatta herkes çevresine karşı güçlü gözükmeye çalışır, aciz gözükmekten kaçınır, çünkü aciz olanın toplumda yeri olamaz. Her ne kadar ilkel gözükse de insan doğası ve doğanın işleyiş mekanikleri gereği insan ilişkileri bu temel prensibe dayanır. Günlük hayatta sürekli güçlü gözükmemiz gerekir. Kişi kendi kararlarını verebiliyor olsa bile hayatın onun önüne çıkaracağı zorlukları, onun için ördüğü senaryoları öngörmesi pek de mümkün değildir. Hepimiz hayatımızın belli kısımlarında zayıf düştüğümüz, savunmasız olduğumuz anlar yaşarız. Bizi bu ve bunun gibi durumlara sokan sorunlarla karşılaşınca ne yaparız peki? Bizi çıkmaza sokan bu tür karşılaşmalar çeşit çeşit olduğu gibi, hepimizin bu zorlukların üstesinden gelme çeşitlerimiz de bir o kadar çeşitlidir. Korkak insanlar zorlukla karşılaşınca çözümü başka bir insandan beklerken, ümidini tamamen yitirmiş olanlar yaralarına aradıkları merhemi Tanrı’dan, kolay ve mucizevi bir şekilde beklerler. Bu iki insan tipi haricinde, karşılaştıkları problemler için çözüm aramayan, çözümü kendileri yaratan realist olan üçüncü bir kesim ise kendilerini bir birey olarak geliştirmeyi ilke edinirler. Kendimi bu üç kesim arasında bir geçiş süreci içinde bulmam kendimi daha iyi tanımama, nereye ait olduğumun bilincine ulaşmamı sağladı. Son zamanlarda zor günlerden geçmem kendim hakkında bu farkındalığa varmamı sağladı. Hayat önünüze üstünden gelebileceğinizden fazlasını atınca ne seçeneğiniz vardır? İçinde bulunduğunuz durum için bir başkasını suçlamak her zaman çok cazip gelebilir, ne de olsa kendimizi hep kahraman yapmaz mıyız hikâyelerimizde? Suçlu hep “öteki” kişidir. Belki gerçekten öyle olduğu için belki de zihnimizde suçluya kendi yüzümüzü vermek istemediğimiz için. Suç atmanın ve kendi sorunlarıyla boğuşan kişilerden medet ummanın fayda etmediğini gören biri bir düşünce değişikliğine gidebilir. Ne de olsa çözümünü içten içe bildiğiniz bir soruna çözümü dışarıda aramak odadaki filden bahsetmekten kaçınmak değil de nedir? Kendisine musallat olan şeytanlara olması gerekenden fazla müsamaha göstermek kişi için alternatif bir düşünce şekli olabilir. Eğer sorunları gözümüzde yeteri kadar büyültebilirsek bir insanın baş edebileceğinden fazla olur ve çözümü başkasından aramak yerine, başımız sıkıştığında sığındığımız daha yüce bir varlığa, Tanrı’ya yöneliriz. Bu kapsamda benzer bir düşünüş şekline sahip olmak için kişinin dini bir kişiliğe sahip olması gerekmez, kişi burada bu çözümü evrenden veya inandığı başka bir varlıktan da bekleyebilir. Bu tip bir düşünce biçimi de fayda etmediği zamanlarda kendimizi umutsuzluk tarafından boğuluyormuş gibi hissedebiliriz. Kişinin buradan sonra takınacağı tavır kaderini belli edecektir. Umutsuzca derman ararken kendimizle yüzleşmeyi tercih eder, kendimize eleştiren bir gözle bakabilir ve bizdeki bu zafiyeti yaratan unsurun farkına varmaya odaklanabilirsek çözüm yolunda ilk gerçek adımı atmış oluruz. Peki, bütün bunları göz önüne alınca ne yapmanız gerektiğini biliyor musunuz? Evet, bu sizi de düşünmeye çağırdığım noktadır. Hepiniz bir noktaya kadar benzer çıkarımları yapabilirdiniz zaten. Ben durumdan eleştirel bir çıkarım yapmaktan bahsediyorum. Bu tür klasik söylemlerde bulununca durum çok basit gözükebiliyor farkındayım. Bu zihin akışı sonucu kendimde fark ettiğim ilginç şey, bu üç aşamayı da aynı anda ama bir geçiş hâlinde görmemdi. Hiçbir zaman tam olarak kendimi aciz görüp başkasından medet ummadım ama kendimden tamamen vazgeçip Tanrı’ya yakarışa da geçmedim. Zayıflığıma sebebiyet olan unsuru ararken bir başkasının benim cankurtaranım olmasını ummaya devam ettim. Bu bakımdan hepimiz bir benimkine benzer bir şekilde kendi içinde bölünmüş olduğuna, belki tüm düşüncelere aynı ehemmiyeti göstermiyor olabiliriz ama hepsini bünyemizde barındırır ve bunun sonucunda sentez bir algıya, kendi algımıza ulaşırız. Zaten o zafiyetleri olan, dış dünyaya karşı rol yapan karakterimiz de bu sentez algımızın ta kendisi değil midir? Sonuç olarak bizi biz yapan, bu hayat oyunundaki rolümüzü oynarken bizi tanımlayan şey, karakterimiz gereği olayları yorumlama şeklimiz ve verdiğimiz kararlardır, ama hepimizin içinde başkasını suçlayan bir “korkak”, kendinden üstün bir varlıktan derman dileyen bir “inançlı” ve çözümün kendisinde olduğunu en başından beri bilen bir “realist” vardır. Yiğit Ertuğrul 21301666 Eser Güler Turk-102-2 GERÇEK BİR ŞÖVALYE Bugün Cervantes'in yazdığı Don Kişot adlı roman türünde yazılmış ilk eserden bahsetmek istiyorum. Don Kişot, İspanya'da yaşayan ve hali vakti yerinde, hatta zengin bir beyefendi olan Senyor Kesada'nın komik ama bir o kadar da öğretici ve bazen biraz hüzünlü hikâyesini anlatıyor. Senyor Kesada diyoruz fakat kendisine Mançalı Don Kişot adını takıyor çünkü şövalyeler böyle isimlere sahip olurmuş. Okuduğu kitaplara özenen Senyor Kesada yola köyün çobanı Sanço Panza'yla birlikte çıkıyor ve hikâye bu şekilde başlıyor. Kahramanlarımız delilikle akıllılık arasındaki sınırda defalarca gidip gelen olaylarla karşılaşıyorlar. Kimi zaman kendileri deli oluyor kimi zamansa karşılarındaki insanlar. Burada özellikle konuşmak istediğim konu biz insanların yaptığı delilik açıklamasının sığlığı ve yetersizliği. Köydeki herkesin deli dediği, biz karşılaşsak bizim de hiç düşünmeden deli diyeceğimiz Don Kişot ve Sanço Panza o kadar iyi yürekli, o kadar dürüst ve o kadar bilge insanlar ki kitabı okurken yaptığımız delilik kavramını defalarca sorguladım. Aslında sadece delilik değil mesele, insanlık kavramımızı sorguladım çünkü evinden insanlara yardım etme gayesiyle çıkmış bir adama yapılanları gördükçe gerçekten üzüldüm. Kimi zaman dayak yiyen, kimi zamansa dalga geçilen bir karakter görüyoruz kitap boyunca. Karşılaştığı her zorluktan bir pay çıkarmayı bilmesi ve her olay sonrasında gerçek bir bilge gibi konuşması Don Kişot'u bir şövalye yapmasa da bir rol model yapıyor bence. Yola aslında ada valisi olma amacıyla çıkan, bir ara şu veya bu şekilde bunu da başaran Sanço Panza, gerçekten o kadar iyi yürekli ve şaşırtıcı derecede bilge ki bir çobanın bu şekilde davranması çok ilgi çekici. Don Kişot'un yaptığı her şeyi adadığı bir aşkı var: Dulsinea. Bu sadece bir sembol aslında, ne bir insan ne de başka soyut bir şey. Sadece yazarın gerçek sevginin karşılığını anlatmak için kullandığı bir araç. Don Kişot asla vazgeçmiyor sevgisinden, sevdiğine büyü yapıldığı ya da kendisine hakaret ettiği zaman bile kabullenmiyor; önemli olan tek şeyin sevgi olduğunu söylüyor. Don Kişot aslında oldukça yaşlı bir insan ve bir ailesi yok. Normal şartlarda tek başına sakin bir hayat sürmesini beklediğimiz bir insanı bu denli güçlü tutkuların sürüklüyor oluşu aslında hepimizin ne kadar değerli duygulara sahip olduğumuzu gösteriyor. Hiç kimse hayatını amaçsız bir şekilde yaşamak ya da belli kalıpların içine hapsolmak zorunda değil. Herkes o yaşında amacını bulup Don Kişot'a dönüşen Senyor Kesada gibi kendisine yepyeni bir amaç bulabilir. Bundan daha ilginci ise Sanço Panza'nın yaşadığı değişim. Bahsettiğimiz gibi sadece maddi şeyler isteyen basit bir çobanken bir adanın(aslında kasabanın) tüm sorumluluğunu mükemmel şekilde yöneten bir insana dönüşüyor. Bu dönüşüm tamamen zamanla oluyor ve dönüşümün en büyük sebebi sadece kendisi, başka kimse değil. Don Kişot'un azarları ya da öğütleri çok önemli bir paya sahip belki de ama Sanço Panza karakteriyle hepimiz rahatça görebiliyoruz ki her insanın içinde büyük bir cevher yatıyor. Sizi bugüne kadar yaptıklarınız değil, bugünden itibaren yapacaklarınız tanımlamalı ve aslında tanımlıyor da. Eğer gerçek gücün ve güzelliğin içimizde olduğunu görebilirsek ve her zaman herkes için en doğrusu olduğuna inandığımız şeyleri yaparsak asla kötü veya anlamsız bir hayat yaşamayız. Elbette hiçbirimiz hayatımızı geride bırakıp sadece insanların iyiliği için at üstünde bir hayat süremeyiz, gerçek dünya bu kadarına izin vermez belki ama hepimiz hayatımızda yaptığımız ufak değişikliklerle hem kendimizin hem de çevremizin yaşamlarını çok daha güzel hale getirebiliriz. Çok uzaklara gitmemize ya da radikal değişiklikler yapmamıza gerek yok, çok para harcamamıza ya da kendimize tamamen geri plana atmamıza da gerek yok. Yapmamız gereken tek şey bu hayatı hep birlikte yaşadığımızı anlamak ve bu anlayışa göre hareket etmek. Hepimizin birer Don Kişot olmasa bile birer Sanço Panza olabilmesi dileğiyle... Kaynakça: Cerventes, Don Kişot. Dilara ATMACA Hayat ve Sevmek “Her dem kahr-ı lütfu kar gönül için” ‘’Sen yoktun o zamanlar, çocukluğumda en çok yağmuru severdim ben… Ne zaman bir dert gelse bana, yağmur yağar, dinler, dokunur ve topraktan kalkan o kokuyu koklardım… Ateşim sönerdi… Sonra büyüdüm… Gözlerini gördüm, yandım, yağmur yağdı ve ilk kez sönmedim… Ben yağmurdan daha fazla bir seni sevebildim…” yazmış Hikmet Anıl Öztekin. Okudum, yutkundum ve yağan yağmura baktım. Pencereyi araladım sonra, kokusuyla birlikte Ankara’yı karşıma alıp tesadüfleri düşünmeye başladım. Tesadüflerin varlığı beni Allah’a inandırır, senin varlığın gibi. Senin gelişin, senin gidişin gibi.’’ Unutamazsın’’demiş Hikmet Anıl ‘’hep yağmurlu gibi geliyorsa sana hava, her gece boğazını düğümün dibinin dibi gibi hissediyorsan…’’ diye devam etmiş. Unutamamayı düşündüm, sonra sevmeyi. Sevmek bir sabah uyandığında havayı içine çekmek, bir çiçeği koklamak, bir kedinin başını okşamak… Sevmek insanın temel ihtiyacıdır, hangi bilim ne derse desin. En büyük açlıktır sevgisizlik. Alkol tüm kötülüklerin anasıdır derler. Hayır, tüm kötülüklerin anası sevgisizliktir. Savaşların, cinayetlerin, tecavüzlerin asıl nedenidir. İçinde en ufak sevgi bulunduran kimse kasti olarak birine kalıcı zarar veremez. Sevgisizlik kişinin kalbinde başlar, mutsuzluğa evrilir, strese, depresyona kadar uzanır nihayetinde ise bencilliğe, kine, nefrete varan bir hastalığa dönüşür. Bu hastalığın en büyük belirtisidir somurtmak. Her gün dışarıda gördüğümüz yüzlerce somurtkan, aceleci yüz bu hastalığa adaydır belki de. Sevgisizlikle mutsuzluğun doğru orantılı olduğunu düşünüyorum. Yapılan bir araştırma bu düşüncemi destekler nitelikte. Bu araştırmanın verilerine göre suç oranı mutsuzluk oranı arttıkça artıyor. Örneğin Afrika’nın Güney bölgesinde yer alan Zambiya –resmi adıyla Zambiya Cumhuriyeti- Dünya’nın en mutsuz on ülkesi arasında onuncu sırada ve en çok suç işlenen on ülke arasında sekizinci sıradadır. Alpler, İsviçre Platosu ve Jura dağları arasında bölünen İsviçre –resmi adıyla İsviçre Konfederasyonu- Dünya’nın en mutlu on ülkesi arasında sekizinci sırada ve en az suç işlenen on ülke arasında altıncı sıradadır. Bu da sevginin insan hayatında ne kadar önemli olduğunu bize gösterir. Sevgi anne karnında başlar, sevgisizlik de aynı şekilde. Sevgisiz ortam huzursuz ortamdır. Hiç kimse iç huzurunu sağlayamadığı yerde ruh sağlığını koruyamaz. Bu sefer de ruhsal problemler çıkar başımıza, sanki onca tantana yokmuş gibi! Ruhsal sağlık belli bir noktadan sonra bedensel sağlıktan önce gelir çünkü tedavisi çok zordur. Bazense imkansız. Sevgisizliğin huzursuzluğu getirmesi gibi, huzursuzluk da başarısızlığı getirir. Başarılı öğrencilerin genelinin günlük hayatı gözlemlendiği zaman sosyal bireyler olduğu görülmüştür. Sevgiyi içinde hissetmeyenler, sevilme duygusunu bilmeyenler sosyalleşemez. Çünkü sevmeyi bilmeyen insan kendini dahi sevemez, kendini sevmeyen insandan sevgi beklemek ise deveye hendek atlatma muhabbetine çıkar. Her duyguyla kıyısından köşesinden örtüşen sevmek, size kötü anları unutturabilir, hasretinizdeki o kıvılcımları ateşe dönüştürebilir, o öyle bir sevmek olur ki gözünüzde ilahtan bir pencere açılır ve o pencere camına yağmurun aşk damlaları düşer. İşte huzur da buradan gelir. Her duygunun bir zıttı vardır. Elbette sevmenin de. Ağlamak gülmeye bedeldir ve ağlamak daha yücedir o sahte kahkahadan. Sahtenin olduğu yerde ne sevgi barınır ne huzur. Öylesine saftır ki sevmek, içinizde yoksa pazardan alamazsınız. Ben seni seviyorum diyemezsiniz belki ama gönül, sizi sizden önce sorguladığında dudaklarınızdan düşen kelimeler aşkın ilk heceleri olur. İşte bundandır sevmeyi beceren insan, olguların tümünde yer bulur kendine. Denizde dalga olur sevgisi, dağda fırtına. Sevmeyi bilen insan unutmaz bir daha, okumayı unutamadığı gibi. Ve ona öğretemezsiniz kendi bildiği alfabeden başka harf. Yüceliğine sorgusuna ne harf yeter ne de o ölçmeye kalktığınız rakamlarınız. Beklemenin, sabretmenin gerekse özünden vazgeçmenin bunlara bedel olduğunu aşk değmemiş yürek anlamaz. Bir sıcak çay içmemişse sevgiliyle, bir tren garından el sallamadıysa trene, bir vapurdan simit atmadıysa martılara, kimse sevmeyi bildiğinden bahsetmesin bana. Sevmek fedakârlık ister, emek ister, bazen gözyaşı, bazen bol kahkaha ister. Sevmenin anlamını çözemediyse gönül, sıradan gelir tüm hevesler ona. Ama sevgi öylesine yücedir ki, gören gözü kör eder, duyan kulağı sağır, söyleyen dili lal. Bu yüceliği tatmayanlar ise bensizliğin çukurunda kalabilir, ben onları yine de severim. Keder yok olur sevgi dersen. Unutmaya gerek yoktur. Saçlarının her telinin yaptığı spordan terlemiş o atlet gibi kurulanmaya ihtiyaç duyulmaz. O ter emeğinin karşılığıdır. Ne kadar damla varsa teninde o kadar çaba göstermiştir ve bundandır gözyaşları. Çok sevenin emekleri gözünden akar. Taneleriyse tekrar ciğerlerine dolar. Ama sevmiyorsa beden boşversin çünkü o en ırakta, mağarada, havasız uzayda hatta dünyanın cennet bahçelerinde bile çöptür.
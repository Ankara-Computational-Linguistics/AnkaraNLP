yok(!). Ama burası en çok yanıldığımız nokta bana kalırsa. Her ne kadar kendi eksikliklerimizi bu şekilde kapatabildiğimizi düşünsek de aslında sadece üzerine bir örtü örtmekle yetiniyoruz. Üstelik bu örtüyü de bembeyaz seçiyoruz ki bizim hakkımızda en ufak bir ipucu veremesin başkalarına. Verirse ne yaparız sonra(!),değil mi? Görünüşte her şey mükemmel. Peki ya içimizde? İçimiz harap, içimiz bitap… İşte bu yüzden uzaklaşıyoruz toplumdan, kaçıyoruz onlardan. Maske takmak istemiyor, yalnız ve yalnız kendimiz olmak istiyoruz. Kendimizi “-mış” gibi göstermeye çalışmaktan yorulduk artık ya da başkalarının bizi “-mış” gibi görüp hakkımızda peşin hükümler vermesinden. Yoruldum artık sürekli tetikte gezmekten, bir şey söylemeden önce bir kez değil belki de onlarca kez o sözü tartmaktan. Bazen de bunca çabaya rağmen İrem YÜKSEL cümlelerimin yanlış anlaşılıp insanların benim hakkımda fikirler öne sürmesinden gerçekten çok yoruldum. Kitapta kahramanımızın gerçek bir adı bile yok. “Haydut” demişler ona. Adını yok sayarak, kişiliğini yok sayarak. Hâlbuki bana göre Haydut, kendince hayatının anlamını arayan, aşkının peşinde koşan ve kendi için yapılan tanımlamalardan en az bizim kadar yorulmuş bir insan. Ama toplum onu böyle kabul edebilir mi? Asla! Aynı bizi kabul etmedikleri gibi. Sınırlamak zorundalar kişiliğini, basitleştirmek zorundalar kendilerince. Aynı bizim toplumumuzun da bize yaptığı gibi. Peki, gerçekten kahramanımızın bu tanıma sığabildiğini söyleyebilir miyiz? Tabi ki de hayır. Çünkü eğer sığabiliyor olsaydı kahramanımız bu tanıma, bizim kitabı okumamıza gerek kalmazdı. Kitabın kapağı her şeyi açıklıyor olurdu. Biz insanlar kitap da değiliz. Yazarın hayal dünyasındaki bir karakter bile tanımlamalara sığamıyorsa eğer biz nasıl sığabiliriz ki zaten? Bizler kelimelerden çok duygulardan, olaylardan çok bu olaylara verdiğimiz tepkilerden oluşuyoruz. Bu yüzden her yönden anlaşılmaya mecburuz. Cömertliğimizle, kibrimizle, gururumuz ve daha nicesiyle. İşte ne zaman bunu başarabilirsek o zaman mesafeler kısalacak, o zaman maskeler düşecek yüzümüzden ve aynaya baktığımızda bize gerçek bizin baktığını görüyor olacağız. Böyle söylendiğinde zormuş gibi geliyor size, biliyorum. Ama diğer insanların bizi yalnızca biz olduğumuz için kabul etmelerini, sevmelerini istiyorsak eğer buna bir yerden başlamalıyız. Çünkü kendimizi değiştirmeden başkalarından bunu bekleyemeyiz. “Dünyayı değiştirmek isteyen önce kendini değiştirsin.” diye ne de güzel söylemiş Sokrates. Ben kendimi değiştirdiğime inanıyorum. Artık aynaya bambaşka bir gözle bakabiliyorum. Böylece bambaşka bir ben görüyorum ve diğer insanların da bunu başarabilmelerini yürekten istiyorum. Neden mi? Çünkü insanların bunu başarabildiklerinde kurabilecekleri medeniyetin hayalini kurabiliyorum. İnsanların yalnızca insan oldukları için değer gördüğü, tüm davranışların insanların doğası gereği olduğunu kabul etmiş olan o yüce medeniyetin... Kısıtlamaların, sınırlamaların olmadığı o medeniyette yaşayacağım günü büyük bir tutkuyla bekliyorum ve aynaya baktığımda gördüğüm yeni ben sayesinde bu hayalimin tutkusunda en ufak bir eksilme olmadan yaşayacağımı biliyorum. Çünkü biliyorum ki ben değişirsem dünya da değişir.KAYNAKÇA http://img.paratic.com/dosya/2016/06/baskalarina-gore-degistirdikleri-maskeleri-yoktur.jpg Cemre ZEYBEK 21502908 HAYATI TAMAMLAMAK Metro bir sonraki durağa yaklaşırken durakta bekleyen insanlar metronun yavaşlayıp hızlanmasıyla soluklaşır. Silüetler bir bir kayar. Köşedeki kırmızı montlu kadın bir alevmişçesine eğilip bükülür. İnsanların yüzlerini göremezsiniz ama hayatınızda onlar için ayırdığınız vaktin bittiğini hissedersiniz. Her şeyin süratle hayatınızdan gelip geçtiğini, üstelik pek bir şey anlayamadan birkaç saniye içerisinde, ansızın... Bu hissi severim ve bu yüzden kapıya olabildiğince yakın durmaya çalışırım. Çünkü metro durup kapılar açıldığında gerçek zamana dönmüş olurum. Hayat yavaşlar ve normal hızına geri döner. Bense bu süreçte sanki kimsenin fark edemediği tuhaflıkta, belki biraz da gizemli anları yakaladığımı hissederim, zaman kavramıyla oynamış gibi. Yaşamı hızlandırmak benimkisi ya da bir şeylere benzeterek onu anlama çabası. Mathea Martinsen… Hayat tarafından sürekli unutulmuş, görmezden gelinmiş fakat tuhaf bir biçimde ölümü düşlerken de ölüm tarafından unutulmuş bir kadın. İnsan kendini ölüme alıştırmaya çalışırken hatta ölümü isterken –yaşamaktan ölüme kıyasla daha fazla korktuğunda- daha cesur konuşur. Çünkü zaman azalmıştır ve hayatı anlamaya, kendine açıklayıp iç huzuru sağlamaya pek de zaman kalmaz. Hızlandıkça Azalıyorum romanının ana karakteri Mathea da kimseye, hatta bazen kendisine bile, daha önce söyleyemediği şeyleri daha net söyleyebiliyor bu nedenle. Ama fark ediyorum ki geride bir şey bırakma arzusu son dakikaya kadar yakayı bırakmıyor. Bu, kişilerin kendilerini, farkında olmasalar dahi, fazla önemsediklerinden mi kaynaklanıyor? Özet geçiyor insan kendi yaşamına ve eksiklikler cam kırıkları gibi batıyor yüreğine. Yalnızlık duygusu ağır basıyor, kendini koskoca dünyada bir başına buluyor insan ve kaybolmuşluk hissi… “[…] geceleyin de bir ben kaybolmuştu, uyandığımda çarşafın üzerinde duruyordu, giderek azalıyorum. Bunun sonu nereye varacak (61)?” Sorguluyor insan kendini, anılarını, insanları; hayatı suçluyor bekli de. Sonra umutsuzluğu hissediyor en derinden. Boşluk ve yalnızlık birbirini kovalıyor yeniden. Bir takım deneyimlerden ötürü nasıl da vazgeçebiliyor insan her şeyden, pes edebiliyor daha bir kere olsun denemeden bile? Korkular nasıl oluyor da en güzel anlarda bizi tutsak edebiliyor? Ya da söylemek istediklerimizden bizleri uzaklaştırıp, kendi cümlelerimiz arasında yakalayıp, sıkıştırabiliyor bizi? Nasıl istediklerimize el koyabiliyor ve davranışlarımızı değiştirebiliyor? Mathea da bu sorgulamayı şöyle örneklendiriyor: “Onu ne kadar çok sevdiğimi söyleyecektim, ama onun yerine geçen yıl yedi kişiyi köpek balıklarının, on dört kişiyi de ekmek kızartma makinelerinin öldürdüğünü söyledim (80).” Kendini sona hazırlarken insan bir müddet sonra farkına varıyor ve kabulleniyor hayat tarafından unutulmuş olmayı. Kendi farklılıklarının farkına varıyor belki biraz da. Daha doğrusu farklı olanın aslında güzel bir şey olduğunun farkına varıyor zor olsa da. “ Sarıları terk ediyorum, apartmanın köşesini dönüp gözden kayboluyorum. Ben turuncuyum ve hiçbir şey turuncuyla kafiyeli değil (125).” Hayatı anlamanın mümkün olmadığının çok geç farkına varıyor insan: hayatı anlamak yerine yanındaki insanı anlamaya çalışmaya daha çok önem vermesi gerektiğini. Çünkü en çok yalnızlık yoruyor insanı. Hayat değil, yalnızlık unutturuyor insanı. Ve ölümün değil, yalnız ölmenin daha çok korku verdiğini anlamak daha fazla zaman alıyor. Aslında hayattaki eksikliklerinin başka insanların ruhları olduğunu unutuyor insan, kendini yabancılaştırıyor ve geri çekiliyor. Örneğin, “ hırkanın benim ona sahipken bilmediğim bir anlamı olduğunu fark ediyorum” diyor Mathea (119). İşte insan hayatı ondan uzaklaşmaya başladığında anlıyor birçok şeyin değerini. Tam da o anda başlıyor hayata bağlanmaya. “ Her zaman bir şeyleri tamamlamayı sevmişimdir” sözcükleri ile başlıyor kitap (11). Mathea aslında bu itirafın kendi hayatını tamamlamaya duyduğu asıl arzu olduğunu fark edemiyor. Sona yaklaşıyor. Sona yaklaştıkça hayat biraz daha hızlanıyor ve o, tutunduklarından vazgeçip pes ediyor. Onun da deyişiyle azalıyor. KAYNAKÇA Skomsvold, Kjersti. Hızlandıkça Azalıyorum. İstanbul: Jaguar Yayınları, Aralık 2014.Ahmet Abdullah Avcı GELECEK İÇİN YAŞIYORUM Bazen düşünüyorum da, kaçırdığım ne çok an birikmiştir arkamda. Yaşayamadan, tadına doyamadan geçirdiğim zamanlar. Eminim sizin de hakkında böyle düşündüğünüz bölümleri vardır hayatın. Ne yazık ki değerini bilemiyoruz yaşarken. Sonradan fark etsek de, geçip gitmiş oluyor işte. Belki bir pişmanlık, belki de bir sızı bırakıyor arkasında. Benim hikâyemde ise, hayatım bunun üstüne kurulu diyebilirim. Arkasından bakakaldığım, güzelim zamanlarla dolu gençliğim. Belki yaşım daha küçük, lakin içim böyle bir his ile kaplı. Sanki hayatım boyunca birileri beni iteklemiş de, bazı anları yaşayamadan geçip gitmişim gibi. Sadece ilerliyorum. Yaşadığım ana bakmadan, sadece gelecek için yaşıyorum. İçimizdeki bu gelecek kaygısına ise anlam veremiyorum. Gelecekte olan bir anı güya güzel yaşamak için, elimizdekini feda ediyoruz. Her anımızı gelecek bir an için planlıyoruz. O an geldiğinde ise, kendimize yeni bir hedef belirleyip, yeniden her anımızı onun için yaşamaya başlıyoruz. Bu döngü içinde ise hayat, akmaya devam ediyor. Durumun farkına ise, planlayacak bir gelecek kalmayınca varıyoruz. Ne yazık ki bu da çok geç olmuş oluyor. Bu durumun en büyük sorumlusunun ise ne yazık ki toplumumuz olduğu kanaatindeyim. Gelecek kaygısı topluma öyle güçlü bir şekilde yerleşmiş ki, artık insanlar sadece kendileri için değil, çocuklarının gelecekleri için de çok büyük endişe içerisindeler. Her çocuğun kaderi sanki doğmadan belirleniyor. Herkes ailesinin gözünde bir doktor, bir öğretmen ya da bir avukat olarak doğuyor. Bu beklentiler içinde, içimizdekileri göstermeye fırsat bile bulamadan kendimizi bir yarışın içerisinde buluyoruz. Mesela ben, ailemden herhangi bir baskı görmesem de, üniversite seçimlerinde, “Ben mühendis olmak istemiyorum, hayallerimin peşinden gidip oyuncu olacağım!” deseydim, babamın nasıl bir tepkisi ile karşılaşırdım düşünmek bile istemiyorum. En nihayetinde ise, hayat bu, kaderimde bu varmış diyerek gelecek umudu ile devam etmeye çalışıyoruz. Ancak şunu kabul edelim ki, hiçbirimiz içimizdekileri tamamen ifade edemiyoruz zamanında. Dünyaya her gelen doktor, avukat ya da öğretmen olmak zorundaymış gibi, toplumun saplantı bataklığına doğar doğmaz batıyoruz. İçimize öyle güçlü maddi korkular aşılanıyor ki, insanlar sevdiği işi yapmaktan korkar hale geliyor. Mesela yakın zamana kadar yazarları, şairleri ya da oyuncuları anlayamazdım. Hiç mi gelecek kaygısı yok içinizde, ya yeterince kitap satamazsanız ya da oyunlarınız tutulmaz ise ne olacak diye sorardım kendi kendime. Ancak şu an, çok imreniyorum o insanlara. Gerçekten sevdikleri şeyleri cesurca yapıyorlar. Kaygısız bir şekilde, anı yaşıyorlar. O insanlara bakınca, içimde sürekli saklı kalmış bir şeyler olduğunu hissediyorum. Sanki bastırılmış, çıkmalarına izin verilmemiş gibi. Acaba herhangi bir şey üstünde henüz keşfedemediğim yeteneklerim var mıdır mesela? Ya da başlama fırsatı bulamadığım, hayatımı gerçekten güzelleştirebilecek bir hobim. Bunları belki hiçbir zaman öğrenemeyeceğim. Benimle birlikte mezara girecekler. Ancak böyle düşününce, aklıma öğretmenlerim geliyor. Onları bu durumun en büyük suçluları olarak görüyorum. Yıllarca okul sıralarında oturdum, sayısız öğretmen tanıdım. Hiçbiri de bende matematik ve fen sorusu çözmekten başka bir yetenek göremedi mi diye soruyorum kendi kendime. Biraz kendimi suçlar gibi oluyorum, ancak sonra benim gibi binlerce kişi geliyor aklıma. Hepimiz de mi boştuk? Ve sonra anlıyorum ki, ne yazık ki herkese Ölü Ozanlar Derneği isimli filmdeki John Keating gibi bir hoca nasip olmuyor. Belki kendini işine gerçekten adayan böyle bir öğretmen ile karşılaşsaydım, bende saklı kalan şeyleri görebilirdi. Böylece beni daha güzel şeylere odaklanmaya sevk edebilir, hayatımın geri kalanına daha mutlu yaşamamı sağlayabilirdi. Bu gibi fırsatları kaçırsak da, hayat akmaya devam ediyor. Onu durdurmamız imkânsız. Gerçekten önemli olan ise, bu hakkımızı pişmanlıklar ile doldurmamak, her anımızın değerini bilmek. Bunu gerçek manada başarmak için ise kendinizi kısıtlamayın, içinizdekilere kulak verin ve yapmak istediklerinizi yapın. Kim ne derse desin, kendiniz olmaya çalışın. Hissettiklerini ifade edin ve toplumun size sunduklarını geri çevirmeyi bilin. Geleceğiniz hakkında başkalarının karar vermesine izin vermeyin. Çünkü bu hayat sizin, onu istediğiniz gibi yaşayın. Her anın tadını çıkarın. KAYNAKÇA Dead Poets Society. Yön. Peter Weir. Oyn. Robin Williams. Touchstone Pictures, 1989. CD. Fatma Sıla Çakmak İnadına Dön Dünya Ölümün bir sihirbazlık numarasına ne kadar çok benzediğini hiç düşündünüz mü? Birini perdenin ardına alıp geri getirmemek üzere kaybetmesi sizce de klişe bir numarayı son derece korkunç bir hale getirmiyor mu? Ancak duruşunu takdir ettiğimi söylemezsem olmaz, sıradan bir numara gibi en güzel kızı alıp kaybetmiyor sadece, herkese numarasını illa yapıyor. Bence bu yüzden hayatın en eşit alanıdır ölüm (eşitlik ve adillik kavramlarının farkını şimdilik tartışmacılara bırakalım). Biri gözlerini kapar dünyaya, aradan bir ay geçer her an kapıyı çalacakmış gibi hissederiz, bir yıl sonra aklımıza geldikçe gözyaşlarımıza hâkim olmakta zorlanır, kabuk tuttuğumuz yerden yeniden kanarız, on yıl sonra anılarının en güzel parçası olarak ölümsüzleştirir ve en sonunda ona bir şekilde veda ederiz. Peki ya veda edemezsek? “Abilerin en güzeline. Belki bir gün uyanır diye…” Daha henüz ilk sayfayı açmış okunmaya hazır bir şekilde beklerken ilk selamını bu şekilde veriyor “Belki Bir Gün Uçarız”. Komada bir abi ve uyanacağı günü sabırsızlıkla bekleyen bir kardeşe inat akıp giden bir hayata; içe dönük, sessiz bir boyun eğiştense inadına güçlü, canlı ve son derece doludizgin akarak. Pazartesi, Salı, Çarşamba… Çok şükür sağ salim atlattık, Perşembe, Cuma Allah kerim artık. Ne kadar garip değil mi her gün bir yerlerde birilerinin başına onlarca olay geliyor ve biz belki seyirci belki de oyuncu olarak bir film misali perdenin arkasından olan biteni izliyoruz. Eğer çok şanslıysak ve herhangi bir trajedi çalmamışsa kapımızı “vah vah, çok geçmiş olsun” ları diziyoruz birbiri ardına. Geçmeyecek elbette, bunu biz de biliyoruz ama olsun, diyoruz işte. Birilerinin başına bir şeyler geliyor ve (dışımızdan bir kere bile söylememiş olsak bile) bizi teğet geçtiği için sessizce bir oh çekiyoruz. Hâlbuki o insanların da daha önce kaç kere geçmiş olsun dediklerini bilmiyoruz. Böyle şeyler asla bizim başımıza gelmezmiş gibi. Hiç beklenmeyen bir anda belki de dünyanın en iyi insanına ya da daha da kötüsü sizin bir parçanız olan insanların başlarına gelebilecek korkunç bir trajedinin saklandığı yerden çıkıp çıkmayacağını bilmiyor, bilemiyoruz. Beklemediğiniz her şey her gün bir başka beklemeyen insanın başına gelmiyor mu? “Hayat zaten işlerin hiç de umduğunuz gibi olmadığı yerdir”( Balboa, Belki Bir Gün Uçarız, 26). Bana en acımasız gelen ise ne olursa olsun dünyanın dönmeye devam etmesi. Neden ediyor ki ben üzgünüm görmüyor mu? Hem bu insanlar hala nasıl gülebilir? Üzgünüm burada üzgün, sesim duyulmuyor mu? Hayır efendim, hayat üzülmeye, kızmaya kırılmaya aldırmadan devam eden ciddi bir kurumdur. Size şaka gibi olaylar yaşatabilir ama şakaya gelmez, bunu herkes bilir. Ambulans sirenleri var gücüyle öter, yağmur yağar, biri otobüste yana kaymanızı ister ve günler böyle geçip gider. Daha da kötüsü sizde devam edersiniz çünkü etmek zorundasınız. Birini kaybetmenin acısını olabilecek en derine gömüp hatıraları canlı tutarsınız size güç versin diye. Galiba hayat tam da böyle bir şey; herkesten bir parçayı yanınıza alarak hep birlikte ama tek başına devam etmeye çalışmak. Hâlbuki bize hayatın bu kadar acımasız olduğu hiç söylenmemişti. Söylenseydi… Bilmiyorum yapardık bir şeyler değil mi? Abisinin uyanıp saçlarından öpeceği günü beklerken akıp giden hayata bir tokat atmaya gelmiş gibi “Belki Bir Gün Uçarız”. İçinde yatan derin kedere rağmen dizlerinin üzerine çökmeği reddederek doludizgin yaşayan asi bir kadın, bir kardeş. Delirmenin normalliğine inanırken, bir Fatma Sıla Çakmak kaybın bıraktığı enkazı süpürmeye çağırıyor bizi. "Yokluğun varlıktan daha çok yer kapladığı zamanlar var, bildiniz mi? Bir gün illa bilirsiniz. Yani biri eksildiğinde, evinizde yer açılmaz da tam ortasında kocaman bir delik açılır. Artık o deliğin üstüne basmadan devam etmeniz gerekir. Basarsanız düşersiniz.” (Balboa, Belki Bir Gün Uçarız, 99) Berk Ünal Brendon Freely ve John Freely isimli babaoğul tarafından 2014 yılında oluşturulmuş olan Galata,Pera,Beyoğlu isimli eserde yüzyıllardır birçok farklı kültür ve medeniyete ev sahipliği yapmış olan Beyoğlu ve çevresi her ince detayıyla ele alınmıştır.Yıllara meydan okumuş ve asla kendi kimliğini kaybetmeyen bu semtler betimlemeler dolu bir dille ele alınmış ve bu çevrenin gerek kabadayıları gerekse yüksek sosyetesine uzanan detaya kadar yer verilmiştir.Beyoğlu’nu diğer semtlerden farklı kılan özelliği her ne kadar eski bir semt olsa da günümüz insanlarına da Beyoğlu’na her uğradıklarında birbirinden farklı tatlar tattırmasıdır. Beyoğlu hala o değerlerini korumakta uzun yıllardır var olan tarihsel yapılara ev sahipliği yapmaktadır.Eski halkın hala benlikleri devam ettirmekte olduklarını görebilmekteyiz Beyoğlun’da.Aynı kıraathaneye gelen o eski yaşlı nesil , gerek 100 yılı aşmış kafe ve restoranların varlığını sürdürmesi insanı hemen o tarihsel tarifi zor hislere kapılmasına neden olmakta.Beyoğlu’nda yürümenin verdiği o his o tadın kaynağı tarihsel kimliğini asla kaybetmemiş olmasıdır.Günümüzde Beyoğlu’nda o eski şık giyim kuşamlı insanlara,büyüklerimize rastlamak bile o tarihle duygu alışverişimize ön ayak olmakta.Eski bir nargileci de eski koltuklarda oturarak o ortamı o tarihi yaşamak bile benim bu çocuk ruhumu koskoca yaşlı eski bir adamın hislerine sahip olmayı ve onun kişiliğine bürünmemi bir an olsun o duyguları taşıyan bir karaktere bürünmeme olanak sağlamıştı.Bu tarz duygu geçişlerini tarih olmadan asla yaşanamayacağı kaçınılmaz bir gerçektir.Tarih bize biz farkında olmadan öyle artılar katar ki empati yapmayı aslında biz tarihle öğreniriz örneğin tarihte bir savaşı yorumlamak onun koşullarını şartlarını hayal edebilmek bizi hayal gücümüzün kaynağıdır. Beyoğlu’nun kalabalığı bile tat vermekte yürüken bizi eşsiz duygulara sürüklemesive o anki yalnızlığımızı derdimizi biran olsun aklımızdan uçurup götürmesi ve mutsuz bir insanını bile çok hızlı bir şekilde mutlu bir insana çevirebilmesi inanılmaz bir hediye olarak yorumlanabilir ancak.Tarihin izleri insanın kalbinin en uç noktalarına ulaşabilmekte ki bu sebeple tarihin kokusunu ve geçmişi kavranabilinmesi için eşsiz bir yer.Bu tarihi olgularla beraber yaşamak insanı çok derinden etkileyip değişmesine bile sebep olabilmekte.Örneğin bir rivayete göre Galata Kulesi’ne kimle çıkarsanız o kişiyle evlenirsiniz derler ben de bu rivayetle karşılaştıktan sonra Galata Kulesi’ne çıkabileceğim o özel insanı ve o güzel günü beklemekteyim.Tarih bize umut vadetmekte çünkü geçmişi yani başlangıcı olmayan herhangi birşeyin geleceğinin olaması beklenemez, iç güdüsel olarak bu imkansız.Örneklemek gerekirse;aynı sevgiye benzemekte tarih eski tarihi bilmeden geleceğe umutla bakmak imkansızdır çünkü biz bunu çocukluğumuzdan öğrendik daha hiç birşeyi hatırlayamayacağımız yaşlarımızda annelerimiz bizim için harcadıkları emekleri algılamaya başladığımız andan itibaren annelerimize olan sevgi ve bağlılığımız artmıştır ve gerçek anne sevgisini tatmışızdır.Tarihte aynen böyle geçmişimizden ders çıkarmalıyız onu iy anlamalıyız ki geleceğimize de umut dolu sevgi dolu bakabilelim. Ülkemiz gerek jeopolitik konumu gerekse verimli topraklarından dolayı tarih boyunca boyunca birçok medeniyiete ev sahipliği yapmıştır bu sebeple aslında korunacak birçok yerimiz var ve Beyoğlu bu yerlere örnek olabilcekler listesinin en başında gelmekte.Umarım tarihe karşı olması gereken bu özen ve saygı olgusu oluşur veya bu farkındalık seviyesi daha da artar.Bu konu hakkında daha fazla yatırımlar ilgili mercekler tarafından yapılmalı ve tarihimizin izlerini kaybetmeden gelecek nesillere taşınmalıdır.Umarım ki gelecek nesillerde tarihin bize hissettirdiklerini daha derin ve daha dolu dolu yaşabilirler.Bu hem toplum gelişimi hem de kültürel varlığın en kesin yoludur.Unutulmamalıdır ki Beyoğlu İstanbuldur İstanbul’da dünyadır. Özlem Doluyuz Kaybedilmişlere! Yaşamımız boyunca neredeyse her türlü değeri, ilişkileri görür geçiririz. Temelimizi ve değerlerimizi oluşturan aile/akraba ilişkilerimizden tutun da dostluklara, komşuluklarımıza, unutulamayan aşklarımıza, ayrılıklarımıza ve ölüm denen (kiminin bir son kiminin de bu evrende daha başlangıç olarak gördüğü) kavramın zamansızca gelerek yuttuğu tüm bu insanlara kadar her yaşanmışlık, veda etmeden önce, bir iz bırakıverir hayatlarımıza. Bu izler bize hayatımızın anlamını kazandırmaktadır. Ama ne yazık ki kaybedince anlarız bizim için ne kadar kıymetli olduklarını. Ve özlem başlar içimizi yiyip bitiren, ruhumuzu törpüleyen, sağlığımızı kemiren… Çeşitli yaşanmışlıklarla şekillenerek herkese göre farklı tanımları olabilen özlem; benim için her gün yaşadıklarımla, yaptığım işlerle, okuduğum kitap ve dinlediğim şarkılarla kısacası hayatımda iki anlamıyla da ‘yürüdüğüm yollarda’ değişkenlik göstererek farklı anlamlar kazanmakta ve bazen de anlamlarını yitirebilmekte. Bana göre özlem, insanların hissetmekten kaçamadığı ve ansızın gelen çok yoğun bir duygu. Dünyaya gözlerimizi özlemle açar onunla da kaparız. Neden mi? Elimizde değil ki, insanoğlunun doğasında var değer bilmezlik, doyumsuzluk. Şu an elinizde olan ama hak ettiği değeri yeterince veremediğiniz bir eşyanızı düşünün, cevabını bulmak bence çok zor hele de henüz kaybetmediyseniz. İnsanlara verdiğimiz değerler, cevabını bulamadığımız bu eşyadan daha çok olsa da sonuç ne yazık ki gene aynı oluyor. Bazı durumlar, tamamen o insanı kaybetmeyecek olsak da bizlere bu çıkmaz sokağı (ayrılıkları,kayıpları) ön gösterimmişcesine sergileyebiliyor. Nasıl mı? Zorunlu sebeplerden dolayı artık göremeyeceğiniz birisi olduğunda; aylarca süren göreve giden babanız, askere veya sizden uzaklarda okumaya giden sevdiğiniz, dünyanın öteki ucunda kendine yeni bir hayat kurma amacıyla yola çıkan dostunuz ve daha benzeri verilebilecek birçok örnek yaşatabilir bu çıkmazı ruhunuzda. Henüz bunlara benzer bir ayrılığa denk gelmediyseniz ileriki hayatınızda daha çoğuyla karşılaşma olasılığınız bir o kadar artıyor. Ama öznen yaşamamış olmak tecrübe edinemeyeceği anlamına da gelmiyor. Dinlediğimiz yaşanmışlıklar, okuduğumuz kitaplar bizlere fazlasıyla tecrübe katabilir . Aynı Sen Buralarda Yokken kitabının benim ruhumun derinliklerinde uyandırdığı farkındalıklar gibi. Nilüfer Altunkaya’nın annesi ve babasına adayarak yazdığı bu kitapta bir mahallede yaşanan kaybolmuş ve özlemi çekilen birçok insan ilişkisi, çeşitli konularda farkındalığıma katkı sağlamış olsa da en büyük farkı tek konuda hissettim: Ölüm. Daha çok yakın bir zaman dilimi içerisinde, hayatımın önceki yıllarından tanıdığım birinin kaybını yaşamış, bir saat önce canına kıymış birinin olduğu istasyonda tesadüfen görevlilerin işlerini yapış stresini yanlarından geçip giderken solumuş olsam da belki de henüz en yakınlarımdan birini kaybetmemiş ve acısını tam anlamıyla bilemeyecek olmam okuduğum satırlar karşısında duyduğum ve fazlasıyla güçlü olan empati hissinin derinliğini azaltmadı. Sanırım özlemlerin en büyüğü ölümün alıp götürdüğü birine duyulan. Yalnızca o kişiyi bir daha göremeyecek olmak değil bunu yaratan. İstemsizce oluşan ne olursa olsun bekleme duygusu. O haberi işittikten sonra Salih’in ağabeyinin de kendi kendine söylediği ve ruhumun derinliklerine işleyen o satırlarda da olduğu gibi: “Anneler delirebilir, babalar gittikçe sararabilir ama kardeşler ölmemelidir. Ölmediğini de bir tek ben biliyorum. Belki bir rüyaya dönüştün. Korkularımıza karıştın…” (Altunkaya, Sen Buralarda Yokken). Bu cümleleri okumak bile bir insanı göz yaşlarına boğabilirken kim bilir kendini söylerken duymak yüreğini nasıl parçalar. “eski telaşlarımdan sonsuz bir sabır biçtim. yürüdüm toprağın avuçlarını. zamana yenildim, günlerin ayazında bekledim. beklemek insanın yalnızlığıdır.” (Altunkaya, Sen Buralarda Yokken) Bir ağabeyin toprağa kattığı kardeşiyle ilgili hissettikleriyle birlikte yaşadıkları anılarının sentezini beş satırda okumak bile ağır gelebiliyorken bir insana, empatiyle o anı yaşadığını imgelemek, sebebi olabiliyor gözünden akan bir damla yaşa. Daha öncesinde, bu kadar kuvvetli olmasa da, çeşitli yazarlardan okuduğum benzer cümleler de hissettirmişti farklı tarzlarda hisleri. Oğuz Atay’ın Babama Mektup’ta yazdıkları başkaydı, Yekta Kopan’ın Bir de Baktım Yoksun kitabında başka Özdemir Asaf’ın ölmüş olmasa da kaybettiği Lavinia’ya karşı yazdığı Çizik şiirinde ve aynı dizelerin sonrasında Kaan Tangöze tarafından yapılan şarkıda kullanılmasıyla hissettirdiklerinde bambaşka. “Geleceğim, bekle dedi, gitti… Ben beklemedim, o da gelmedi. Ölüm gibi bir şey oldu… Ama kimse ölmedi.” (Asaf, Çiçek Senfonisi, 184) Gerçekten ayrılıklarda bekle dersin gider, sen beklesen de beklemesen de gelmeyeceği bellidir ve gelmez, gelemez. Ölümse bu biraz da normal karşılanabilir ama kimse ölmemişse de ölüm gibi hissetirebilir de. Kitaptaki Mesafe başlıklı kısımda (71) “Yaratılmış olanın hikayesi…” diyerek başlamış ve bu öyküde anlattıklarıyla yazarın amacı okuyucularına tam olarak da bunu hissetirmekti Salihe karşı (ki benim de en etkilendiğim ve sevdiğim bölüm oldu). Birine derinden özlem duymak, ciğerlerinin o bekleme hissiyle dolup taştığını hissettmek her faninin elbet tadacağı kaçınılmaz duygulardandır. Yaşayarak edinilen tecrübelerle de olsa duyulmuş sözlerde, okunmuş satır ve dizelerde, dinlenmiş şarkılardan geçen hislerle de olsa (“sen gittin ya özler oldum, yollarını gözler oldum.”(Dolu Kadehi Ters Tut,Özler Oldum) sözünde hissettiğim gibi), her insanın hayatına silinmeyecek izler bırakır. Bu izler, siyah veya gri de olsa bir renktir ve küçümsenemeyecek kadar anlamlar katar hayatlarımıza. Özlem duygusu, her ne kadar kaçınılmaz olsa da aslında bu nedenler sayesinde değerlidir(ve bir o kadar da doğal). İnci Aksoy Kaynakça Nilüfer Altunkaya/ Sen Buralarda Yokken. İstanbul: Alakarga Yayıncılık,2017. Yekta Kopan/ Bir de Baktım Yoksun. Can Yayınları,2016. Oğuz Atay/ Korkuyu Beklerken. İstanbul: İletişim Yayıncılık,2004. Özdemir Asaf/ Çiçek Senfonisi. Yapı Kredi Yayınları,2013. Kaan Tangöze Bekle Dedi Gitti, 2016 Dolu Kadehi Ters Tut/ Dünyanın En İyi Albümü, 2017. Z. Elvin Sevil 21501181 GUSTAV KLİMT’İN “ÖPÜCÜK”Ü ve SEVGİ ÜZERİNE DÜŞÜNCELER “Şiir olmayan yerde insan sevgisi de olamaz” demiş Sait Faik Abasıyanık, sanatın türlü duyguları harekete geçirdiğini, insana yaşamayı sevmeyi öğrettiğini anlatırken. Şu biricik hayatta başımıza ne geliyorsa sevgisizlikten geldiğini vurgularcasına… Ben de inanması ve itiraf etmesi zor olsa da, şu acımasız hayatta her şeyin dönüp dolaşıp bağlandığı bir nokta olduğuna inanıyorum. Tarihin ve geçen günlerin gösterdikleri tüm soğukluğuyla karşımızdayken son derece ütopik bir düşünce olsa da, bugün bile bu noktanın da sevgi olduğunu düşünüyorum. İşte şu anımızda, sevgiye belki de en çok ihtiyaç duyduğumuz şu zamanlarda insana ilaç gibi gelen, sırf bakmakla bile kalpleri sıcacık ve samimi hislerle dolduran bir resim biliyorum. Dönüp dolaşıp da gelinecek yeri, sevginin korumacı doğasını olabilecek en güzel şekilde gözler önüne seren “Öpücük”ü. Gustav Klimt’in en meşhur eserlerinden biri olmakla beraber bu resim parlak renkleri ile iki ruhun bir dokunuşta birleşmesinin müthiş bir anlatımıdır aslında. Son derece sade ama bir o kadar da desenlerle süslü bir kompozisyonla ortaya konmuş sevginin basit bir hareketle dışavurumunu gösterir. Bambaşka bir ışıkla sevgiye yeniden bakmamı sağlayan ve en nihayetinde de bana saf sevginin şu dünyada var olabileceğini ya da en azından zamanın bir yerinde var olmuş olduğunu gösteren bir eser olmuştur. Gustav Klimt’in “Öpücük”ünde resmedilmiş olan sıradan bir öpücük değil, aksine tüm dünyanın gözleri önünde ve bakanların da zihninde yer edecek kadar açıkta bir “davranış” ya da ”durum”dur. Duyguların aşk kalıbına sığmayacak kadar yoğun ama bir o kadar da zarif ve çok daha saf olduğu bu durumda insanların sevgiyle nasıl parladıklarını, etraflarına nasıl ışıltılar saçtıklarının mükemmel bir tasviridir. Sevgileri öyle doğal ve sınırsızdır ki binbir renkli çiçekler sevgililerin ayakları altında soluk kalmıştır ve ışıkları tuval izin verse sonsuza kadar gidecek gibidir. Yine burada çizilmiş olan, popüler kültürde bize diretilen sevgi ya da aşk anlayışından çok daha farklıdır bana göre: Son derece masum, korumacı ve basit bir hareket yani bir öpücük” ile anlatılabilecek kadar sade… Kıyafetlerinin gölgeden ve kıvrımlardan uzak bütünler halinde durmaları gözüme çarpan bir başka noktadır. Renkten ve türlü türlü desenlerden oluşan bu bütün şekiller, tıpkı soğuk bir kış günü sığınılacak sıcak bir battaniye misali sarar sevgilileri. Bu gölgesizlik kompozisyonun dünyevilikten ya da fiziksel boyuttan uzaklaştırır adeta. Her şey tam anlamıyla yerine oturmuştur resimde, sevginin doğallığı tabloyu sarmalamışken eğreti duran hiç bir şey yoktur sanki renkler ve desenler ve hepsi bu güzel anı kutlamak için iş birliği yapmışlar gibi… Sadece birbirlerine tutunan sevgililer vardır o evrende. Diretilen aşırı gösterişli ve abartılı bir tutku olmadan ve içgüdüsel isteklerle bulanıklaştırılmamış… Bence saf sevgi de böyle bir battaniye gibidir. Abartısız, göze batmayan, korumadan ve korunmadan ibaret olan ve sevenlerin birbirine sahip çıkmasıyla taçlanan bir duygu durumu… Sarar insanı ve güven verir. En azından ben hep böyle hissetmişimdir. Basit ama anlatılamayacak kadar güzel; yıldızlar saçan ve öylesine de ulaşılması zor bir ideal gibi. “Öpücük”, çok sevdiğim ve bakmaktan sıkılmadığım resimler arasında olmuştur hep. Sevgiye gerçekten yepyeni ve uzun süredir düşünemediğim bir açıyla bakamı sağlayan bir resimdir. Gerçekten ihtiyacımızın birbirimize sevgiyle yaklaşmak, kendimizi saf, doğal ve basit sevgiye teslim etmek olduğunu gösterir niteliktedir. Sevgiyle gelen sanatı ve sanatla gelen sevginin inanılmaz bir uyumunu yakaladığı gibi kendi içinde de uyumu bulmuştur “Öpücük”. Gözü alan renklerin parlaklığı değil, sevginin ışıltısı ve yüreği dolduran da duyguların sıcaklığı ve samimiyetidir. İnsanın sadelikle ve basitlikle, yalnız sevdiğine sarılarak bu acımasız boşlukta kendisine yer edinme çabasının ve sevgiyle sarmalanıp var olmaya çalışmasının muazzam bir tasviridir. Ece Sena BODURÇocukluğumun Kokusuİnternette boş boş gezinirken kalbimize dokunan resimler görürüz bazen. Özlemduyduğumuz şeyleri çağrıştırır bize. Hiçbir şey yapmadan öylece resimlere bakındığım bir günPierre Edouard Frere’nin Sobayı Yakmak(Lighting the Stove) eserine rastladım ve çocukluğunu sobabaşında geçirmiş bir çocuk olduğum için bana soba kokusunu anımsattı. Küçük bir kasabada,sokağa attığınız o ilk adımda aldığınız hafif yanık ama bir o kadar da tanıdık bir kokudur sobakokusu. Yaşlı amcaların akşamüstü dükkânlarını kapatıp kıraathaneye doğru ağır ağır yürümeyebaşladığı zaman tatlı tatlı tütmeye başlar. Hele ki ayaza çeken soğuk akşamlarda iyice sararsokakları yanan odun ve kömürün kokusu. İşte bu koku benim çocukluğumun kokusu... Şehirdenuzak yeşilin bol olduğu nereye gitseniz alırsınız bu kokuyu. Kimisi köy kokusu der, kimileritanımlayamaz. Ben ise çocukluğum derim bu kokuya. En güzel anılarım, en büyük korkularım ve enküçük yaşlarım hep sobanın başında. Üzerinden çok zaman geçmemiş olmasına rağmen hey gidigünler diyesi geliyor insanın. Mesela küçük bir çocuk için sobanın başından, o sıcacık odadan çıkıpkaranlık, soğuk ve her an canavarların çıkabileceğini düşündüğü bir koridordan geçip tuvaletegitmek ne demektir bilir misiniz? Ne mutludur ki çocukluğumun en büyük korkusu bu tatlıkorkuydu benim için.Korkulardan bahsetmişken güzel anılara da değinmemek olmaz tabii. Siz hiç sobanınçocukluğunuzu ne kadar ısıtabileceğini düşündünüz mü? Düşündüğünüzden daha fazla etkiye sahipolabilir çocukluğunuzda. Çocukluğumun en güzel anıları demiştim size... Asla unutamadığımanılarımdan bir tanesini anlatmak isterim. Öncelikle bahsi geçen sobanın kuzine bir soba olduğunubelirteyim. Ahşap, eski bir evin tek odasında bulunan bu soba birçok şeyi aynı anda yapabilir.Mesela odayı ısıtırken üstünde su kaynatabilir, aynı zamanda içinde börek de pişirebilirsiniz. Busobanın karşısında sedire oturmuş bir küçük Ece hayal edin. Ayaklarımda babaannemin ördüğüpatikler. Yüzümde ise bir sabırsızlık ifadesi, belli ki bir şey bekliyorum usul usul camdan dışarıyıseyrederken. Baksam da anlamadığım saati bir kolaçan edip hangisi akrepti bunların diyedüşünmeyi de ihmal etmiyorum tabii. Geçmek bilmeyen uzunca bir zaman sonra almaya başlıyorumközün içine attığım patateslerin o yanık kokusunu. Biraz da sarımsak eklemişim yanına. Yatma vaktiyaklaştıkça kokular odanın içine yayılıyor. Babaannem elinde bir tas ayran doğramaca ile geliyoriçeri. Patateslerle sarımsakları da koyuveriyor yanına. Közün sıcağıyla yemeye çalışırkenyakıyorum iki parmağımı ama nafile, patatesler o kadar güzel ki umursamıyorum bile. Aslındayaşarken fark edebilmeyi isterdim bu anın ne kadar eşsiz olduğunu. Sizce de bir çocuk içinmükemmel bir anı değil mi?Hafızamda yer etmiş başka bir gün ise beyazın çok yoğun olduğu bir akşamüstü. İçindekaybolacağım kadar yüksek kar yığınları doldurmuş kapının önünü. Cılız ve çabuk hasta olan birçocuk olduğum için dışarı çıkmama izin vermiyor annem. Ben ise sinirli bir şekilde sobanınkarşısında oturuyorum. Karlarda yuvarlanmak ve sırılsıklam oluncaya kadar dışarıda oynamaklaaynı şey değil ki camdan karın yağışını izlemek. Dokunmak, üşümek istiyorum. Hatta sayamadığımkadar kar tanesini elimle yakalamak ve her birinin şeklinin farklı olmasına ayrı ayrı şaşırmakistiyorum. Somurtmuş otururken annem elinde bir yığın karla dolu tepsiyle giriyor içeri. İştehüzünlü başlayan anım burada şenleniyor. Birkaç bardak alıyorum mutfaktan ve geçiyorum sobanınyanına. Ellerim üşüye üşüye başlıyorum kardan bir kale yapmaya. Sobanın üstünde de alabildiğinekestane... Gene sobanın o güzel kokusu ve ayaklarımda patiklerim...Sobanın kokusunu çocukluğumun kokusu hatta çocukluğum diye tanımlıyorum ben.Anılarımın çoğuna şahitlik etti çünkü. Hep ya elim değer de yanarsa diye korktuğum amaüşüdüğümde yakın durduğum bazen de kokusunu duyup huzur bulduğum bir soba. Dilerim herçocuk bu mutluluğun tadını alır zira mutluluk bazen sadece sobada közlenmiş bir kestanede saklıdır.Frere, Pierre Edouard. Lighting the Stove.1886. Yağlıboya. Bridgeman Sanat Merkezi. Birleşik KrallıkDilan Toplu Gönenç Tuzcu TOPLU 1 TURK-102 BİR DÜŞ SAHNESİ: GENCO ERKAL’DAN YAŞAMAYA DAİR Uğultulu salonda, yanımdakilerin itiş kakışı devam ederken ışıklar kapandı. Bir anda sessizliğin ve meraklı bekleyişin hakimiyeti başladı. Sahnede loş bir ışığın altından, bir sima belirdi. O ilk andan itibaren Genco Erkal’I merak eden ben, Nazım’I izlemeye koyuldum. Oyunu,oyuncuyu unutmuştum. Kendimi gerçekliğin hayali müzikalinde, bir başımaymışçasına samimi bir atmosfere fırlatılmış gibi hissediyordum. Tülay Günal’ın da o kadife sesi ve müthiş oyunculuğuyla beraber, Genco Erkal sahnede devleşiyordu. “Nasıl bir yerdeydim?” diyordum içimden. Hem tarihi gerçeklere dayanan bir hayatı izliyordum, hem de tarihi performansları. Nazım Hikmet bu kadar güzel, bu kadar naif bir daha anlatılabilir mi bilmiyorum. Ama daha iyisi yapılacaksa birgün, mihenk taşı bu oyun olacaktır şüphesiz. Oyun, Nazım’ın hayatının tozlu sayfalarında bizi bir satırdan bir satıra sürüklüyor. O satırlarki Nazım’ın kendi dilinden,kendi kaleminden. Hapisanede bir adam, hapisanede bir aşık,bir koca; sonraları sürgünde bir kederin, özlemin sıcak yüzü. Devrimin şairi olmaktan evvel, eşitliğin, adaletin, kardeşliğin ve memleket sevdasının bayrak taşıyanı, kendini adayanı, korkusuz cengaveri. Demirden döşeği ve taştan sedirleriyle bir başına bir dev. İçinde nefes alırken bile memleketine hasret bir adam. Onurlu bir memleket düşü onunki. Sömürüden uzak, emeğin ekmeğin tek kaynağı olduğu bir düş. O düşe öyle sıkı sarılmış ve onu öylesine güzel yazmışki, pespaye bir okumada bile insanın dudağına ağır geliyor cümleler. “..Bugün beni ilk defa güneşe çıkardılar..” öyle kolayca dökülür mü dilden? Güneşe hasret kalmak, kimseyi incitmemişken, ekmek kadar temiz ve su gibi aydınken…TOPLU 2 “…Bu anda ne düşmek dalgalara, bu anda ne kavga ne hürriyet ne karım…Toprak, güneş ve ben bahtiyarım.”diyebilecek kadar büyük bir hasret. Doğanın parçası bedene böylesi bir zulmün en büyük esirlerinden birinin sözlerini alalade okumak mümkün mü? Büyük oyuncu Genco Erkal’da bu yaklaşımla, rolü tam anlamıyla benimsemiş dersek bile küçümsemiş oluruz. Genco Erkal, Nazım olmuş. Aynı hissiyat ile, aynı samimiyet ve inançla bir adamdı izlediğim; Nazım’ın ta kendisi. Müzikler,uyarlamalar ve sahnedeki sadelik, oyunculuklarla birlikte oyunu destekleyen en önemli unsurlar olmuş. Göz yormayan dekorlar, ışığın ayarı ve seslerin takibi kitabına fazlasıyla uygun. En dikkat çekici unsurlardan biri de, sahnedeki durağanlığın dengesi. Öyle koşuşturmacalara sahip bir oyun olmadığından, izleyicinin dikkatini tek bir noktada uzun süre tutmak güçtür. Ancak sadece iki oyuncudan oluşan oyunda, bu durağanlığa ragmen ilgimiz her geçen dakika artıyor. Bir seyirci ve tiyatro hakkında amatör bir ilgiden öteye geçemeyecek bilgimle, ben de uyandırdığı izlenimleri tasdik etmek ister gibi, tiyatroyla bana nazaran fazlaca ilgili arkadaşlarımla da oyun çıkışı konuştuk. Bir çoğu zaten, bir tiyatro grubunda oyunlar düzenliyorlar. Onlardan da aynı dönüşleri alınca daha da sevindim. Oyunu benimsediğimden olsa gerek.Hepimiz çıkışta, Nazım’ı daha çok tanıyor gibi hissettik. O şiirleri ilk kez işitmiş değildik, defalarca okumuştuk çoğumuz. Bazı uyarlamaları da evvelce dinlemiştik, Nazım Oratoryası’ndan. İşte bu hissiyatın sebebinin de, oyuncuların performanları olduğuna kanaat getirdik. Gerçekten de, şiirleri ilk kez duymamıştım; ama Nazım’dan ilk kez dinlemiştim. İyiden iyiye ikna etmişti beni Genco Erkal, Nazım Hikmet olduğuna.TOPLU 3 Özel tiyatrolara mesafeli olan okuyucular için şiddetle tavsiye edeceğim bu oyun, Devlet Tiyatrosu ciddiyeti ve büyük oyunculuklarla bezenmiş. Fırsatı olanlar için, ikinci bir düşünmeye bile gerek yok. Seksen yaşına yaklaşan değerli oyuncumuz Genco Erkal’ı da sahnede görmek için büyük bir fırsat. Hem siz de Nazım’ı sahnede görmek istersiniz. Yanılıyor muyum? KAPITALIZMIN KAPANI Ekonominin dünyadaki en önemli kavram olduğu bir dünyada yaşıyoruz. Bireysel çıkarların hayatta kalma anahtarı varsayıldığı bu sistemde hırs her geçen gün daha çok insanı bürüyor. Yardımlaşma ve birliktelik kavramları yerini rekabete ve hırsa bırakıyor. İnsanlar ellerindekiyle yetinmeyi, şükretmeyi unutup daha fazlasını arzuluyor sürekli. Thomas Hobbes, bunun insanın doğasında olduğunu savunarak “İnsan, insanın kurdudur.” diyor. Hobbes bu sözü bilinenin aksine Leviathan adlı eserinde kullanmamış, fakat ahlâk felsefesini bu eserinde açıklamıştır (Karagözoğlu 215). Hobbes, insanın fayda ve çıkarları uğruna karşılarına çıkabilecek her engelden kurtulmak isteyeceklerini ileri sürer. İnsan sosyal bir canlı ve modernleşmeyle gelen bireyselleşmenin uzun vadede insanlara zarar vereceği düşüncesindeyim. Çocukça bir dilekle diyorum ki, keşke insanlar birbirlerinin önüne geçmek yerine el ele verseler. İnsanlığın gelişmesinin önündeki en büyük engel, insanlığın en bariz kusuru, bencillik. Mal mülk bencilliği ya da düşünce bencilliği, ben-cillik, ben odaklı olmak hâli... Bu kusur kocaman bir karpuz gibi önümüzde fark edilmesi ve kabul edilmesi çok zahmetsiz. Fakat Hobbes’un da söylediği gibi, doğamızda var. Her gün reklamlarda, bilmiş sesiyle “Siz hâlâ almadınız mı?” benzeri cümleler ile insanlar sürü psikolojisine sokuluyor, dışlanmış hissediyor ve o ürünü almak için hırslanıyor. Değişen dünyayla herkes kendini değiştirmek, çirkinleşmek istiyor. Çoğunluğa tek başına karşı koymak büyük bir cesaret ve fedakârlık ister. Ruhun dışında hemen hemen her şeyden ödün vermen gerekir, sosyal hayatın, paran, duyguların... Ruhuna aykırı davranmamak, herkes gibi olma zorunluluğundan kendini sıyırmak mutlaka mutsuzluğu getirecektir. Fakat hakiki bir mutsuzluk sahte bir mutluluktan daha iyidir bana göre. Birhan Keskin Fakir Kene isimli şiir kitabında bu konudaki görüşlerini okurlarına samimi bir dille iletmiş. “... Ama bunlar çok iştahlı allahım ve görüyorsun nasıl da dünyevi Bunlarmış senin kulların öyle diyorlar biz de kürenin üveyi Öyle mi? Oysa allahım bilirsin ben en çok yeryüzünü, ve başımı yatırınca toprağa, gökteki yıldızları da, işte öyle allahım bilirsin çok güzel yapmıştın bu yeryüzünü. Bizim köydeki gibi. Allahım bunlar tokileri seviyor, betonları, hızlı trenleri. Oysa ne acelemiz var, ben ki agnostiğim yine de biliyorum Oradaysan nasılsa geleceğiz yanına geri...” İskelede bir çırak (Keskin 25) Hobbes’un görüşünü, benim yalnızlaşma fikrimi ve kendisinin pastoral şükür duygusunu çok iyi belirten bir şiir olarak İskelede bir çırak şiirini seçtim. Hırs duygusu mutluluğu bir uyuşturucuya dönüştürüyor adeta. Hırs, mutluluğu bir uyuşturucu gibi, sadece dozu arttırarak kullanılınca zevk alınan bir şeye dönüştürüyor. Bir karşılığı olmadan alamayacağın bir şey gibi gösteriliyor günümüz insanına. Oysaki bu mutluluk denen “amaç” bir kol mesafesinden bile yakın duruyor bize. Şairin de dediği gibi gökteki yıldızları seyretmek bedava ve süslemekten bıkmıyor yıldızlar her gecemizi! Bir ağacı dost edinmek, bahar geldiğinde soluduğumuz çiçek dolu her nefes için şükretmek zor değil. Bir kedinin başını okşamak, kaplumbağanın gittiği yeri takip etmek, yazın soğuk suda yüzümüzü yıkamak... Sizin de aklınıza geliyordur milyonlarca örnek, hepsi mutluluk dolu. Bu kadar basit ve kolay işte mutlu olmak hırstan arınınca. Hırs hayatımızı satın aldı ve bize satıyor. Eskiden insanlar sadece ihtiyaçları kadar para kazanacak şekilde çalışırlar, hayattan zevk alırlardı. Şimdi ise bizi daha fazlası peşinde koşmaktan alıkoyan tek şey zaman unsuru. Bir günün 24 saat olmasından yakınır olduk, keşke bir gün 30 saat olsa da daha çok çalışabilsek (!) Şairin de dediği gibi, zaten bu zamanın sonsuz olmadığı ortada, hâlâ neyin acelesi içindeyiz? Ömrümüzü hırsın pençesinde ve ruhumuza ihanet ederek, olmadığımız biri gibi davranarak geçiremeyiz. Zamanımızın kalitesini arttırmak için kullanmalıyız maddiyatı, herkes maddiyatın kalitesini arttırmak için zamanı kullansa dahi. Çerağ Oğuztüzün Kaynakça Keskin, Birhan. fakir kene. İstanbul: Metis Yayınları, 2016. Karagözoğlu, Hümeyra. "“Homo homini lupus”: Thomas Hobbes’ un ahlâk felsefesi üzerine." Marmara Üniversitesi İlahiyat Fakültesi Dergisi 31 (2006). ERHAN 1 GÖZÜNÜN ÖNÜNDEKİNİ ARAMAK Eminim hepimiz zaman zaman düşünüyoruzdur... İşin gücün arasında; biz fark etmeden, dur durak bilmeden ve affetmeden akan zamana karşı yarışırken aslında gerçekten mutlu muyuz? Neler kazanıyoruz, neler kaybediyoruz? Niçin devam ediyoruz, niçin duramıyoruz? Hayatınızı mükemmel olarak, sıradan olarak ya da vasat olarak değerlendiriyor olabilirsiniz. Azla mutlu olduğunuza kendinizi inandırmış ya da hiçbir şeyden tatmin olmayıp hayattan bunalmış olabilirsiniz. Peki inançlarınızı ya da nefsinizi bir kenara bırakıp, içinize dönüp; gerçek arzularınızı, açlıklarınızı ve nefsinizin gölgesini açığa çıkardınız mı hiç? Linda çıkarmıştı. Mükemmel bir hayatı, onu çok seven, varlıklı bir kocası olmasına rağmen bir yazarla yaptığı bir röportaj, Linda'nın kendini inandırdığı her şeyin bir simülasyon olduğu gerçeğini bir anda Linda'nın yüzüne çarpmıştı. Aslında yaptığı her şeyin; bütün gününün, bütün yaşantısının belirli bir rutinden daha ileri gitmediğini ve hayatını anlamsız yaşadığını fark etmişti. Heyecan istiyordu, tutku istiyordu... Bu açlığı uğruna kendine yenilip Jacob'la kocasını aldatarak yeni ve daha dolu bir hayata yelken açtığını zannetmişti. Ama en sonunda eksikliğini çektiği şeyin düşündüğü şey olmadığını, cevabın aslında gözünün önünde; kocasında, çocuklarında, doğanın güzelliğinde ve hayatın her yerinde bulunabileceğini fark etti ve mutluluğun ne demek olduğunu anladı. İç huzur, eksik olduğunu düşünüp mutsuzluğumuzu havale ettiğimiz, ulaşınca benliğimizin tamamlanacağını düşündüğümüz hayallerimizde ya da arzularımızda değildi; iç huzur sevmekten geliyordu... ERHAN 2 Rutin bir hayatı olan bir kadın için heyecan, kilolu biri için kilo vermek, çalışkan bir üniversite öğrencisi için istediği okula girmek, benim içinse kendi "en iyi" versiyonuma ulaşmak... Herkesin kendini tamamlayacağını düşündüğü arzu ve istekleri vardır. Ancak, hiçbirimiz gerçeği göremeyiz. Koyduğumuz hedefler ve kurduğumuz hayaller, eğer bizim için iç huzurumuzu bulmak adına konulmuş amaçlarsa, o zaman aslında hepimiz öz huzuru bulmayı içi boş şeylere havale ediyoruz demektir. İstediğimiz arabayı en sonunda satın alabiliriz, istediğimiz firmada işe girebiliriz, hayal ettiğimiz bir yarışmayı kazanabiliriz... Ama başarılan her hedef, ulaşılan her hayal bir sonraki için kapı aralar ve bizi sonsuz bir döngüye sürükler. Asla kendimize ulaşamayız, hatta devamlı meşgul olur ve kendimize ulaşmaktan uzaklaşırız. Şimdi düşünüyorum da, ben de kendimi bildim bileli hep çok yüksek hedefler koymuşum. Ulaşabildiklerim beni daha da güçlendirmiş, ulaşamadıklarım da beni derinden etkilemiş. Artık farkına varıyorum ki, kendime verdiğim değeri ve mutluluğumu hep yıkabildiğim sınırlar kadar görmüşüm, ama o sınırlar hiçbir zaman tükenmemiş; yıkamadıklarım da kalbimin derinliklerinde bir eksiklik hissi olarak kalmış. Bu durumun bana zarar verdiğini görmüşüm ama daha iyiye ulaşmaya çabalamanın bana zarar vermesinin kendi güçsüzlüğümden kaynaklı olduğunu düşünmüşüm. Meğer buradaki sorun daha iyiye ulaşma arzusundan kaynaklanmıyormuş; daha iyiye ulaşma arzusunu iç huzurun anahtarı olarak görmekten kaynaklanıyormuş ve bu durum insanın şimdiki zamanda değil gelecekte ERHAN 3 yaşamasına neden oluyormuş... Paulo Coelho'nun Aldatmak romanı bana mutluluğun geleceğe havale edilenlerde değil de şimdide olduğunu öğretti. Romanda da söz edildiği gibi; gerçek mutluluk, gerçek huzur sevgiden gelir. Annemizin bize bakışı, bir doğa manzarasının büyüleyiciliği, sevgilimizin dokunuşları, arkadaşlarımızla geçirdiğimiz mutlu anlar; yani sevdiğimiz ya da sevildiğimiz her an... Gerçek mutluluk aslında bunlardır, bunlar hayatımızı anlamlı kılar ve benliğimiz bu anlarda saklıdır. Bu anların kıymetini bilmeli ve esas mutluluğu bu anlarda, sevdiklerimizin yanında aramalıyız, çünkü her şey gelir geçer, ancak elimizden tutanlar hep onlardır... Kaynakça: Coelho, Paulo. Aldatmak. Can Yayınları, 2014. Boş Duvar Ziyaretçi sayısı düşünüldüğünde dünyanın en çok ziyaret edilen sanat müzesi olan Louvre’nin en fazla ilgi gören tablosu bir gün ansızın yok olsa ne olur? Darian Leader’in Mona Lisa Kaçırıldı: Sanatın Bizden Gizledikleri başlıklı kitabı bu soruya yanıt arıyor ve yerinde olmayan, kayıp, çalınmış bir tablodan hareketle sanatın işlevini düşünmemize olanak sağlayacak anahtarlar sunuyor. Kitabın temel tezlerinden biri şu: sanat ikame bir doyumdur, kayıp bir şeyin yerine geçer ve kaybı temsil etmeyi başardığında estetik bir doyum sağlar. Kayıp olmadan imgelerin bir kompozisyon içerisinde bir araya geldiği sanatsal temsillerden zevk almak imkansızdır. Sanatçı üretirken, sanatsever ise eseri incelerken kendi kayıplarıyla ayrı ayrı buluşurlar. Estetik yönü olan bir eser ortaya çıkarabilmek için bir kayıp ve onun yerine geçecek başka bir nesne, bir imge ya da belki de bir metafor, yeni sözcükler ve hatta yeni diller gereklidir. Kaybedilen önemli nesnenin imgesel bir düzlemde yeniden mevcudiyet kazanmasının adı olabilir sanat. Sanatçılar yalnızlık içinde çalışan insanlardır ve çalışmaları başarıya ulaştığında çileli, depresif hallerinin yerini çocuksu bir coşku hissi alır. Kaybedilene zihinsel yollarla geri dönmek, kaybı biçimlendirmek ve yeniden, başka bir temsil kalıbı içerisinde yaratıya dönüştürmek sanatçının tutkusu ve aynı zamanda çileli yolculuğudur. Yeraltıyla yeryüzü arasında gidip gelen, arafta yaşayan bir canlıdır eseri üzerinde çalışan sanatçı. Bir paradoksun çözümü için uzun sessizlik zamanlarına ve zihinsel antrenmanlara ihtiyaç duyan Zen üstatlarına da benzetilebilir sanatçılar. Mona Lisa’nın Louvre’dan çalınışının ardından eskisinden bile daha çok sayıda insanın tablonun boş yerinin önünde biriktiğini yazmıştır Leader. Eserin büyüklüğü belki de kaybolduğu anda ortaya çıkmıştı insanlar için. Mona Lisa’yı yerinde görmekten daha şaşırtıcı bir şeydi onun yokluğuna bakmak. Kaybın ne denli etkileyici olabileceğine dair güzel bir örnek olabilir tablonun boş uzamı. Sanatçı kaybın etrafını, o boş uzamı biçimlendirir, süsler adeta. Hayal gücüyle boşluktan bir şey yaratır, onu maddileştirir, etrafını doldurur. Üzerinde çalışılacak boşluğun oluşabilmesi için önce onu tanımak, kaybı kabullenmek gereklidir. Henüz hiçbir şey kaybetmemiş olan çocuğun resmetme yeteneğine haiz olabilse dahi sanatçı olamayacağı vurgulanır kitapta. Sanat yetişkinlere özgü bir tesellidir. Bir sanatçının tablosuna uzun uzun bakmanın sağladığı zevk nereden gelir? Sanata neden ihtiyacımız var? Eserle izleyicinin bakışı arasında kurulan bağın bilinç düzleminde değil, bilinçdışı bir düzlemde olduğunu düşünüyorum. Sanattan keyif alabilmenin yolu anlamaya çalışmaksızın algılamak ya da farkına varmaktır. Sanatçının tablosunun içine gizlediği boşluğun etrafındaki süsler izleyen için estetik birer ayartıdır. Bilinçle baktığımızda süsleri görmeye mahkum oluruz ve bence kısır bir hazdır bu. Çok nadiren de olsa tabloyu yapılandıran kurucu boşluğu fark edebiliriz ve o anda tablonun büyüsü bozularak anlama açık hâle gelir. Bu ikinci algılayış biçimi bilinçdışıdır. İmge üretmek insanlara özgüdür, keza imgelere yakalanmak da öyle. Günümüzde yakalayan imgelerin egemenliği altında yaşamaktayız. Sanatsal imgeler gibi bir “öte”si olmayan, sadece imgeden ibaret olan, hatta imge bile olamayan imge benzerlerinin egemenliği. İnsan kalabalıklarının büyük bir bölümü eğlendirici, vakit geçirmeyi kolaylaştırıcı bu imge benzerlerinin gücüne kapılarak ağa (sosyal ağlara) yakalanıyorlar. Sanatsal imgeler bir kayıptan doğuyor ve aynı zamanda kaybı gizliyorlardı. Öteki boyuta sahiptiler oysa bu aşkınlık boyutu giderek siliniyor ve her şey ağın içinde hapsolarak eğlencelik bir hâl alıyor. Öteki boyutunu kaybetmiş bir insan imge üretmeyi başaramaz çünkü hayal gücünün kaynağı kurumuştur. Eğlence kültürünün en büyük tehlikesidir bu. Emre Çakmak 21400261 Darian Leader, Mona Lisa Kaçırıldı: Sanatın Bizden Gizledikleri, çev. Handan Akdemir (İstanbul: Ayrıntı yayınları, 2004) http://www.danielalexanderphotography.com/data/photos/150_1Mona.jpg Erişim: 21.02.2017 Recep YILDIZ Bağdaşmak Zorunda Değiliz Doğu ile batı arasındaki etkileşim, uzun süreden beri üzerinde düşündüğüm kavramlardan bir tanesi. Bu konu üzerinde okuduğum çoğu yazıda, doğu ve batı arasında yer alan uyuşmazlıklar ve zıtlıklar, bazı kültürel öğelerden ve toplumlar arasında yer alan farklılıklardan kaynaklandığı söyleniyordu. Tabii yakın bir zamana kadar ben de kısmen bu düşünceye katılıyordum. Onur Bilge Kula’nın yazmış olduğu “Avrupalılık Nedir? Türkler Ne Kadar Avrupalıdır?” adlı eseri okuduktan sonra doğu ve batı kavramları üzerinde sahip olduğum düşüncelere bir yeni bakış açısı daha kattım. Bu olgularla birlikte doğu ve batı arasında yer alan uyuşmazlıkların asıl sebebi, kurumsal yapılanmalarda farklılıkların oluşundan ve kültürel faktörlerde ortaklığın olmamasından kaynaklandığın kanısına vardım. Benim bu konuda takıldığım nokta ise doğu ve batı arasında yer alan farklılıkların sebepsiz yere azaltmaya çalışmamız. Avrupalı olmak ve kendimizi onlar ile gerek kurumsal gerekse kültürel anlamda kıyaslayışımız aslında kendi benliğimize zarar vermemize sebebiyet verdiğini düşünmekteyim. Doğu ile batı arasındaki söz konusu bazı yapısal farklılıklar tartışılmaz bir gerçek ancak bu farklılıkların bulunduğu yapılanmada kendimizi değiştirmeye çalışmak yerine, hâlihazırda sahip olduğumuz değerlere sahip çıkmamız gerektiğini düşünüyorum. Şöyle ki; iki tane bardak düşünün. İkisi de ağızına kadar kaynar çay ile dolu. Bu bardaklardan birisi su bardağı, öteki ise bir çay bardağı olduğunu varsayalım. Çay bardağının altlığı, çay bardağının sabit durabilmesi için su bardağının altlığından alan ve biçim olarak faklı ölçülere sahip. Eğer biz o çay bardaklarını değiştirip su bardağınınkini çay bardağına, çay bardağınınkini de su bardağına koyarsak bardaklar sabit durmaz ve içerisinde bulunan kaynar çay üzerimize dökülür ve bize zarar verir. Bu durum bizi sebepsiz yere yıpratabilir ki bunu bazen çevremde net bir şekilde gözlemleyebilmekteyim. Batı kültüründe yer alan aile ilişkileri bu duruma somut bir örnek olarak gösterilebilir. Batı ailelerinde yer alan genç üyeler, bulur 1 Recep YILDIZ çağıyla birlikte ailelerine karşı sorumluluk hissiyatlarını azaltmak istemektedirler. Benim düşünceme göre bu sosyal yapıya ve kültürel niteliklerle alakalı bir durum. Bizim toplumumuzda da bir bağlamda “batı yaşam tarzı” olarak adlandırılan ve özendirilen bu olgu, bana göre Anadolu topluluklarının aile içi ilişkilerine oldukça zıt bir yapıya sahip. Günümüz Türk toplumlarında, bulur çağına gelen genç bireyler, bazen uygunsuz bir biçimde aile içi iletişimlerine zarar verebiliyorlar. Bu durum açıkçası beni üzmüyor değil çünkü kendi benliğimiz oluşturan değerlerin kıymetini bilemeden gerek kültürel gerekse dinsel yapımızla uyuşmayan Avrupalı yaşam tarzını benimsemeye çalışmamız, benim düşünce anlayışıma göre bize kimliğimizi kaybettirmekte ve bizi gereksiz arayışlara itmektedir. Bu hususta düzeltilmesi gereken noktanın ise zihniyet ve düşünce yapısı olduğunu düşünüyorum. Toplumumuzda herhangi bir konuda “yenilikçi” anlayışı batının sahip olduğu uygulamalar ile ilişkilendirililiyor ki bu bence çok yanlış bir anlayış. Dönüp tarihe baktığımızda Avrupalı insanların, örnek verecek olursak görgü kurallarının neredeyse tamamının doğu toplumlarından öğrendiğini görmekteyiz. Bu durum bile bizim toplumlarımıza batıyı doğudan keskin çizgilerle ayırmanın yanlış bir anlayış olduğunun gösterir. Geçmişten günümüze süregelen ve aydınlarımızın eleştirdiği batılılaşma kavramı, benim düşünceme göre de toplumda yanlış idrak edilmiş ve dikkat etmeden uygulanmaya çalışılmıştır. Elbette ki batılı devletlerin doğu devletlerinden üstün olduğu bazı alanlar var. Klişe olan “İyi olanı al, gerisini bırak.” mantığı ile çıktığımız bu yolda dönüp bakınca, iyi olanın üzerine yapışan ve toplumumuza virüs gibi yayılan zararlı olguların, batı uygarlıklarından aldığımız iyi olan şeylerin faydalarını gölgede bıraktığını düşünüyorum. Benim bu hususta üzüldüğüm durum ise ilk Türk topluluklarından gelen ve gerek sosyal, gerekse kültürel açıdan çok zengin bir geçmişi bir kenara itmeye çalışmamız. Değiştirmeye çalıştığımız o olguları benimseyip günümüze göre şekillendirecek olsaydık, benim düşünceme göre çağımızın en gelişmiş ve çağdaş toplumunu oluşturacaktık ki doğu ve batı kavramı tam tersi şekilde süregeliyor olacaktı. 2 Recep YILDIZ Kaynakça Kukla, O. (2015). Avrupalık Nedir? Türkler Ne Kadar Avrupalıdır? İstanbul: Türkiye İş Bankası. 3 BABADAN ÖĞRENİLENLER Bireyin karakterinin gelişiminde ve geleceğinin şekillenmesinde aile önemli bir rol oynar.Hatta belki de insanın sahip olduğu hayat biçiminin altındaki en önemli etkendir.Her zaman mutlu ve sevgi dolu bir ailede büyümüş olmanın çok büyük bir şans olduğuna inanırım.Çünkü aile bireyleri arasındaki iletişimin, insanın günlük hayatını bile doğrudan etkilediği ve sevgi ve saygıya dayalı olan bağların insanlara,yaşamının her alanına olumlu etkisi olduğu bir gerçektir.Her ne kadar anne-çocuk ilişkisinin diğer aile bireyleri arasındaki ilişkiden çok daha özel,kardeşler arasındaki ilişkinin diğerlerinden çok daha kuvvetli olduğuna inansam da,bir yerde baba-çocuk ilişkisine dair gördüğüm herhangi bir nesne ya da şahit olduğum herhangi bir olay beni,sebebini bilmediğim bir şekilde derinden etkiler ve anlamsız bir biçimde gözlerimin dolmasına neden olur.Emre Kongar’ın kızlarına yazdığı bu mektupları okuduktan sonra,tüm bu ifade ettiklerim kafamda canlandı ve duygularımın yoğunluğunun sebebini biraz olsun anlamış bulundum. Kitabın ilk sayfalarında,kitabın adından biraz uzak bir içeriğe sahip olduğunu düşündüm;okuduğum mektupların daha öğüt verici,nasihat içerikli olduğunu… Dolayısı ile ilk mektuplarda baba-kız ilişkisini biraz farklı hissettim,düşündüğümden daha resmi,daha katı;benim yaşadığım baba-kız ilişkisi dışındaydı okuduklarım.Fakat ilerleyen sayfalarda anladım ki yazılanlar bilgi birikiminin ve yaşanmışlıkların en güzel biçimiyle dışavurumuydu,okudukça bu ilişkinin ne kadar özel ve naif olduğuna şahit oldum.Kendim de çalışan ebeveyn sahibi olduğum için mektupların her birini büyük bir merakla okudum,anne-babanın çocuklarını en özenli biçimde yetiştirmek için gösterdiği çabaları ve yaptığı fedakarlıkları,onları büyük bir özen ve sevgiyle yetiştirmiş olmalarına rağmen hala kendilerinde, onları büyütürken eksik oldukları noktalar olduğunu düşünüp pişmanlık duyma hissini kendi ailemin hisleriyle bağdaştırdım.Hep çocuk gözüyle değerlendirdiğim anne baba-çocuk ilişkisini,bir ebeveynin gözünden değerlendirmek ise zevk vericiydi.Mektuplarda ufak çaplı bahsedilen yalnızlıklarda benzer zamanlarımı tekrar gözümde canlandırdım. Kitapta bahsedilen güzellik-zeka kavramlarını,yazarın algısını günümüzle bağdaştırdım ve insanların bu iki kavrama dair algılarının yazarın düşüncesiyle ters düştüğünü gördüm.Sempatik olan ve insanlarla empati kurabilenlerin güzel olduğu düşüncesi,genel güzellik anlayışına ters düşşe de doğru olan yargının bu olduğuna,okudukça hak verdim. Mektuplarda,sevgi ve aşk,zeka,cinsellik,kıskançlık ve ilkellik gibi başlıklarla iredelenen konularda,kadınlara karşı geçmişte yapılan ve günümüzde hala devam etmekte olan negatif ayrımcılıkla ilgili verilen örneklerin yaşanmış olduğunu ve günlük hayatımda deneyimlediğim veya şahit olduğum olaylarla bağdaştırıp hala yaşanıyor olduğunu bilmek oldukça üzücüydü,fakat yazarın bu durumla ilgili yaptığı eleştirileri ve takındığı tavrı etkileyici ve takdir edilesiydi.Dikkatimi çeken başka bir nokta ise yazarın,gerçek sevginin karşılıksız sevgi olduğunu düşünmesi,kızlarına bunu tavsiye etmesi çünkü bunu insanın daha mutlu ettiğine inanmasıydı.Anne babaların çocuklarına karşılıksız sevgiyle bağlı olduklarını,sadece içlerindeki bu sevginin varlığının bile onları mutlu etmeye yettiğinin ve bundan asla pişmanlık duymadıklarının doğru olduğunu bildiğime göre,birini karşılık beklemeden sevmenin,insanı daha güçlü ve mutlu edeceğine inanmanın ve bunu deneye çalışmanın hiç de zor olmayacağını düşündüm.Kitapta bahsi geçen birtakım kavramların dışa vurumuyla ilgili konuda da kendimi ölçüp tartma fırsatı buldum,mesela kıskançlık gösterdiğimde ya da gösterecek olduğumda neyi esas alırım,neyi nasıl ifade ederim,artık daha iyi biliyorum. Birçok kişinin kendi adına yazılmasını isteyebileceği bu mektuplar sadece bir babanın kızlarına duyduğu sevgi ve özlemi ifade etmiyor aynı zamanda yaşam ve kavramlarla ilgili birçok etkileyici ve örnek alınacak tespitler içeriyor,en önemlisi de iyimser,sevecen,çağdaş baba figürünü gözler önüne seriyor. TİLBE ERGÜN Alim Toprak Fırat Ölümsüzlük ve ÖzgürlükYazıyı okumaya başlamadan önce, arka planda çalması için, ﬁlmin müziğini açmanızı öneririm: https://www.youtube.com/watch?v=UdAjo0_EQkk Vampirler, 2000’lerin başına kadar, insanları etkileyen bir konsept olmuştu. Günümüzde, zombi ne ise -ki bence o da yavaş yavaş ölüyor- , 2000’lere kadar, vampir de oydu. Gotik kültürünün güçlü olduğu 90’larda, birçok başarılı vampir ﬁlmi çekildi. Bram Stoker’ın Dracula’sı, Tanantino’nun From Dusk Till Dawn’ı ve benim favorim, Neil Jordan’ın Interview with the Vampire’ı bunlara en iyi örnekler. Ne yazık ki 2009 yılında, Twilight isimli, romantik chick ﬂick yüzünden vampirlerin havalı olduğu günler sona erdi. Popüler kültür, kurtadamlardan sonra, gecenin başka bir canavarına daha kazık sapladı. 2010’lu yılların ortalarında çıkan Only Lovers Left Alive (2013) ve İran yapımı A Girl Walks Home Alone at Night (2014) gibi bağımsız, festival ﬁlmleri olmasaydı, vampirler, eskilerin dev böcek canavarları gibi alay konusu olabilirdi. Farkındalığının farkında olmak, tek görevi hayatta kalmak ve üremek olan bir memeli için çok zor. Bu nedenle, insanlar, isimlerinin getirdiği bu yüke karşı, (Homo Sapiens Sapiens, yani düşündüğünün üstüne düşünen adam. Aynı zamanda farkındalığının farkında olan insan da demek) kendi dikkatlerini dağıtıp, beyinlerini uyuşturmaya çalışır. Daha anlamlı bir hayat amacına sahip olamadığının gerçekliği ile yüzleşmek istemez. Bir zamanlar hayata olan düşüncelerim, beni teknik olarak bir nihilist yapıyor oluyorduysa da, zaman içinde, kendimi bu anlamsızlık batağından kurtardım. Hayatın anlamsızlığının kabullenmek, kendi hayat amacını belirlemek ve tekrar boşluğa gömülünceye kadar ne yapmaktan hoşlanılıyorsa onu yapmak, benim hayat felsefem oldu. Vampir düşüncesi, bu nedenle bana hep ilgi çekici geldi. Ortalama seksen yıl yaşayan biz insanlar, hayata koyduğumuz yalandan anlamları daha öleceğimiz yaşın yakınlarına bile gelememişken kaybetmeye başlıyorsak, ölümsüzlük ile lanetlenmiş olsaydık, bu hayata ne kadar dayanabilirdik? Jim Jarmusch, Only Lovers Left Alive’da, ana tema olarak bu soruyu işlemiş. Karakterlerimiz, Adam ve Eve, ölümsüzlüklerinin getirdiği anlamsızlığı, kendi ilgi alanlarınca bir anlama kavuşturmuşlar. Kendilerini kültürel ve felseﬁ anlamda geliştirmeyi başarmışlar. Adam, zamanında Schubert’a telli kuartet yazmış ve evinde bile Tesla’nın icat ettiği teknolojileri kullanan bir müzik ve mekanik erbabı. Eve ise bir sanatçı değil ama hayatsızlığını, edebiyat ve biyolojiye adamış. Birçok farklı dilde yazılmış kitaplar okuyor ve her gördüğü canlının bilimsel ismini biliyor. Ayrıca, ikisi de, bildiğimiz vampirler gibi canavar olarak karşımıza çıkmıyorlar. Kan içme dürtülerini reformlamışlar, ortaçağda vahşice avlanırlarken yaptıkları şeyleri yapmıyorlar yani modern topluma ayak uydurmuşlar. Kanlarını, hastanelerdeki kaynaklarından para karşılığı elde ediyorlar. Adam, Eve’e göre daha mutsuz. Filmin başlarında, kendini vurmak için özel olarak tahtadan bir kurşun yaptırmış. Bitmek tükenmek bilmeyen hayatından ve insanlardan bıkmış. Eve ise bu mutsuzluğunun farkına varınca, sevgilisinin yanında olabilmek için, Tanca’dan Detroit’e gelir. Aralarında geçen konuşmalardan, Adam’ın mutsuzluğunun, günümüzdeki insanların koyun gibi davranmalarından kaynaklandığını görürüz. ‘’Bıktım artık. Şu zombilerden, dünyaya yaptıklarından, kendi hayal güçlerine olan korkularından...’’ Medya ne derse ona inanan, her türlü saçma trendi düşüncesizce kabul eden bu jenerasyon, Adam’ın sinirlerini bozuyor ve geçmişe büyük bir özlemle tutunmaya çalışıyor. Bunu da materyalist bir şekilde, antik plak ve müzik aleti toplayarak yapıyor. Yüzlerce yıldır yaşamanın getirdiği bilgelik ile, Adam ve Eve, insanların aynı hataları tekrar tekrar yaptığını görüyor. Ne zaman ellerine, dünyayı iyi anlamda değiştirmek için bir şans geçse, bu şansı kendi elleriyle tepiyorlar. Adam, bu konu hakkında şöyle diyor: ’’Pisagor, öldürüldü. Galileo, hapsedildi. Copernicus, dalga geçildi. Newton, üzücü bir şekilde, yaptıklarını gizlemeye teşvik edildi. Tesla, yok edildi; yapabileceği onca güzel değişiklik tamamen es geçildi. Ve hala Darwin hakkında saçmalıyorlar.’’ Adam, insanların bu yaptıklarına dayanamıyor. Ömrü boyunca böyle olaylar gördüğü için, artık insanları kendilerine yararı olmayan zombiler olarak görüyor ve bu yüzden dış dünya ile olan temasını tamamen kesiyor. Tek istediği, kendini yok etmeye büyük bir inatla çabalayan ‘’zombilerden’’ uzakta, kendi müziği ile ilgilenmek ve gerçekten çok sevdiği Eve ile beraber olmak oluyor. Biraz elitist ve kendini beğenmiş gibi gözükebilirdi bu yaptıkları. Ancak Adam ve Eve’in ölümsüz varlıklar olduğunu ve insanlığın gerçekten kötüye gittiğine birinci kişiden şahit oluyor olmaları sayesinde, bu davranışları ve düşüncelerini doğrulayabiliyorlar. Açıkçası, Adam, benim, insanlar hakkında düşündüğüm her şeyi çok güzel dile getiren bir karakter. İki sene önce, liseyi bitirdikten bir yıl sonra, üniversiteye başlamadım ve bir yıl inzivaya çekildim. Spora gittim, resim çizdim, kitap okudum ve kız arkadaşım ile zaman geçirdim. Bir yıl boyunca, sadece çok yakın ve çok sevdiğim insanlar ile görüştüm ve elimden geldiğince insanlardan uzak durdum. Bu kendime yapmış olduğum meydan okuma sonunda gördüm ki, hayatımda geçirdiğim en güzel bir yılı geçirmişim. Yapmak istemediğimiz işlere zorlanıyoruz, olmak istemediğimiz gibi davranıyoruz, çünkü bu toplumda yaşamak bunu gerektiriyor. Bu 80 yıllık ömrümüzü, en tepeye ulaşmaya çalışarak harcıyoruz, çünkü bilinç altımıza kodlanmış olan hayatta kalma dürtüsünün ve görevinin bu olduğunu sanıyoruz. Biraz klişe olacak belki de, ama ölümsüzlük ile gelen özgürlük, belki de gözlerimizi açabilirdi ve bu anlamsız hayatın, azıcık bile anlamlı hissettirdiği sınırlı zamanların, gerçekten sevdiğimiz şeyleri, sevdiğimiz kişiler ile yapmak olduğunu görebilirdik.   Cesaret ve Sevgi Kendi şeytanlarımızı kendimiz yaratırız. Onlar, bizi gelişmekten alıkoyarlar, dönüp dolaşıp aynı noktaya dönmemizi sağlarlar. Aslında onlarla savaşsak kazanma olasılığımız yüksektir, savaşımız her ne kadar zor olacak olsa bile. Ama biz savaşmaktan kaçınırız, o minik şeytanlar bize büyük ve korkutucu gelir. Hâlbuki onlar gerçekte hayal gücümüzün bize oynadığı oyunlardan başka bir şey değildirler. Bizim kısıtlayıcımızlardır onlar, hayatımızı tamamıyla yaşamamızı kısıtlayan hayal ürünleridir. Aramızdan bazıları bu iblislerle savaşacak cesareti toplarlar ve direnirler. Bu şeytanların üstüne giderler, her ne kadar korkutucu ve zor olsa da. Bir açıdan bu savaş Yeni Dünya için yolculuğa çıkan göçmenlerin maceraları gibidir. Bu cesur yürekler Atlas Okyanusu’nu geçerken fırtınalara katlanmıştır, bir kısmı bu kâbus gibi fırtınalarda okyanusun büyük ve korkutucu olan dalgalarına karşı koyamayıp gemilerinden düşmüşlerdir, bir kısmı ise bu dalgalara karşı koymayı becermiştir ve okyanusa karşı olan bu savaştan galip olarak çıkmıştır. İşte bu şeytanlar bizim korkularımızdır. En güçlü düşmanlarımız denebilir onlara çünkü yenmesi en zor olan şeylerden biridir. Ön yargılar, cehalet ve kötü tecrübelerden oluşup, hepsinin birleşmesiyle güçlenirler ve onları yenmediğimiz sürece de güçlenmeye devam ederler. Onları genelde tek başımıza yeneriz ama arkadaşlarımızdan, ailemizden ve sevgilimizden destek aldığımızda onları yenmemiz daha kolay olur. Korkularımızdan kaçmamız gerekir çünkü bu şekilde onlara büyümeleri için şans tanımış oluruz. Cesur olup onlara karşı koymak yapılması gereken doğru şeydir, işte bu şekilde kendimizi geliştiririz. Hayao Miyazaki’nin Diana Wynne Jones’un kitabından yararlanarak yaptığı animasyon filminde de bunun da içinde olduğu birkaç konu işleniyor. Howl adında güçlü bir büyücü Sophie adlı lanetlenmiş bir kıza âşık olur ve bu aşk sayesinde korkularını yenmeyi başarır. Sevdiğini koruduğu için korkacağı hiçbir şey kalmamıştır, onun uğruna ölmeye de hazırdır. İşte sevginin korkuyu yenmesi böyle görülebilir. Bir insan sevdiği ile beraberken bütün korkularından ve mutsuzluklarından arınabilir çünkü sevdiği kişi onun aklında daha büyük bir yer kaplar. Bir tür uyuşturucu etkisi yaratır, insana cesaret verir sevdiğinin yanında olmak. İşte bu yüzden sevdiğin uğruna ölmek daha basit gelir insana, o anlık cesaret kendi canını vermek için yeter de artar bile. Çocukluğumuzdan beri okuduğumuz hikâyelerde iyiler kazanır, sevginin önemi bize bir kez daha hatırlatılırdı. İşte sevginin gücünün de filmde ayrı bir yeri var, her peri masalı ve fantastik öyküde olduğu gibi. Daha önce hiç âşkı olmamış Sophie bir cadı tarafından lanetlendikten sonra yaşadığı köyden uzaklaşmak zorunda kalır ve yolculuğu sırasında Howl adlı büyücü ve onun yürüyen şatosuyla karşılaşır. Hikâyenin geri kalanı boyunca ikisinin arasındaki ilişki gelişir ve birbirlerine âşık olurlar. Âşkı tadan Sophie anlar ki kendisine kara büyü ile yapılan laneti geçiren şey gerçek âşkı bulmuş olmasıdır. Bu şekilde üstündeki lanetten kurtulmuştur ve Howl da korkularını yenmeyi başarmıştır, şans eseri dünyadaki her şey iyi gitmeye başlar ve savaşta olan iki büyü krallık barış ilan eder ver her şey düzene oturur. Sevginin gücüyle bir kez daha her şey düzene girmiştir. Keşke gerçek hayatta da herkes birbirini sevmeyi öğrenebilse ve onlarca anlamsız savaş ve vahşet sona erse. Bu ütopik, yani olamayacak kadar iyi, bir hayal olarak gözükse de denemeden nereden bilebiliriz? İnsanlar bu düşüncenin gerçekleşmesini “umut ediyor” ama gerçekleşmesi için gösterilmesi gereken çabayı göstermiyor sanki, değil mi? Belki de ütopik bir hayal olmasının sebebi buna vakit harcamayacak kadar kalpsiz insanların olmasıdır? İYİLİK YAP DENİZE AT Bir insan size bir iyilik yapsa ve karşılık olarak da sizden üç kişiye iyilik yapmanızı ve bunu ileriye taşımanızı istese ne düşünürdünüz ya da nasıl hissederdiniz? Bu güzel ve yararlı iyilik çemberinin içinde yer almak ister miydiniz? Herkesin cevabının evet olduğunu varsayalım o hâlde, ne kadar güzel bir dünyayla karşı karşıya kalabileceğimizi hayal edebildiniz mi? Henüz 11 yaşındaki Trevor’un hayali bu. Dünyayı daha güzel kılmak adına bir adım atmak ve herkesin buna katılmasını sağlamak... Çok zor şeyler istemiyor aslında üstelik herkesin elinden gelenin en iyisini yaptığında ortaya çıkanların mükemmel şeyler olacağına inanıyor. Ben de Trevor’a katılıyorum bu noktada. Her ne kadar insanlığın giderek kötü bir hal aldığına şahit olsak da henüz bütün umutlar tükendi dememeliyiz. İnsanlık bu dünyada iyilik var olduğu için varlığını sürdürebiliyor bence. Savaşların, eşitsizliğin veya görgüsüzlüğün var olmasının aksine iyilik hüküm sürüyor aslında. Her insan içinde biraz olsun iyilik yapma ve başkalarının halinden anlayabilme gücünü taşıyor. Böylelikle şefkat ve merhamet de yok olmadan kalabiliyor. Bunun yanında kötülük kısmını kesinlikle es geçemeyiz. Bazı insanlar içlerindeki iyilik gücünün farkına varamıyor ya da varmak istemiyor ve kötülüğe yöneliyor. Mesela kötülüğe yönelmiş bir insan bir evcil hayvan ediniyor her şey normal gibi dururken bir anda o muhtaç hayvana işkence ediyor. Ya da bazen anlamsızca çevresindeki insanları kırıyor, aşağılıyor, dalga geçiyor ve en kötüsü zarar verebiliyor. Bunun içlerindeki kötülüğün dışa vurumundan başka bir şey olamadığına inanıyorum. Böyle yaparak kendilerine veya başka bir şeye olan öfkelerini, kıskançlıklarını gizlemeye çalışıyorlar. Ama kendi öfkelerinden kurtulmak adına pek çok şeye zarar veriyorlar ve belki de pek çok kişinin kaderleriyle oynuyorlar. Onlardan duydukları kötü bir söz yıkıcı bir etki yaratabiliyor ve başka zararlara yol açabiliyor. Örnek vermek gerekirse, birçok insan sadece kendileriyle alay edildiği için hayatlarına son vermeyi tercih ediyor ve felaketle sonuçlanan olaylar ortaya çıkıyor. İyiliğin yayılması gibi kötülük de böyle yayılıyor. Önemli olansa kötülüğün yayılmasına son verebilmek, en azından yavaşlatabilmek. Küçük bir çocuk bile bunun hayalini kurup gerçekleştirmek isterken bazı yetişkinlerin buna cesareti bile yok. Çünkü Trevor’a inanmayanlar gibi onlar da bu fikri ütopik olarak niterendiriyorlar. Bunun yanında inananları da yargılıyor, karşılıksız iyilik yapmayı saçma buluyorlar çünkü onlar yaptıkları her şey için karşılık bekliyorlar. İyilik yap denize at, balık bilmezse Halik bilir demişler yani sen karşılıksız yap iyiliğini elbet kıymeti bilinecektir ve muhakkak bir yere ulaşacaktır demek istemişler. Ne kadar da güzel demişler yüzyıllar evvel. Sadece bunun için değil, insan kendisi için iyilik yapmalıdır bence. İyilik yapmalı ki onun verdiği paha biçilmez duygulara ulaşabilmeli. Daha önce tecrübe kazananların dediği gibi zamanla iki elimiz olduğunu fark etmeliyiz; biri kendimize yardım etmek, diğeri başkalarına yardım etmek için. İnsanlar başkalarına yardım ettikçe evrensel nezaket, saygı ve dolayısıyla sevgi büyüyecektir. Onlar büyürken kıskançlık, görgüsüzlük, kibir giderek küçülecektir. Sonra Trevor gibi bunun hayalini kuranlar buna ulaşmanın sevincini yaşayabilecekler. Büyük ihtimalle bu uğurda ölmeyi bile göze alabilecekler. Tıpkı Trevor gibi... Küçücük dünyasında kurduğu hayaller ve iyilik yapmak adına hayatından vazgeçen Trevor gibi... Hayatın güzel yüzünü görebilmek için hayata güzel, iyi yüzümüzle yani iyi düşüncelerimizle bakmamız gerektiğine inanıyorum. Bunun için iyilik yapalım ki iyilik bulalım ve bu güzel çembere dahil olalım. Aksi takdirde yaşamın da, var olmanın da hiçbir anlamı kalmaz, en nihayetinde insanlık da dinozorlar misali yok olup gider. Cenay YÜCESOY 21502479 Kaynakça Leder, Mimi. İyilik Yap, İyilik Bul. 2001. Warner Bros. Pictures. Film. Seçim Yapmak veya Hiç Yapmamış Olmak Algılarımız çerçevesinde elde ettiğimiz sınırlı verileri işleyen beynimizin temel ihtiyaçlarını (yiyecek bulmak, barınmak, üremek…) karşıladıktan sonra kendini adadığı, basit sorulardan oluşan fakat aksine bir o kadar zor yanıtları olan “hayatın anlamını bulmak” isimli bir çalışması vardır. Bay Hiçkimse’yi izlediğimde, engellenemez bu çalışmayı icra etmek için benim de beynim mesaiye başladı ve hala bitiremedi. Çünkü birbiri ile tamamen çelişen iki farklı bakış açısını birlikte işleyip, hangisinin daha olası olabileceğini bile belirtmeden, içindeki zehri kusup, kendisine ayrılan süresini doldurdu film. Bana da bunu değerlendirmek kaldı… İlk argümanını mantıksız bulmak elde değildi, anlatılana göre: Bütün sonuçların bir sebebi vardı ve her sebep bir sonucu doğururken bu zincirin arasına kimse giremiyordu (bizim kararlarımız dâhil). Dolayısıyla şüpheye düşmemem elde değildi. Benim yoğun kullandığım bir deodorant ozon tabakasının delinmesine katkıda bulunduğu için Hollanda’da yaşayan bir çiftçinin patateslerini zehirleyebilir, tüketicilerini ise ölüme kadar sürükleyebilirdi. Fakat bu eylemim özgür sayılamazdı, çevremden öğrendiklerim ile uygulamaya başladığım birçok eylemden birisi idi deodorant sıkmak. Çevrem ise başka unsurların etkisi altında kalarak bu fikri dayatmıştı bana. Kısaca patateslerden zehirlenenlerin kesin bir sorumlusu yoktu, sebep-sonuç zinciri zaman okunun tersi yönünde kırılmadan ilerliyordu. Üzülerek vardığım çıkarım, hiçbir seçimin özgür olmadığı olmuştu ve eğer bu doğruysa şu an bu yazıyı bu şekilde yazmamın tek sebebi geçmiş deneyimlerimin, öğrendiklerimin, hissettiklerimin, etkilendiklerimin teoride hesaplanabilir bir şekilde harmanlanmasıydı, yani benim karar verdiğim değil, olması gereken oluyordu. Film, kader ve belirlenimcilik (determinizm) kavramlarıyla nerdeyse çok yakından bağ kurabilmişken beklenmedik bir anda ters köşe yapıp aksi bir fikir iddia ederek beni şaşırttı ve beğenimi kazandı. Bu sefer senaristin yeni bir varsayımı vardı: “Eğer tamamen özgür kararlar verebiliyorsak, hayatımızda ne gibi değişiklikler yaratabiliriz? Ne kadar farklı senaryolarla karşılaşabiliriz?” diye düşünmüş olsa benimle çelişmez diye umuyorum. İşte bu fikri baz aldığımda: “Çayıma iki şeker mi yoksa üç şeker mi koysam?” Sorusu bile bana iki farklı hayat sunabiliyor. İki şeker kullandığım evrende masada duran iki şekeri mutlu mesut çayıma atarken, üç şeker kullandığım paralel evrende üçüncü şekeri almak için uzanmaya çalıştığım dolaptaki bir şekerlik kazara başıma düşüp beni yaralayabiliyor. Her gün yapmak zorunda kaldığım milyonlarca seçim, her gün yarattığım alternatif hayatlar anlamına geliyor. Bunların farkındayken ben nasıl diğer seçimleri yaptığım hayatlarımın nasıl olduğunu düşünmeden rahat uyuyayım? İki fikir; siyah ile beyaz, iyilik ile kötülük, kapitalizm ile komünizm gibiydi zıtlaştıkça karşılaştırması kolaylaşıyor, üzerine düşünmek daha zevkli hale geliyordu. Her iki düşünceyi de kavradığımda ortaya çıkan varsayımlar, tahminler ve örnekler temel ihtiyaçlarını karşılamış ve daha fazlasını isteyen her insanın beyni gibi sorularının cevaplarını az da olsa buluyor, yaşadığı tatminden salgıladığı dopaminle beni mutlu ediyor ve daha fazlasını istememe yol açıyordu. Daha fazlası demek, henüz merakım giderilmemiş demekti. Acaba “çevre” denilen unsur insanın hayatını kontrol etmekte özgürlüğünü alabilecek kadar başarılıysa, benim kendimi değiştirmem içinde bulunduğum çevreyi değiştireceği için toplumsal bir değişimin
sizi böyle alalım  Blind Pilot-Oviedo Ezgi ÇETİN İRADEYE SAHİP ÇIKMAK BU KADAR ZOR MU? Bir gün bir seçim yapmanız gerekse, bir milyon dolar karşılığında tanıdığınız veya tanımadığınız herhangi birinin ölümüne sebep olur muydunuz yoksa paraya elinizi bile sürmez miydiniz? “Kutu” filminde bilinmeyen bir kişi tarafından kapılarının önüne bırakılan bir alet, bu zor soruyu bir aileye sorup onlara cevap vermek için sadece 24 saat tanıyor. “Kutu” diye tabir ettikleri bu aletin üzerindeki tuşa bastıklarında parayı almak için bu anlaşmayı kabul etmiş sayılıyorlar. Aleti teslim aldıktan sonra vicdanları ve çıkarları arasında bir seçim yapmak için süreleri başlıyor. 24 saat sonunda ise kutunun bir başka aileye gideceği söyleniyor. Maddi olarak ayın sonunu zor getiren orta halli bir aile için bir karar vermek oldukça zor oluyor. Ancak düğmeye basmaya karar veriyorlar. Peki siz olsaydınız ne yapardınız? Vicdanınızın sesini bu kadar bastırabilir miydiniz? Ben asla yapamazdım çünkü maddiyetin geçici maneviyatın ise kalıcı olduğu düşüncesindeyim. O parayı alıp hayatımı daha lüks bir hale sokarken, daima ruhumu acıtacak bir suçluluk duygusunun yanında paranın hiçbir değeri olmayacağına inanıyorum. Nitekim filmdeki aile de sonradan böyle düşünüyor, kutuya basmış olmalarına rağmen parayı almaktan vazgeçiyorlar. Ancak parayı teslim eden görevli iradelerine çoktan yenildiklerini, artık hiçbir şeyin değişmeyeceğini söylüyor. İnsanlar genelde yaşarken hep yarınları olduğundan emin gibi yaşar ancak bir dakika sonrasının bile garantisi yokken bir canlının hayatına mal olacak kadar aç gözlülüğün sebebi nedir? Bunun en önemli nedeni; hırslı varlıklar olmamız yani bir şeyleri elde ettikten sonra bunun için mutlu olmaya değil de hep daha çoğunu istemeye meyilli olmamız diye düşünüyorum. Özellikle mevzu para veya kariyer olduğunda insanlar sevdikleri insanları bile korkusuzca yok sayabiliyor. Günlük hayattan örnek verecek olursak; engelli doğacak çocuğunu doğmadan aldıran ebeveynler git gide artıyor. Maddi ve manevi yönden yıpranmamak için bu kararı veren anne babanın, henüz doğmamış bir bebeğin yaşamına son vermesi ahlaki açıdan ne kadar doğru? Filme dönecek olursak, film daha sonralarda daha fantastik bir film haline geliyor. Aile pişmanlık hissetse de iş işten çoktan geçmiştir ve onlar yüzünden bir insan can vermiştir. Düğmeye bastıkları için birçok belanın içine düşen aileye bir ceza veriliyor. Oğullarının görme ve duyma yetisi elinden alınıyor. Ona bu yetileri yeniden kazandırmak için ise tek yapmaları gereken çocuğun babasının, çocuğun annesini öldürmesi. Bir anne için çocuğu her şeyden önemli olduğundan hemen kabul ediyor, eşini de ikna ediyor. Bu sırada kutuyu yeni teslim alan aileyi gösteriyorlar. O aile düğmeye bastığı anda, eski ailede adam, karısını vuruyor. O an aslında bunun bir kısır döngü olduğu, kutuya basan her ailenin başına bunların geleceği ve sonlarının bu olacağı anlaşılıyor. Aslında herkes kendi sonunu kendisi getiriyor. Filmde insanın doyumsuzluğunun ve bencilliğin, kendine ve çevresine nasıl zarar verdiği seyirciye ustalıkla hissettiriliyor. Filmin insanı en çok şaşırtan sahnesi bana göre bu kısır döngünün anlatıldığı sahneydi. Onun dışında, filmin başından anlıyorsunuz zaten bu ailenin kutuya basacağını. İnsanların bencilliğine, iradesizliğine o kadar alışmışız ki… Ama ben bencilliğin insana yalnızlıktan başka bir şey getirmediğine inanıyorum. Dışardan bakıldığında sadece kendini önemseyen, diğer insanların duygularını, hislerini ve hatta canlarını dikkate almayan biri nasıl mutlu olur? O kadar kalp kırmanın, kendi çıkarları için tüm kötülükleri mubah görmenin eninde sonunda getireceği şey huzursuzluktur. Filmde de kutuya bastıktan yaşanan suçluluk duygusu da bu huzursuzluğun bir kanıtı. Filmde ailenin karşısına çıkan bu “kutu” aslında onların iradesini ölçmek için sadece bir araçtı. Belki kutunun sorusu kadar zor olmasa da bizim hayatımızda da karşımıza zor sorular çıkıyor ve insanlık devam ettiği sürece her zaman da çıkacak. İnsanın iradesine hükmetmesi bazen çok zor olsa da bir karar alırken, onu ahlaki ve sosyal açıdan defalarca düşünmek bize doğru karar almada yardımcı olacaktır. Tıpkı filmdeki aileye olduğu gibi sonradan pişman olmak, bize hiçbir şey katmadığı gibi büyük hasarlar verebilir. Filmde, insanın iradesini kontrol etmediğinde, dönüp dolaşıp en büyük zararı kendisinin ve yakınlarının aldığı mesajı, seyirciye verilen bir ders niteliğinde. GİZEM ÖZPINARLI GÖNENÇ TUZCU TÜRKÇE:102-23 MUZİKAL KONSERİ; MANÇALI ŞÖVALYE (DON KİŞOT) Biletimi almış ve yerime geçmiştim. Beklemeye koyulmuştum adeta beklenilenin beklentimi doyuracağından emin olmadan...Konser hakkında bilgi verilmeye başlanmıştı. O an beynim saçma düşüncelerle örülmüştü ödevlerim ,sınavlarım sürekli aklımda ama kendi kendime söz vermiştim; konserde hiçbir şey düşünmeyip sadece ,konsere odaklanacaktım. Benim iç dünyamla ilgili küçük bir yanılsamadan sonra müzik başladı. Notalar anlamını bulup, “an” ı anlamlandırıyordu. O an ki, aşkı yaratır, aşkı öldürür ve ölümü ölümsüzleştirir. Aşkın ve ölümün birbirine yazılması gerçek anlamına ulaştırır kavuşmayı.. Aşk ve ölümün uyumsuz ahengi, aralarına müziğin de katılmasıyla eşsiz bir methiye halini alır ölümü vuslat bilen bir aşk için. Ve son nota yerine oturduğu zaman, aşk ölümün kucağında, ölümün eli aşkın avucunda kusursuz bir tablo çıkarılmıştır insanların huzuruna. Birbirine haykıran kilitlenmiş dudaklar ve erişilemeyen yaşama açılan kapanmış gözler… Daha birinci bölümün müziğini tam okuyamamışken ikinci bölüm başladı. Notalar gizli anlamlarından çıkıp okunmaya, ben de kabuğumu kırıp okumaya başladık. Şövalye olmadığı halde şövalyeymiş gibi hisseden bir adam(Don Kişot) ve bu tezatlığı okutmaya çalışan bir müzik… Uyumsuzluğu işleyen notaların sergilediği uyumlu bir dayanışma kokusu gelir kulaklara. Derken bu avare şövalye düşer yollara hayalleri uğruna ve biriyle yolları kesişir. Artık yalnızlıktan kurtulmuştur şövalyemiz. Tanıştığı bu adamla(Sanço Pansa) çocukça konuşarak devam eder yoluna. Aşk bu, bir kere düşüvermesin gönül denen en deli köşeye, gerçeğe bakan gözler hayal âlemine çevirir bakışlarını, gerçeğe giden bedenin hayal âlemine yöneltir adımlarını ve hayalle gerçek arasında gel-gitler başlar. Ve müzik de koyulur herkesin gittiği bu âleme, her yerin sevgilinin tecellisiyle dolu olduğu bu âleme, başlar anlatmaya dilinin döndüğü kadar. Yel değirmenlerine dev süsü veren asil şövalyemiz, süs diyorum, çünkü aşkın anlam kattığı her insan, her an, her nesne aşkın büyüsüyle adeta süslenir, sadece sevdiğinin hayalini süsleyerek, gücünü bu hayalin oluşturduğu mahcup yürekten, ürkek bedenden ve ağlayan hüznünden alarak savaşmaya başlar. Tek amacının gönlündeki tecellinin aslını bulmak olduğu bu kahramanca savaşta, aldığı darbelerin ızdırabını yine teninin her zerresinde gizlediği sevdiğini, gözlerinin önündeki hayata yansıtarak dindirir. Olaylar bir kısır döngü gibi bu şekilde devam eder, ama her defasında çekilen acı katlanarak artar. Son mücadelesinde yenik düşer kahramanımız, aşkının gözünü bağlamasıyla düşmanı sandığı dostuna. Dost bu, bir anlığına düşman gibi algılansa da, ikna eder kahramanımızı eve dönmenin doğrusu olduğuna. Kahramanımız artık evindedir ve yaşadıklarını tek başınalığın yarattığı boşlukta uzun uzun düşünür.Yaşadıkları ağır gelir küçük yüreğine. Düşündükçe artar yüzündeki gülümseme, bedenindeki titreme, ruhundaki kıpırdanma ve gönlündeki sevda..Mecnun gibi dağları delememiştir Leyla’sı için, ama bu taşıdığı mütevazı sevdasıyla, baharın gelmesiyle canlanan toprak gibi canlanan yüreğiyle fırtınalara karşı koymuştur . Zaten en zoru olmayanı yok etmek değil midir? Sonunda ise, fırtına sonrası terk edilmiş harabeye dönen yüreğini alıp yanına göçer bu diyarlardan.. Hayal olduğu kadar gerçek, gerçek olduğu kadar ulaşılmazı oynayan bu olaylar örgüsünün müzikle kavrulması ve dinleyenlere sunulması… Kardelen gibi engelsiz, papatya kadar uysal, orkide kadar şımarık, sarmaşık kadar inatçı ve gül kadar kırılgan bir dokunuş yarattı ruhumda. Bu dokunuştu maziyi canlandıran, geleceği düşündüren ve bulunduğum anı yaşamam gerektiğini düşündüren. Mazi canlandı, çünkü uzun yol yolcusu olan notalara hafif bir yorgunluk çökmüştü; geleceği düşündüm, çünkü yorgun notaların gelişinde sabırsız bir heyecan vardı; bulunduğum anı yaşamam gerektiğini düşündüm; çünkü heyecan ve yorgunluğu harmanlayan notaların vuslatı bugün. Tıpkı olay kahramanımız asil şövalyemiz gibi… Geçmişin yorgunluğu bedeninde, geleceğin heyecanı kalbinde ve yaşadığı an akıl çerçevesinin sergilediği bugün, bedeninden ve kalbinden bağımsız. Her müzik bir şeyler anlatır notaların eşliğinde. Kimisi anlamını kendinden sözleriyle ifade eder kendi özgürlüğünü kullanarak, kimisi anlamlandırılmayı bekler bizden kendi özgürlüğümüzü kullanarak. Sözler anlamı kısıtlar, evrenselliğini kaybettirir, salt notalardan oluşan bir müzik evrenseldir aynı zamanda sana özeldir. Bu gece dinlediğim bütün müzik aletleri bana çaldı sanki aslında evrensel bir dili olmasına rağmen. Ve konser bitti, bireysel dünyamdan evrensele geçiş yaptı ruhum üzerinde hafif bir tebessüm kokusuyla. Çok kısa bir zaman dilimi de olsa kendimden uzaklaşıp başka dünyalara gezip gelmiştim. Rahatlamış,dinlenmiştim.. Böyle aktivitelere sık sık katılmalıyım diye düşündüm. Baki 1 Yağmur Baki 21102595 TURK 102- 11 Ahmet Kaya 25.09.2014 YAŞAMDAN KESİTLER Türkiye’nin yaşadığı ve yaşamaya devam ettiği çarpıklıklar… Ne kadar gelişmeye çalışan bir ülke olduğumuz söylense de, ülkemizde kadınlara yapılan haksızlıklar ve yaşanılan çirkin olaylar devam ettiği sürece gelişemiyoruz. Geçmişte kadınlara nasıl söz hakkı ve değer verilmiyorsa, günümüzde de belli bölgelerde özellikle Doğu ve Güneydoğu Anadolu da halen bu durum böyle. Zülfü Livaneli’nin “Mutluluk” kitabı, adı mutluluk ama kitabın içine girdiğimizde karakterler ve yaşanılan olaylar bize bu duyguyu vermiyor çünkü onlar mutluluğu bulmaya çalışan kişilerdir. Türkiye’de satış rekorları kıran ve yurtdışında ödül alan bu roman, toplumsal ilişkileri, dinsel tabuları ve geleneksel değerlerin modern yaşam biçimiyle zıt düştüğü Türkiye’deki temel ayrılıkları işliyor. Roman; Van’ın küçük bir köyünde, amcası tarafından tecavüze uğramış olan 17 yaşındaki masum genç kız; Meryem. Gabar dağlarında komando olan, PKK ile mücadele eden ve Meryem’i öldürmekle görevlendirilen bir genç; Cemal. Harvard mezunu ve bu iki gençle taban tabana hem düşünsel hem de fiziksel çelişen bir Profesör; İrfan. Doğunun kadın üzerindeki baskısını düşündüğümüzde bunun en belirgin göstergesi kaçınılmaz töredir. Zülfü Livaneli de töre kavramını ve bunun kadınlar üzerindeki etkisini “mutluluk” kitabında ayrıntılarıyla anlatmıştır. Örneğin Meryem amcası tarafından tecavüze uğradığı halde amcası bunun duyulmaması için Meryem’in ölmesi gerektiğini söyler ve diğer insanları namus temizleme diye inandırır. Namus bazı insanlar için bir insanı öldürmeye yetecek kadar kuvvetli bir kavram olarak düşünülmektedir ki söz konusu özellikle kadınlar ve namus olunca kimse önünde duramıyor! Bazı toplumlarda erkek kadının namusunu korur diye bir düşünce var fakat niye? Kadınlar kendi namuslarını kendileri koruyamıyor mu? Her insan kendinden sorumludur ve kadınlar kendilerini koruyabilirler ancak toplum kadınları ezmeye susturmaya çalışmadıkları sürece. Kadınların özgürleşmesi ve Baki 2 kendini savunması niye bu kadar kısıtlanmaya çalışılıyor? Kadınlar bir haksızlığa uğradıkları zaman kendini savunabilmeli. Meryem gibi susturulmamalı korkutulmamalı. Bu romandan bu kadar etkilenmemin sebebi 21.yüzyılda günümüz Türkiye’sinde halen işlenen kadın cinayetleri ve kadınlara gösterilen şiddetin her geçen gün biraz daha artarak devam etmesi ve filmin gerçek yaşamla bu kadar örtüşmesi yani Meryem’e gösterilen acımasız tutum… Ülkemizdeki kadınların bu kara yazgısının tamamıyla eğitimsizlikten kaynaklandığını düşünüyorum. Bu eğitimsiz insanların dini değerlerini farklı yorumlamasından ve sosyal hayatlarını dini düşüncelerini birbirlerine karıştırdıkları için namus kavramını çok farklı yorumluyorlar. Bu töre sisteminde küçücük kızlar kendisinden yaşça çok büyük adamlarla zorla evlendiriliyorlar. Bir adamın üçüncü dördüncü eşi olmaya zorlanıyorlar ve sadece kadınları hatta küçücük kızları çocuk doğurmakla yükümlü görüyorlar. Bu kadınlar sürekli çocuk doğurmaya zorlandıklarından ölen kadın sayıyı hiç hafife alınacak gibi değil. Bu olaylar da sadece kadına gösterilen saygısızlık ve değersizliğin bir göstergesidir. Eğitim bir insanın düşüncelerinin gelişmesi ve değer yargılarının olumlu yön bulması için çok önemlidir. Örneğin romandaki İrfan karakteri Cemal’in katı ve gaddar düşüncelerinin değişmesinde çok etkili rol oynamış ve Cemal’in Meryem’i öldürmesini engellemiştir bir bakıma. Ülkemizin Doğusu ile Batısı arasındaki bu uçurum Zülfü Livaneli’nin anlatımıyla son derece güzel ve etkiletici bir biçimde gözler önüne seriliyor. Ege kıyılarında yolları kesişen bu üç kişi hayatta mutluluğu bulamamış ve ne ile mutlu olacaklarını bilmeyen üç kişi. Hayat her zaman insanlara kolay bir yol çizmez ama bazen büyük zorlukların üstesinden gelerek yaşamımıza güzel bir yön verebiliriz. Romanın sonunda Meryem kendisine İrfan tarafından verilen parayı Cemal’e vererek onu hayatından çıkarmak ve yeni bir başlangıç yapmak ister. Çünkü Cemal’in yanında kendisini güvende hissetmiyordur. İrfan ise macerasını yarıda bırakıp evine geri döner. Romanda toplumsal çevrenin betimlenişi kişilerin karakter analizleri ve olaylar gerçekten çok etkileyicidir ve gerçek hayatta yaşanılan olaylarla birebir örtüşmektedir. Gerçek ve Mutant İnsanlarNe kadar insanız şu aralar? Kaç kere sorduk acaba bunu kendimize hayatımız boyunca? Dünyayı kendi malımız gibi hiç düşünmeden kullanmaya daha ne kadar devam edeceğiz? İşte bu soruları kendime sormamı sağlayan bir kitap okudum geçenlerde. İsminden bir aşk kitabı sandığım bu kitap aslında insanlığımızı anlatıyormuş. Avustralya‟da Aborjinler ile yolculuğa çıkan yazarın başından geçen olayları anlattığı bir kitaptı. İlgi çekmek için mi öyle söyledi yoksa gerçekten yaşanmış olaylar mı bilmiyorum ama verdiği mesajlar daha önemli benim için. Uluslararası „bestseller‟ olmuş bu kitap pek çok yazar tarafından da övgüyle bahsedilmiş. Bu kitap “tüm varlıkların, hassas bir denge içerisinde ve aynı evrenin bir parçası olduğunu; dünyayı yok olmaktan kurtarmak için geç kalınmadığını yüreklerimize sunar.” Kitapta „Gerçek İnsanlar‟ olarak geçen Aborjinler‟den teknoloji olarak ilerde olabiliriz ama Aborjinler‟in yaşadığı refah seviyesini ve huzuru yakalayabilmemiz için daha fazla insan olmamız gerektiği bu kitapla yüzüstüne çıkmıştır. Amerikalı bir doktorun iş için gittiği Avustralya‟da başından geçen ruhsal bir yolculuğun öyküsüydü kitap. İlk günden itibaren bu zorlu yolculukta dayanıklılığı her gün sınanırken bir yandan da ruhsal olarak değişime uğramaktadır. Alçak gönüllülüğü ile „Gerçek İnsanlar‟ arasına katılan ilk kişi olmayı hak etmiştir. Kimseyi kabul etmemelerinin nedeni ise bizleri „Mutant‟ olarak görmeleri. İnsanlığımızı kaybettiğimizi düşünüyorlar ve kendilerinin de saf insan olduğunu söylüyorlar. Haksız da sayılmazlar bana göre. Eğer kendimizi bulmazsak başımıza gelecekleri şu şekilde özetliyor liderleri: “Yalnızca son ağaç kesildikten, son ırmak zehirlendikten, son balık yakalandıktan sonra... ancak ondan sonra paranın yenmeyeceğini anlayacaksınız.” İnsanlar için tek önemli şey para olmuş bu dünyanın gerçek insanlara ihtiyacı var. Özümüzü bulmalıyız ve dünyayı düzeltmek için geç kalmış değiliz. Felsefi bir roman olan bu kitap „Gerçek İnsanlarla‟ yolculuk eden doktorun izlenimlerini, onlardan öğrendiklerini, yaşadığı zorluklarla nasıl başa çıktıklarını, doğayı nasıl koruduklarını, ihtiyaçlarından fazlasını doğaya tekrar bıraktıklarını, herkesi kendi yeteneklerine göre değerlendirdiklerini, birlikte olmanın ve herkesin birbirine yardım etmesinin önemini, herkesin bir işin ucundan tutarak her şeyin üstesinden gelebildiklerini, hayvanların da bizim gibi hakları olduğuna inanmayı, her şeyi zamanı geldiğinde yaptıklarını, hayatlarında acele etmek diye bir terimin olmadığını, konuşmak yerine saf oldukları için telepati yöntemiyle iletişime geçtiklerini, mala, mülke önem vermediklerini, hiçbir şeyi israf etmediklerini, kısacası herkesin onlar gibi olması halinde dünyadaki savaşların son bulacağı, tüm insanların huzur ve mutluluk içinde yaşayacağı bir dünya olacağını anlatıyor, kısaca neler yapmamız gerektiğinden bahsediyor. Normal bir insanın – onlara göre anormal olan bizleriz – sağlıklı olarak bir gün bile zar zor yaşayabileceği bir çölde yalın ayak ve yanlarında yiyecek depolamadan seyahat edebildiklerini görüyoruz kitapta. Herkesin bir yeteneği var ve herkes bu yeteğini geliştirmek için çalışıyor, kimse rekabet etmiyor. Şimdiki dünyada ise insanlar her şeyi yapabilmeye, her şeye sahip olmaya çalışıyor ve herkes birbiryle rekabet içerisinde hatta oyunlarımız bile kazananın ve kaybedenin olduğu oyunlardan oluşuyor. İnsanlar oyunu eğlenmek için oynar ama sadece kazananların mutlu olduğu bir oyun ne kadar mantıklı. Şu an küçük çocuklar bile rekabet duygusu yüzünden stres içindeler ve bu vücudumuza daha küçük yaşta zarar veriyor. İnsanlığımızın ne durumda olduğundan çok ne tarafa doğru yön verdiğimiz önemli bence. Hatanın neresinden dönülse kârdır diye boşuna dememişler atalarımız. Yeteneklerimizi daha küçükken keşfetmemizi sağlayan ve onu yapmak için yaşama ve rekabet kaygısı gütmeyeceğimiz ve serbest olacağımız bir dünyayı hayal ediyorum da kimse hayır demez sanırım buna. Tamam teknolojiden vazgeçmeyelim ama teknolojinin ve kapitalizmin insanlığımızın önüne geçmesine izin vermeyelim. Her ne kadar insanlar anlayamasalar da rekabet duygusundan çok paylaşma ve yardımlaşma duygusunu öğrenmeleri lazım. İnsanlar da bir bedenin organları gibi her birinin bir yeteneği vardır ve onları yapmak için dünyaya gelmişlerdir. Nasıl kalp ile böbrek birbiriyle rekabet etmiyor ve uyum içinde yaşıyorsa insanlar da o şekilde olmalıdırlar. Bu kitabı okuduktan sonra bu düşünceler ile yeniden doğdum adeta. Dünyaya geliş amacımı tekrardan düşündüm ve nereye doğru gidiyoruz ve bunu nasıl düzeltebiliriz diye kendime sormaya başladım. Herkesin bu soruları hayatında en az bir defa sorması gerektiğini düşünüyorum. Bana hayatımın amacını bir kez daha sorgulattığı için Marlo Morgan‟a ve „Gerçek İnsanlara‟ teşekkür ediyorum ve daha iyi bir dünya için umutlarını kaybetmeyen bir mutant olarak devam ediyorum hayatıma. Veysel Alperen CEYLAN Hayatın İçin Kaç Masal Anlatabilirsin? Binbir Gece Masalları adlı kitapla ilk karşılaşmam 6-7 yaşındayken televizyon aracılığıyla oldu. O zamanlar çizgi film izlerken bu kitaptan esinlenerek anlatılan öyküler çok ilgimi çekti. Anlatılan her bir öykü yaşımın da gereğiyle beni fazlasıyla etkiliyordu. Bir gün ailemle otururken bu çizgi filmlerden ve ne kadar hoşuma gittiğinden bahsettim. Onlar da bu öykülerin aslında bir kitapta anlatıldığını söylediler ve evdeki bir baskısını da bana verdiler. Kitabın ele aldığı konu beni derinden etkiledi. Şehriyar adlı hükümdarın, eşiyle başından geçen olaydan sonra kadınların sadakatsiz ve nankör olduğuna inanmaya başlaması ve her güneş doğuşunda eşlerini idam ettirmesi; Şehrazad’ın bu olayı durdurabilmek adına her gece ilginç öyküler anlatması… Eğlenceli ve sürükleyici öykülerin böyle bir konu altında toplanması bu kitabı benim gözümde eşsiz kılıyor. Öyküler ayrı ayrı değerlendirildiğinde çocuk kitabıymış gibi gözükse de kitabın bu trajik kısmı, bende her yaş grubuna hitap edebileceği hissini uyandırıyor. Her gün okuldan geldiğimde televizyona değil de kendisine koşmamı sağladı Binbir Gece Masalları. Neredeyse her gün okuldan gelir gelmez çantamı atar kitabımı alır ve lojmandaki parka koşardım. Bulutlu bir hava ve çimlerin yeşillikleriyle birlikte bu kitabı okumanın tadına doyamazdım. Her okuyuşumda birer kere daha dalardım Alaaddin’le Sihirli Lambası’nın ve Ali Baba ve Kırk Haramiler’in heyecan dolu öykülerine. Çocukken sahip olduğum uçsuz bucaksız hayal gücümle ve kitabın bu kolay görselleştirilebilmesiyle, okurken ben de bir parçası olurdum bu öykülerin. Alaaddin ve Ciniyle uçan halısında birlikte gezerdik düşlerimde. İlk okuyuşumda aklımda tek bir soru belirmişti. Neresi bu öyküde anlatılan yer? Geçmişle ilgili olduğunu anlayabiliyordum anlatılan olaylardaki ilkel yaşama şekillerinden. Uçan halılardan da büyülü diyarlar olduğunu varsayıyordum. Çevremle hiç özdeşleştiremediğim için bu kitap ve anlatılan öyküler başka dünyalara açılan pencereler gibiydi. Bu nedenle okurken yarım saat okuyor iki saat düşüncelere dalıyordum. Kitabı daha sonraki okuyuşlarımda güzel bir yanını fark ettim. Diğer kitaplar gibi baştan sona okumak gerekmiyordu bu kitabı. İstediğim öyküden okumaya başlayabiliyordum. Bu sayede sıkıldığım kısımları atlayıp merak ettiğim kısımlara geçebiliyordum. İleriki yaşlarımda okumaya devam ettikçe yeni şeyler daha fark ettim. Kitaptaki ortam günümüzdekinden farklı olsa da olaylar o kadar da farklı değildi. Aşk, mutluluk, yalanlar ve hayaller… Aynı günümüzdeki gibiydi ve kitabı okudukça çözmeye devam ettiğimi hissediyordum. Zamanla çözüyordum da. Ancak farkına vardığım şeyler hoşuma gitmiyordu hatta bazen kızdırıyordu, huzursuz ediyordu beni. Evet kitabı merakla, severek okuyordum ama huzursuzluk da devam ediyordu. Daha sonraki okuyuşlarımda beni huzursuz eden şeyin ne olduğunu bulmuştum. Büyüdüm. Büyüdüm ve kitaptaki insan ilişkilerinin aslında ne kadar hayal kırıklıklarıyla dolu olduğunu gördüm. Benim için böyleydi durum tabii. Nedeni ise çok açıktı. Kitapta insan ilişkileri yalan ve aldatmaca üzerine kuruluydu. Herkes birbirini kandırma peşindeydi ya da birbirinin arkasından dolap çevirmeye çalışıyordu. Bunları küçük yaşımda ilk okuduğumda fark edemesem de ilerleyen zamanlardaki okumalarımda tam olarak anlayabilmiştim ve bu konuda da hayal kırıklığına uğramıştım. Çünkü çocukluğumun güzel öyküleri aslında insanların birbirlerini nasıl ustalıkla aldattığı üzerine kuruluydu. Ama dürüst olmak gerekirse çok da şaşırmış değildim. Düşündüğümüzde Şehrazad hükümdarı aldatmak ve zaman kazanmak üzere anlatmaya başlamıştı bu öyküleri. Bu yüzden anlattığı öykülerin de bu konuyu içeriyor olması çok da ilginç sayılmazdı. Sadece, kitabın etkileyici bir anlatıma sahip olması insanlar ve kişilikleri konusunda derin düşüncelere itmişti beni. Özellikle günlük hayatımda insanlarla olan ilişkilerimde daha temkinli olmaya başlamıştım. Tabii bunlar tamamen okuyucunun hayal gücüne kalmış durumda… İşte bütün bu nedenlerden ötürü; Binbir Gece Masalları, hayattan her sıkıldığınızda elinize alıp keyfinizce istediğiniz bölümden başlayarak okuyabileceğiniz bir kitap. Tüm o gizemiyle, uçsuz bucaksız öyküleriyle, farklılığıyla ve güzelliğiyle… Muhammet Raşit AYVENLİ Beni En Çok Seven Kişi Bu yazı seni en çok seven insanı bulmak için yazıldı. Sen kimi daha çok sevdiğini bulabilirsin bu kolay, ama bu yazıda sen en çok seven kişiyi buluyoruz. Yüzlerce insan tanıyorsun belki binlerce. Birçoğu sadece tanıdık, birazı ile arada muhabbet ediyorsun, 3-5 tane yakın arkadaş, kader ortakların olan kardeşlerin, yıkılmaz zannettiğin baban ve annen. Eğer bir platonik aşığımız falan yoksa bunlar bizi seven insanlar. Şimdi kimin bizi geçekten sevdiğini bulalım. Nasıl mı? Önce gerçek sevginin ne olduğunu bulalım, sonra sen zaten seni kimin daha çok sevdiğini bulacaksın. Gerçek sevgi karşılık beklemeden, çıkar beklemeden duyulan sevgidir. Düşününce karşılık beklemeden sevmek saçma gelebilir ama sevmek de genelde mantıklı olmuyor ki zaten. Hem ticaret mi bu karşılık gözetesin. Eğer bir insan sonunda bir karşılık bekliyorsa zaten sevmiyor yatırım yapıyordur dimi. Bakın küçük çocuklara, birisini sevdiği zaman en çok sevdiği şeyi paylaşmak ister, sizin yanınızda oturup sizle oynamak ister, sizi gördüğünde koşup sarılmak ister. Bunların karşılığı yoktur bilirsin ve bu yüzden seni gerçekten sevdiğini de bilirsin. Annemin her eve gittiğimde gözünde gördüğüm sevgi de bu işte, geçek sevgi. Çünkü bırak karşılığı safi zararım ben onun için. Doğarken çileler çektirmişim, bebekliğim de uykusuz bırakmışım, okul zamanında hep parasını harcamışım. Ama bunlara rağmen beni her gördüğünde yüzünde güller açıyor ve beni sımsıcak kucaklıyor. Emek göstermek de en büyük sevgi göstergelerinden biridir benim gözümde. Bir şeyi ne kadar çok seversen o kadar çok emek gösterirsin, o kadar çok yorulursun. Bu kast ettiğimiz şey insan olmak zorunda da değil. Mesela Edison idealini çok seviyordu, çünkü seviyordu ki o büyük idealini gerçekleştirmek için günlerini çalışarak, emek harcayarak geçirdi. Mesela dedem silahını çok seviyordu, bunu silahını her gün yağlayıp temizlemesinden, paslanmasın diye harcadığı paralardan anlıyordum. Zaten düşünüyorum da kim sevmediği bir şey için emek sarf eder ki, etmez. Bir babanın çocukları için yorgunluktan ölecek kadar çalışması mesela en güzel örneklerden değil mi? Baba çocuklarını sevmese onlar için bu kadar emek harcar mı, tabii ki de hayır. Ya da bir anne sabahın köründe okula gidecek çocuğu için kalkıp kahvaltı hazırlar mı? Hayır. Sevgisi sadece görünürde olan hiçbir insan emek harcayıp çaba sarf etmez. Fedakârlık yapmak olmazsa olmazıdır sevginin. Çünkü bu hayat eninde sonunda seni bu çıkmaza getirecek ve gerçekten ne için ne kadar fedakârlık yapabileceğini göstermeni isteyecek. Sen de o zaman kimin gerçekten ne kadar sevdiğini anlayacaksın ve sana duyulan sevginin insanların sana aldığı hediyelerin değeriyle değil, senin uğrunda vazgeçtiği şeylerin değeriyle ölçüldüğünü göreceksin. Ne dediğimi anlamadıysan Peygamber İbrahim’in örneğini vereyim. Bu yüce insan bir oğul sahibi olmak için türlü türlü sınavlardan geçiyor. Ama sonunda en çok sevdiği tek varlık olan Allah için oğlundan bile vazgeçiyor ve gerçekten ne kadar sevdiğini gösteriyor. Bu kural her zaman işliyor ve her zaman karşımıza çıkıyor. İki şey arasında kaldığımızda birini feda ediyor ve aslında diğerinin ne kadar sevdiğimizi göstermiş oluyoruz. İşte buradan da bizi kimin ne kadar sevdiğini ve belki de kimi ne kadar sevdiğimizi anlıyoruz. Anlattığım şeyler belki sana çok basit gelebilir, çok üstün körü yazılmış gibi de gelebilir ama aslında insanın doğumundan ölümüne kadar gerçek olduğunu bildiği şeyler bunlar. Karşılıksız sevginin, emek verilen sevginin, uğrunda fedakârlık edilen sevginin gerçek sevgi olduğunu ve bu gerçek sevginin birkaç kişiden fazla kişiye duyulmadığı da bir gerçek. Artık sıra sende. Yazdıklarımı dikkate al ve seni kimin daha çok sevdiğini bul. ANIL EGE ŞİRELİ KEŞKE Hayatımız güzeldir her şey yolundayken. Sabah olunca kalkıp işe gitmek, akşam eve dönmemek, birkaç dakikalığına olsa bile sevgilinle olmaktan mutlusundur böyle zamanlarda. Kısacası hayattan zevk alıyorsundur her şey yolundayken. Ama hepimiz biliriz ki güzel günlerimiz kadar kötü günler de görmüşüzdür. Yaşadığımız her olaya ben bunu hak edecek ne yaptım dediğimiz çok zaman olmuştur. Olayların birbirini zincirleme bir şekilde takip edip hepsinin üzerimize yıkıldığı ve altında kalıp nefes alamadığımız zamanlar… İşte böyle zamanlarda anlarız aslında var olanların değerini. Yanımızdaki insanların, sahip olduklarımızın… Kaybetmenin nasıl bir duygu olduğunu anlarız. Hatta bundan daha çok eskiye dönüp keşke deriz böyle zamanlarda. Keşke… Keşke bunu yapmasaydım ya da onunla bir dakika daha geçirseydim demedik mi hiç? Kiracı adlı romandaki Mario karakterini düşünüyorum ve ben de onun yaşadıklarıyla keşke diyorum. Mario’nun yaşadıklarını aslında ben de herkes gibi yaşıyorum. Sahip olduklarımız yanında kaybettiklerimiz, güzel zamanların yanında cehennemden günler… Hangilerini daha iyi hatırlarız? Pişmanlık ve ardından gelen o söz; keşke. Etrafındakilere durmadan dönüp sorduğun o soru neden ben? Başkalarında suçu ararken tek suçlunun aslında sana en yakın olan kişi yani sen olduğunu bilip kabullenemeden o soruyu sormaktır aslında pişmanlık ve kaybetmek. Keşke demektir kaybetmek. En kötüsü de kör olup kendi suçunu kabul etmeden her şey daha da kötü bir hale gelene kadar keşke demektir bazen. Keşke… Mario gibi olaylar sarpa sardıktan sonra yıkılıp keşke demektir. Çünkü biliriz ki kaybetmek kolay değildir. Kaybetmek gerçekleri görmenin en güzel ama en acı yoludur. Gittiklerinde hayatımızda açılan başkalarına göre küçük bize göre dünyalar kadar olan boşluğu doldurmaya çalışmaktır keşke demek. İşte bu yüzden insan elindekilerinin değerini kaybedince daha iyi anlar ve keşke der. Hangimiz için kolay olabilir ki işini veya sevdiğini kaybetmek? Mario için nasıl kolay olsun? Kendimi düşünüyorum çünkü ben de Mario ve herkes gibiyim. Yokluğunda hissedeceklerimi bile bile kaybetmeye göz yumuyorum bazen. Keşke demek istemiyorum ama her kaybettiğimin arkasından keşke diyorum. Kendimi böyle avutuyorum, böyle sakinleşiyorum. Gene de biliyorum ki kaybın ve pişmanlığın üstesinden gelemezsem devamında tek hissedeceğim ellerimden kayıp giden hayatım olacak. İşte bu yüzden böyle anlarda keşke diyorum. Kaybetmeyi ve ardından yaşayacağımız pişmanlığı hayal etmek bazen keşke dememek için en güzel yoldur. Çünkü hayal dediğimiz şey güzel olduğu gibi kendimizi korumak için kötü de olabilir. Kaybetmeyi hayal etmek… Var olanların değerini anlamak hayal etmekten geçer bazen. Hissettiklerini tazelemeyi sağlar. İleride keşke diyeceğimiz muhtemel anları siler hayatımızdan. Geleceğimizi temizler ve daha az pişmanlık ve hüzün bekler bizi. Bu yüzden bazen dönen dünyaya, yaşadıklarına bir dur deyip sahip olduklarını düşünüp şükretmek lazımdır. Mario da yaşadıklarıyla hayatında var olanların ve kendi hissettiklerinin değerini tekrar sorguladığı gibi gerçekten farklı olmayan bir hayalin içindedir aslında. Mario gibi olmak kolay değildir. Hayallerle hayatını güzelleştirmek… Herkes yapamaz işte böyle şeyleri. Belki de bu yüzden Mario’yu düşündükçe onda kendimi buluyorum. Çünkü o da benim gibi ya da ben de onu gibiyim. Ben de hayallerimle kendimi keşkelerin karanlık dünyasından koruyorum. Sahip olduklarımın değerini böyle hatırlıyorum. Olması gereken de bu değil mi bazen? Kaybetmek, pişmanlık ve keşke demek hepsi herkesin yaşayabileceği olağan şeylerdir bu hayatta. Önemli olan bunlardan kaçıp kurtulmaktır. Kaçarken hayatın değerini tekrar bulmaktır. Yoksa keşke demek kolaydır. Ama hayal edip yaşayacaklarını düşünüp hayata verdiği değeri bilmek daha önemlidir. İşte bu yüzden keşkelerden kaçıp hayallere tutunmak lazım hayallerden kaçıp keşkelere sarılmaktansa. Kaynakça Cercas, Javier. Kiracı. İstanbul: Everest Yayınevi, 2016. Baskı Çocukluğu Anımsamak Yaşarken her ne kadar fark edilmese de zaman hızla akıp geçiyor. Bazen günün koşuşturması bitmek bilmezken, taşıdığımız stresin hayatımızın akışını yavaşlattığını sanabiliriz. Bu algı kısmen doğru olsa da aslında olan şey zamanın geçmesini istemememizden kaynaklanan bir çeşit inkârdır bana göre. Çünkü zaman geçtikçe doğamız gereği büyüyoruz, yaşlanıyoruz. Çocukluğumuzda sahip olduğumuz tozpembe hayatlarımızdan saniye saniye uzaklaşıp daha çok sorumluluğa, daha çok strese yaklaşıyoruz. Olgunlaşmanın acı bir sonucu olarak karşımıza çıkan bu durum bizleri bu gibi yoğun anlarda geçmişe doğru giden bir esintiye muhtaç bırakıyor. Keşke kelimesini tekrarlamaya başlıyor zihin. Keşke büyümeseydim, keşke çocukluğuma geri dönebilseydim gibi… Çocukken korkmazdım ben büyümekten. Büyüdükçe etrafımdakilerin beni gerçekten dinlemeye başlayacaklarına inanırdım, onlarla daha fazla vakit geçireceğime. Misafir geldiğinde ailemle birlikte kahve içebilecektim çünkü, sen çocuksun kahve içemezsin kalıbıyla karşılaşmak zorunda kalmayacaktım. Annemle babamdan salona ben gelince başlayan fısıldaşmalarının neler olduğunu öğrenebilecektim çünkü. Sen çocuksun, anlamazsın ile geçiştirilmeyecektim. Yeni demlenmiş çaydan kendime bir bardak koyabilecektim mesela, çocuksun daha, dökersin ile engellenmeyecektim. “Sen daha çocuksun” kalıbıyla karşılaşmamak için istiyordum ben büyümeyi özetlemem gerekirse. Başka bir örnekle anlatacak olursam, kuzenlerimin benden büyük olmamasını istememden kaynaklanıyordu büyüme isteğim. Çünkü onlardan benim yaşlarımdayken, küçüklüklerinde, oynadıkları oyuncaklarını bana vermelerini değil, onlarla aynı yaşları paylaşırken birlikte oyunlar oynamak istiyordum. Öyle bir anlayış vardı çünkü ailelerde, küçükken kullanılan şeyleri şu an küçük olanlara vermek ile ilgili. “Eşyalar konu komşu ya da aile bireyleri arasında elden ele geçer öyle kullanılırdı. Mutlaka birimizin bir yatağı ya da dolabı birinin eskiden kullandığı bir eşya olurdu.” Ve büyüdüm. Ailemden uzakta, bambaşka bir şehirde, benimle eşit tecrübesizliğe sahip insanlarla yeni bir şehri tanırken bir yandan da eğitimimi sürdürüyorum. Artık kendime ait sorumluluklarım var; takip etmem gereken derslerim, yapmam gereken ödevlerim, alışmam gereken bir yurt ortamı var. Bir birey olmayı, büyümeyi öğreniyorum artık. Ancak geçen her bir dakika, küçüklüğümde sahip olduğum korkusuzluğuma doğru bir özlem yolculuğuna çıkıyorum. Hayatın kolay olduğu o zamanlara… Anaokulu zamanlarıma mesela. Her şeyi gözlemleyebilecek, anlayabilecek kadar büyük, ancak hâlâ çocuk kategorisinde değerlendirilip üzerime hiçbir sorumluluk yüklenmeyecek kadar küçüktüm. Basit hedeflerim vardı kendimce, ama en büyük eğlencem, en büyük hedefim okul bitiminde bir an önce eve gelip ardından dışarıya çıkmaktı arkadaşlarımla. Evimiz her ne kadar bir apartmanda olsa da tam karşımızda başka apartmanlar değil, yemyeşil bir çamlık vardı. Kuş sesleri araba seslerinden daha ön plandaydı oturduğumuz sitede bu sayede. Annemin de çocukluğu burada geçmişti. Onun zamanında birkaç fidandan ibaret olan bu çamlık, şimdi küçük bir ormanı temsil ediyordu gözümde. Evden koşar adımlarla çıkar, bu çamlığa ulaşır ardından ağaçların arasında kaybolurdum. Ağaçlara çıkıp onların meyvelerini ilk tadan olmanın verdiği heyecanla gurur duyardım. Saklambaç oynamayı çok severdim mesela bu çamlıkta, binaların, durakların arkasına saklanmak yerine ağaçlar, çalılıklardı gibi doğal yerlerdi saklanma yerleri çünkü. Kar yağdığında daha da çok severdim bu yeri, evimden bir değil onlarca yılbaşı ağacını görebilirdim çünkü, kendimi arkadaşlarımdan daha şanslı hissederdim. Hayatımda ilk kez bir kirpi gördüğümde sahip olduğum heyecanla yine bu çamlıktaydım ben. Mutluydum, heyecanlıydım, en önemlisi stressizdim. Ardından ilkokula başladım. Sorumluluklarım başladı. Yine de mutluydum, çünkü hayatımda değişik şeyler tatmayı, deneyimlemeyi seviyordum. Bir şeyler başarmayı da seviyordum ben. Bir şekilde hayattan zevk almayı becerdiğimden, yüzümdeki gülümsemeyi asla silmediğimden büyüdüğümü fark etmedim, büyüdüğümü düşünmedim, büyüdüğümü unuttum. Gözlerimi bu mutluluk sihrinden arındırıp kırpıştırdığımda yüzümdeki gülümseme silindi. Artık o bir an önce büyümeyi isteyen, hayata her zaman pozitif bir çerçeveden bakan çocuk değildim. Hayatım bir şekilde yolunu çizmiş, şekillenmişti ben içimde mutluluğumu yaşarken. Artık çocuk değildim. Bu nedenle ihtiyacım vardı “keşke”lere, beni zaman yolculuğuna çıkaracak diğer tüm bağlaçlara, diğer tüm eklere… Kimine göre yanlıştır belki geçmişte yaşamam, mutluluğumu sadece çocukluğumla bağdaştırıp günümüz dünyasındaki pırıltılara gözlerimi kapamam. Ben biliyordum ki günümüzde de sahip olduğum olgunluğumla da birçok mutluluğa tanıklık edebilirdim. Benim aradığım, saf mutluluktu, karşılıksız mutluluktu oysa. Karşımdaki benim mutluluğuma aracı olurken ki acaba onun bundan çıkarı ne olacak düşüncesi değil. Belki de çocukluğumda özlediğim şey mutluluk değil, karşılıksız güvendi kim bilir. Karşılıksız güveni, mutluluğu, kaygısızlığı özlüyordum ben kısaca, bu yüzden ihtiyacım var çocukluğumdaki “o zamanlara”, “o anılara.” Hayatlarımız fark etmeksizin akıp giderken günümüz dünyasından yakınıyoruz çoğu kez. Kendimizi bir karmaşanın merkezine hapsolmuş gibi hissediyoruz ve bizi bu karmaşadan kurtaracak çıkış yolları arıyoruz. Çocukluğumuz, bizlere günümüz dünyasında eksikliğini yaşadığımız çoğu duyguya ulaşma imkânı tanırken, bizler de yavaş yavaş “geçmişi anımsama” alışkanlığı ediniyoruz. “Ben çocukken”, “çocukluğumda”, “biz o zamanlar”, “-dık” kalıplarını dilimizden düşürmez hâle geliyoruz. Başlarda zararsız birer özlem belirtileri olan bu kalıplar zamanla bizlerin günümüz dünyasından zevk almamızı engelleyebiliyor. Bu nedenle, çocukluklarımıza uzanan yolculuklarımızda geçmişimiz ile günümüz dünyası arasındaki dengeyi iyi bir şekilde oluşturmamız gerektiğini düşünüyorum. Sinem Karaömeroğlu Kaynakça Ayyıldız, Ayçe. Biz O Zamanlar Baaçede Oynardık. İstanbul: Doğan Kitap. 2016. 1. Baskı. Siyahlar arasındaki tek beyaz nokta Ya içindesindir çemberin ya da dışında bense üstünde yürüyorum. Senaryosunu yazmadığım bir oyunun başrolündeyim ve yaşıyorum. Oysa hayatımı şekillendiren oyunun sahneleri yazılırken kimse bana fikrimi sormadı. Daha doğmadan çizilmişti sorumluluklarım ve karalanmıştı benliğim çemberin merkezindekiler tarafından. Öyle bir çember ki bu bahsettiğim; içindeyken herkesleştiren dışındayken ötekileştiren. Bu ötekileştirmenin neticesinde ortaya çıkan böcekleşme hissi, çıkar ilişkileri üzerine kurulu dünya düzeninde topluma olan uyumsuzluğun sonucudur. Sevdiklerimizi kırmamak adına verdiğimiz tavizler, toplumsal düzenin bir parçası olmak adına yapmak istemediğimiz hâlde yapmak zorunda kaldıklarımız, bizi biz olmaktan çıkarıp bir böceğe dönüştürür. Bunu fark edip, karşı çıkmak istediğimizde ise artık "uyumsuz" olarak adlandırılırız. Bu şekilde fişlenmek istemeyenler ise git gide kendi benliklerinden uzaklaşıp bir başkası olma çabasına girerler. İşte bu toplumun renklerinden birinin kaybedilmesine yol açar. Eğer farklıysan, ilk seni görürler ve muhtemelen ilk seni koparırlar. Git gide renksizleşen toplumlar artık siyah beyaz gördüklerinden bunun farkına bile varmazken insanları kabuklarına çekilmeye sürüklemişlerdir. Toplum kendi çoğunluğuna uymayan fikir ve davranışları varlığına bir tehdit olarak gördüğünden, bireye kendi içerisinde yer vermez. Uyuma zorlanan aksi hâlde toplumdan bir cüzzamlı gibi ayrıştırılan bireyler, ilerleyen süreçte farklı olan özelliklerini yontar ve kendini tanıyamaz hale gelir. Fakat bu onların değil, onları herkesleştiren acımasız düzenin bir eseridir. Bu insanlara bağlanılan zincirlerin kırıldığı gün, dünya siyah beyaz çizgisinden sıyrılıp renklileşmenin tadına varacaktır. Farklılıkların kafeslerinden tek tek çıkarılıp özgür bırakıldığı bir toplumda bireyler kendilerini saklamadan ve değiştirmeden yaşayarak toplumu güzelleştirip renklendirirler. Her insan ayrı bir renk, her farklılık bu rengin ayrı bir tonudur aslında ismine dünya dediğimiz resmi süsleyen. Renklere karşı olan insanların yazdığı siyah senaryolarda hayat denilen oyunu oynarken, kimi beğenilmeme korkusuyla siyahlaşmayı seçer kimi inadına haykırır pembesini. Çünkü mühim olan onların beğenisini kazanmak değildir. Kim ister ki onların beğenisini kazanıp pembesine siyah katmayı? Mühim olan oyunun sonunda pembe kalabilmek, kimsenin beğenmeyeceğini göze alarak pembe bir oyunda yer alabilmektir. Asıl anlaşılması gereken toplumun ya da insanların aferinini almak değil içinden geleni yapmaktır. Hayatımızı insanların beğenisine göre değil de kendi isteklerimize göre çizebilmektir. Önceden çizilmiş ve belirlenmiş tabuların etrafında yaşadığından normal olarak nitelendirilen insanların kaçı özgürdür ki? Toplumun kalıplarından çıkıp kendi kalıbının şeklini alanlar dışlanılmakta, dolayısıyla toplum tarafından kaybedilmektedir. Toplumun ötekileştiriciliğine rağmen oldukları gibi yaşayan, özgün kalabilen cesur insanlar var olan bu hastalıklı zihniyetin ilaçlarıdır. Aynı zihniyet, ailemizin arkadaşlarımızın kısaca çevremizdeki herkesin bizden beklediklerini yerine getirmediğimiz takdirde bizi onların gözünde değersizleştirir. Hayatımız aslında yapmak istemediğimiz hâlde bize dayatılan ve bir görev hâline getirilen sorumluluklarla doludur. Bunları yerine getirdiğimiz takdirde bizi topluma hizmet eden uyumlu bireyler haline getiren, yerine getirmediğimizde ise dışlanmamıza neden olan bu hastalıklı zihniyetin içerdiği yargılardır. İşte Gregor Samsa da bu sistemin çarkında dönmeyi reddedenlerden. Durmayı seçtiği için çarkın ezip geçtiği bir adam. Bir anda hem kendisine hem topluma hem de ailesine yabancılaşan bir adamın hikayesi dönüşüm. Bir metamorfozun ve beraberinde getirdiği psikolojik sorunların metaforu. Franz Kafka’nın 1915 tarihli öyküsü, yetmiş küsür sayfadan ibaret olmasına karşın hakkında pek çok sosyolojik çıkarım yapılabilecek yoğun bir edebî eser. Bu çıkarımlardan en belirgin ve tartışmasız olanı, şüphesiz toplumun kendisinden olmayanı yahut diğer bir deyişle “muhtaç” olanı dışlayış biçimi. Esasında hepimiz Samsa değil miyiz? Toplum tarafından onaylanmak için çaba gösterir ve aslında bize ait olmayan bir kişiliğe bürünürken, kendi kendimize yabancılaştığımızın ne kadar bilincindeyiz? Doğduğumuz andan itibaren yapmak istediklerimize değil yapmamız gerekenlere öncelik tanımamız öğretilmiyor mu bizlere? Tıpkı bu öğretilerle bezili bir toplumda yetişen Gregor Samsa, kendisine dayatılan "herkes" olmayı reddederek, kendi istediği "hiç kimse" olmayı tercih etmiştir İlayda Eva Baygın Bir Tatlı Huzur : Musiki Musikiyi oldum olası sevmişimdir. Çoğu zaman sadece sevmekle kalmayıp küstahça bir tavırla kendimi bu konuda ortalama bir insandan yetenekli ve bilgili gördüğüm de olmuştur. Bu yüzdendir ki insanlarla musiki hakkında muhabbet etmeye bayılır, en alakasız diyaloglarda bile konuyu her zaman oraya çekmeye çalışırım. Her ne kadar, insanlar sorduğunda olabildiğince havalı ve az bilinen müzik türlerini dinlemeyi sevdiğimi söylesem de, kalbimde Türk Sanat Musikisi’nin ve hatta tasavvuf müziğinin ayrı bir yeri vardır. Sebebi meçhul olmakla beraber, kuvvetle muhtemel babamın bu müzik türleriyle ilgilenmesi ve çocukken beni bol bol ney, kudüm, kanun ve bilimum şark menşeli müzik aletine maruz bırakmasıdır. İnsanlarla paylaşmayı pek sevmediğim bu küçük sırrımı zaman zaman caz müzik üzerine tahlillerle dolu bir muhabbetin arkasından patlatıp karşımdaki insana bir ters köşe yapmışlığım, bir nevi bir kültür şoku yaratıp suratlarındaki dumur ifadeyi keyifle izlemişliğim de vardır. Türk müziği makamları ve teorisi üzerine yaptığım çalışmaları yoğunlaştırdığım bu dönemde, elime benim için biçilmiş kaftan bir kitap geçti. Osmanlı döneminde musiki ile iştigal eden bir grup insanı anlatan Suskunlar adlı bu kitap, sayfaları karıştırdıkça kısılı kaldığım dört duvar arasından çıkartıp beni kâh büyük bir ivediyle Yenikapı Mevlevihanesi’ne götürüp, burada bir mevlevi dervişinin koluna sokarak mevlevi ayinine dahil ediyor, kâh yeryüzünde Bilal Habeşi’den sonraki en iyi ikinci müezzine, iyi okunduğu takdirde insana korku ve dehşet veren saba makamında bir sabah ezanını okutup sıcak yatağımda tir tir titrememe vesile oluyor, kâh ise mektepli değil alaylı, müzik dahisi bir kıptiden yeryüzündeki en tatlı nağme olarak betimlenen ve cüzzamdan yatak döşek hasta yatan şehzadenin yüreğini bile yumuşacık edebilen bir ney sesiyle mest ediyordu. Yazarın, bahsi geçen musiki üzerine yazdığı ustaca tasvirlerin sadece gözüme değil, olması gerektiği gibi kulağıma da hitap etmesi için kitabı okurken kulaklıkla Osmanlı Saray Musikisi dinleyip kendimce bir mizansen yaratıyordum ben de. Ayrıca sayfaların arasına serpiştirilmiş ve ancak ilgili okuyucular tarafından fark edilmesi mümkün olan müzikle ilgili referansları fark ettitkçe kendimi daha bir özel hissediyor, adeta sözcükleri işitmemi sağlayan yazarın bütün bu müzikal kurgu üzerine bir de müzik ile ilgili teknik detaylardan ve nazariyattan taviz vermediğini gördükçe, kitabın altı dolu bir bilgi birikimine dayandırıldığı kanaatine varıp çaresizce saygı duyuyordum. Ortalama bir okuyucu için çok da anlam ifade etmeyecek bu ince detayların yine de var olması, yazarın popülarite amacı gütmeden kitabın niteliğine önem verdiğinin ve kalifiye okurlarının ağızlarına bir parmak bal çalmak suretiyle onları kendisine hayran bırakmayı amaçladığının bir nevi deliliydi. Okuduğum her satır içimdeki müzik icra etme aşkını alevlendiriyor; bana, musikiyi sadece dinlemenin yeterli olmadığını fısıldayarak batı müziği tamperemanına göre tasarlanmış piyanomdan enstrümanın fıtratına pek de uygun olmayan oryantal ezgiler çıkarmam konusunda cesaret veriyordu. Ayrıca piyanomun bulunduğu odada nice saz semailerinin ve oyun havalarının sesinin yükselmesi, beni bu işe sokan babamı da bir mikar mesut etmem hususunda bana yardımcı oluyordu. Gün içerisinde epeyce süren okuma seanslarım, ancak kitabın beni teşvik ettiği bu doğu-batı sentezi müzik girişimlerim ile sekteye uğruyor, ardından ben sıkılınca yatağımda tekrardan vuku buluyordu. Günün sonunda ise şu üç günlük dünyada musiki ile ilgilenemeyenlerin acizliğine hayret ediyor, benim için ekmek ve sudan daha doyurucu olan bu nimetin, eğer dini bütün bir insan olsaydım yaklaşmakta olan ramazan ayında nefis terbiyesi için imsak vaktinden yatsıya kadar şahsıma yasak edilip edilmeyeceğini sorguluyordum. Genel anlamda bu kitap bana musikiyi neden sevdiğimi bir kez daha hatırlatmış ve musikiye olan zaafımı kullanarak bana mükemmel bir okuma zevki sunmuştu. Yusuf Nar Ceren KILINÇ BEN DE VARIM! Dünya’nın her ülkesinde kadın olmak zor bir meziyettir aslında az ya da çok. Ancak benim asıl anlatmak istediğim okur yazar olmayan 2.6 milyon kişinin 2.2 milyonunun kadın olduğu; 18 yaş altındaki kadınların yüzde 26’ sının evlendirilmiş olduğu ülkemde kadınların çektiği zorluklar. Biz kadınlar hayatımızın her anında yaşayabilmek, var olabilmek için mücadele etmek zorunda kalıyoruz. Hayatımızın her anında öyle veya böyle “ Ben de varım! Benim de yaşamaya, düşünmeye, konuşmaya hakkım var!” demek, anne karnında başlayan cinsiyet ayrımcılığına hayatımızın sonuna kadar dayanmak zorunda bırakılıyoruz. Türkiye’ de kadın olmak hayatınız boyunca o veya bu sözlerle yaftalanmak demektir. Evlenmezsiniz “evde kalmış” olursunuz, boşanırsınız “dul” olursunuz, açık giyiniyorsanız “edepsiz”, bu yaftalara karşı çıkıp hakkınızı savunduğunuzda ise “feminist” olursunuz mutlaka yaptığınız her hareket için toplumun size yapıştırabileceği bir etiket vardır. Türkiye’ de kadın olmak işte bunların hepsiyle mücadele etmeye çalışmaktır. Türkiye’ de kadın olmak ön yargılarla, haksızlıkla, yobazlıkla savaşmaktır. Düşünmekten, konuşmaktan, gülmekten, istediği gibi davranabilmekten en önemlisi yaşamaktan alıkonulmaktır kadın olmak. Türkiye’ de kadın olmak bu zihniyete sahip insanları yönetmek için başa gelmiş ve maalesef aynı zihniyetin ürünü olan sözde yöneticilere tahammül etmektir biraz da. Herkesin içinde kahkaha atan kadını “iffetsiz” olarak adlandırıp, işsizlik problemini kadınların iş aramasına bağlayıp, tecavüze uğrayan kadınlar doğursun devlet bakar diyen yöneticilerden, hamile kadınla sokakta gezilmez, estetik değil diyen din adamlarından umutsuzca kadınların problemlerine çözüm olabilmelerini beklemektir Türkiye’ de kadın olmak. Bu ülkede yaşamak her güne kadına şiddet, taciz, tecavüz veya bir kadın cinayetiyle uyanmak ve maalesef bu durumu kanıksamaktır. Üç gün önce komşusu tarafından tecavüze uğrayıp öldürülen 3.5 yaşında bir kız çocuğu, dün kendisini taciz eden zanlı serbest kalınca intihar eden henüz 15 yaşında bir kız çocuğu, bugünse kendisini taciz eden iş arkadaşına karşı açtığı davayı kaybedip işinden atılan ve hayatına son veren 39 yaşında bir kadın. Bu ülkede yaşamak; üç gün önce komşusu tarafından tecavüze uğrayıp öldürülen, henüz 4 yaşına bile girmemiş Irmak’a bu kötülüğü yapan insanla aynı havayı soluduğumuz için kendimizden bile iğrenmektir. Bir insanın bu caniliği nasıl yaptığını sorgulayıp durmak ve bu kendi başımıza gelmediği için kendimizi şanslı saymaktır bu ülkede kadın olmak. Geçtiğimiz yıl güzide (!) ülkemizde 109 kadın ve çocuk tecavüze, 140 kadın ve çocuk ise tacize uğradı. Bizler için bunlar yalnızca birer rakamdan ibaretler belki ama aslında her birinin kendi hayatları var tıpkı bizim gibi. Maalesef ülkemizde 69 yaşında olmanız da 17 aylık olmanız da fark etmiyor tecavüz mağduru olmanız, bir erkeğin şiddetine maruz kalmanız için. Türkiye’ de kadın olmak “Nefes alıyorsak umut var demektir.” anlayışıyla mücadeleye devam etmeye çabalamaktır. Bakire olmayan bir kadına tecavüz eden bir erkeğin, bakire olan bir kadına tecavüz edenden daha az ceza aldığı; eski sevgilisine tecavüz edenin, tanımadığı birinden daha az ceza aldığı; eşine tecavüz edenin ise ceza almadığı ülkemizde hala adalet beklemek, hala inancını korumak için çaba sarf etmektir kadın olmak. Türkiye’ de kadın olmak hayatın boyunca erkek egemenliğini, yalnızca diğer insanların değil kendi ön yargılarını da yıkmak için mücadele etmektir. Hep “öteki” olmak, her zaman belirli sıfatlara maruz kalmaktır ülkemde kadın olmak. Ömür boyu gururlu bir şekilde mücadele sürdürmeye çalışmak, sabretmek, çalışmak ve bazen de başarmaktır. Her zaman gelecek günlere umutla bakmaya çabalamak, yürekli olmaktır. Bazen eş olmak, ana olmaktır. Ve ne olursa olsun anlaşılmamaktır diyebilirim kadın olmak için. Neyse ki biz kadınların asıl beklentisi de anlaşılmak değil, şiddet yerine sevgi görmektir. Çünkü Oscar Wilde’ ın da dediği gibi, “Kadınlar sevilmek için yaratılmıştır, anlamak için değil.” Tıpkı erkeklerin şiddet göstermeleri veya ötekileştirilmeleri için yaratılmadıkları gibi. Mert Özbayer Kum ve Petrolle Yoğrulan Kent: DUBAİ Her insanın gidip görmek istediği yerler arasından biridir mutlaka Dubai. Özellikle gezi dergilerinden takip ettiğimiz kadarıyla çok geniş olan plajı, turkuaz rengindeki denizi ve mimarlık harikası, gökyüzüne kadar uzanan binalarıyla, iş merkezleri ve otelleriyle akıllarda yer etmiştir. Lüks yaşamın doruklara kadar yaşandığı, insanların bize göre şatafatlı hayatları olan bu şehirde benzin dışında her şey pahalı. Zaten ben de Devlet Halk Dansları topluluğu ile bu turne şansını yakalayamasaydım belki de onlarca yıl sonra bu şehri ziyaret edebilecektim. Her şey kütüphaneye ders çalışmaya giderken gelen bir telefonla başladı. Arayan Gazi Abi’idi. Gazi Abi bizim dans kursunda Çiğdem Hocanın yardımcısıdır. Yoklamaları alır, belge işlerine bakar, turneye gidilirken kalınacak oteli ayarlar ve turneye gidecek kişilerin listesini düzenler. Birbirimizin hatırını sorduktan sonra haftaya turne olduğunu bu yüzden işimin olup olmadığını sordu. O sıralarda Bilkent hazırlık öğrencisiydim ki bu aslında zamanımın çoğunun boş olduğu anlamına geliyordu çünkü ben beklemeli öğrenci olmuştum ve gittiğim kurstaki dersler öğleden sonra bitiyordu. Gazi Abi’nin sorduğu soruya evet cevabını verdikten sonra beni de listeye yazdığını söyledi, teşekkür ettim ve turnenin nereye olduğunu sordum gayri ihtiyari. Hiç aklımın ucundan geçmeyen ve hayal bile edemeyeceğim o cevap geldi ‘Dubai’. Duyduğuma inanamamıştım. Daha ekibin içine dâhil olalı iki ay bile olmamıştı ve eski dansçılarla beraber turneye gidiyordum hem de Dubai’ye. Yaşadığım büyük sevinci ve heyecanı tabii bir o kadarda şaşkınlığa ilk o sırada yanımda olan arkadaşım Fatih tanık oldu. O da ne diyeceğini bilemedi, “İyi kardeşim ne diyeyim, hayırlı olsun.” demekle yetindi. Ekipçe Dubai’de sergileyeceğimiz gösterinin provalarını bitirdikten sonra biletler alındı, otel belirlendi ve gidiş tarihi belli oldu. İstanbul aktarmasından dolayı neredeyse bir günümüz yolda geçtikten sonra nihayet Dubai’ye ayak basabildik. Havalimanından çıktıktan sonra çöl ikliminin yarattığı kuru, sıcak havayı hissettik. Zaman kaybetmeden bizi bekleyen servise binerek kalacağımız otele doğru yola koyulduk. Yolda gözümüze ilk çarpan kendi aralarında gösteriş yarışı yapan, tüm heybetleriyle yükselen modern binalar oldu. Biraz yol aldıktan sonra şehrin simgesi aynı zamanda dünyanın en uzun binası olan Burj Khalifa tüm ihtişamıyla göründü. O kadar uzundu ki birkaç kilometre uzağından geçmemize rağmen sanki yanı başımızdaydı. Fotoğrafını çekmeye çalışırken ekrana sığdıramıyorduk. Bu sırada petrol ülkesi olmasından kaynaklanan zenginlikten ötürü yollardaki çoğu arabanın lüks araçlar, spor araçlar ve motor gücü yüksek ciplerden oluştuğunu fark ettim. Otele vardığımızda oldukça yorgunduk fakat gezme isteğimiz ağır bastığı için üstümüzü değiştirip dışarı çıktık. Hava oldukça sıcaktı fakat nem olmaması bizi bir nebze olsun rahatlatıyordu. En azından boğmuyordu. Otelin yakınında olan Emirates adlı alışveriş merkezine gittik. Ankara’daki alışveriş merkezlerine göre oldukça büyük ve şıktı. İçerideki mağazalar bilinen ama lüks mağazalardı. O yüzden çok zaman kaybetmeden çıktık ve Çiğdem Hoca’nın araması üzerine otele geri döndük. Gittiğimizde bizi iki cip bekliyordu. Başta ne için olduğunu anlamadım fakat daha sonra turne boyunca en çok zevk aldığım aktivite olan safari için olduğunu fark ettim. Safari Dubai’nin arkasında bulunun çölde gerçekleşiyordu. Toyota markalı olan ciplerin iç donanımı yarış arabalarını andırıyordu ve safari de o araçlarla yapılıyordu. Alana vardığımız zaman en az kırk araba sıra halinde bekliyordu. Arabadan inip kuma ayak bastığımda şimdiye kadar gördüğüm en yumuşak kum olduğunu fark ettim. Biraz fotoğraf çektikten sonra tekrar arabalara bindik ve safari resmen başladı. Sıra halinde birbirini takip eden araçların kumdaki görüntüsü sanki bir yılanı andırıyordu. Her biri aynı hızda giden araçların kum tepelerini aşarken ki yaptığı hareketler bile aynıydı. Lunaparkta hız trenine binmiş gibi hissettim. Bu adrenalin dolu etkinlik uzun uçak yolculuğunun ardına gelince epey yorucu oldu. Bu yüzden safari bittikten sonra otele döndük ve herkes odasına çekildi, böylece hepimiz ertesi gün için enerji depolamaya çalıştık. Bizim zengin Türk kahvaltısına göre daha sade olan kahvaltımız bittikten sonra dünyanın en büyük alışveriş merkezi denilen DubaiMall’a gittik. İçeride biraz gezdikten sonra çevresinde Burj Khalifa’nın da olduğu kocaman yapay havuzun yanına geçtik. Burj Khalifa buradan daha uzun, daha ihtişamlı görünüyordu. Cidden doğa anaya meydan okuyordu göklere kadar ulaşan uzunluğuyla. Buradaki gezimiz bittikten sonra gösterinin yapılacağı Park Hyatt adlı tatil köyüne gittik. Kendine ait golf sahası, limanı olan bu şık tatil köyü son derece nezih ve lükstü. Biz Türk Hava Yollarının düzenlediği seminer için görevlendirilmiştik. Bu yüzden davetlilerin çoğu Türk ve Arap iş adamlarından oluşmaktaydı. Gösterimizi sorunsuz bir şekilde bitirdikten sonra yemek yiyip otele dönüş yaptık. Ertesi gün Ankara’ya dönüş yapacağımızın verdiği üzüntüyle son gecemizi nasıl değerlendirsek diye düşündük. Son bir kez dışarı çıkıp sahile gitmeye karar verdik. Saat geç olmuştu ve oraların yabancısı olduğumuz için bir yere gitmektense yürüyüp etrafı seyretmeyi tercih ettik. Ertesi gün kahvaltıyla beraber kısa ama bir o kadar eğlenceli turnemiz bitti. Turistik açıdan insanlarda büyük merak uyandıran çölün üstüne yapılmış bu yapay şehir aslında kum ve metalden oluşuyor. Petrolden gelen para ile her türlü imkânın sağlandığı bu şehirde denize girmek ve safari dışında başka yapılabilecek bir şey yok aslında. Son tahlilde üç gün bu şehir için gayet yeterli. Kadri Onuk 21301827Kadri Onuk 1 Kurs: TURK-101Bölüm: 019Öğretmen: B. Berna CordanYaktın beni Zübük!Kütüphanede kitaplara göz atarken bir başlık dikkatimi çekti. İlginç, tuhaf bir kelime: zübük. Kitabı hemen elime aldım. Dışının kara kaplı olması ve yazarının Aziz Nesinolması meraklandırdı beni. Hemen kapağını açıp okumaya başladım. Kitabıbırakamıyordum. Aziz Nesin'in böyle güzel bir eserinin daha önce gözümden kaçması beni çok üzdü. Zübüklük öyle bir şeydir ki, bir kasabaya illallah dedirtir. Peki, nedir zübüklük? Zübüklük tanıma sığar mı sanıyorsunuz. Yanılıyorsunuz. Zübüklük o kadar fenadır ki, bir halka düşündüğünün bildiğinin tersini yaptırır da iş işten geçtikten sonra fark ettirir. Ama ne fayda olan olmuştur artık. Bu zübükler aynı zamanda yüzsüzdürler. Türlü türlü çorapları örerler insanların başına. Foyaları açığa çıktığı zaman utanmadan yalan üstüne yalan söyleyerek yine bulurlar bir kaçış yolu. Onuk 2Romanımızda karakterimiz Zübükoğlu İbraam'ın zübüklükleri bitmez. İnsanlara boş vaatlerde bulunur. İnsanlar da inanır; ama niye? Akıllarını bir soru kurcalar: ya İbraam vaatlerini gerçekleştirirse. Zübüklüğün doğasında vardır dolandırıcılık. Bizim İbraam da insanları vaatlerini gerçekleştireceğine inandırmak için türlü türlü oyunlar oynar. Zavallı köylümüz inanır bizim zübüğe. Aynı kazığı kaç kere yemiştir bilinmez. Bunun bir sebebi vardır elbet. İnsanoğlu şu ölümlü dünyada her zaman en iyisini, istediğinin olmasını ister. İsteklerinin gerçekleşme ihtimali bile onların elindekilerini rahatça almaya yeter. Kaz gelecek yerden tavuk esirgenmez tabii. Zübüğümüz o kadar hayırsever, halkımız da o kadar gönlü boldur ki halk işleri görülecek diye Zübüğe zorla para, mal, hizmet verirler. Sonuç nedir? Koca bir boşluk. Zübük hiçbir zaman işini görmemiştir hiçbir kimsenin; ama lafta öylemidir? Sen bir görsen devlet ahalisi zübükle yapar işlerini sanki. Bizim zübüğün devlet macerası da vardır. Roman bu macera üzerine konu alır. Zübük İbraam devlet macerasındaki başarısını doğru kapıları açmasına mecburdur. Macerası yeni kurulan partinin odasına girip en coşkulu kişi olduğu için başkan yazılmasıyla başlar, mebus olduğu zamanlarda başbakana muhaliﬂerin toplandığı odanın kapısını açmasıyla son bulur. Zübük gücünü topluluktan alır dolayısıyla. İnsanları takip eder onlara yön gösterir, halkımız da koyun misali o yöne gider ne yaparsın.Düşünebilirsiniz böyle bir adam nasıl yaşıyor, nasıl insan içine çıkıyor diye. Dediğim gibi yüz yoktur bunlarda. Her türlü beladan, sıkıntıdan bir yol bularak kaçar. Ağzı iş yapar bu adamın ağzı, kimse anlamaz nasıl oyuna geldiğini. Nice yiğitler erimiş, nice insanlar rezil olmuştur zübüğün oyununda. Peki bunda tüm suç zübüğün müdür; yoksa tuzağa düşenlerde de suç var mıdır? İnsanoğlu kendi kendisine yapar zübüklüğü aslında. Adı zübük olarak çıkmış kişi sadece bir araçtır insanın içindekini dışarı çıkarmakta. 'İçimizdeki zübüklük' Bu açıdan bakınca olayın rengi değişiyor. İnsanların istekleri bitmez her zaman bir şeyler isteriz. Bu istekleri gerçekleştirme hayalleri kurarız. Hayatımızı bu hayallere göre yaşarız. Bu hayallere Onuk 3ulaşmada bir kısa yol varsa hemen o yola başvururuz. Zübük İbraam insanlara bu kısa yolu gösteriyor sadece. Kısa yolu gören insanoğlu hemen içindeki zübüklüğü ortaya çıkartıyor ve bu kısa yol yalan dahi olsa İnanmaya başlıyor. Aklı kurcalayan kurt insanları tuzağın içine çekiyor. 'Ya Zübük İbraam valinin dostuysa?' denildi mi o kişiden bir daha hayır bekleme. Kitabın son kısmından güzel bir parça: ' Bizim hepiMizin içinde zübüklük olmasa, bizler de birer zübük olmasak, aramızdan böyle zübükler büyüyemezdi. Hepimizde birer parça olan zübüklük birleşip işte başımıza böyle zübükler çıkıyor.' (Nesin, 1990, s. 273) Bu son kısım hepinizin sorduğu Zübük İbraam nasıl bu kadar insanı tuzağa düşürüyor sorusunun cevabıdır. Zübüklükten korunmanın yolu içimizdekini atmaktır. İçimizdeki zübüklüğü atmamız dileğiyle. Kaynakça*Nesin A. (1990). Zübük, kağnı gölgesindeki it. İstanbul: Adam Yayınları.Ozan Yiğit Demirbaş 21300637 TURK102-21 Bu Mahkemede Yargıçlar Bizleriz Türk Tiyatrosu’nun değerli sanatçısı Zafer Diper’in 25 yıldan fazla bir süredir oynadığı bu tek kişilik tiyatro, salonda olanlar için alışılagelmiş oyunlardan değildi. Hem anlatılan öykünün inanılmayacak derecede çarpıcı olması hem de Diper’in şaşırtıcı ve usta işi oyunculuğu, insanları hikâyeyi beyin süzgecinden geçirmeye zorluyordu. O hassas süzgeçten geçen bu baş döndürücü hikaye, izleyicileri –yani bizleri- empati yapmaya itti. Düşünün: böyle bir korkunç hikâyenin başkahramanı, sahnede sizi yargıç yerine koyarak onu anlamanızı ve hissettiklerini hissetmenizi istiyor. Burada öne çıkan Diper’in oyunculuğu her ne kadar acı bir biçimde olsa da hikâyeyi sizlere yeniden yaşatıyor. Peki, biz seyircileri nutku tutulmuşa döndüren, kısa bir süre içinde bin bir farklı duyguyu ve acıyı yaşamaya zorlayan bu hikâye neydi? II. Dünya Savaşı esnasında, Alman kuvvetleri Rusların elinde olan bir manastırı ele geçirirler. Rusların düşen savunmasıyla birlikte teslim olup esir edilenler arasında 7 tane Sovyet subayı da vardır. Fakat yaklaşan Kızıl Ordu tehlikesinden ötürü geri çekilen Almanlar onları, o hücrede ölüme terk ederler. Zafer Diper’in canlandırdığı Andrei Vukhov’un dilinden anlatılan bu acı dolu hikâye, onların aç, susuz ve çırılçıplak 60 gün boyunca sürdürdükleri yaşam mücadelesidir ama ne yazık ki o mahzene giren herkes sağ çıkamayacaktır. Dinleyenleri ürperten nokta ise şudur: esir askerlerin yaşayabilmek için bir birlerini çiğ çiğ yemek zorunda kalmaları, yaşayabilmek için başkasının hayatını almaları. Sağ kalabilen iki asker Binbaşı Rubin ve Yüzbaşı Vukhov, bir teğmen tarafından bulunurlar. Mahzenin o dehşet dolu, o kan, irin, pislik dolu halini gören teğmen dayanamaz, kusar. Ardından manastırı dinamitle havaya uçuran teğmen, bu iki subayı karargâha geri götürür. Binbaşı Rubin, akıl sağlığını çoktan yitirmiştir. Mahzende kaldıkları bütün zamanda, başlarından geçenleri tek tek anlatır Yüzbaşı Vukhov, mahkemeye. Albay’ın ilk kurayı nasıl çektiğini, bu vahşete katlanamayıp intihar eden arkadaşlarını, yan yana dizilmiş kafataslarını… Bütün bu vahşetin odak noktasında olan ve arka planda yatan gerçek ise “insanlık” ve “savaş” olgularının uzlaşamazlığıydı. Bizler, yani yargıçlar, hikâyenin dile getirilmiş her ayrıntısında tiksinti ile irkiliyor ve her nefeste yargılıyorduk. Yüzbaşı Vukhov’un karşımıza çıkarken elinde tuttuğu silahın hedefi buydu. Yargıçlar, Vukhov’a tiksintiyle bakarlarken aslında içine düştükleri çelişki buydu. Bizler, Vukhov’un yaşadıklarından tiksinirken, “savaş”ı ve bütün çirkin yanlarını onaylamıştık çoktan. Vukhov’u bir yamyam ve insanlıktan çıkmış bir varlık olarak görüyor fakat biz yargıçlar, savaşa ses çıkarmıyorduk. Vukhov bizlere şunu soruyor ve insanlık hakkında bizleri düşünmeye itiyordu: “Ben normal değil miyim? Normal bir yamyam... Bütün klasikleri okumuş bir yamyam… Mühendis olmak üzere yetiştirilmiş, atomu tanıyan, yediğim etin bir şey olmadığını, kardeşlerimin ruhlarının hiçbir şekilde tatlarının olmadığını bilen akıllı vahşi değil miyim?” O, bize yaşamak için başkasını yaşatmayan insanların hikâyesini, beş para etmez çıkarları için öldüren ülkelerin savaşı içinde anlatmıştı. Vukhov’un göstermek istediği, savaşın da aslında insanların birbirlerini yemeleri kadar tiksinti verici olmasıydı. Onu arkadaşlarının etlerini yemeye iten savaş ve toplum mu suçluydu, yoksa kendini akıllı bir vahşi olarak nitelendiren Vukhov mu? Vukhov’un öğrenmek istediği ve onu mahkeme karşısına cesaretle çıkaran merak buydu. Bu suçu toplum mu işlemişti, yoksa o mu? Ozan Yiğit Demirbaş 21300637 TURK102-21 Neden Yargı 25 yıldan fazla bir süredir sahnede? Sebebi, çarpıcı bir konu ve usta işi oyunculuk. Onu bir yerde eskimez yapan şey de savaş karşıtı mesajı. Ben 90 dakika bu gerçeğe, bu acıya, bu sinir sarsıntısına maruz kaldım ve nutkum tutuldu, yerimden kalkamadım, alkışlarken kendimde değildim. Peki ya 25 yıldır, bu oyunu kendinin bir parçasıymış gibi oynayan Sayın Diper’e ne demeli? İRADE VE ŞEYTAN Sabahattin Ali, 1940’ta yayımladığı İçimizdeki Şeytan adlı romanında, Ömer ile Macide’nin aşk hikayesini anlatırken farklı birçok sosyal konuya da parmak basmıştır. Ömer ile Macide, tesadüfler sonucu tanışan ve birbirlerini severek evlenen iki gençtir. Birbirlerini çok sevmiş olsalar da evlilik kararı onlar için erken bir karar olmuştur çünkü Ömer ve Macide hayata farklı pencerelerden bakan iki ayrı insandır. Farklı bakış açılarına sahip olmaları kısa bir zaman içerisinde sevgilerinin önünde engel olup ayrılmalarına yol açmıştır. Bu romanda olay örgüsüne bakıldığında tahmin edilemeyecek bir durum yoktur. Aslında bu klasik hikayeler, Sabahattin Ali’nin diğer eserlerinde de mevcuttur. Zaten Sabahattin Ali’yi farklı kılan; anlattığı hikayeler değil, onları kaleme alış tarzıdır. İçimizdeki Şeytan’da da Sabahattin Ali’nin bu özelliklerini oldukça rahat bir şekilde görebiliyoruz. Okuyucuyu asıl etkileyen nokta;Ömer ile Macide’nin birbirini sevip hemen evlenip hemen ayrılmasıyla sonuçlanan aşk hikayesinden ziyade, bu süreçte hissedilen duyguların okuyucuya sunuluşudur. Kitabın kapağını kapattıktan sonra okuyucuda asıl iz bırakan, hissedilen duygular olmuştur; yaşanan olaylar değil. Sabahattin Ali, tüm eserlerinde olduğu gibi bunda da karakterlerinin iç dünyalarını fazlasıyla etkileyici bir üslupla anlatmıştır. Yaptığı tahliller, kurduğu cümleler, yıllar sonra bile etkisini yitirmeyecek kadar değerlidir. Bu kitabı bir kez daha okuyacak olsam olay örgüsünden çok kitabı kapattıktan sonra neler düşüneceğimi merak ederdim. Sabahattin Ali, dokunaklı üslubu ile yine okuyucularında derin izler bırakmayı başarmıştır. Aşk hikayesinin konu edildiği bu roman için ‘İçimizdeki Şeytan’ adının nereden geldiği konusuna değinecek olursak, Ömer ile Macide’nin ilişkilerindeki son zamanlarda yaşananlardan bu ismin doğduğunu söyleyebiliriz. İnsan bazen istemediği kötülükleri yapabiliyor, Ömer’in de yapmış olduğu gibi. Sonradan pişman olsa da, aslında kötü bir davranışta bulunmayacak bile olsa her insanın içindeki şeytan, insanı geri dönülemeyecek yollara sürükleyebiliyor. İçimizdeki şeytanın, zaman zaman irademizi ele geçirdiğini vurguluyor Sabahattin Ali. Bu vurgusunun da eşsiz üslubu ile son derece başarılı olduğunu söylemek mümkün. Bu noktada yazarın diğer eserleri ile bir karşılaştırma yapacak olursak, bu romanın insanın içindeki kaba ve şeytani yönlere eğildiğini düşünebiliriz. Yazarın bir diğer eşsiz romanı olan Kürk Mantolu Madonna’da, örneğin, karakterlerin içindeki aşk ve aşkın yarattığı saf duygular anlatılmıştır. İçimizdeki Şeytan ise, aşk ile beraber insanın şeytani tarafının da tahlil edildiği bir başyapıt. Sabahattin Ali’nin eserlerini karşılaştırma noktasında, bir de karakter özellikleri göze çarpıyor. Kürk Mantolu Madonna’nın Raif’i de İçimizdeki Şeytan’ın Ömer’i de melankolik ve içine kapanık karakterler. Duygularını açıkça dile getirmeyen, aşkını da acısını da içinde ve de son derece ağır şekilde yaşayan kişiler. Karakterler arasındaki bu uyum, okuyucuya, aslında bu karakterlerin Sabahattin Ali’nin kendi iç dünyasının dışavurumu olduğunu düşündürmektedir. Eserlerinde, en önemli erkek karakterlerin iç dünyası benzer ve karanlık. Bu nedenle, Sabahattin Ali’nin kendi dünyasını, eserlerine bu şekilde yansıttığını söyleyebiliriz. O, aslında Ömer’in veya Raif’in duygularını kelimelere dökerken kendisini anlatıyordu bizlere. İçimizdeki Şeytan’da; aşk, insanın iyi ve kötü yanlarının yanı sıra, toplumsal sorunlara da değinildiğini görebiliyoruz. Ömer ve Macide, roman boyunca geçim sıkıntısından kurtulamamışlardır. Aslında yapılan bazı hataların sebebi de bu geçim sıkıntısı idi. Toplumun ekonomik sorunları, hayat şartları, toplumun aydın kesimi, ev yaşantısı gibi ögeleri de romanda görebiliyoruz. Sonuç olarak; İçimizdeki Şeytan, Sabahattin Ali’nin klasik bir konuyu benzersiz üslubuyla işleyerek okuyucunun yüreğine dokunduğu ve okuyucunun yüreğinde silinmeyecek izler bıraktığı son derece önemli bir roman. Az sayıda karakterle insanın iyi ve kötü taraflarını, aşkını, ayrılığını ve acısını okuyoruz İçimizdeki Şeytan’da. BİN MUHTEŞEM GÜNEŞ Yazar Khaled HOSSEINI, kitabında Afgan bir insan gözüyle kadın olarak Afganistan'da yaşamanın ne gibi zorluklarla dolu olduğunu, çok sade bir dille okuyuculara anlatmaktadır. Kitap kapağı tasarlanırken elinde taş olan bir insanın konması okura karşıda bir düşman olduğu algısı yaratıyor. Ancak kitap okunduğunda gerçek düşmanın göründüğü gibi karşılarında olmadığı ortaya çıkıyor. Gerçek düşmanın iç çekişmeler sonucu islami kuralların yanlış yorumlanıp kendi içlerinde yaratıldığı görülüyor. Burada düşman benim düşünceme göre kabullenemedikleri kendi yaşam tarzlarıdır. Benim kanaatimce bu kitabın yazılmasındaki amaç; ABD'deki ikiz kulelere yapılan saldırı sonucunda Taliban gibi terör örgütünün yıllar içerisinde iç çekişmeler sonucu nasıl ortaya çıktığını anlatmaktır. Kitap 1960'lı yıllardan başlayarak günümüze kadar Afganistan’daki Ruslarla olan savaşı, kendi iç çatışmalarını, ebeveyler ile aile içi zorlu geçen yaşam mücadelesini ve bu savaşın kaybettirdiklerini anlatmaktadır. Bunun yanı sıra, kitapta öne çıkan, Meryem ve Leyla isimli iki kahraman mevcuttur. Olayların akışı baş kahraman olan Meryem ile başlayıp Leyla ile devam ettirilmiştir. Meryem, çocukluğunu yaşamadan bir yetişkinmiş gibi aile sorumluluklarını almanın zorluklarıyla mücadele eder bir halde iç dünyası ile anlatılmıştır. Leyla ise iç savaşta ailesini kaybetmesi sonucu Meryem ile yolları kesişerek, kadın olmanın ortak kaderini paylaşmıştır. Yazar, birinci ana karakter olarak yarattığı Meryem'in çocukluk yıllarını mutlu bir aile ortamı içerisinde geçirememesinden dolayı duygusal ve içine kapanık kaderci bir karakter olarak geliştirmiştir. Diğer bir ana karakter olan Leyla'yı ise kendi kader çizgisinin dışına çıkararak önce aile mutluluğu daha sonra ülke sevgisi ve hasreti ile öne çıkarmıştır. Kitapta bir ülke gerçeği olarak, birden fazla kadın ile evliliğin olağan karşılandığı ve diğer eşlerin de bunu kabullendikleri görülmektedir. Kadınların, küçük yaşta istemedikleri kişilerle evlendirip annelik rolünü alarak, bu evliliklerinde çocuk ya da erkek çocuk doğuramama sonucu aile hayatı dışına atıldıkları ve dışlandıkları hatta şiddete maruz kaldıkları görülmektedir. Tüm dünyada olduğu gibi şeriatla yönetilen Afganistan'da da kadınlar özgürce karşı cinsleriyle eşit olmayan şartlarda yaşamaktadırlar. Bu kadınlar erkek refakatında olmadan evlerinden çıkamayıp diledikleri gibi giyinememektedirler. Hatta kadınlar yüzlerinin tanınamayacak kadar kapalı olan burka olarak adlandırılan kıyafetler giymektedirler. Yalnız başına okula, çarşıya, pazara gidemeyen ve özgürce düşünemeyen bir kadından daha ne beklenebilir ki! Kitabı okurken yıllar öncesinde izlediğim Vizontele filminde Belediye Başkanı rolünde oynayan Altan ERKEKLİ'nin konuşmasını hatırladım. ERKEKLİ konuşmasında; "Buranın nesini seviyorum; çok zor buna cevap vermek. İnsan memleketini niye sever? Başka çaresi yoktur da ondan, amma biz biliriz ki bir yerde mutlu mesut olmanın ilk şartı orayı sevmektir. Burayı sevsen burası dünyanın en güzel yeridir. Amma dünyanın en güzel yerini sevmezsen orası dünyanın en güzel yeri değildir." demişti. Ülkeler, dünya üzerinde bulundukları coğrafi konumdan dolayı iç ve dış çatışmalar yaşamaktadırlar. Bu ortamda ülke içerisindeki dış destekli güçlerin başlangıçta ülke savunmasını sağlarken, bunu başardıklarında ise ülkelerindeki yaşam şartlarını kendi doğruları çerçevesinde belirlemişlerdir. Güçler dengesi değiştikçe insanlar da kendi doğrularının dışına çıkarak, güçlüden yana taraf değiştirebilmişlerdir. İşte bu iç siyasi çekişmeler insan yaşamında olumsuz sonuçlar doğurmuştur. Halktan tam destek görmeyen terör örgütleri bu ortamlarda ortaya çıkmış, insanların hayat tarzlarına müdahale ederek halkın özellikle de kadınların özgürlüklerini ellerinden almışlardır. Kitabı okuduktan sonra ülkemizde özellikle Güneydoğu ve Doğu Anadolu Bölgesi'nde yaşayan kadınlarımızı düşündüm. Aile içi şiddete maruz kalan, toplumsal ve kültürel baskılara uğrayan, eğitim öğretim imkanlarından ve çalışma haklarından yoksun bırakılan, iş yerlerinde ayırımcılık ve gelir adaletsizliği ile yüz yüze olan kadınlarımız... Afganistan'daki kadar olmasa da ülkemizdeki kadınlarımızın da pek de iyi olmayan şartlarda yaşadıklarını hatırladım. Kitapta geçen olayları yaşayan kadınları düşündükçe kadınlarımıza böyle bir yaşamı ister miydin sorusunu sormak geliyor insanın aklına. Sorunun cevabını düşündükçe şükrederek, tüm çoğu dünya ülkesinden önce kadınlarımıza haklarını veren, Türk Milletine bağımsızlığını kazandıran Ulu Önder Baş Komutan Büyük Devlet Adamı Gazi Mustafa Kemal ATATÜRK'ü bir kez daha minnet, şükran ve rahmetle anıyorum. Ozancan UĞUR 21201350 Türkçe 101-9 Birhan OSMANOĞLU Öznellik nesnel bir biçimde açıklanabilir mi? Öznellik kelimesi ne kadar da ilginç bir kavramı açıklıyor değil mi ? Hele bir de felsefesi öznellik olgusu devreye girince iş gerçekten karmaşık bir hal alıyor. Öznellik basit olarak kesin bir formu olmayan kişiden kişiye değişen yargılardır. Felsefi bakış açısından özetlemek gerekirse de öznellik kişinin düşünce yapısının, tarihi bilgisinin, inançlarının, hayat hikâyesinin, umutlarının, duygularının birleşimiyle oluşan geniş bir evrendir. İşte bu kadar devasa bir konuyu ele alması akıl babası Jean – Paul Sartre olan Öznellik Nedir? kitabını okuma isteğini uyandırdı bende. Aslında kendine özgü varoluşçu felsefesiyle tanınan Sartre teknik olarak bu kitabı yazmamış, 1961 yılında özel davetle Roma’ da katıldığı bir söyleşideki yorumlarının kaydedilebilen kısmı daha sonra kitap haline getirilmiş. Kaydedilebilen diyorum çünkü kitabın Sartre’ın tüm düşüncelerini ve yorumlarını eksik notlar ve ses kayıtlarından dolayı içeremediği yazıyor. Öznelliğin sonsuzluğa uzanan ve başlı başına ilgi çekici bir konsept olmasının dışında bu kitaba ilgiyi arttıran bir diğer noktada öznelliğin felsefi açıklamasının; yazdığı, yorumladığı, konferanslar düzenlediği konular hakkında kesin tanımlamalar yapan J. P. Sartre tarafından yapılması bence. Kimilerine göre bir kişinin tüm hayat hikâyesi sadece ve sadece yorumlarıyla yani öznel kavramlarıyla açıklanabilirken bu kadar kapsamlı bir terimi alternatiflere kapalı bir şekilde tanımlamak ne kadar doğruydu ki ? Kitabı okuduktan sonra aklıma takılan bu konu hakkında bir araştırma yaptım ve felsefi düşünürler arasında hâlâ bu konu hakkında ortak bir noktaya varılamadığını öğrendim. Açıkçası bu durum kimilerine göre bir talihsizlik olsa da, bana göre öznelliğin kişiden kişiye farklı çağrışımlar yapması gayet doğal. Bunun temel olarak birkaç nedeni var. İlk neden öznelliğin iyi ya da kötü bir şey olup olmadığının kişiden kişiye göre değişmesi , bana sorarsanız öznelliğin olması insanı düşünmeye, sorgulamaya, yaratmaya ve uygarlıklar kurmaya itiyor ama kimi düşünürlere ya da inançlara göre her şeyin tek bir sonu, tek bir açıklaması olmalı. Bunun yanı sıra aslında her şeyin bilimsel bir gerçekliği olduğunu ama bilimin şu ana kadar tüm bu gerçeklilere yanıt verecek kadar yaşlı olmadığını düşünenler de var. Bu düşünce tarzı bir yandan mantıklı da gelmiyor değil bana. Evet , şu ana kadar bilimin kanıtlayabildiği şeyler, nesnel gelecekte kanıtlayacak oldukları da öznel olabilir ama bu düşünce tarzının da öznel olması işleri karıştırıyor sanki çıkılmaz bir labirente sokuyor bizleri. Öznelliğin açıklanmasını zorlaştıran bir diğer sorun ise hem felsefe camiası hem de tüm pozitif bilimler arasında kargaşa yaratan “ Gerçeklik öznel midir yoksa nesnel midir? “ sorusu. Okuduğum makaleler, kitaplar ve kendi kafamı uzun süre sorguya çekmem sonucu bu konuya benim vereceğim cevap ortaya çıktı. Bana göre gerçeklik ne öznel ne de nesnel, neden mi? Bilimsel araştırmaların çağ atlamasıyla birçok bilimsel kabulün değiştiğini gözlemlememiz en basit nedenlerden biri. Gerçeklileri açıklarken kullandığımız metotlar aslında subjektif olarak ortaya çıkan sonradan objektif olarak varsayılan yargılar. Basit bir örnek vermek gerekirse bir masanın kaç ayağı olduğu sorusuna verilen nesnel cevapların, altında öznellik yatan sayı sistemi baz alınarak verilmesi ayrı bir tartışma konusunu beraberinde getiriyor. Öznelliği anlama ve tanımlanma sorunsalına çözüm olarak, felsefe dünyası tarafından ortaya atılmış ve diğerlerine ağır basan iki yaklaşım var. Bunlardan biri bilimin öznel açıklanan her şeyi nesnel olarak izah etmesini beklemek. Diğeri ise herkesin kendi öznelliğini tanımlamasını teşvik edip bu sorunun nesnel bir cevabı olmadığını kabul etmek. Görünüşe göre
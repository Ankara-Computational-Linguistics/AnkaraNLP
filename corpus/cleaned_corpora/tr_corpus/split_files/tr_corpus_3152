(1993). Lynch on Lynch. ABD: Faber & Faber. https://www.faber.co.uk/9780571220182-lynch-on-lynch.htmlLynch, David ve Frost, Mark (Yapımcılar), Lynch, David ve Frost, Mark (Senaristler) ve Lynch, David (Yönetmen), (1990). İkiz Tepeler [Dizi]. ABD: Lynch/Frost Productions. https://www.imdb.com/title/tt0098936/?ref_=nv_sr_1?ref_=nv_sr_1 Sezen Ece NasuhbeyoğluHayat Bekletmeye Gelmez Hepimizin ölmeden önce yapmak istediği bir sürü şey var ve bunları biriktirdiği, yazılı olmasa bile, aklında olan bir listesi var. Herkesin listesi bambaşka şeylerle dolu. Örneğin dünyayı karavanla gezmek, maket gemi yapmak ya da âşık olduğun kişiye onu sevdiğini söylemek gibi. Bence ancak listedekilerden birini başardığımızda gerçek mutluluğu hissediyoruz. Bu yüzden bizi belki de ölümden daha çok korkutan şey de listelerindekileri layıkıyla tamamlamadan, bu mutluluğu tadamadan hayatımızın sonuna gelmek. Ama bu korkuya rağmen nedense genellikle bu işleri yapmıyor, yapamıyoruz. Sürekli yapacak daha önemli(!) işlerimiz oluyor ve ertelemek zorunda kalıyoruz listedekileri. Koca ömrümüzde asla onlara yeterli zamanı ayırmıyor, ayıramıyoruz. Listemizdeki işleri ertelememizin aslında çok basit nedenleri var. İlki bize bir iş verildiğinde, bu iş bir ödev ya da tamamlanması gereken evraklar olabilir, işin en başında bize bitirmemiz gereken tarih söylenir ve biz de bu tarihe göre planımızı yaparız ya da son güne bırakırız. Aynı bu işlerde olduğu gibi bizim yapılacaklar listemizdeki işlerin bitiş tarihi de en başından belli aslında, ölüm günümüz. Hepimiz o günün geleceğinden eminiz ve hayatta değiştiremeyeceğimiz şeylerden biri bu tarih, buna rağmen tam tarihinden asla emin değiliz. Bu belirsizlik de bize bu işleri yapmak için gereken motivasyonu sağlamak yerine bize bir rahatlık sağlıyor sanki. Bu rahatlıkla da sürekli listedeki işlerimizi erteliyoruz. Listedeki işleri yapmak için daha çok zamanımız varmış gibi düşünüyoruz. Diğer bir neden ise parayla olan garip ilişkimiz. Dürüst olalım, hayatta kalmak ve listemizdeki işleri yapmak için az ya da çok bir miktar paraya ihtiyacımız var. Bu yüzden de hayatımızın bir kısmını zorunlu olarak para kazanmaya harcıyoruz ancak bazen ona o kadar çok odaklanıyoruz ki asıl hedefimiz olan listemizi unutuyoruz çünkü ölümü unutuyoruz ve sonsuza kadar yaşayacak gibi para kazanmaya çalışıyor, artan parayla da ömrümüzü uzatmış gibi hissediyoruz. Peki ya bir gün uyandığımızda Yeni Ahit filminde olduğu gibi öleceğimiz günün tarihini saniyesi saniyesine gösteren bir mesaj alsaydık ve bu büyük belirsizlik ortadan kalksaydı ne olurdu? Yine de erteler miydik bu yapılacaklar listemizi ve aynı rutin sıkıcı hayatımıza devam eder miydik? Hiç ölmeyecekmiş gibi yaşadığımız hayatta ne gibi değişiklikler olurdu? İşte o zaman hayatı gerçekten yaşamaya başlardık. Mesajda ne kadar süre yazdığının aslında hiçbir önemi olmazdı. Son 30 yılımız kalmış olsa da ya da 1 sene, büyük ihtimalle hepimiz yaptığımız işleri bırakırdık ve tüm hayatımızı heba ederek kazandığımız parayı bankadan çekmeye çalışırdık çünkü artık asıl işimizi bitirmemiz gereken tarihi biliyor olurduk. Bu koşuşturmalı ve anlamsız hayatlarımızdan kurtulmak için her şeyi yapardık. Öncelikle bir saniye durup tüm hayatımızı düşünür, tartardık. Bu kadar zamanı ne uğruna yaşamıştık ve listemizdekilerden kaç tanesini başarabilmiştik? Sonrasında da açardık listemizi ve sırayla hepsini yapmaya başlardık çünkü ölüm günümüzden sonra ne kalan paramız ne de başka bir şeyin önemli olmayacağını bilirdik. Peki hayatta tek önemli olanın listemizdekilerden kaç tanesinin üzerine hakkıyla çizik atabildiğimiz olduğunu fark etmek için gerekli mi böyle bir mesaj? Bu hayatın tadını çıkarmayı başaramıyoruz, kendi kendimizi engelliyoruz. Hayatlarımızı sanki hiç ölmeyecekmiş gibi yaşıyoruz. Evet, istediklerimizi yapmak için paraya ihtiyacımız var ama gereğinden fazla para hiçbir işimize yaramayacak. Bu engellerin kalkması için kimsenin bize öleceğimiz günü mesaj atmasına ya da başka bir mucizeye gerek yok. Aslında her şey bizim elimizde. Yapmamız gereken tek şey bir gün hayatımızın sona ereceğini hatırlayıp, asıl hedeflerimizden şaşmamak, listemizi hazırlamak, bazen bu monoton ama bol koşuşturmalı hayatlarımızdan kaçıp listedekileri yapmak için uğraşmak, başardığımızda mutluluğu hissetmek ve gerçekten yaşamak. Akın KUTLU Kaynakça Dormael, Jaco Van. Yeni Ahit (Le tout nouveau testament). 2015. Le Pacte.Film Mert Doğukan Selen 21202502TURK101-42 The Truman Show Yaşam Döngüsü Her insan bir bebek olarak açar gözlerini dünyaya, ailesinin gözyaşları eşliğinde atar ilk adımını ve mutluluk saçar etrafına. Hiçbir olgunun, hiçbir varlığın doğru ya da yanlış, gerçek ya da kurgu olduğunun farkında olmadan bakar çevresine. Truman Burbank gibi doğduğu ve yaşadığı yerdeki yaşam, gerçek ve doğruyu öğretir insana. Yani hiçbirimiz bilgilerimizle açmayız gözlerimizi yaşadığımız dünyaya. Sürekli duyduğumuz kelimelerle öğrenmeye başlarız kavramları. Bir çiçeğe “çiçek” dendiğini doğduktan sonra öğreniriz. Peki ya her şey bir kurgu ve senaryodan ibaretse, en yakınımızdakiler bile bu senaryonun bir parçasıysa ve biz bu oyunun farkında bile değilsek neyin gerçek neyin kurgu olduğunu nasıl anlayabiliriz. Truman`ın en yakın arkadaşı Marlon gibi bütün insanlar iyi rol yapıyor ve bize yaşananların gerçek olduğuna ikna edebiliyorlarsa, yaşadığımız şeylerin gerçekten doğru olduklarını nasıl öne sürebiliriz. “The Truman Show” filminde herkesi ilgilendiren ve akıllarda soru işareti bırakan gerçek bir mesaj var. Ülkeleri yöneten insan ve topluluklar tıpkı Truman`ın doğduğu sahne gibi, kendi ülkelerinde doğan insanları figüranlar sayesinde takipte tutup, kendi doğrularına inandırıp inandırmadıkları hakkında kesin bir bilgi ve kanıt olmasa da bir şekilde halklarını kontrol altında tutabiliyorlar. Filmde görüldüğü gibi, Truman`ı uyarmak isteyenler sahneye gizli yollardan girip az da olsa bilgi verebiliyorlar, ancak; bu eylemlerin kesilmesi çok zaman almıyor. Günümüzde de yaşandığı üzere, halkı uyandırıcı bazı eylem ve karşıt görüşlü insanların yakarışları göze çarpıyor, fakat bu ayaklanmalarda kısa sürede örtbas ediliyor. Acaba bu eylemler, halkı doğruyu ve gerçeği araştırmaya itiyor mu? Eğer Truman özgürlükçü bir kişiliğe sahip olmasaydı, belki de her şeyin bir senaryo ve kurgu olduğunun farkına varamayacaktı. Bu olaydan yola çıkılarak, halkların genellikle amaçlarının yaşamlarını sürdürmek olduğu, eylemlere göz yumdukları ve karşıt düşüncelere aldırış etmeden doğru sandıkları hayatı sürdürdükleri gözlenmektedir. Peki, bu doğru mudur? Öylece arkamıza yaslanıp olanı biteni mi izlemeliyiz, yoksa üstü örtülen olayların, gerçeklikten saptırılan doğruların altındaki asıl gerçekleri mi aramalıyız? Hiçbirimiz “gerçek” kavramının tam olarak ne olduğunu bilmiyoruz. Gerçek sandığımız şeyler, sadece bize gerçek olarak yansıtılmış olabilir. Doğru bildiklerimiz, belki de görüp görebileceğimiz en büyük yanlışlardır. “Truman her şeyin tekrar ettiğini, bir terslik olduğunu anladığında, babasını kaybettiğini sandığı kazadan sonra yaşadığı korkuyu bile bir kenara bırakıp gerçeklerle yüzleşmek için denize açıldı. Bütün engelleri aştı ve sahnenin bittiği yer olan duvara çarptı. Bütün dünya onu izliyordu. Merdivenleri tırmandı ve kapıyı açtı. Tam o sırada her şeyin yaratıcısı olan Cristof`un sesi duyuldu ve ona her şeyi anlattı. “Yarattığım dünyada her şey masum, ancak dışarıda senin için yarattığım bu dünyadan daha fazla gerçeklik yok aynı yalanlar aynı ikiyüzlülük ama benim dünyamda korkacak hiçbir şeyin yok.” dedi. Yaklaşık olarak ömrünün yarısında gerçek olduğunu sandığı hayatın aslında bir kurgu olduğunu anlayan Truman, Cristof`un kal çağrısını duymazdan gelip gerçek dünyaya adımını attı. Özgürlük insanın avuçlarının içinde olan bir kavramdır. Her ne kadar gerçeklik göreceli bir kavram olsa da, her insanın kendi doğruları vardır. Gözlemci biri yanlışların kolayca farkına varacaktır. Birileri tarafından yönetilen bir hayatta, kimse kendi yolunu çizemez ve istediği konuma ulaşamaz. Senaryo dışına çıkıp özgür olmak, figüranlarla dolu bir sette gerçek kavramını sorgulamaktan iyidir. Truman`ın dediği gibi “Günaydın!... Ve olur ya belki sizi göremem; iyi günler, iyi akşamlar ve iyi geceler.” Hayatın Anlamını Keşfetmek Hayatın anlamı nedir? Kısa ve öz bir soru olmasına rağmen herkes için farklı şeyler ifade eden ama kimsenin tam olarak cevaplayamadığı bir sorudur bu. Para, aşk, şan veya şöhret gibi “popüler” cevaplar benim gözümde safsatadan öteye geçemez. Ciddi bir şekilde düşünüp bu soruya kısa ve net cevap vermek veya verebileceğini düşünmek soruyu hafife almaktan başka bir şey değildir. Elbette bu soruya kendinden emin bir şekilde ve anında cevap verebilecek insanlar olacaktır ama verdikleri cevap ne 5 dakika öncesi için geçerliydi ne de 5 dakika sonra geçerli olabilecektir. Böylesi değişken bir varlık olan insanın hayatın anlamını bulması ciddi miktarda yaşanmışlık gerektirir. Le Guin’inki gibi uzun ve edebi yönden dolu bir hayatın ucunda bu soruya verilen cevaplar ise paha biçilmezden ötedir. Zamanla daha az değişken bir yaşam tarzına kaymaları ve kayda değer tecrübeleri nedeniyle yaşlı insanların hayatın anlamı hakkında yorumları gençlerinkinin aksine daha bir değerlidir. Uzun ömürleri boyunca farklı deneyimler tatmış, farklı insanlar görmüş, kendi kişiliklerinin inanılmaz değişimlerine uğradığına şahit olmuş ve en sonunda hayatın anlamını rahatça sorgulayabilecekleri bir döneme gelmişlerdir. Yaşlılığı asıl değerli kılan şey işte budur. Hayatın fiziksel anlamda en hareketsiz dönemi aslında zihinsel anlamda özellikle kendini ve hayatı sorgulamada en etkin dönemlerden biri oluverir. Bu dönemin sorgulayıcı yapısı nedeniyle gençliğe benzediği iddia edilebilir fakat bu benzerlik yanılsamadan başka bir şey değildir. Gençliğin aksine elleri boş değildir yaşlılığın çünkü! Yılların deneyimi ile kuşanılmış bir vaziyette olan bu anlamlandırma uğraşısı başarılı olmaya meyillidir. Le Guin’in seksenlerinin ortalarında yazmaya başladığı şiirlerinden, yaşlılığın getirdiği çocuksulukla birlikte hayatı anlamlandırma çabasını görebiliyoruz. Bu çabanın benimki gibi genç gözlere ne kadar sıra dışı geldiğini hayal edebilirsiniz sanırım. Bir taraftan ölümün inanılmaz yakınlığı, diğer taraftan büyük hedefleri gerçekleştirecek zaman ve enerjiye sahip olamamanın bilinci insanı küçük şeyleri irdelemeye itiyor. Tuz, Kaşık, Ağaç… Üzerinde hiç düşünmediğimiz, herhangi bir şekilde anlam yüklemeye çalışmadığımız fakat hayatımızın içinde yer alan alışık olduğumuz varlıklardır bunlar. Hâlbuki düşündüğümüzde bu varlıkların ötesinde ne gizemli ne alışılmadık anlamlar saklanmaktadır. Bu anlamlar birileri tarafından açığa çıkarılabilmek için adeta gün sayarlar. Adeta bir kâşif olup kavramlar denizinde o cisim senin bu cisim benim dolaşmak ve bu anlamların gün sayaçlarına teker teker son vermek, hayatı anlamlandırma sürecimde hayallerimi süsleyen durumdur. Çünkü küçük şeylerdeki anlamları görebilmek bir bakıma hayattaki anlamı görebilmek gibidir. Bir insan evladı olarak yaşlılığımda bu evreye ulaşabilmiş olmak yegâne amacımdır. Hayatın anlamını küçük şeylerde aramak elbette sadece yaşlı insanlara özgü bir şey değildir. Bu mertebeye daha genç yaşlarda ulaşanlar vardır. Fakat asıl sorun bu mertebeye ulaşmak değil onu sürdürmektir. Gençliğin getirdiği dinamizm ve uzun yılların sağladığı değişim fırsatları insanı çalkalar. Bu çalkalanma hayatın anlamını sorgulama özelliğini geçici olarak kapatabilir. Yeniden açıldığında ise hayata nasıl bir anlam yükleneceği bir kumardan ibarettir. Aklı başında bir insan evladı olarak bu kumardan çekiniyorum açıkçası. Benim hayata verdiğim değeri ve diğer insanlardan yola çıkarak hayata verilebilecek başka değerleri göz önünde bulundurunca hayatın anlamını tamamen yanlış kavrama ihtimali, bilincimi sürekli açık tutma ve kendimi ara vermeksizin geliştirme isteğimi arttırıyor. Bunları yaparken bir gün tıpkı Le Guin gibi hayatın anlamını basit bir nesneden çıkartabilme ve bunu bir dörtlükle ifade edebilme arzusunu taşıyorum Oğuz Eren Saklı KAYNAKÇA Le Guin, Ursula K. Günün Geç Vakitleri. İstanbul: Ayrıntı Yayınları, 2019. Muharrem KARAKAŞ 21302258 Türkçe 101 Sec. 57 Seda UYANIK 22.11.2014 GÖZYAŞI DURAĞI Hayatım boyunca dramatik filmler, diziler ve eserler ilgimi çekmiştir. Bu eserlerde yaşanan olayların, günlük hayatta karşıma çıkabilecek olması yada bizzat hayatımda tecrübe edinmiş olduğum olaylara olan yakınlığı beni bu tarz eserlere yöneltmiştir. Ağlamak benim için hayattaki en zor şeylerden birisidir. Günlük yaşamımda, başıma ne gelirse gelsin iki damla gözyaşı akıtıp rahatlatamam kendimi. Günlük hayatımın aksine dram izlerken gözyaşlarıma hakim olamam ve her akan damlayla birlikte daha da fazla rahatladığımı hissederim. O yüzden ki ne zaman bir film izleyecek olsam önceliğim hep konusu dram olan filmler olmuştur. İzlediğim onca dram arasında en çok gözyaşı akıttığım, benim için başucu filmi niteliği taşıyan film Çağan Irmak’ın Babam ve Oğlum adlı eseridir. Babam ve Oğlum filmini vizyona girdiği ilk gün izleme şansı bulabilmiştim. Filmin vizyona girdiği yılda çocuk yaşta olmama rağmen o gün duyduğum heyecanı bugün bile çok net bir şekilde hatırlıyorum. Film vizyone girer girmez zaten bütün Türkiye’de büyük yankı uyandırmıştı ama benim için onu bambaşka kılan sebep sanırım o yıllarda sıkça şahit olmak zorunda kaldığım babam ve dedem arasında yaşanan kavgalardı. Az önce de belirttiğim gibi filmi ilk izlediğim zaman çocuk yaştaydım ve her çocuk gibi babamı gözümde dünyalara sığdıramaz, onu bir kahraman gibi görürdüm. Babam benim için bu kadar kıymetliyken, dedem ile babamın yaşadığı kavgalar bende derin yaralar bırakıyordu. İşte bu yüzden daha filmi izlemeden gözlerim doluydu zaten... İtiraf etmek gerekirse Babam ve Oğlum, gözyaşlarım kuruyana kadar ağladığım ilk film olmuştu benim için. Sanırım biraz bu durumun psikolojisinden biraz da bizim yaşantımıza benzeyen konusundan dolayı ne zaman fırsat bulsam bıkmadan sıkılmadan tekrar tekrar izledim. Ne zaman günlük yaşantımda sıkılıp, bunalıp, ağlamak isteyip de ağlayamasam sığındım Babam ve Oğlum’a... Bu yönüyle günlük hayatımda akıtamadığım gözyaşlarıma bir durak oldu Babam ve Oğlum. Çocuk yaşlarda izlemeye bağımlı olduğum film bana ergenliğim boyunca, lise hayatım boyunca stres ve dertlerimden arındığım bir çıkış kapısı oldu ve şuanda da olmaya devam ediyor. Yazıma başlamadan önce bir kez daha izledim filmi ve şuana kadar fark etmediğim bir şeyi fark ettim. Eskiden Babam ve Oğlum’u izlerken, Sadık’ın yerine babamı, Hüseyin’in yerine ise dedemi koyardım. Fakat şimdi Sadık’ın yerine kendimi, Hüseyin’in yerine de babamı koyuyorum ve film daha bir etkiliyor beni. Maalesef ki babam ile olan ilişkilimiz filmi ilk izlediğim zamana göre bir hayli farklı boyut aldı, babamı sığdıramadığım o koca dünya daraldı ve kahraman babam güç kaybetti... Fark ettim ki bu sebepler Babam ve Oğlum’u daha da kıymetli bir hale getirmiş benim için ve filmi her izleyişimde hissettiğim duygular sabit kalmamış, benimle birlikte büyümüş... Babam ve Oğlum filminin bana yaşattığı duygular, bütün hayatım boyunca yapmış olduğum film seçimlerini hep drama yönlendirmiştir. Özellikle Çağan Irmak’ın Babam ve Oğlum’dan sonra çıkan filmlerini vizyona girdiği ilk gün izlemeye çalıştım. Fakat ne Çağan Irmak’ın diğer filmleri ne de onca tavsiye üzerine izlediğim diğer filmler Babam ve Oğlum kadar etkilememiştir beni. Belki de beni bu kadar etkilemesinin sebebi filmin baş karakterlerinden biri olan Sadık’ta kendimi görmem, filmde yaşanan olayların duygularıma en derinden tercüman olmasıdır. Zaten sanat eserlerini değerli kılan en önemli özellik insanların duygularına tercüman olmaları değil midir. İnsanın 40 yıllık dostunun ortak olamadığı hissiyatlarını bazen bir film ömrün boyunca unutamayacağın bir şekilde vurmaz mı yüzüne?... Değişim Said Ay 21600861 Eskiden olan olaylara verdiğimiz tepkiler nedense farklı geliyor insanın gözüne. Hatırlıyorum da çocukluğumda ülkede bir şehit olduğu zaman haber programları güne şehit haberiyle başlar, ülkede neredeyse herkesin bundan haberi olurdu. Şehit sayısı arttığı zaman ise ülkede neredeyse milli yas ilan edilir, şehit cenazelerine on binlerce kişi giderdi ya da bir tecavüz vakası olduğu zaman; polisler sadece tecavüzcüyü değil, aynı zamanda akrabalarını da korurdu halkın linç tehlikesine karşı. Çocuk istismarı gibi alçakça bir suçta zaten aile de o karektersizi reddettiği için sadece suçlu korunurdu, o da polislerin keyfine kalmış. Şimdi ise ben de dahil bir kanıksama var toplumumuzda. Neredeyse her gün şehit oluyor. Duyuyor muyuz duymuyor muyuz, o bile belli değil. Her ay onlarca çocuk istismarı ortaya çıkıyor, ediyorsak bir küfür ediyoruz sonrası gene rutin hayat. Yüzlerce kadın tecavüze uğruyor, taciz ediliyor ya da zorla evlendiriliyor ama bizim tepkimiz olsa olsa kadınlara öncelikli ulaşım araçları veya sığınma evleri. Tepki? Yok! Peki ne bizi bu kadar hissizleştiren, bu denli bencilleştiren? Benim düşüncem, alışma olgusunun toplumu çok büyük derecede hissizleştirdiği yönünde. Nasıl kötü bir kokuyu belli bir süre sonra hissetmiyorsak, toplumun bize dayattığı acı gerçekleri de bir şekilde hissetmemeye başlıyoruz ama nasıl? Asıl üzerine gidilmesi gereken konu bence bu. Bir yerlerden kanımıza yâni beynimize uyuşturucu veriyorlar ama biz bunun ne olduğunun farkında bile değiliz. Meselâ bir ünlünün içinde olduğu bir taciz vakası olduğunu varsayalım. Öncelikle bu haber halka ulaşacak mı? Ulaşırsa nasıl anlatılacak veya nasıl anlaşılacak? Sonuçta tacize uğrayan kadın mı suçlu bulunacak yoksa gerçek suçlular mı ceza alacak? İşte biz bu soruları sormaya başladıysak, zaten o uyuşturucunun etkisindeyizdir toplum olarak. Bir hâkim, bir savcı nasıl sağlam olsun; bütün toplum uyuşmuş, düşünemiyorken. Peki kim bizi bu hâle getiren, ne bizi bu denli duygusuzlaştıran? İnsanların düşünmesine imkân vermeyecek bir şey olması lazım ki anlamamalılar ne olup bittiğini. Cep telefonları desem, onlar da olmasa zaten dünyadan tamamıyla bihaber yaşayacağız. İnternet desem, insan kullanması için bile bir donanıma sahip olmalı. Bilgisayar oyunları desem, ülkenin bu denli kötü duruma düşmesinin sebebi olamaz çünkü en fazla 35 yaşında olan insanlara hitâp ediyor ki sıkıntı daha büyük. Sık kullanmadığımdan mıdır yoksa sevmediğimden midir nedir aklıma en son geldi ama asıl suçluyu buldum galiba: Televizyon! Birçok insanın ben daha doğmadan önce tanıştığı televizyon; ilk çıktığı zamandan beri ilgiyle takip edilmiş, çoğu evde başköşeyi çoktan kapmış, maddi durumu iyi olmayan ailelerde bile buzdolabı ile aynı muameleyi gören bir teknolojik alet bana göre. Bu alet her evde masumane bir şekilde yerinde dursa da televizyonun teşkil ettiği tehlikenin boyutlarını, günümüz bencil ve duygusuz insanına bakarak çok net anlayabiliyoruz. Sadece kumandadan bir-iki tuşa basılarak hiçbir bilgi birikimi ve yetenek gerektirmeksizin kullanabilen bu alet; insanların düşünmesine olanak tanımamakla beraber, içerdiği kanallarda aşılanmak istenen fikirlerin insanlara hiçbir filtreden geçmeksizin ulaşmasına olanak tanıyor. Bu denli tehlikeli bir aletin 6 aylık çocuktan 90 yaşındaki dedeye nineye kadar hiçbir denetleme olmaksızın ulaşması, insanların fikri yapılarında ve fiili davranışlarında değişime illaki yol açacaktır ki açtı da. İşte en başta değindiğim tepkilerimizdeki değişimin asıl sebebi televizyon ve içerikleri. İnsanların uyuması ve tepkisizleşmesi sayesinde azalan bu tepkiler, gelecekte tam olarak normal karşılanmaya başlarsa hiç şaşırmayın. Bu olayın devamı da zaten bu. SAVAŞSIZ YAŞANMAZ Savaş tarihi neredeyse insanlık tarihi ile aynı yaştadır. İnsan nereye giderse gitsin, kavga edecek birilerini mutlaka bulmuştur, bulamasa da kendisi kendine hayali düşmanlar yaratıp onlarla savaşmıştır. Savaşın böylesine insanla birleşmiş olması, savaşın insan ruhunda, doğasında var olduğunu düşündürüyor. Öyle olduğunu kabul etsek bile, peki hangi sebeplerden çıkıyor bunca savaş, hangi sebep uğruna ölüyor sayısız insan? Dünya tarihi iki büyük cihan harbinin yanında sayılamayacak derece irili ufaklı savaşlarla doludur. İlk savaşlar bireyler arasındaki küçük kavgalardan çıkmış olsa da bunları kabileler arası ve daha sonra ülkeler arası savaşlar takip etmiş ve nihayetinde dünya savaşları bütün dünya halklarını kasıp kavuran bir fırtına haline gelmiştir. Kişiler arası ilk kavgaların kıskançlıktan, hırs ve ihtirastan çıkmış olmasının muhtemel olması ile birlikte kesin sebeplerini belirlemek mümkün değildir. Fakat kavgaların büyümesi ve savaşlara dönüşmesi, artık toplumların veya ulusların olaylara dahil olduğu anlamına geldiği için birçok savaşı bazı sebepler üzerine oturtmak mümkün oluyor. Örneğin kabileler arası ilk savaşlara bakıldığında, yaşam alanı, doğal kaynakların paylaşılması ya belirli bir bölgeye hâkimiyet kurma gibi sebeplerin savaşlara yol açtığını görmek mümkün. Dünya nüfusunun artmasıyla birlikte bu kabileler arası savaşlar yerini daha büyük çapta ülkeler ya da milletler arası savaşlara bırakmış ama sebepler büyük bir değişikliğe uğramamıştır. Daha önceleri sadece yaşam alanı olarak seçilen topraklar için savaşlar yapılırken, devletlerin ortaya çıkmasıyla birlikte topraklarını mümkün olabildiğince artırmak için savaşlar yapılmaya başlanmıştır. Toprak zenginlik demek olduğu içindir ki uğrunda arkasında çok ciddi enkazlar bırakan savaşlar yaşanmıştır. 1206 – 1368 yılları arasında yaşanan, Avrupa ve Asya kıtalarını kapsayan Moğol istilâları ardında otuz milyon ölü ve yakılıp yıkılmış iki kıta bırakmıştır. Savaşların veya savaş içeren olayların – fetihler, işgaller- etkisi insanlık tarihi üzerinde öylesine etkili olmuştur ki bugün hala tarihi çağlara ayırırken onları kullanırız. Orta çağı kapatıp Yeni Çağ’ı açan İstanbul’un fethi, Yeni Çağ’ı kapatıp Yakın Çağ’ı Fransız Devrimi insanlık hafızasında sağlam yer edinmiş bu olaylara birer örnektir. Barış ve toplumlar arası uzlaşı, tarihte hiçbir zaman olmadığı kadar, bugün ön plana çıkarılmaktadır. Fakat bunun savaşları ya da toplumsal anlaşmazlıkları önlediği söylenemez. Yakın tarihte gerçekleşen Kırım olayları, bugün hala devam etmekte olan Suriye iç savaşı, terör örgütlerinin sonu gelmez vahşi eylemleri savaşların insan var oldukça devam edeceği gerçeğini tüm çıplaklığıyla gözler önüne sermektedir. Yazar E. Hemingway’in Silahlara Veda isimli kitabında da belirttiği gibi “Dünyada olup da öldürmemenin ya öldürülmemenin olanağı yoktur.” Yazarın kendi gerçek hayatını hikâyeleştirdiği bu romanda aslında çoğu savaş mensubunun neden savaştığı hakkında bir düşüncelerinin olmadığı açıkça vurgulanmakta. Romanın ana karakterinin gönüllü olarak II. Dünya Savaşı’na katılması fakat savaşın getirdiği yıkımla karşılaştığında ne denli yanlış yaptığını anlaması, savaş yanlılarının bile gerçekte savaşmak için bir nedene ihtiyaç duymadığının bir kanıtıdır. Bu da demek oluyor ki insanın aslında savaşmak için bir sebebe ya da itici bir güce ihtiyacı yoktur, eline bir silah aldığı zaman yanındakini dost karşısındakini düşman olarak görecek kadar basit bir ruh yapısına sahiptir insan. Her ne kadar barıştan, refah ve mutluktan konuşursak konuşalım, istediğimiz önlemleri alıp istediğimiz anlaşmaları imzalayalım; tarih gösteriyor ki savaş insanlığın ayrılmaz bir parçasıdır. Dünya üzerinde tek bir insan kalana dek savaşlar, yıkımlar, acılar ve ölümler devam edecektir. Burak SARI TURK 101 - 10 PARANTEZİN İÇİNDEKİ ÇİZGİNedir ölüm? Kalbimizin kan pompalamaktan vazgeçmesi mi, beynimizin çalışmaktan sıkılması mı, ruhumuzun artık gitmeyi arzu etmesi mi yoksa bedenimizin soğumak istemesi mi? İnsanlar neden ölür? Gerçekten gitmek isterler mi yoksa gitmek zorunda mı bırakılırlar? Ölüm kendi gibi soğuk bir kelime. Kimi için uçsuz bucaksız bir kara delik gibi, kimi içinse bulutların üstü. Dört harfli basit bir kelime aslında ama kalbimizde yarattığı ağırlık, insanlara bıraktığı keder tersine çok ağır. Belki ölen kişi bir şey hissetmiyor ama etrafındaki herkes acı çekiyor. Hatırlıyorum da küçükken şakacıktan ağlamak istesem hep ailemi kaybettiğimi düşünürdüm. Çocukken fark etmiyorsun aslında ne kadar korkunç şeyler düşündüğünü ama o zamanlar umursamazdım. Büyüdükçe ölümden değil de insanlar için ölü olmaktan korktum. Ben gidersem beni sevenler ne yapar diye düşündüm, korkmaya devam ettim. Şimdi ise hepsinden korkuyorum sanırım. İlkokul birinci sınıfla ilgili aklımda en net kalan anı son hayat bilgisi dersiydi. Defterimin sonunda öğretmenimin söylediği şu cümle yazıyordu: İnsanlar doğar, yaşar ve ölürler. O zaman insan hayatının bir sonu olduğunu öğrenmiştim. Keşke zamanı durdurabilsek diye düşünmüştüm. Biz her zamanki gibi yaşayalım ama asla yaşlanmayalım, hep aynı kalalım, kimse ölmesin demiştim. Büyümekten kaçıp durdum yıllarca, sonradan öğrendim kaçamayacağımı ne yaparsam yapayım zamanın beni bulacağını. Öleceğini kabullendikten sonra insanların hayatı çok değişmiyor bence. Sonuçta ölüm denen şeyi bilen herkes bir gün öleceğinin de farkında. Bir gün kelimesinin belirsizliği insanların hayatının değişmemesini sağlıyor. Peki ya ne zaman öleceğini bilen insanlar, onlar ne hissediyor? Bir insan öleceğini hissederken nasıl yaşamaya devam edebilir? Ne acı şey vaktim geldi artık deyip ölümü beklemek. Ne acı şey hastane yatağında ne zaman soğuyacağını düşünmek. Ve ne kadar acı verici gece yarısı çalan telefonlar. Ölüm kimisi için planlanan bir şey, son amaç, kimisi için bir anda gelen telefon, sirenleri duyulan bir ambulans, kimisi için de tesadüf. İsteyerek veya istemeyerek, tesadüfen ya da bir şey sonucunda hepimiz ölüyoruz, öleceğiz. Sonunda bizden dünyaya sadece soğuk bir mermer kalacak. Hatırlanmak için son umudumuz, mezar taşı. Koca bir hayatı sığdırdığımız yıllar ve adımız, kimliğimiz. "Adı, soyadı Açılır parantez Doğduğu yıl, çizgi, öldüğü yıl, bitti Kapanır, parantez. Parantezin içindeki çizgi Ne varsa orda Ümidi, korkusu, gözyaşı, sevinci Ne varsa orada." (sayfa 56) demiş Behçet Necatigil "Kitaplarda Ölmek" adlı şiirinde. Bir mezar taşına adı ve yaşadığı yıl aralığı yazılarak noktalanıyor bir insanın hayatı. Şairin de dediği gibi aslında o küçük çizgide, yaşanan tüm mutluluklar, üzüntüler, aşklar, gözyaşları... Bir ömür, sonunda çizgiye dönüşüyor. Doğum tarihiyle güneş açmış, ölüm tarihiyle sıkıştırılıp bir tarafı kapatılmış çizgi. Ölüm aslında ilginç bir kavram. Bazılarımız için korkutucu bir şey olsa da başka insanlar için kurtuluş, rahatlama. Hepimiz için son durak olsa da ölüm kimimiz isteyerek o trene biniyoruz. Varış noktalarımız aynı ama gidiş şekillerimiz farklı. Bazen insanlar erken gitmeyi seçiyorlar. Son durak en ulaşılabilir, en güzel yer gibi geliyor onlara. Yolculuğun zorluklarından, engellerinden bıkan insanlar yorulduklarında durakları es geçmeyi seçiyorlar. Sonunda da bu dünyadan gidiyorlar. Herkesin korktuğu bir şeyi isteyerek seçmek... Ne kadar hüzün dolu aslında. Ölmeyi seçmenin iyi bir tarafı var mı ki? Keşke gerçekten hepimiz yaşamayı sevebilsek, hayatta olmaktan mutlu olsak. Sonuçta her hayatın sonunda ölüm var biz istesek de istemesek de. Başımıza ne gelirse gelsin, nasıl bir hayat yaşarsak yaşayalım hepimizin sonu aynı. Milyonlarca ruh, milyonlarca hayat, tek bir son. Kaynakça: Necatigil, Behçet. Arada. sayfa 56. Varlık Yayınları. Zeynep ElmalıdağMAZİDE KALANLAR Mazide kalanlar… Aklıma nedense ilk mektup ve postacılar geliyor. Benim jenerasyonumun ucundan bile yakalayamadığı sadece Türkçe derslerinde nasıl yazılması gerektiğini öğrendiğimiz günümüzün e-postası. Bu basite indirgenmiş tanımı bir kenara koyarsak, mektup tam kelime anlamıyla ‘’bir şey haber vermek, sormak, istemek veya duyguları bildirmek için birine çoğunlukla posta yoluyla gönderilen, zarfa konulmuş yazılı kâğıt’. Malum artık her şey çok hızlı ve kolay, mektuplaşmak da demode kalan bir haberleşme yöntemi olarak kaldı. Herkes gibi ben de telefonum elimde whatsapp , imessage ve email derken geçen gün raﬂarda dikkatimi ‘’Biz Mektup Yazardık!’’çekti ve bana bir çok şeyi farkettirdi. Bunlardan biri de mektuplaşmanın değeri… Ayrıca ‘’Biz Mektup Yazardık!’’la Bedri Rahmi Eyüboğlunu ve yazılarını biraz daha araştırma şansım oldu böylece 64 yılı ne kadar sanat dolu geçirdiğini de anladım. Bir yanda babasından Batı kültürünü diğer yanda annesinden Anadolu kültürünü alan Eyüboğlu’nun edebiyatının da ne kadar harmanlanmış olduğunu anladım. Konumuza geri dönersek şahsen her ne kadar sadece elle sayılacak kadar mektuplaşsam da o işin ciddiyetinin hiçbir şey de olmadığını gördüm. Çünkü artık bir ‘’tık’’la herkes dünya üzerinde istediği herkese ister iyi ister kötü bir şey yazar oldu. Eee, bu kolaylık da işi biraz cıvıklaştırdı. Hızdan ve işin ciddiyetinin kalmadığından söz etmişken, yeni jenerasyonun içinde bulunduğu sosyal medyadan da bahsedelim. Hazırsanız başlıyorum! Önce bir hesap kurma, sonra proﬁl fotoğrafı, kısaca kendin hakkında bilgiyi de yazdın mı hop hazır sana kullanıcağın proﬁlin. Yanlış anlamayın bu mektupla sosyal medya karşılaştırması değil sadece sosyal ağların artık günlük hayatımızda mektubun yerini aldığı için bahsetmek de fayda olduğunu düşünüyorum.Bu bilgi akışının içinde kaybolmak üzere olan bir birey olarak o sakin, huzurlu günlerde yaşamak isterdim. Çünkü dönemimizde artık bu biraz zorunluluk eğer sosyal medyada yoksan ve bütün arkadaşların o mecraları kullanıyorsa, günlük hayatta bazı konulardan bihaber, sohbetlerden yoksun kalıyorsun. Halbuki çok değil yakın geçmişe gidersek sanki her şey daha masum şimdiye nazaran. Aşklar da arkadaşlıklar da… ’’Kim ne yapmış, neredeymiş, kiminleymiş?’’ bilgisinin farkında olmadan yarattığı depresyon, haliyle zaman zaman insanı allak bulak da ediyor. Ben kısa mesajlar yerine uzun uzun düşülmüş mektuplar almak isterdim. Zeynep ElmalıdağYani demek istediğim şu ki günümüzün hastalığı ister sosyal medya olsun ister mektup yazmayı bırakışımız veya başka bir şey olsun bizi asıl bitiren kaybettiğimiz değerlerimiz. Yavaş yavaş toplumumuz ve kültürlerimizden uzaklaşıyoruz. Mesela bayramlarımız bile şimdi sadece tatil için birer fırsat oldu. Maddi değerlerin peşinde koştukça manevi değerleri kaybeder olduk. En küçük örnek artık yan komşumuzu bile tanımaz olduk, bu ve bunun gibi her örnek aslında bizim sadece kültürel değil insani değerlerimizi de kaybettiğimizi gösteriyor. En kötüsü de biz yavaştan kendimizi de kaybeder olduk yorgunuz, yalnızız ve mutsuzuz… Bütün bunlar fazla depresif gelebilir size ama maalesef öyle, mutlu değiliz. Sokakta tanıdığımız bir simayı bile görsek yüzümüzde gülümseme olmuyor bunun nedeni de hızlı yaşamamız, bazen bir teşekkürü bile fazla görmemiz. Demek istediğim şu ki belki içimizdeki hoşgörüyü biraz daha ortaya çıkarıp insanlara sevgi ve saygıyla yaklaşırsak kaybettiğimiz toplumsal değerleri tekrar kazanabiliriz. KAYNAKÇA ‘’Biz Mektup Yazardık!’’, Bedri Rahmi Eyüboğlu ve Çağdaşlarından Mektuplar/Hughette Eyüboğlu, haz.( Türkiye İş Bankası Kültür Yayınları 2015 ) Fotoğraf: http://www.kulturelmasi.com/bedri-rahmi-eyuboglu-ve-cagdaslarindan-mektuplar-biz-mektup-yazardik-sergisinde/ Ayla Cermen Tüfekçi’nin sözü: http://www.edebiyatevi.com/yazi/137279_toplum-olarak-kaybettigimiz-degerler.html Mektup kelime anlamı:http://www.tdk.gov.tr/index.php?option=com_gts&arama=gts&guid=TDK.GTS.58eb85d051eff6.84142163 Varlığımıza Yenik Düşen Lütuf: Toprak Siz hiç klasik müziklerin veya piyano resitallerinin isimlerini nasıl aldıklarını düşündünüz mü? Ya da şöyle değiştireyim sorumu: Vivaldi’nin “Dört Mevsim” parçasını dinlerken ilk yirmi dakikada baharı hissedebiliyor musunuz? Açıkçası ben çok fazla dinlerim bu tür sözsüz parçaları ama hiçbir zaman isimlerinin anlamlarını yakalayamamışımdır. Sırf melodilerine ve bu mükemmel parçaların yaratıcılarına hayran olduğum için dinlerim her birini. Fakat aralarında bir tanesi vardır ki, gururla söylüyorum yaratıcısı Türk’tür, en fazla beş kere dinledikten sonra “Bu parçanın adı “Kara Toprak” olmalı.” demekten kendinizi alamıyorsunuz. Bence bunun tek nedeni vardır o da şudur: Başka hiçbir şey insanın nereden gelip nerede, nasıl yaşayıp ve nereye döneceğini bu kadar güzel anlatamaz. Bir insan ömrünü, Fazıl Say’ın da yaptığı gibi, altı dakikaya sığdırırsak üç ana parçanın meydana geldiğini görürüz: Topraktan gelip onu öğrenmek, toprak üstünde varoluş savaşı vermek ve eninde sonunda toprağa dönmek. İnsanı insana anlatan eşsiz parçanın melodisi hâlâ kulaklarımdayken biraz açmak istiyorum bu ana parçaları. İnsan topraktan var olmuştur; ya da en azından biz öyle kabul ediyoruz. Bence basit düşünürsek topraktan gelişimizi kabul etmek çok da zor olmaz. İnsan toprağın şekil almış hali gibidir: İçinde kendisine yararlı olsa da zararlı olsa da birçok şeyi barındırıp bunu dışarıdan bakan hiçbir canlıya belli etmez, ta ki kendi isteyinceye kadar. Yeni doğmuş bir bebek, insan eli değmemiş bir toprak gibidir. Dünyanın sahip olduğu ve belki de büyüdüğü zaman kendisinin neden olacağı bütün kötülüklerden habersizdir, tertemizdir. Aslında insan-toprak benzerliğine derin derin bakarsak toprağa nasıl bir hakarette bulunduğumuzu maalesef ki görebiliriz. Çünkü insan, kendisi ve geldiği yer olarak kabul ettiği toprak başta olmak üzere dünyadaki bütün çirkinleşmeye mahkum bırakılmış eserlerin vahşi yaratıcısıdır. Fakat insan bunu kabul etmez. Etse bile görmezden gelir, üstünü kapatır. Çünkü insanın tohumunda vardır hatalarını bahanelerle veya iyi şeylere dayandırarak kapatmak. Bu yüzden kendi elleriyle kirlettiği toprağı “varoluş için yaptık” gibi bir bahaneyle kapatırken suçlayamıyoruz insanı. Aslına bakarsak haksız da değildi âdemoğlu. Kendini ayakta tutabilmek için, önce buğday ekip toprağın ona sunduğu binbir türlü zenginliklerinden yararlandı. Karnını doyurdu, parasını kazandı. Sonra ağaçları kesip toprağı güçsüz bırakıp koca gri bloklar dikti üstüne. Barınmak için yaptığını söyledi insanoğlu, haksız da değildi. Çok değil, çok çok fazlaydılar; hep birlikte yaşayabilmek için yaptı toprağın üstüne apartmanları. Ülkesini ayakta tutabilmek için başka ülkelerin topraklarını zehirledi atom bombalarıyla. Kanla yıkadı toprağı. Yine kendine göre haklıydı insan. Yaşamak için yapmak zorundayım diyordu; sanki bu dünyadan hiç göçmeyecekmiş gibi, o toprağın altına girmeyecekmiş gibi… Yitip gittikten sonra onu kendi annesi gibi sarıp sarmalayacak toprağı yine yine ve yine kirletti. Fakat ne yapabilirdi ki, her gün öleceğini düşünerek yaşayamazdı. En azından iyi hatırlanmak istiyordu kendi ırkı tarafından. “Varoluş için savaştı.” desinler istiyordu ve yine haklıydı insan. Sonunda bir gün, iyice yaşlandığını hissetti. Nedendir bilmem, insanlar yaşlandığında genellikle toprakla uğraşmaya eğilimli olurlar. Bu geri dönüş için bir adım mı, yoksa insanın hissedemediği bir pişmanlık dürtüsü mü emin olamıyorum. Emin olduğum bir şey var o da insanın toprağa dokundukça huzur bulmasıdır. Nasıl, ne için gelirse gelsin toprak her zaman kabul eder onu. Bulduğu bu derin ve karşılıksız huzura, adeta kaybettiği oyuncağını bulan çocuğun oyuncağına sarıldığı gibi sarılır ve kalan ömrünü toprağa bağlar insan. Bence insan her zaman bilir toprağın ne kadar huzurlu, ne kadar ender bir lütuf olduğunu; fakat varoluşu için savaşmaktan vakit bulamadığını bahane eder. Ve, yine kendine göre haklıdır insan. Özge Güngör Birinci fotoğraf: yeraltidunya.blogspot.com.tr İkinci fotoğraf: www.siirzamani.org İREM ÜNAY 21402153 BAŞAK BERNA CORDAN 1 13.12.2014 SECTION 15 ACILARDIR İNSANI İ İ Ş İH SS ZLE T REN 1903 senesi, Cumhuriyet bile daha kurulmamış, küçük bir çocuk, düşünceli, soğuk, sanki ruhundan arınmış gibi. Sıkışmış mı, yalnız mı yoksa bir şeyler mi çözmeye çalışıyor kendi içinde. İç dünyası da onun hayata yaban kalmasına sebep olmuş sanki. Ölümdü aslında onu olgunlaştıran, hayata karşı duruşunu daha dokuz yaşında değiştiren, onurlu ve gururlu yapan. Parmağının kopması hiç mi üzmez insanı, hiç mi canını yakmaz, yoksa çok daha büyük acılar mı unutturur o kopuk parmağın acısını? Ha 9 yaşında ha 79 yanında, hiç fark etmez, her insan korkar anne ve babasının ölüsünden, bazıları hiç belli etmez ama bütün duygular gibi korkuyu da içinde yaşar. Cesaretti aslında onu yıllarca ayakta tutan, güvenebileceği kimse olmadan kendi ayakları üzerinde durabilmesini sağlayan. Yetişkinlerin gösteremediği olgunluğu her durumda gösterebilmesidir onu asıl farklı yapan. ÜNAY, 2 Bir insanın anne ve babasının gösterebileceği sevgiyi başka bir insanın tamamlaması çok zor neredeyse imkânsızdır. Kaymakamın da evlatlık çağrısı da bir sahiplenmeydi aslında Yusuf için fakat kimsenin anne ve babasının yerini dolduramayacağını o da biliyordu başından beri. Hayatı ölümlerle doluydu Kuyucaklı Yusuf’un, ebeveynlerinin ardından Selahattin Bey ve sonradan canından çok sevdiği Muazzez’ in ölümü. İyice hissizleşmişti artık, duygularından arınmış soğukkanlı bir biçimde Muazzez’i kendi elleriyle toprağa gömdü. Hayattan soğumaya yaşadıkların neden olmaz sadece. Çevrendeki insanlar, bulunduğun ortamın koşulları da seni bir şekilde yalnızlaştırmaya, isyankâr biri olmaya iter. İnsanları birbirinden farklı kılan özelliklerin eğitim düzeylerinden ziyade maddi durumları olduğunu fark edince sen de istemezsin elin kalem tutsun. Zengin bir ailenin çocuğunun yaşadığı özgürlük sınırsızdır aslında. Ailesi tarafından bir kızın namusuna girme dâhil her konuda desteklenmesi ve kendiyle ilgili övüneceği tek şeyin ailesinin parası olması da o kişiye her şeyi elde etme isteği ve gücünü verir ve zaten bozuk olan toplum yapısının daha da kötüye gitmesine neden olur. Erkeklerin belli bir yaşa gelip hayatın bütün güzelliklerini tattıktan sonra, yalnızca yatağa girdiklerinde yanlarında sıcak bir vücut bulunsun diye yaptıkları evlilikler kadın ve erkeğin eşit şartlarda yaşamadıkları, ortak bir paylaşımlarının olmadığı, hiçbir duygu belirtisine kapılmadan gerçekleşir. Evlenilen kadının da kadın değil de henüz gözü açılmamış, hayattan bihaber, küçük bir kız çocuğu olma koşulu da göz önünde bulundurulmaktadır. Erkekler hayatı olabildiğince sınırsız yaşayabiliyorken kadınlar neden kapalı bir kutu içerisinde hapsolmak zorunda? Yusuf’un kapalı büyüyen ve yaşanması gereken birtakım güzellikleri elde edemeyen üvey annesi Şahide’ de de para hırsı ve bencillik öne çıkar. Biricik kızı Muazzez’i de para ile satmaya çalışarak kendi kaderini ya da daha kötüsünü yaşatmak ÜNAY, 2 istemiştir aslında kızına. Sevdiği adamla evlenmiştir, evet ama sevgi kilometreleri aşamıyor ne yazık ki. Sonunda o da annesinin para hırsının bir esiri olup bir hiç uğruna üst sınıf insanların eğlence malzemesi olur, kocasının onu o halde görünce ne duruma düşeceğini tahmin bile edemeden. Kimse mutlu değil aslında, hayat erkeklerin de lehine zar atmıyor göründüğü gibi. Evlilikle beraber onlar da değişir, bir miskinliğe bürünürler adeta, bütün arzularından vazgeçip onlar da teslim olurlar her türlü zorluğu içinde barındıran hayata. Karı da koca da mutlu olmayınca, ev ortamı da çatışma içerisinde oluyor haliyle, bu da çocukların yetişme tarzını olumsuz etkiliyor, sonunda kendinden ve dünyadan habersiz, iyi bir eğitim almamış, toplumun gelecekteki refah düzeyini düşürecek insanlar oluşuyor. Toplumdaki birtakım düzensizlik ve aksaklıklar masum ve iyi niyetli insanların da yavaş yavaş sömürülmesine ve yok olmasına sebebiyet verir. Kendilerini herkesten üstün gören sınıf, zaten yoksul olan insanları kendilerine kasıtlı olarak borçlandırarak ellerinde ne varsa alır, hatta insanlarını canlarının bir parçasını, kızlarını bile parayla satın alabilecekleri hissine kapılırlar. Ulaşama duygusu da onların besin kaynağıdır aslında, amaçlarına ulaşmak için her türlü yolu denerler. Elbette, yozlaşmış bir toplumdaki her güçlü insan gibi sonunda istediklerini elde ederler. KAYNAKÇA Ali, Sabahattin, 48. Baskı. İstanbul: Yapı Kredi Yayınları, 2011 Serkan DOĞAN YALNIZLIK ve BAŞARI Yalnızlık, başarı getirir mi? Başarılı insanlar yalnız olmak zorunda mıdır? Bu sorulara cevap vermek göründüğü kadar kolay değildir. Her şeyden önce yalnızlığın herkesçe kabul edilen kesin bir tanımı yoktur. Kişiden kişiye göre değişir yalnızlığın manası. Nitekim yazar bu kitapta, kendi algıladığı biçimde yalnızlığın tanımını yapıyor. Dolayısıyla bu sorulara herkes birbirinden farklı cevap verecektir. Bazıları yalnızlıkla başarının ne alakası var canım diyebilirken, bazıları yalnızlık başarıyı getirir diyebilir. Ben ise biraz kendi özgeçmişimden bazı sahneler sunup kendi tanımlarıma açıklık getireceğim. 8 yaşındayken, arkadaşlarımla dışarıda çok seyrek olarak oynardım ve evden fazla dışarı çıkmazdım. Doğrusu hiç istemiyordum dışarı çıkmak. Ortada bir tercih, bir irade var yani. Ortada 2 seçenek var ve ben dışarı çıkıp oynamamayı seçiyordum. Öte yandan bir şeylerle de uğraşmam gerek. Babamın dediğine göre kitaplıktan en ilginç bulduğum kitapları alıp saatlerce okuyormuşum ve akşamları hararetli tartışma programları izlemeyi seviyormuşum. Doğal olarak o yaştaki bir çocuğun ağır kitaplar okuması ve okuduğunu anlaması beklenemez. Anlamak önemli değil zaten, önemli olan anlamaya çalışmak. Bu bir olgunluk göstergesidir. Sanırım lisede edebiyat öğretmenim bana sen çok olgun Serkan demesinin altında çocukken edindiğim bu alışkanlıklar yatar. Lisedeyken karşıma çıkan Matematik Dünyası adlı dergiyi bir anlık gaflete düşüp aldığımda hayatımın 180 derece değişeceğini tahmin edemezdim. Bu dergi bana modern matematiğin yanında tek başına kalmayı sorgulamayı, düşünmeyi ve olaylar ve düşünceler karşısında nasıl bir tavır takınmam gerektiğini öğretti. Tek başıma kalıp yazıları okurdum. Ben de bana öğretilmeye çalışılan her bilgiyi temeline kadar sorguladım, özellikle deney ve gözlem içeren dersleri. Doğal olarak bu tavrı takınarak diğer arkadaşlarımdan daha iyi anlıyordum. Daha açık konuşmak gerekirse okuldakiler anlamanın gerçek manası nedir bilmiyorlardı. Bense anlayıp anlamadığımı kolayca anlayabiliyordum. Bundan dolayı karşıma bir problem çıktığında, bu problemin nedenleri nedir? Sonuçları nedir? Bu problemi nasıl çözmek gerekir? Bu sorular arasındaki bağlantıları görebiliyorum. Dolayısıyla problemi çözmeye diğerlerine göre daha yakınım. Bu problem her ne ile alakalı olursa olsun. 21. yüzyılda bilgiye ulaşım çok kolay olduğundan, bir şeyler bilmek sizi daha ileri taşımaz. Öne çıkabilmek için daha farklı becerilere sahip olmalısınız. Herkes bilgiye sahiptir, ama çok azı bilgiye yorumlama yeteneğine sahiptir. Dolayısıyla iş hayatında ve akademik hayatta fark yaratmak istiyorsanız bilgiyi yorumlamayı, problem çözmeyi, iki bilgi arasında ilişki kurmak gibi meziyetleriniz olmalı. Kısacası analitik düşünmeyi öğrenmelisiniz. Düşünmek, yalnız kalmak demektir. Saatlerce masa başında oturup bir olay, bir problem, bir fikir üzerine düşünmek belki gereksiz gelebilir size, ama beyninizi düşünmeye itmenin en etkili yollarından biridir. Siz ve zihniniz dışında kimse yok. İlk başta bunu başarmanız çok zor ama eğer bir kere yalnız kalıp aklınızla konuşmaktan zevk aldınız mı bir daha bırakamazsınız tecrübeyle sabit. Elinizi kaldırın dersem elinizi kaldırırsınız. Başınızı çevirin dersem başınızı çevirirsiniz, ama düşünün dediğim zaman ne yapacaksınız? Nasıl düşünür ki insan? İnanın bu sorunun cevabını ben de bilmiyorum. Zaten cevabını bilsem bu konu hakkında bir kitap yazardım herkes öğrenirdi. Düşünmek iradeden bağımsız bir şeydir. Büyük filozofların ve bilim adamlarının hayatlarına baktığımızda zamanlarının çoğunu yalnız geçirdiklerini görürüz. Hiç şüphe yok ki başarılarının ve ünlerinin sebebi düşünmek için yalnız kalmalarında. Yazımı George Bernard Shaw ‘a ait bir sözle bitiriyorum :“Yılda üç veya dört kereden fazla düşünen çok az kişi vardır. Size bunu söyleyen ben bile ünümü haftada iki veya üç kez düşünmekle yapmışımdır.” ADALETİ HAYAL ET Her gün, dünyanın her bir yanında, sayısız suç işleniyor. Her gün, her ülkede, onlarca duruşma oluyor, onlarca dava açılıyor ve onlarcası da kapanıyor. Suçlu bulunan bir sürü insan, “adalet” böyle dedi diye, cezaevlerine giriyor. “Adalet” elçiliği yapan insanlar, başka insanların kaderlerini belirliyorlar. Adalet dünyamıza öylesine işlemiş ki, insan hayatının en önemli unsurlarından biri haline gelmiş. Bu kadar önemli bir unsurun, doğal olarak, büyük bir ciddiyetle korunması gerekiyor o halde. Peki, adalet, gerçekten de hak ettiği şekilde korunan, ciddiyetle tartılan bir unsur mu? Herkes hak ettiği adaleti buluyor mu? Bu sorular, Death Note: Başka Bir Defter adlı kitabı okuduktan sonra aklımı kurcalamış ve lisede geçirdiğim uzun bir dönem boyunca kişiliğimin hangi yöne doğru evirileceğini kararsızlaştırmıştır. Hayatımda lise döneminde yaşadığım kadar kararsızlık yaşamadım. Kişisel gelişimimin ön planda olduğu bu dönemde, kişiliğimin yapıtaşları üstüne eklenen her bir tuğla, beni farklı düşüncelere sevk ediyordu. Bazen, bir gün tamamen bir fikri desteklerken, diğer gün o fikrin karşıtını destekliyordum. Kişiliğime sağlam bir şekilde yerleşen bu konulardan biri de “adalet” konusuydu. Kitabı okumamla birlikte, kitaptaki karşıt iki fikir arasında savrulup durdum. Ünlü dedektif L, ana karakter, ideal bir dünyada yaşadığımızı farz ederek adaletin iyileri korumak, kötüleri cezalandırmak olduğunu savunuyordu. Suçluların yakalanıp, adalete teslim edilmesi gerektiğine inanıyordu. Onun için adalet, suçluları yakalamaktan ibaretti çünkü yargılama yapmanın kendi görevi olmadığını düşünüyordu. Bu düşüncenin, nereden bakarsam bakayım günümüz toplumuna sorulduğunda genelinin sığınacağı bir düşünce olduğunu düşünüyorum. İnsanlar, topluma iyi gözükmek istiyor ve toplumun geneli şu an bunu iyi kabul ediyor. Oysa Kira, L’in peşinden koştuğu, yakalanamayan “suçlu” daha farklı bir düşünceye sahipti. Ona göre adalet, kendisiydi. Adalet suç işleyenleri öldürmekti. Dünyadaki suç oranları azaldığında doğru bir iş yaptığını düşünüyordu. Bazen kendimi bu düşüncenin doğru olması çekiciliğinden alamıyorum. Bu öyle bir düşünce ki, çoğu toplumsal norma meydan okuyor ve aslında insanların içlerinde yatan, açığa çıkarılmaktan korkan duyguları ortaya çıkartıyor. Adalet diyoruz fakat adaleti kim, nasıl belirleyebilir ki? Adaletin sınırları olabilir mi? Bir insana göre suç olan bir şey, diğerine göre suç olmayabilir. Herkese göre suç olan bir eylemin cezası, herkese göre aynı olmayabilir. Bence ortak bir adalet anlayışı yoktur, olamaz da. Bu da aklıma şu soruyu getiriyor, “o halde adalet, sadece Tanrı’nın kullanabileceği bir olgu mu?” İlerleyen zamanlarda Kira da, kendisine Tanrı diyor. Adaleti Tanrı olarak görüyor. Aslında tek istediği dünyaya gerçek adaleti getirmek. Bu şartlar altında, L’in Kira’yı yakalamak istemesi doğru mu? Aslında derinlemesine incelediğimde, adaleti belirleyemeyeceğimiz sonucuna varıyorum. İdeal bir dünyada olsak, adalet sistemi, her kişinin durumuna özel olarak ayrı bir şekilde oluşturulmuş olsa, L’in yöntemi mantıklı geliyor. O zaman adaleti biz belirleyemeyiz, bizim birilerini yargılama hakkımız olmaz çünkü o zaman adaleti yerine getiren insanlar vardır. O zaman suçluları öldürmek bile suçtur, onların bu sonucu hak ettiklerine biz karar veremeyiz zira. Ancak şu da bir gerçektir ki, böyle ideal bir dünya olma ihtimali yoktur. Biz, ideal olmayan bir dünyada yaşıyoruz ve Kira’da dünyayı idealleştirmek için, ideal olmayan yolları kullanmaya çalıştı. Belki de yapmamız gereken ideallerimize ulaşmak için, bu yolda ideal olmayan şekilde hareket etmektir. Belki de ideallik, ulaşılmazlıktır. Ne olursa olsun, şu an bulunduğumuz dünyada, adalet ideal değildir. O halde, neyin adil olup neyin olmadığını kim belirleyebilir? Ali Utku TURHAN Isin, Nisio. Death Note: Başka Bir Defter: Los Angeles BB Cinayetleri. VIZ Media LLC, 2006. “YÜREĞİNİZ, YUMRUĞUNUZ BÜYÜKLÜĞÜNDE BİR SİLAHTIR” Küçükken anneme yaşadığımız hayatı anlamsız bulduğumu söylerdim. Hayatta kalma arzusunu hiç hissetmeden, ölmekten korkmadan ve hep mutlu olmaya çalışarak nasıl yaşadığını iddia edebilirdi ki insan? Gerçekten yaşadığımızı hissetmek için hayatımız her an ellerimizden kayacakmış gibi korkmamız ve ona sıkı sıkıya sarılmamız gerektiğini düşünürdüm. Annem beni dinledikten sonra korkarak yaşamanın düşündüğüm kadar kolay olmadığını, bugünkü hayatımızı geçmişte yapılan fedakarlıklara borçlu olduğumuzu hatırlatırdı. Açlık Oyunları filminde geçmişte kaybedilmiş mücadelelerin ardından yeniden alevlenen bir düşüncenin direnişe dönüşmesi, insanların hayatta kalmak için verdikleri savaş anlatılıyor. Hepimiz bir şeyler uğruna yaşıyoruz. Düşüncelerimizin en anlamsız olduğu ve kendimizi tanıyamadığımız zamanlarda bile, umuyorum ki, hayata tutunmak için bir nedenimiz var. Kimi insan kendi adını dünyaya duyurmak, kimi meşaleyi çocuklarına devretmek, kimi de bir şeyleri değiştirmek için yaşar. Yaşarlar. İnsanların nihai bir amaç uğruna dünyaya geldiklerini kesinlikle savunmuyorum fakat yaşamlarını belli bir neden için sürdürdüklerine inanıyorum. Defalarca tekrarlamaya ihtiyaç duymadığımız ve içten içe bildiğimiz, bize huzur veren bir neden... Bazen bir insanın yaşama nedeni bir ihtiyaçtan doğar. Bu durumda kişinin pek bir seçim şansı yokmuş gibi görünse de aslında vermesi gereken büyük bir karar vardır: Bir şeyler yapmak ya da bu ihtiyacı görmezden gelmek. Filmlerde, bir şeyler yapmaya karar veren insanların başından geçenleri izleriz. Tarih kitapları bir şeyler yapmış insanlardan bahseder. Bir şeyler yapmış insanlar bize umut verir, yol gösterir. Çünkü bu insanlar bir fark yaratırlar. Toplumda bir fark yaratan insanların bugüne ve gelecek nesillere sağladığı yararlar görmezden gelinemez. İcatlar, fikirler, sanat eserleri bu insanların ellerinden çıkar. Onlar insan ırkını ileri taşır, duygu ve düşünce dünyamızda yeni kapılar açar ve bizde daha iyi bir insan olma isteği uyandırırlar. Herkes kendi içinde bir şeyleri başarma potansiyeli taşır fakat bir insanı tanımlayan şey aslında kim olduğu değil, yaptıklarıdır. Çok az kişi toplum tarafından yargılanmak pahasına inandıklarını savunma cesaretini gösterebilir. Çok daha azı inandıklarını savunmakla kalmayıp onlar uğruna savaşır. Bu savaş, içinde olanların adımlarını doğru attığı sürece zarar görmeyeceği fakat en ufak bir hatanın hayatlarına mal olacağı bir oyun. Bu oyunu bizler kurduk. Kendimizi güvende hissetmek, asla değişmemek ve değişime ön ayak olanları ortadan kaldırmak için... Biz, insanlık, bu oyunları bularak aslında kendi duygularımızı parçalıyoruz. Hissetmekten korktuğumuz için duygularımızı tamamiyle reddediyor, kırılganlığımızın üstünü örtmek için bu oyunları kullanıyoruz. Her geçen gün insan olmaktan daha uzak, ezbere yaşayan, bencil varlıklara dönüşüyoruz. Açlık Oyunları filminde insanlığını kaybetmiş bir otoriteye karşı hayatta ve ayakta kalmaya çalışan insanların hikâyesi anlatılıyor. Küllere dönüşmüş hayatlardan bir çıkış yolu arayan, içleri sevgiyle ısınan insanlar... Korkuyoruz çünkü kalplerimizde sevgi yok. Kalplerimizde sevgi yok çünkü korkuyoruz. Hayatımızda karar verici etkenin bu paradoks olmasına izin verdiğimiz sürece umut ve çabalarımız da kısır bir döngüde sonsuzluğa akıp yok olacaktır. Hayatta öğrenebileceğimiz en önemli şey sevmek ve sevilmek. Filistin’de anonim bir duvar yazısı var. Yazı şöyle diyor: “Yüreğiniz, yumruğunuz büyüklüğünde bir silahtır. Mücadeleye devam edin. Sevmeye devam edin.” Belki de küçükken anneme sorduğum sorunun nedeni, ondan bu cevabı almayı beklememdi. Hayatı bir mücadele, hatta bir meydan okuma olarak görmek; korkusuzca yaşamak istiyordum. Gösterdiğim çabayla değer kazanacak yaşantılardan oluşan, hiçbir sınırlamanın olmadığı ve her şeyin mümkün olduğu bir hayat... Fikri Tuğberk Kara 21301991 Turk102-sec.028 BİNNAZ Dünyanın genelinde, özellikle Türkiye’de bu kadar moral bozucu haberler gelirken, kötü olaylar yaşanırken , insanların yüzünde tebessüm bırakan , ölümüyle beni hüzne boğan sanatçı için yazıyorum bu yazıyı ; Ciguli için yazıyorum. Ailemdeki üyelerin anlattığına göre garip bir çocukluk dönemi yaşamışım , özellikle konuşma ve telaffuz anlamında sıkıntılar çekmişim. Ağzımdan anlaşılabilir biçime çıkan ilk kelimeler: Aygaz ve Ay Dede olmuş örneğin. Düzgün bir biçimde konuşmaya başlamam aşağı yukarı sekiz yılımı almış. On yaşındayken bile portakala , porgagal diyip dururmuşum . Ailemin şaşırdığı şey ise nadir olarak söylediğim kelimelerden birisinin Binnaz olmasıymış. evet , benim ilk ezberlediğim , belleğime kazıdığım şarkının adı Binnaz. Her aile buluşmasında , gizli saklı yerlerden çıkan eski video kasetiyle Binnaz şarkısıyla oynayan küçük çocuğu gösterilir, o çocuk benim. O anda hiçbir şeyi düşünmeden oynayıp kendini müziğin ritmine kaptırmış olan o küçük çocuğun belki de çocukluğunda en çok mutlu olduğu anılarıdır Binnaz eşliğinde yaptığı danslar. Ve hala Ciguli’nin deliler gibi söylediği Binnaz şarkısında oynayışlarımı hatırlamam, sanırım size bu anıların benim üzerimde bıraktığı etkilerin ne kadar yoğun olduğunu gösteriyor. Binnaz, benim için saflığı, bazen belki salaklığı, bazen de Ciguli’nin o deli tavırlarını ve pörtlek gözlerini ifade eder. Şu an bir bakıyorum da kelime dağarcığımdaki en masum kelime Binnaz olabilir. Düşünüyorum da daha saf bir kelime bulamıyorum belleğimde. Üstümde, birine karşı sorumluluğumu yerine getirmemişim gibi bir pişmanlık var . Bunun sebebi bugün Ciguli’nin ölüm haberini almam. Belki içinizden birisi çıkıp ; “ Adam bir şekilde ölmüş, sen niye pişmanlık duyuyorsun? “ diyecek. Pişmanlığımın, üzüntümün sebebi basit : Hayatımda sayısız mutsuz olduğum anlar oldu ancak bir kere kendi kendime Binnaz şarkısı açıp odamda deli gibi oynamadım , Ciguli’yi anmadım , belki bulunduğum şehirde bir köşede konser verdi , araştırmadım , aklıma bile gelmedi, gitmedim , kısaca Ciguli hayattayken kıymetini bilmedim. Şu an internetten açıp tüm şarkılarını dinlemek istesem dahi artık o eski videodaki gibi oynatamayacak beni, yüzümü güldüremeyecek, o yüzün bir daha gülmeyeceğini düşünerek şarkıyı her açtığımda kalbimin bir köşesi hüzünlenecek. O kadar gereksiz insan dünyanın havasını akciğerlerine çekip bomboş yaşarken “Neden Ciguli , neden herkesi güldürebilecek, bir tebessüm için kendini parçalayabilecek birisi , neden ?” diye soracağım kendi kendime . Elimden de başka bir şey gelmeyecek maalesef. Cidden şöyle dönüp baktığın zaman hangi sanatçı Ciguli kadar halktan oldu, hiçbir şekilde kötü örnek olmadı, kendi reklamını yapmayı düşünmeden politika ve magazine alet olmadan iyi işlere imza attı ve sadece insanları eğlendirdi? Ciguli’nin yanına yaklaşabilecek birkaç isim aklıma geliyor ama hiçbiri bu saydığım özelliklerin hepsini kendinde barındırmıyor. Bu gibi insanların keşke değerini onlar ölmeden önce bilsek. Şimdi konseri var deseler, nerede olduğu önemsiz, kesinlikle giderim ama artık böyle bir şansım yok. Maalesef çaresizim, çaresiziz. Bu dünyaya Ciguli gibi bir insan daha gelir mi bilmiyorum, gelirse eğer o eski videoda Binnaz şarkısıyla delice oynayan Tuğberk’in neşesinden ve çılgınlığından eser kalır mı pek zannetmiyorum. Şunu söylemek isterim ki: Bu gibi insanların kıymetini cidden öldükten sonra değil, onlar hayattayken, hâlâ gülebiliyor, güldürebiliyorlarken, bizim mutluluğumuz için çalışırlarken anlamalı ve onları hak ettikleri biçimde anmalıyız. Bir fotoğrafına bakmak tebessüm etmeni sağlıyorken böyle güzel bir insanın mirasına sahip çıkmamak olmaz. Çoğu insan benim gibi o hayattayken ona sahip çıkmadı, bari öldükten sonra mirasına sahip çıkalım. Şimdi belki gözlerimden yaşlar dökülmesine sebep olacak aynı zamanda ağlarken güldürecek bir şarkı açıyorum, aramızdan biz fark etmeden göçüp giden Angel Jordanov Kapsov için, Ciguli için: Binnaz. NE ANLAMLAR DOĞURUR BU ŞİİRLER "Sahi, yalnızlık da olmasa n'apardım ben?" Bazı zamanlar yalnız kalmalı insan, durup düşünmeli. Ne sonuçlar elde ediyor aldığı kararlardan, nelere yol açıyor yaptığı hatalar. Hepimiz büyük şehirlerin koşuşturmacasına, küçük şehirlerin derdine kaptırmış giderken, kendimize hiç yoktan bir beş dakika ayırmalıyız. Yalnız kalmalıyız kendimizle. Mesela ben çok severim yalnızlığı, hoş zaten normalde de etrafımda çok insan yoktur ya. Olanları bile istemem bazen. Çünkü o yorgunluğun üstüne, bir de insanlar sürekli düşündüklerini, fikirlerini, hislerini dışa vurur ve sen onları dinlersin. Aynı şekilde sen de yaparsın bunu ama hislerini dışa vurmaktan korktuğun ya da bundan yorulduğun an kendi kabuğuna çekilirsin. Buna çoğu insan 'depresyon' teşhisi koyar hatta. Sürekli 'iyi misin, neyin var?' Sorularıyla karşı karşıya kalırsın. Asla anlatamazsın bir şeyleri gözden geçirmek için kendine zaman verdiğini ve birazcık susman, kendini sessizliğe bırakman gerektiğini. Aslında bu yaratılan sessizlik, kendi iç sesinle baş başa kalmak, kafanı dinlemektir ve bunun sayesinde çoğu şey çözülür bana sorarsanız. Ve işte tam da bu sebeplerden ötürü Murathan Mungan'ın bu dizeleri anlatır biraz da beni. "Bazı hatıralar kurumuş nehir yataklarıdır Susuz, ama hala orda..." 'İnsan geçmişiyle yaşar ve yaşadıkları sayesinde bir birey olur' derler. Her yaşanmışlık, üstünden bir süre geçtikten sonra ise birer silik anıya dönüşür. Silikleşirler, ilk zamanki gibi berrak kalmazlar ama hep ordadırlar. İstemezsen kaybolmaz, bir yere gitmezler. Eğer ufacık bir anını bile hatırlamak istersen, neredeyse tüm bu anıları bir anda gün yüzüne çıkmış bulursun. Çünkü hatıralar, senin benliğini oluşturur. Seni yansıtır, seni büyütür, seni olgunlaştırır ve seni sen yaparlar. Ve az önce de belirttiğim gibi her zaman aklın bir köşesinde, açığa çıkmayı beklerler. "Kimse göründüğü gibi değilken içten içe değişen nice görünmezlikten İçgüdümün gücü içimin gücü iç gücü dış mihraklar karşısında içimin göçü, göçüğü dış işlerimin görünmez gündeliği gömülü dilin, kemiğin rengi mat ve saydam dış cephe kaplaması makul görünen cinnetin sağlama alınmış kabaran dengesi karıştığın kalabalıklarda kendine saklamak iç denizleri Nasılsın? Gördüğünüz gibi. akşam yine akşam yine akşam" Murathan Mungan'ın birde bu şiiri üzerinde düşünmek istedim. İnsan kendi içini gösterdiği kadarıyla bilinir diğer insanlar tarafından. Eğer aşıksa sevgisini gösterir, eğer nefret ediyorsa o kişiden, kinini. Ama yine de istediği kadarını gösterir, çoğu zaman tamamını veya gerçeği göstermek varken. Ve diğerleri, sadece baktığını görür, kendisine yansıtılanı. Ne bundan daha fazlası vardır ne de azı. Bir şeylerin göründüğünden farklı olduğu hissine kapılsanız bile bunu kanıtlayamazsınız zaten. Karşınızdaki ne diyorsa odur. Çoğu zaman da sorgulamadan kabul etmeyi seçersiniz. Bence hiçbirimiz bunu inkar edemeyiz, etmek istemeyiz. Hani filmlerde olur ya. Bir kadın bir adama aşık olur, adam ise başka bir kadına. Buna rağmen kendi aşık olduğu kadından beklediği ilgiyi göremeyince, ona aşık olan kadına gider ve ona, onu ne kadar çok sevdiğini anlatır. Kadın da inanır adama. Halbuki gönlünde başka biri vardır adamın. Ama yansıttığı farklıdır ve kadın, içini göremez, böylelikle dışarı vurduklarına inanır. Bu üç şiirde de kendimden, kendi düşüncelerimden, hissettiklerimden bir şeyler bulduğumu sezdim. Belki sizler de okuyunca aynı benim gibi düşünürsünüz ya da tamamen farklı anlamlar çıkartırsınız şiirlerden. Zaten şiirin büyüsü de burada değil midir? Şairler bir şeyleri açık bir dille anlatmak için değil, farklı şekillerde anlaşılmak için yazarlar. Her şey bir kenara Murathan Mungan'ın bu şiirlerini okuduğum 'Solak Defterler' adlı kitabını hepinize tavsiye ederim. Umarım siz de kendinizden bir şeyler bulabilirsiniz. Binhan Buse Bilgehan 21402547 Bekleyerek Geçen Hayatİnsanoğlu hep bekledi. Kimi zaman bir kurtarıcıyı bekledik. Kimi zaman hayatımızı düzene sokacakbirini. Kimi zaman otobüs bekledik saatlerce. Kimi zamansa hiç gelmeyecek bir vakti bekledik. Böyle anlarda iki seçenek sundu bize hayat: monotonca beklemek veya vazgeçmek. Godot’yu Beklerken tiyatro oyunu da tam bunu anlatıyor. Oyun, bana, bekleme halinin insanda oldukça ilginç zihinsel yaralar açabileceğini fark ettirdi. Günümüzde böyle bir beklemenin mümkün olup olmayacağını sordum kendi kendime. Bir örümcek ağına dönmüş sosyalleşmemiz buna fırsat tanımayacak galiba. Beklemenin, monotonlaşmasına verilmeyecek kadar çok iletişim aracı elimizin altında. Her gün aynı yere gidip beklemek, modern insanın yapacağı şey değil yani.Bizim için bekleme kavramının değiştiğini söylemek mümkün. Eski insanların yaptığı gibi biz de belirsizlik yüzünden bekliyoruz. Ancak bekleyişimiz vazgeçmekten ziyade, belirsizliğin son bulması sayesinde bitiyor. Belki de günümüz insanı çok umutsuz olduğu için her an vazgeçiyor. Bu vazgeçiş ise beklemeyi imkansız hale getiriyor. Beklemenin salt yarar sağladığını ya da salt zarar verdiğini düşünmüyorum. Estragon’un unutkanlığı kadar büyük bir hasar almasak bile, beklemek bizi de yoruyor bir şekilde. Öte yandan bize düşünecek zaman tanıyor, böylesi uzun beklemeler. Herşeye rağmen zamanın anlaşılmaz hale geldiği, hayatı monotonlaştıran beklemeleri kendi hayatım için mümkün görmüyorum. Hatta tek kişilik bir beklemelerde için böyle uçsuz bucaksız ve vazgeçilmez olabileceğini de sanmıyorum. Böyle bir beklemenin ancak topluluk halinde yani en az iki kişi ile yapılabileceği fikrindeyim. Vladimir ve Estragon’un Godot’yu beklemekten vazgeçememe sebebi de işte bu. Birinin umutsuzluğa düşüşü, ardından ötekinin bu umutsuzluğu yıkışı ve tekrar Godot’yu beklemeye başlamaları, tekrar tekrar bu kısır döngüde kalmaları; aslında bu, beklemeden vazgeçeyi zorlaştırıyor. Benzer şekilde insanlar kendi bekleyişlerinden vazgeçebiliyor. Ancak bir grubun ya datopluluğun içindeyken insanlar beklemekten vazgeçemiyor. Belki bunun bir hıyanet olacağını düşünmelerinden ve yahut o topluluğun beklentilerinin gerçekleşmesi durumunda kendilerinin pişman olma ihtimallerinden dolayı bu vazgeçiş imkansızlaşıyor. Peki ya beklerken değişiyor muyuz? Bir beklentinin sona ermesinin sebebi o bekleyişin bizi değiştirmesi midir? Bence bu soruların cevapları evet. Hiç olmazsa gerçekleşmeyen beklentilerimiz,o olayın gerçekleşmesine olan inancımızın yitirilmesi ile ilgili. Yani bekleyişin sebebi olan belirsizliğin bizim için ortadan kalkması durumunda vazgeçmiş oluyoruz. Bu vazgeçişler bazen buluşmaların iptal olması ve bunun bilumum araç ile iletilmesi kadar nesnel olsa da, bazen de bunun tam aksi yönünde öznel olarak bir belirsizliğin kalkması aracılığı ile oluyor. Bu öznel belirsizliğin ortadan kalkması ise bizim değişmemiz ile alakalı bir durum. Bu bakımdan her vazgeçiş değiştiğimizin bir kanıtı. Öte yandan beklemekten vazgeçmesek bile değişiyoruz. Çünkü bekleyişimizin her anında beklediğimiz kişiye veya şeye olan güvenimizin sarsılmaması için daha fazla efor sarf ediyoruz. Öyle ki beklerken düşünüyoruz. Bu düşünme hali aklımıza vesveseler gelmesine sebep oluyor. Amabiz her vesveseyi savuşturup beklediğimiz şeye yahut kişiye daha çok güveniyoruz ve bağlanıyoruz.Bu ise en bekleyişin başladığı an ile sonraki herhangi bir anda aynı kişi olmadığınızın göstergesi, hiç olmazsa beklediğimiz kişiye ve şeye olan bağlılığımız bakımından.Yazının geneli bekleyişin sonuçsuzluğu üzerine kurulu oldu. Bunun sebebi biraz da Godot’nun gelmeyişi ile ilgili. Ancak biraz da bekleyişin olumlu sonuçlanması üzerine yazmak istiyorum. Yani ya Godot gelseydi, o zaman ne olurdu? Soruyu kitap özelinden hayat geneline uyarlarsak, bir bekleyişin gerçekleşmesi insana ne katar? Bu sorunun birçok cevabı olabilir ancak benim için bu sorunun cevabı daha çok beklemek. Çünkü insan bekledikleri ile tatmin olamıyor. Bu durumsa dahasadece daha çok beklemeyi tetikliyor. Yani vazgeçsek de vazgeçmesek de beklemeye yaşadığımız sürece devam ediyoruz.Mahmud Sami AydınBengüsu Ersoy21400210SIĞINILACAK LİMANHayatta birçok şeyden şikayet ederiz fakat bu şikayetlerimizin hiçbiri pek de önemli değildir. Sağlığımız yerinde olduğu sürece hiçbir şeye canımızı sıkmamalıyız. Yönetmenliğini Nick Cassavetes'in yaptığı "Kızkardeşimin Hikayesi" adlı filmde lösemili bir kızın ve ailesinin yaşamdaki mutluluk arayışları ve yaşama beraber tutunma çabaları anlatılmıştır.Mutluluk arayışı… Mutluluğu aramaktan vazgeçtiğimiz an mutlu olacağız diye bir söz vardır. Fakat bu sözün doğru olmadığı bir tek durum vardır o da sağılığı kötü olan bir insanın durumu. Bu kişi ne yaparsa yapsın mutlu olabilmesi için öncelikle sağlığının düzelmesi gerekmektedir. Filmi izlerken hayatımızda ne kadar saçma şeyleri kafamıza takıp kendimizi üzdüğümüzü düşündüm. Sağlığın her şeyin üstünde olduğunu, o olmadığı sürece de hiçbir şeyin önemli olmadığını çok daha iyi anladım. Filmin bir sahnesinde kızın hayatına bir erkek giriyor fakat sağlığı o kadar umrunda ki onunla en başta çıkmak istemiyor aslında ikisinden birinin öleceğini düşünerek böyle davranıyor. İşte bu dediğim şeyi destekleyen bir örnek. İnsanların sağlıklarıyla ilgili bir problem oluştuğu zaman, mutluluk önlerine dahi gelse onu görmezden geliyorlar ve hayatlarında ki en büyük amaç mutluluğu aramak değil de, sağlıklarını geri kazanmak oluyor. Bu söylediklerim fazlasıyla klişe gözükebilir fakat bunları hissederek ve içten söylüyorum. Buna kendi hayatımdan verebileceğim bir örnek de var çünkü filmi izlerken bana biraz sonra anlatacağım bu durumu da çağrıştırdı. Ben hayatta pek mutluluk arayan biri değilimdir ve hayatımda bence gerçek mutluluğu bulmuş ve ara sıra ona baktığımda bana mutluluğu yaşatabilen tek bir insan vardır. Benim çok eski bir hocam. Bu insan kanser olduğunu öğrenene dek, gözlerinin içi ışıl ışıl parlayan bir insandı. Sonra her şey değişti. Herkesten ve her şeyden uzaklaşmaya çalıştı çünkü çevresindekileri mutsuz etmek istemiyordu. Sonra bir gün beni aradı, buluştuk ve o gün ona o mutluluk ışığını geri kazandırdım. Nasıl mı? Onu iyileşeceğine ve beni bırakmayacağına dair ikna ettim. Her gün yanına gittim, gitmediğim günler aradım onu. Ona hastaymış gibi değil de mutluymuş, sağlıklıymış gibi davrandım ve onu o gözlerinin içini parlatan mutluluğuna geri kazandırdım. Asıl önemli olanın sağlığı değil de, yaşadığı o anı nasıl değerlendirmesi gerektiğini hatırlattım ona. Evet, bunların hepsini hatırlattım çünkü gerçekten yaşadığımız o bütün anlar bizim hayatımızı oluşturuyorlar o yüzden hepsini en iyi ve en mutlu şekilde değerlendirmemiz gerekiyor. Ben mutluluğun bunların dışında sağlıkla da geldiğine inananlardanım. Filmi izledikçe bunu çok ama çok daha iyi kavradım. Sağlığınızı kaybettiğinizde ise size her zaman destek olacak, her koşul ve şartta yanınızda olacak birini bulmalısınız. Size her günü son gününüzmüş gibi değil de, her gün bir sonraki gününüzü daha dolu dolu yaşatacak birini sokmalısınız hayatınıza. Yani bir an için bile olsa sağlıksız olduğunuzu unutturacak biri...Yani mutluluğu beraber aramalı ve yaşama beraber tutunmalısınız. Filmde dikkatimi çeken en büyük şeylerden biri ise, ailede bu hastalığı sadece o kızın değil de adeta bütün ailenin yaşıyor olmasıydı. Bana en büyük bağların sağlıkla oluşturulduğunu bir kez daha hatırlattı bu film. Bir sahne vardı filmde kadın kızının saçları dökülüp kel olduğunda, kızı üzülüyor diye kendi saçlarını da kazıtmıştı bence filmdeki en duygusal ve en önemli sahnelerden biriydi. Bana o kadar çok şey hisettirdi ki bu sahne. Biriyle beraber yaşam mücadelesi vermek… Birinin sizi önemsediğini hissetmek, sizin için her türlü fedakarlığı yapacağını bilmek ve görmek. Hasta bile olsanız, sağlığınız yerinde olmasa bile bu tür duygular birçok insanı ayakta tutar belki de ömrünü uzatır. Herkesin hayatında mutlaka böyle bir liman vardır. Kiminin annesi, kiminin bir arkadaşı, kiminin sevgilisi… Yaşama beraber tutunduğu, her konuda onu destekleyen biri. Aynı filmdeki o sahne gibi, kendisi için saçlarını kazıyabilecek biri. Bence hayatta kazanabilceğimiz en önemli değerlerden biri odur. Sığınabilceğimiz, rahatlıkla demir atabilceğimiz bir liman…Mutluluk arayışı, hayata birilye beraber tutunmak ve sağlık… Bütün yaşamımız bunlardan ibaret aslında. Sürekli bir arayış içindeyiz hem de farkında olmadan. Önemli olan bu arayışı sağlığımızla ve sığınabilceğimiz bir limanla yapıyor olmak. Yoksa sadece boşa kürek çekmiş oluruz, o kadar...Mustafa Furkan Akbudak 21202319 Canım Aliye, Ruhum Filiz – Sabahattin Ali Özlenen Mektuplar Günümüzde herkesin elinde bir cep telefonu veya tablet var. Başımızı onlardan kaldırıp etrafımıza bakmıyoruz bile. Sürekli birbirimizle iletişim halindeyiz bu cihazlar sayesinde. Teknoloji her ne kadar bizi birbirimize bağlayan, hayatımızı kolaylaştıran bir araç olarak görülse de; insanları gittikçe birbirinden uzaklaştırıyor bana göre. Değerlerimizi kaybediyoruz, samimiyetimizi kaybediyoruz. Kısa mesajlardaki sahte gülücüklerle birbirimize yakın olduğumuzu zannediyoruz ama yüzyüze geldiğimizde birbirimizi tanımadığımızı anlıyoruz. Yüzyüze konuşmayı görmezden gelelim desek, kısa mesajlarımızın da onlardan pek de bir farkı yok ne yazıkki. Kendi içinde yeni bir dil oluşturdu tüm bu gelişmeler. Bir edebiyat sever olarak, dilimize zarar veren bu gelişmelere pek sıcak bakmıyorum doğrusu. O özenle yazılan mektupları özlüyorum. İçinde yaşanmışlıklar gizli olan, belki üzerine damlamış bir gözyaşı yüzünden mürekkebi dağılan, parfümler sıkılan, ucu yakılan o samimi mektuplar... Mektuplara olan aşinalığım her ne kadar çok olmasa da, Sabahattin Ali’nin eşine ve kızına yazdığı mektuplardan derleme olan Canım Aliye, Ruhum Filiz adlı kitabı okuduktan sonra mektup türünü daha yakından tanıdım ve mektuplara olan özlemim bir kat daha arttı. Sabahattin Ali’nin nişanlılık döneminden başlayan ve neredeyse ölümüne kadar süren bu mektuplar beni çok etkiledi. Bunun sebebi ise okuduğum mektupların bir zamanlar gerçekten birine yazılmış olmaları, mektubu bekleyenin hissettiği heyecan, bir aşkın doğuşu, çekilen zorluklar ve daha bunun gibi birçok şeyin yaşanmış olması beni etkilemeyi başardı. Galiba kurgusal metinler okumak yerine, yaşanmış hikayeler, mektuplar veya anılar okumak beni daha derinden etkiliyor. Aliye hanım ile Sabahattin Ali’nin bir aşk hikayesi olduğunu düşünerek başlamıştım kitaba ancak kitap beni şaşırtmayı başardı. Düşüncemin aksine, yazarın yengesinin aracı olmasıyla başlamış bu süreç, yani bildiğimiz görücü usulü dediğimiz olay. Edebiyatçı bir kimliği olmasına karşın bu mektuplaşmaları da ilk başlatan Sabahattin Ali değil, Aliye hanım. Bana öyle geliyor ki; yazar eşine mektuplarıyla, yazdıklarıyla aşık olmuş. Eşinin kendini geliştirmeye açık olması ve yazara uyum sağlayan biri olması da bu etkenlere dahil edilebilir. Aliye ve Sabahattin çifti öyle özenilesi bir ilişkiye sahip ki, okurken hayallere dalıp götürdüler beni. Hemen aklıma bir film repliği olan şu sözler geliyor: “Sevgi neydi? Sevgi iyilikti, dostluktu, sevgi emekti...” Aslında bu cümleyi tam anlamıyla yaşıyor Ali ailesi. Sabahattin beyin siyasi görüşlerinden dolayı aldığı cezalar, çekilen maddi sıkıntılar ve çiftin arasında olan uzak mesafeler hiçbir zaman kötü etkilememiş bu aileyi. Hayata karşı tek parça halinde durmayı başarabilmişler. Günümüzde sudan sebeplerle sonlandırılan evlilikleri düşününce, ‘ne kadar sağlam bağları varmış’ diye içimden geçti. Yazarın meslek ve dava aşkından mıdır tam bilmiyorum ama bazı davranışlarına anlam veremedim açıkcası. Ailesini bu kadar seven biri, neden bir türlü ailesinin yanında olamaz? Gazete ve dergi işleri Ankara’dan-ailenin evi Ankara’da- yürüyemez miydi? Bu gibi sorular aklımı hep karıştırdı, mektupları okurken. Belki şimdi Sabahattin Ali hakkında olumsuz bir imaj yaratmış olabilirim ama hakkını da yememek lazım. Sevgisini ve özlemini her fırsatta dile getiriyor yazar. Ülkenin içinde olduğu kargaşanın ve olağanüstü hallerin de etkisini mektuplarda görmek mümkün. Mektuplar içinde bulunduğu dönemi de kapsar, dönemin izleri hep vardır üzerinde. Böylece mektupları okurken hem Aliye ve Sabahattin çiftinin aşkını, hem ailenin çektiği zorlukları, hem de Türkiye’nin yakın tarihi hakkında yüzeysel de olsa bilgi sahibi oldum farkında bile olmadan. Öyle özenli, öyle zarif bir dille yazılmış ki mektuplar; bazı mektupları tekrar tekrar okudum. Hiç mektup okumayan birisi için sıkıcı gelebilir belki bu tür, ancak bir kez okunsa bu önyargının kırılacağına inanıyorum. Birini okuduğunuzda, hemen diğerini merak ettiren, özlenilen o saf sevgiyi ve zarif kelimeleri içinde barındıran mektuplar: Canım Aliye, Ruhum Filiz. Gökçe Özdemir 21002489 Son Model Kız Arkadaşımı Gördünüz Mü ? Chuck Palahniuk… Çarpıcı, farklı, bazen insanı utandıracak derecede gerçekçi… Bana kalırsa günümüz dünyasının en zeki ve dürüst insanlarından biri. Herkes sokaktaki yoksulluğu anlatıyor, ama Palahniuk sokakta uyuyan bir evsizin burnuna gelen köpek dışkısı kokusuyla çarpıyor yoksulluğu tokat gibi yüzümüze… Herkes günümüzün cinsel çarpıklığından dem vuruyor; Palahniuk, pornografik bir film çekerken hayatını kaybeden bir porno yıldızının hayatını seriyor önümüze… Bütün kitaplarını severek okuduğum bu yazarın son kitabı Bir Haz Markası’nı da bir çırpıda, soluksuz bitirdim. Bu kitaptan sonra düşündüğüm tek şey, “dünyayı bir günlüğünde Palahniuk’un gözünden görmek nasıl olurdu” oldu. Neden mi? Çünkü biz renkleri, şekilleri ve derinlikleri nasıl görüyorsak; o da toplumu öyle görüyor da ondan. Şimdi ne diyor bu kız diye merak etmişsinizdir. Bir Haz Markası’nı size anlatabilmem için, önce Palahniuk’tan biraz bahsetmek isterim. Brad Pitt’in meşhur Dövüş Kulübü filmi vardı ya, bu filmin senaryosu bir Palahniuk kitabından alınmıştı. Hepimizin bildiği bir noktadan başlamak iyi olur diye düşündüm. Peki, ne yapıyor bu adam? Okuyor. Neyi? Hayatı. “Sahip olduklarımız sonunda bize sahip oluyor” dedi ve kendi evini, alt benliğine kundaklattı Tyler Durden… Ne alaka şimdi hayatı okumakla bu? Çünkü Tyler Durden hepimiziz. İhtiyacı olmayan şeylere sahip olmak için ömrü boyunca çalışan insanlarımız, Kate Moss’un kilosuna ulaşmak için sağlığından olan liseli kızlarımız, son model bir araba için önümüzdeki 20 yılını bankalara satan insanlarımız… Hatta, dün kredi kartımın limitini Kylie marka bir lipstick için doldurup beş parasız eve dönerken ben de Tyler Durden’dım mesela. O zamanlarda, şu an bize çok normal gelen bu tüketim çılgınlığı yeni başlamıştı. İstediğimiz her şeyi alabiliyor, hatta istemediklerimizi de ( bir gün lazım olur, sonuçta böyle indirim bir daha yakalanmaz (!) ) alabiliyorduk hayatımızda ilk defa. Bugün Iphone almak için böbreğini satan Çinli’yi yaratan hastalığın ilk türediği yıllardı, Tyler Durden’ın kız arkadaşı Marla’yla el ele tutuşup bütün bankaların yanışını izlediği o yıllar diyebilirim. Yine çenem düştü daha Bir Haz Markası’ndan bahsedemedim bile. Eskilerden çok bahsettik, peki bugün ne oluyor? Tüm
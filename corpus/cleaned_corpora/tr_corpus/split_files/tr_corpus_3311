Sayfalarının arasında kaybolduğum bu kitabın, içsel sıkıntıları ve mutsuzlukları anlatması ve insanı bu duyguları cidden yaşıyormuş gibi hissettirmesine rağmen kesinlikle sıkıcı bir kitap olmadığını söyleyebilirim. Yazar o 70 sayfada sizi öyle bir içine çekiyor ki bir çırpıda okuyuveriyorsunuz. Hele bir de kitaptaki ana karakterin hislerini siz de bir zamanlar yaşamışsanız sanki kendi günlüğünüzden bir parçaymışcasına okuyorsunuz Olağanüstü Bir Gece’yi. Hepimizin hayatında kendimizi keşfettiğimiz ve aslında ne istediğimizi fark ettiğimiz bir an olmuştur. Çoğumuz başkalarını mutlu etmenin, birinin size ihtiyacı olduğunu hissetmenin, sizi istediğini fark etmenin; ruhumuzu nasıl beslediğini bizi nasıl mutlu ettiğini ergenlik çağımızda keşfetmişizdir. Kibrin insanın etrafında ördüğü camdan duvarı daha oluşmadan engellemeyi başarmışızdır. Başaramayanların kibirlerinde boğulduğunu gördüğümüz sahnelerin de hayatımızda azımsanamayacak karar çok karşımıza çıktığı bir gerçektir. İnsanın kibrini yenememesinin en büyük sebebi bunun hiç farkına varmamış olması bu yüzden de hiç yenmeyi denememesidir. Kitap da tam bu düşüncemi desteklermişcesine ana karakterin kendi seviysinden düşük görüp soyutladığı insanlara olan susamışlığını bir gecede fark etmesinden bahsediyor. Hayat karşımıza birçok fırsat çıkartıyor, kendimizi tanımamız hiç kendimizden beklemediğimiz şeyleri yapmamızı sağlıyor. Asla yapmam denen şeyleri öyle bir yaptırıyor ki siz bile şaşıp kalıyorsunuz yaptığınıza. Fakat asıl şaşırtıcı olan şey ise, olayın üzerinden bir süre geçtikten sonra, iyi ki yapmışım diyorsunuz. Eminim kitaptaki karakter de iyi ki o gece o bileti almışım demiştir. Paraya ihtiyacı olduğundan değil, ona uyguladığı o ittirici güçten, yaptığı şeyin gözlerini açmasından dolayı, ona paradan çok daha değerli bir şey kattığı için. Bir insan, asla yapmam dediği şeyleri neden yapar? İradesizliğinden mi? Yoksa kendi kalıplarından kurtulma isteğinin bir sonucu olarak mı kendi kendine bu kalıpları yıkma girişimine bulunur? Yahut kaderin bize oynadığı bir oyun mudur bu? Tıpkı küçük çocuklara hem oyalansınlar hem öğrensinler diye oynatılan oyunlar gibi. Bence hepsinin bir çeşit karışımıdır yaşananlar. Yani biz kalıplarımızdan sıkıldığımız için, bir değişiklik aradığımız için o bileti çalarız. Ardından yaptığımız şeyin yanlışlığının verdiği ağırlıkla, o biletle ne yapacağımızı şaşırırız. Bir an önce ağırlığından kurtulmaya çalışırız. Sonra hayat ufak bir hamle ile ondan o kadar da kolay kurtulamayacağımızı bize gösterir ve başka yollar aramamızı bekler. İşte tam da o yollarda buluruz kendimizi. Tıpkı karakterin kendi biletinin başına açtıklarından kurtulma yolunda o etrafındaki kibir fanusunu kırması gibi, herkes kendi başına ördüğü çorabı kendi çıkarmaya çalışırken kırar zincirlerini. Karakterimizin o olağanüstü gecede kırdığı fanusun kibir olması, haliyle kibir üstüne düşünmeme sebep oldu. İnsanların kibir fanusu ya hiç oluşmaz, oluştuysa da ergenlik döneminde kırılır. Kırılmazsa, o insanda ciddi bir sorun var demektir. İnsanlar ergenlik döneminde, toplumda yer edinmek, insan içine karışmak, bir şekilde ihtiyaç duyulan kişi olmak isterler. Devamlı bu istekte olan insanlarla aynı ortamda bulunarak zor veya kolay bir yolla kendilerini kabul ettirirler. Kendilerini toplumdan üstte değil de onun bir parçası olarak görmeye başladıklarında o fanusu kırmışlar demektir. Kıramadıklarında git gide kendini o fildişi kulelerine hapsetmeye başlarlar. Hiçbir canlıyla doğrudan doğruya bir iletişime girmeyen, arada hep bir duvar bulunduran kişi, bir süre sonra tıpkı kitaptaki karakter gibi hislerini kaybeder. Ama bir kere o fanusu kırmayagörsün, hayatına gözleri bir anda açılan bir kör gibi, tadına vara vara devam eder. Tıpkı karakterin bizlere heyecanla anlatmaya çalıştığı durum gibi. Hayatınızda asla yapmam dediğiniz şeyleri bir gün yapmanız, gözlerinizin açılması ve hayatınızın değişmesi dileklerimle… Yalnızlık Duvarlarıyla Kaplı Dünyamız Yalnızlık nedir? Hiç sordunuz mu kendinize? Yalnızlık yalın olmaktan gelir kelime anlamı itibariyle. Genelde diğer insanların yanında bulunmayıp yalın kalmak olarak kullanılsa da öyle durumlar vardır ki kalabalığın arasında kendimizi yalnız sayarız. Yalnızlık duvarları örülmüştür o vakit, öyle ki kendimizi diğerleriyle iletişime kapatıp, onların etkilerinden soyutlanıp kendimizi yalın kılarız. Bana göre yalnızlık kişinin etrafında insanların var olmaması değil, kişinin etrafında etkileşemeyeceği insanlardan başka birinin olmamasıdır. Eğer etrafı etkileşimden soyutlayan yalnızlık duvarlarıyla kaplıysa bir kişinin, o kişi o duvarları aşmaya çalışmadığı sürece yalnızlıktan kurtulamama girdabının derinliklerine doğru sürüklenir gider. Toplum içerisinde yalnızlaşmaksa bu demektir. Hayat senin duvarlarının dışında yürür. Sen ise o duvarların içindeki girdapta dönen kendi dünyanın içindesindir. O dünya dışarıdaki dünyadan çok daha güzel olduğu için kalırsın o dünyada. Girdabın dibinde olduğun gerçeği ise bazen dünyanda doğal afetlere sebep olur. Bu doğal afetler ise ya kişinin o girdaptan çıkmaya ve bu duvarları aşmaya çalışmasına neden olur, ya yeterince şiddetlidir de bu duvarlar içindeki dünyayla birlikte bu duvarları da yıkar, ya da aşırı şiddetlidir de duvarların içindeki dünyayla birlikte dış dünyayı kökten yok eder. Ana karakteri Ishida Shoya’nın; kendi iç dünyasındaki çok büyük bir doğal afeti, sağır bir kız olan Nishimiya Shoko’nun bıraktığı özel yerlerin yıkılmamasından dolayı atlatmasıyla başlayan bir öykü, Naoko Yamada’nın yönetmenliğindeki “koe no katachi” (Sesin Şekli) isimli filmiyle anlatılıyor. Kendi yalnızlık görüşümle birlikte bu filmi izlediğimde, bazı olayları belki de birçok kişinin algılayacağı türden farklı anlamış gibi hissediyorum. Bir aynanın iki yüzündeki İshida ile Nishimiya’yı işleyen bu filmde iki tarafı da seyrediyorum. Bir tarafta sağır bir kız var. Yalnızlık duvarı çevresinde… Ama bu duvarı kendisi örmemiş başlangıçta o duvarla başlamış. Sağır olmasının çevresindekilere getirdiği zorluklardan dolayı sürekli bir tuğla eklemişler kızın yalnızlık duvarına. Ama kendi dünyana çekilmediğin sürece girdaba takılmazsın. Altına duvar örersin ilk. Girdaba takılmamanı sağlar, yalnız kalmak istemediğini simgeler. Etrafındaki duvarları aşmaya çalışırsın hep. Sürekli altına bir tuğla daha atar duvarın üzerinden diğerlerine bakarsın. Onlar ise devam eder baktığın yeri tuğla atıp örtmeye. Ta ki etkileyici bir bakış atana kadar. Diğer taraftan İshida ise başkalarının yalnızlık duvarına tuğla atanlardan. Zaman geçiyor. Ayna ters dönüyor. Suya giriyor. Kırıcılığı değişiyor. Ve iki tarafta başka bir duruma düşüyor. Yalnızlık duvarlarıyla oynayan iki yeni kişilik üçüncü kişi tarafından gözlemlenebilir hale geliyor. Bir tarafta İshida var. Bu sefer duvarlarımızın içindeki kişi o. Aynamız tersine döndüğünde, bu sefer onun çevresine duvarlar örüldü. Nishimiya kadar duvarları aşmaya meraklı değildi tabii. Altına duvar örmeyen, girdaptan kaçmaya çalışmayacak kişilerin etrafına duvar örüldüğünde neler olacağına dair düşüncelerimin görsele dökülmüş halini izlemeye fırsat buldum böylece. Etrafındaki duvarlar dursa da girdapta kendisine dünya oluşturup o dünyayla derinlere doğru gider her geçen gün. Derinlik arttıkça da dünyasındaki doğal afetlerin şiddeti artar. En sonunda öyle bir gün gelir ki her yeri sarsacak bir deprem meydana gelir de içteki ve dıştaki dünyayı hepten yok olmaya sürükler. Dış dünyanda bazen öyle bir yerler vardır ki böyle bir deprem meydana geldiğinde sarsılmadan kalır ve dış dünyanı yok olmaktan kurtarır. Dış dünyanın uçurumdan düşmesini engelleyen bir el, uçurumun kenarında sabit kalmasını sağlayan bir yer görevi görür. Benim gözümde bu hikâyede İshida’nın intiharını engelleyen şey, dış dünyasındaki Nishimiya’nın bulunduğu sabit bölgeydi. Tabii İshida’nın dünyasının yok olmaması girdabın dibinde olduğu gerçeğini değiştirmez. Bazen girdabın öyle derinlere batarsın ki artık sen hiçbir şey göremezsin. Göremediğinden kendi başına da çıkamazsın. Başka bir el senin duvarlarından tuğlaları söküp atmalı, o girdaba girip seni çıkarmalıdır. Aynanın diğer tarafındaki Nishimiya da İshida’yı derinlerden çıkaran el görevi görmüştü hikâyemizde. Bana göre yalnızlık filtresinde inceleme de böyledir. Bazen birileri duvarlardan dışarıya bakmak ister de diğerleri onun çevresine duvar örer. Bazense birileri kendi çevresine duvar örüp kendi dünyasında derinlere inerken birileri o duvarı yıkar ve derinliklerden çıkmayı sağlayacak bir el uzatır. Kaynakça - Yamada, Naoko, Koe no Katachi (Sesin Şekli). Film. 2016 Osman Orhan Uysal 21602784 Beyza Gökalp KORUYUCU MELEĞİM Hayallerimizde canlandırdığımız bizi koruyup kollayan melekler gerçekte var mıdır? Yoksa onlar sadece hayallerimizi mi süslerler? Ben bir melekle yaşıyorum. Fakat hayallerde kurduğumuz meleklerden çok daha farklı. Benim koruyucu meleğimin kanatları ve ışık saçan tacı yok. Onun yerine ışıklar saçan yüzü, göz kamaştıran güzelliği var. Her hatamda bana kucak açan kolları, gözümden düşen her bir damla yaş için üzülecek kocaman bir kalbi var. Benim koruyucu meleğim öyle eşsiz ki yerine ne gelse dolmaz. O meleğin adı Ferda ve o benim biricik annem. Herkesten önce tanıdım ben onu. Daha kimsenin varlığından haberdar değilken ilk onunla tanıştım. İlk arkadaşım o benim. Bu yüzden beni herkesten iyi tanır. Bakışlarımdan, ses tonumdan mutlu olup olmadığımı anlar. Mutluysam benim mutluluğumla mutlu olur. Hatta eminim ki benden daha mutlu olduğu zamanlar da var. İstediğim üniversiteye girdiğimde benden çok daha mutlu olduğunu hissetmiştim. Tabii, mutluluğumla bu kadar mutlu olan birisi üzgün olduğumda benimle üzüntümü de paylaşıyor. Ben üzüldüğümde dünya başına yıkılır. Bana hiç kıyamaz. Hiç üzülmemi istemez ve biliyorum ki benim canımı acıtan her kimse o kişiye düşman olur. Bana hiç laf söyletmez. Hep der ki “Ben sana kızabilirim, kötü sözler söyleyebilirim. Ben senin annenim. Seni en çok ben severim. Başkası sana bir şey dediğinde sinirlerim bozuluyor.” Mesela küçükken öğretmenlerim bana kızdığında çok üzülürdüm. Annem buna bile dayanamazdı hiç. Her kalbim kırıldığında kendimi onun yanında buluyorum. Söylemesem bile beni neyin üzdüğünü ve hatta hiç konuşmasak o konu hakkında varlığı beni rahatlatır. Küçüklüğümden beri de bu hiç değişmedi. Annem yanımda olmadığında kendimi hep kimsesiz gibi hissederdim. Yanıbaşımda bulunmasını isterdim. Başka bir yere gittiğindeyse utangaç, neşesiz bir çocuk olurdum hemen. Birisinin ikram ettiği bir yiyeceği çekinip kabul edemezdim veya komşumuzun kızına bana kötü davrandığı için kızamazdım. Annem yanımda olduğunda işler değişiyordu tabii. O yiyecekten karnım doyana kadar yiyebiliyordum ve komşumuzun kızına da hak ettiğini cevabı verebiliyordum. Büyüdükçe kendim yapmaya başladım bazı şeyleri. Artık tek başımayken de kızabiliyorum ya da yemek yiyebiliyorum. Fakat yine annem uzun süre yanımda olmadığında onun yokluğunu fazlasıyla hissediyorum. Bir iş seyahatine çıktığında onunla dizi izlemeyi, konuşmayı özlüyorum. Ondan başka kimseye geçmiyor nazım çünkü. Yönetmenliğini Nick Cassavetes’in üstlendiği Kız Kardeşimin Hikâyesi adlı film bana annemle olan ilişkimi anımsattı. Benim için yaptığı fedakârlıklar geldi aklıma. Hep derler ya anneler pastanın son dilimini yemez, çocuklarına bırakır diye. Benim annem de benim için pastanın son dilimini, tavuğun en lezzetli kısmını bırakır. Sadece yiyecek konusunda değil yaptığı bu fedakârlıklar. Hayatını hep bana göre ayarlar. Bir nevi hayatını feda ediyor benim için. Üniversite sınavı zamanlarında yapacağı her işi benim programıma göre ayarlayıp o kocaman bir seneyi sadece bana adamıştı. Kim bilir daha ne fedakârlıklar yaptı benim için. Nelerden vazgeçti acaba? İşte ben bu yüzden anneme koruyucu meleğim diyorum. Benim hep iyiliğimi istediğinden şüphe etmeyeceğim tek insan olduğunu bildiğim için ona bir melek gözüyle bakıyorum. Benden hiçbir şeyini sakınmayan, kıskançlık duygusu nedir bilmeyen, gerçekten mutluluğumla mutlu olan hayatıma girmiş en fedakâr insan o. Tek kişilik ordu o benim için. Her koşulda arkamda olduğunu bildiğim için daha sağlam basıyorum yere. Daha dik duruyorum hayata karşı. O yanımdayken hayat beni korkutmuyor. O varken çok daha güçlüyüm ve umarım gücüme güç katan koruyucu meleğimi hep yanımda hissedebilirim. Cassavetes, Nick. Kız Kardeşimin Hikâyesi. 2009. Curmudgeon Films. DVDR.EZGİ AKBULUT ÜÇ HECE, İKİ KALP İnsan doğasının gizemlerinden birisidir unutmak. Üç hece, iki kalp, bir insan ve onlarca anı içerir. Zamanın bir diliminde her ne paylaşıldıysa, her ne kadar özel olduysa da yaşanan her şey unutulmaya mahkûmdur. Ancak her zaman unutmak sandığımız kadar kolay olmayabilir. Hayatınıza ilk defa ne zaman özel birisinin girdiğini ve yaşamınızı bir sabah uyandığınızda nasıl değiştirip anlamlaştırdığını düşünün. Eğer şanslıysanız onunla karşılaşır ve tüm pastel renklerin hayatınıza aktığına, tüm müziklerin daha anlamlı geldiğine, izlediğiniz her filmde ikinizin hikâyesini bulduğunuza tanık olursunuz. Bir süre sonra sadece sahip olduğunuz sınırlı ve o çok ‘’değerli’’ vaktinizi değil, kendinizi de paylaşmaya başlarsınız, kendi yaşamınızı. Birisini hayatınıza aldığınızda düşüncenizde, kalbinizde ve hatta bilinçaltınızda ne varsa onunla birlikte şekillenmeye başlar. Gün içinde işten ve kendi yoğun temponuzdan bir şey düşünemeyen siz, birden tüm dünyanızda onu bulursunuz. Dışarıdaki kalabalıklar içinden ne zaman geçecek olsanız gözleriniz onu arar orada olmadığını bildiğiniz hâlde ve bazen birini ona benzetip peşinden bile gidebilirsiniz. Böylesine yoğun duygulara sahipken zihnin mantıklı düşünmesine ve toparlanmasına imkân yoktur. Birlikte izlenilen bir film, yenilen basit bir yemek veya yan yana yürümek yollarda, eller birbirine çarparken… Hepsi insan zihninde iz bırakır derinden. Sonra bir an gelir ve başta güzel giden ne varsa büyüsü bozulmaya başlar, o zamanın geldiğini anlarsınız. Alıştığınız sesin, kokunun ve sıcaklığın artık olmayacağını kabullenemezsiniz. Her şey size onu hatırlatır, derin bir melankolinin eşiğini göstererek. Ondan önce nasıl yaşadığınızı unutmuş olduğunuz için eski hayatınıza da dönmekte zorlanırsınız. Geçmişte size zevk veren şeyler, daha fazla çekici gelmemeye başlar. Bir çıkış yolu arar, yaşadığınız tüm anları geride bırakmanız gerektiğini anlarsınız. Bu noktada devreye yakın arkadaşlar ve belki de aileniz girer, tavsiye ve motive sözlerle sizi teselli etmeye çalışırlar. Ancak tek ihtiyacınız olan zamandır. Yeterince zamanınız var mıdır? Bunun için zamandan çok enerji mi gerekir? Yoksa hepimize Nermin Yıldırım’ın ‘’Unutma Dersleri’’ adlı kitabındaki gibi bir Mazi İmha Merkezi mi lazım? İnsanı bu kadar derinden etkileyen olayların zihinden atılamama sebeplerinin, onları acı verecek derecede önemsemek olduğunu söylüyor İmha Merkezi danışmanları. Belki de haklıdırlar. Ne zaman kendimizden başka birini ya da bir şeyi hayatımızın merkezine koyarsak ‘’unutuyoruz’’ onun nasıl dengemizi bozabileceğini. Ve buna izin verdiğimizde yaşayacağımız karanlık zamanlara da yeşil ışık yakmış oluyoruz. ‘’İnsan kalbini kaptırsa bile hiç değilse aklını korumalı!’’ diyor Yıldırım. Kolay mıdır ki aklı korumak, o böylesine delirmek için can atarken… Bu yüzden unutmak içgüdüseldir, mantık ve duyguların savaşında yorulan benliğimiz çareyi unutmakta alır. Her ne kadar da mümkün görünmese de, zor da olsa isteyen herkes başarabilir geçmişiyle yaşamayı bırakmayı. Tüm mesele kabullenmektir aslında. Zaman da bu işe yarar, acınızı hafifletir ve sizi iyileştirmeye başlar. Yaşanılan tüm güzel şeylerin neden acı verdiğini anlamak zor değildir. Biten şeyler özlenir ve yeniden yaşanmak, hissedilmek istenir. Ancak bu imkânsızdır çünkü aynı nehirde iki kez yıkanılmaz. Bazen bırakmayı bilmek gerekir her iki taraf içinde. Başlangıçta zihnimiz bunun doğru olmadığını düşünmemizi sağlar ve bizi bir şeyler yapmaya iter, gidenleri geri getirmek gibi... Herhangi yapılacak bir şey olmadığı zaman başladığımız yere geri döner, yeni kararlar alırız. Bunların ilki tüm gücümüzle unutma tuşuna basmak ve sistemimizi sıfırlamaktır. Her bitişin bir başlangıcı beraberinde getirdiğini her zaman hatırlamak gerekir. İkincisiyse artık eski benliğimize sahip olmadığımız için kendimizi yeniden keşfederek yenisi inşa etmektir. Ne zaman zihnimizin tutsaklığından kendimizi kurtarabilirsek o zaman mutluluk ve özgürlüğü hayatımıza çekebilir, geçmişin üzerimize attığı acı ve melankoliyi bir nebze olsun silebiliriz. Belki de gerçekler sandığımız kadar dayanılmaz değildir. Kaynakça Yıldırım, Nermin. Unutma Dersleri. İstanbul: Doğan Egmont Yayıncılık,2015. Sedef Özbay İstediğim Gerçekten Orada Bir Yerlerde Mi? İnsanlar memnun değil. Pek çok şeyden hem de: işten, evden, okuldan, diğer insanlardan… Önümüzdeki şeyden şikâyetçiyiz, peki bizi memnun edecek şey gerçekten orada bir yerlerde mi? Charlie Kaufman’ın yönettiği Anomalisa filmi, bir animasyon olması sebebiyle içinde hiç insan olmamasına rağmen uzun zamandır izlediğim ve belki de uzun zaman boyunca izleyeceğim en gerçek ve ‘insan’ filmdi. Bu belki de bir tesadüf değil; çünkü böyle bir insanlığı yaşamak ve yansıtmak, her ne kadar deneyimli ya da yetenekli olursanız olun korkutucu bir şey olmalı. Size de oldu mu hiç? Bir filmi izledikten sonra filmde çok ilginç ve önemli bir şey olduğunu anladınız ancak o önemli şey neydi, onu anlayamadınız. Düşündünüz: filmi yapanlar neyi kastetmişti? Neden tüm insanlar aynı surata ve sese sahipti? Neden Lisa farklıydı? Lisa neden sonradan o insanlardan birine dönüştü? Bu sorulara cevap aramak bu film için çok da keyifli bir deneyim değil açıkçası; çünkü insan ister istemez kendi hakkında bazı şeyleri de sorgulamaya başlıyor. Her zaman bir şeyler istiyoruz, öyle değil mi? Aynı zamanda çok çalışıyoruz, hayat kolay gelmiyor çoğumuza. Çalışıyoruz, Bir şeyler başarabilmek için sürekli bir çaba halindeyiz. Haliyle yorucu oluyor bu bizim için. Sorun değil; yorulmak, bazı şeyleri elde etmek için çabalamak doğal bir şey. Çalışıyoruz, çabalıyoruz, kabul edelim ki hayatımız da aynı kalmıyor ve değişiyor. Ancak bu değişimin sonunda geldiğimiz nokta, gelmek istediğimiz nokta olmuyor sanki. Kim bilmiyorum; ancak biri bize tatmin olmamayı öğretti. Hep daha çok çalışmayı, daha fazlasını istemeyi öğrendik. Bir öğrenciyi ele alalım. Bu öğrenci bugün gireceği sınavdan iyi bir not almak istiyor ve bunun için çalışıyor. Yarın bu dersi iyi bir notla geçmek isteyecek, ertesi gün okulu iyi bir ortalama ile bitirmeyi, sonrasında iyi bir okulda yüksek lisans yapmayı… Bu öğrenci bir şeyler istedi, istediğini elde etti ve başka bir şeyler daha istedi – hepimiz gibi. Peki, neden istediğini elde etmek yeterli olmadı onun için? Bu istek silsilesinin sonu nedir? Nereye varmak? Hangi noktada gerçekten tatmin olacak bu çocuk ve çabalamayı bırakıp dinlenecek? Çaba ve mevcut durumdan tatmin olmamak aslında zorunlu olarak kötü bir şey değil. Hatta insanın ve insanlığın ilerlemesi için asıl itici güç, bu ilerleme isteği. Ancak bir noktada karşılaştırmak, iki tarafı da tartmak ve seçmek gerektiğini düşünüyorum: ilerleme mi, durabilmek mi? Bu ikilemi kendi içimde çok somut bir şekilde ifade ediyorum: Hep bir ev hanımı olarak mutlu olabilmeyi isterdim. Ev hanımı olmak değil istediğim; çünkü biliyorum, bana yetmeyecek hiçbir zaman. Ancak böyle, hırstan uzak ve sahip olduğuyla mutlu yaşayabilme düşüncesi çok tatlı geliyor bana. Belki gerçekçi değil bir ev hanımının her zaman durumdan mutlu olduğunu varsaymak; ancak benim kendi hırslarımdan yorulduğum anlarda sığındığım düşünce bu oluyor. Peki Lisa neden o nötr insanlardan birine dönüştü? Gerçekten insanlar tamamen aynı surata, aynı sese sahip birer canlıya mı dönüşmüştü? Yoksa bu sadece Michael’ın onları görmeyi, beğenmemeyi tercih ettiği bir yol muydu? Sonunda sadece Lisa’nın da eksiklerini görmeye başlaması mıydı Lisa’yı da o insanlardan birine dönüştüren? Şu an içinde bulunduğunuz durumdan mutlu değilseniz, bir durun bence. Şimdiye bakın, geçmişe ve geleceğe bakın. Dün ne istiyordunuz? Ben dün o otobüs yolculuğunun bitmesini istiyordum sadece; çünkü çok yorulmuştum. Şu an evimde oturuyorum. Bu yüzden mutluyum. Siz ne istediniz ve elde ettiniz? Hatırlayın ve hatırlatın. Belki de mutlu olmak için aradığınız şey o kadar da uzak değildir. GUERNICA’ YI ANLAMAK Geçenlerde, ünlü ressamların en çok bilinen tablolarıyla ilgili bir yazı okuyordum bir dergide. Aralarında en çok dikkatimi çeken ise Guernica olmuştu; zaten yıllardır bildiğim bir tabloydu ancak hikayesini daha da ayrıntılı bir şekilde okuyunca beni fazlasıyla derinden etkiledi. Ardından, dergiden özenle kesmiş olduğum Guernica resmini yatağımın başucundaki duvarıma yapıştırdım ve saatlerce Guernica tablosunun acı dolu çizgileriyle bakıştım. Bir süre sonra resimdeki “Acı”nın çığlıklarını duymaya başlamıştım bile. Tablonun bana hissettirdiklerini paylaşmadan önce biraz bilgi vermek istiyorum aslında Guernica tablosu hakkında. Guernica, Pablo Picasso tarafından İspanya İç Savaşı’ nın acı dolu sahnelerini anlatmak amacıyla 1937’ de resmedilmiş. İspanya İç Savaşı sürecinde Nazi Almanyası’ nın bombardıman uçaklarıyla bombalanan Guernica kasabasında, saldırı sırasında binlerce kişinin ölmesiyle beraber çok fazla sayıda kişi de yaralanmış. Picasso da bu duruma sessiz kalamayıp, “İspanya’nın mücadelesi, insanlara, özgürlüğe yapılan saldırıya karşıdır. Ressam olarak hayatım boyunca sürekli sanatın ölümüne karşı durmaya çalıştım. Benim gericilikle ve ölümle anlaşma içinde olduğumu kim bir an için bile olsa düşünebilir? …Üzerinde çalıştığım ve Guernica ismini vereceğim resimde, ve son zamanlardaki tüm eserlerimde, İspanya’yı acı ve ölüm okyanusuna batıran askeri sınıfa duyduğum nefreti açıkça göstermekteyim.” sözleriyle savaşa ve Guernica’nın bombalanmasına karşı duyduğu nefreti açıkça dile getirmiş. Guernica halkından yana olan Picasso, politik bir kimlikle karşımıza çıkarak sanat ve politikayı özdeşleştirişini, resmin düşmana karşı savunucu ve saldırıcı bir savaş aracı olduğunu belirterek anlatmıştır. Guernica… Faşizmin yok ettiği bir kasaba, yüzlerce insan… Guernica’yla saatlerce bakıştığım o gün yaşadığım hisleri sanırım bir daha hiçbir resme baktığımda hissedemeyeceğim. Sanki gerçekten o tablonun içinde, savaşın tam da ortasında acılar içinde kıvranan o insanlardan biri bendim. İlk önce, kucağında bebeği ölmüş, çığlıklar içinde ağlayan, haykıran anneydim ben. Savaşın getirmiş olduğu korku ve yıkımı her hücremde hissetmiştim. Etrafta bomba sesleri yankılanırken, insanların kaçışları ve haykırışları arasında canımdan, kanımdan bir parça, hayattaki en değerli varlığım olan çocuğum için ölüm kalım savaşı yaşıyordum. Çocuğumun yok edilişini izlerken hançere dönüşmüş dilimle hem kendime hem savaşa hem de tüm dünyaya olan nefretimi kusuyordum yukarıya bakarak; Tanrı’nın orada olduğu düşünüp niçin bunun benim başıma geldiğini soruyordum ona bağırarak, ağlayarak, çıldırarak… Guernica’ya biraz daha baktıktan sonra resmin tam ortasında acılar içinde kıvranarak yere çakılacak olan, mızrakla vurulmuş at oldum ben. Bu korkunç vahşetin ortasında neyin ne olduğunu anlayamadan yaşamımı oracıkta yitirivermiştim tıpkı yanımdakiler gibi. Sonra fark ediyorum ki altımda parçalanmış, halkını kahramanca savunmuş bir askerin cesedi var, elinde kırılmış bir kılıç ve çiçekle beraber. Birazdan ben de öleceğim onun gibi, hatta onun üstüne düşeceğim bu korkunç faşizm vahşeti yüzünden. Faşizm… Evet, işte faşizmin simgesi boğa da duruyor sol üst köşede. Her şeyi; savaşı, masum halkın acısını ve çaresizliğini izliyor tepeden sinsice. Milliyetçilik akımını sembolize eden ve faşist diktatör rolünde resimde yerini almış olan boğa olamam ben hiç. Düşünemedim bile böylesine nefret edilesi bir figürün yerine geçmeyi çünkü biliyorum ki asla anlamayacağım savaşı, masum insanları öldürmeyi, ırkçılığı; asla kabullenmeyeceğim ve hep karşı çıkacağım son nefesime kadar. Bir anda, resmin sağında, evinde alevler içinde yanan ve ellerini yukarı doğru kaldırarak merhamet dileyen insan oluyorum. Ateş çok yakıyor hissediyorum tenimde, derim büzüşüyor giderek. Acılar içinde haykırıyorum, çığlıklar atıyorum ama kurtaran kimse yok. Etrafımdaki herkes aynı acı içinde kıvranarak yaşam mücadelesi veriyor. Çığlık sesleri daha da panik olmama neden oluyor, kapıyı açamıyorum, dışarı çıkamıyorum. Çıksam savaştan kurtulabilecek miyim sanki? Bir bomba daha düşecek ve bir bomba daha… Ölüm çok yakın artık, hiç olmadığı kadar. Şimdi de elimde gaz lambasıyla giriyorum içeriye, bu karanlık dehşet alanını birazcık da olsa aydınlatıp, gelecek için ümit vermeye geliyorum. Faşizmin yok olacağı günleri, tüm halkların kardeşçe ve barış içinde yaşadığı yarınları yılmadan, usanmadan bekliyorum ve bunun için mücadele ediyorum. Ben barışın aydınlığını getiriyorum. Özgürlüğün kısıtlanmadığı, savaşlar yüzünden hiçbir masumun ölmediği, kapitalist devletlerin yok olduğu huzur dolu bir yaşam için umut kaynağıyım artık ben. Tüm varlığımla faşizmin karşısında bütün halkların umuduyum ben! GELECEK PLANLARI 16 Nisan 1916’da doğan Behçet Necatigil’i “Evlerin Şairi” olarak tanımlayabiliriz çünkü Necatigil, şiirlerini özellikle ev, aile, ölüm, sıradan insan, bireyin yalnızlığı gibi temalar etrafında şekillendirmiştir. Şiirlerinde ele aldığı kişilerin yalnız ve basit olmasını desteklemesi için de Necatigil, şiirlerinde yalın bir dil kullanmaya özen göstermiştir. Ayrıca Necatigil’i, yenilikçi ve gelenekçi şiir anlayışlarını bir arada sorunsuz bir şekilde kullanması yönünden dolayı diğer Türk şairlerinden farklı tutabiliriz. Öncelikle Necatigil’in Sevgilerde kitabına ismini veren “Sevgilerde” şiirine baktığımız zaman karşımıza sıradan insan ve onun basit hayatındaki işlere normalden daha fazla verdiği önemi görüyoruz. Bunun sonucu olarak da şiir kişisi anı yaşayamaz. Tema yönünden “Sevgilerde” şiirine benzeyen diğer bir şiir ise “Şimdi Değil Sonra” adlı şiirdir. Necatigil bu şiirlerinde bireylerin hayatı tam anlamıyla yaşayamamasına yöneliyor. “Sevgilerde” şiirinde birey sevgiyi erteleme eğilimi içindedir. Doğal olarak böyle bir eğilim, bireyde iç çatışmalara ve yakınlarıyla iletişim bozukluklarına sebep oluyor. Böyle bir bireyin hayata yaklaşımını “Çekingen” ve “Tutuk” kelimeleriyle anlıyoruz. “Şimdi Değil Sonra” adlı şiirde ise ölüm, bireyin yaşama telaşı, bireyin sorumluluklarından kaçma ve erteleme eğilimini görüyoruz. Böyle temalı bir şiirden de şiir kişisinin anın farkında olmayan, güzel günlerin gelecekte olduğunu düşünüp anı kaçıran gibi özelliklere sahip olması kaçınılmazdır. Şiirlerde tekrarlan kelimelere baktığımız zaman “Sevgilerde” şiirinde “sevgi”, “siz”, “kalp” ve “vakit” kelimelerini görüyoruz. Tekrarlanan kelimeler şiir okuyucusunun iç dünyasında şiir kişisinin sahip olduğu sevgisini anlatmaya zamanının olmadığı, hissettiği duyguları dışa vuramayıp kendi kalbinin derinliklerinde sakladığı gibi çağrışımlara yol açıyor. Ek olarak okuyucu sürekli şiir kişisinin kendisine seslendiğini fark eder ve şiir kişisi bunu “siz” kelimesi ile yaparak okuyucunun eleştirme yönüne dikkat çekmek istemektedir. Son olarak “Gizli bahçenizde, Açan çiçekler vardı, Gecelerde ve yalnız,” dizeleriyle Necatigil, şiir kişisini okuyucunun zihninde kendi içinde büyütüp beslediği sevginin kimse tarafından fark edilemeyen birey olarak imgelemiştir. “Şimdi Değil Sonra” adlı şiirde ise “hayat”, “yaz” ve “siz” kelimeleri tekrarlanmıştır. Sürekli hayatını erteleyen bireylerin yaşadıkları şimdiki zamanı kış, güzel günlerin geleceğini sandığı gelecek zamanı ise yaz olarak nitelendirdiğini görüyoruz. Çünkü kış birey için soğukluk, kapalılık ifade ederken yaz açıklık ve ferahlık ifade eder. Şair, şimdiki zamanı “Ürperen sokakları süpüren tipide” dizeleriyle anlatmak istiyor çünkü Necatigil, okuyucunun iç dünyasında yaşanan anın kışın çetin zorluklarıyla bağdaştırarak imgelemek istiyor. Şiir kişisi geleceği, para ve saygı olarak algıladığından dolayı yaşadığı anın farkına da varamaz. “Bir zamanlar kayıtsız önünden geçtiğiniz, Eski kapı, Çıkar sisler içinden karşınıza açık” dizeleriyle Necatigil, şiir kişisinin artık iş işten geçtiği zaman ölümün yaklaştığı vakit bireyin beklediği güzel günlerin yani “yaz”ların aslında kendi yaratabileceği bir şey olduğuna dikkat çekiyor. Sonuç olarak, Necatigil, sıradan insanın sahip olduğu basit ve boş hayata dikkat çeker ve bireylerin bu boş hayatta gereksiz işlere ne kadar çok önem verdiğini anlatmaya çalışır. Anın tadını çıkaramadıktan sonra hayattan ne kadar zevk alabiliriz ki? Necatigil’in de değinmeye çalıştığı en önemli noktalardan biridir bu. Eğer birey anını yaşayamayıp sürekli gereksiz işlere önem verirse ve umduğu güzel günlerin gelecekte olduğunu düşünürse birey sonunda o günleri göremeden ölümle yüzleşmeye mahkûm kalır. Ayrıca Necatigil, bireyin altına girdiği fazla sorumluluktan dolayı sevgiye veya aşka bile vakit ayıramayıp bu duyguları sadece kendi iç dünyasında diğer insanlardan habersiz bir şekilde az da olsa yetiştirmeye çalıştığına dikkat çeker. İREMDOĞANÖLÜMYANKOMŞUMUZKADARYAKINIMIZDAEnsonsevdiklerimizenezamanonlarıçoksevdiğimizisöyledikveyabunuhissettirmekiçinbirçabaharcadık?Yaşadığımızhayatınkıymetinibilmeyetisinenekadarsahibiz?Mesela,neyişükredebilecekkadardeğerlibuluyoruz?Parayımı?Başarıyımı?Sevilmeyimi?Hiçbuhayattavarolduğunuziçinşükrettiğinizoluyormu?Sadecenefesalabilmek,hayatınbizesunduğuoncazorluğarağmensiziniçinbirşükürsebebimi?Açıkçası,bensadeceyaşadığımiçinkendimişanslıhissetmeduygusunasahipdeğilimçünküölümünnekadaransızıngeldiğininbilincindeolmakhemenherkesineldeedebileceğikadarkolaybirşeydeğil.Amabubilincevarabilmekdemekhayatımızınolumlubiryöndeşekilleneceğinindemüjdecisidir.Busatırlarıokurkenölümünyakınlığınıdüşünmekinsanapozitifyöndennekatabilirdiyesorguladığınızıduyargibiyim.Lakinyazıyıokuduktansonrafikrinizindeğişeceğinidüşünüyorum.Şiirokumanınbambaşkabirgücüolduğunainanıyorum,sankidahaöncedefalarcatadınabaktığımızbiryemeğiilkdefayiyormuşhissinekapılmamızanedenoluyor.Birşiiriilkdefaokuduğumuzandakibizdebıraktığıtesirileaynışiiribirkaçdefaokumanınyarattığıetkininbirbirindenoldukçafarklıolduğunainanıyorum,sankidahaönceoşiirihiçokumamışgibifarklıanlamlarçıkarabiliyoruzçünkü.Küçükİskender’inkalemindençıkanÖlenSevgiliminŞiirDefteriadlışiirkitabındabirkaçkereokuduktansonrayaşadığımduygukarmaşasınısizlerlepaylaşmaktankendimialıkoyamadım.Benölümünsadeceyaşlanıncabaşımızagelenbirşeyolduğunudüşünürdümhep.Sankiherkesyaşlanıncahastalanıpsevdiklerinevedaedebilmeşansıeldeettiktensonravedayolculuğunauğurlanıyorgibigelirdieskiden.Peki,yaşairintanımladığıölensevgilisini,ansızınyakaladığıkadaryakıniseölüm?Yahiçbeklemediğimizandakapımızıçalarsa?Yahutyahayatımızdakiendeğerliinsanlarişe,okulaveyatatileçıktıklarıevinkapısından,geridönebilecekkadarşanslıolamazlarsa?İskender’inbahsettiğiölensevgilisininölümenasılansızınyakalandığınışairbirşiirindeçokdokunaklıbirbiçimdebetimlemiş:“Bütüngiysilerinkatlanıpkonmuşbirkenara,Sporayakkabıların,bilekliklerin,bandanalarınhepsiburdaSankiyünkaşkolunsökülmüşNerede,neye,kimetakıldıysaÖyle”(Küçükİskender11).Evegelincegiyelimdiyekatladığımızpijamalarımız,yaztatiliiçinbiriktirdiğimizparalarveyaseneyekışıngiymekamacıylaaldığımızbaharindirimindealdığımızkışlıkbotlar...Hepsiölümünyakınlığınınfarkındaolmadanyapılanplanlar.Lakinbenceölümünyakınolduğunubilmekhayatımızıdahagüzelbirnoktayataşıyabilir.Kimilerisürekliölümüdüşünmenin,insanı, aydınlıkvekaranlıkçıkışlarınınolduğubirtüneldehepkaranlıktarafıseçecekkadardepresifolmayateşvikettiğinisavunur.Hâlbukibenbuolayaçokdahafarklıbirpenceredenbakıyorum.Ölümünoldukçayakınımızdaolduğunubilmek,bizisevdiklerimizeyakınlaştırır,şükredebilmeyetisigeliştirmemizeyardımcıolurveaynızamandaoölümkorkusayesinde,hayatadahabüyüktutkuylabağlanmamızısağlar.Ölümünansızıngeldiğiniidrakedebilmek,ölümünsevdiklerimiziçindefazlasıylayakınolduğunukabullenmemizisağlar.Böylece,sevdiklerimizekarşıolantutumumuzçokfarklıbirhâlalır.Enbasiti,belkideonlarıyarınbirdahagörememekorkusuilekırmamakiçinözengöstermeyebaşlarız.KimbilirKüçükİskender’inbetimlediğieskisevgilisigibikaçkişiensevdiklerinekırgıngöçüpgittibudünyadan.Yahutkimbilirkaçkişideonlarıkaybetmedüşüncesindenyoksunbirömürgeçirirken,sevdikleriylekırgınayrılmanınyarattığıpişmanlıkilegeçenbirömürehapsholdu.Ölümünansızınkapılarıçaldığınıidrakedememek,bizipişmanlıklarlageçenbiryaşamamahkûmeder.‘Keşke’dememekiçin,ölümünnekadaryakınımızdaolduğununbilincindeolupsevdiklerimizebubilinçdoğrultusundadavranmamızgerektiğiniunutmamamızlazım.Ölümünoldukçayakınolduğunubilmek,şükredebilmeduygusunuhayatfelsefesihalinegetirebilmemizvehayatadahasıkıbağlanabilmemizadınamühimbirgörevüstlenir.Eğeronunheranbizibulabileceğinibilirsek,yaşadığımızheranınnekadarkıymetliolduğunufarketmeyebaşlarız.Nefesaldığımızhersaniyedünyadanbirbedeneksiliyorvebizlerhâlâhayattayız,karşılaştığımızherzorluğarağmennefesalmayadevamediyoruz.Yaşamdemekumutdemektir,insanyaşadıkçaümitedervebiziderindenetkileyenherşeyinbirçözümüolduğununsadeceölümebirçareolmadığınıfarkeder.Böylecesadecemateryalvedünyevişeyleriçinşükretmeyibirkenarabırakıpnefesalabilmeninbileharikabirdüşünceolduğunainanıpbununiçinşükretmeyebaşlarız.Ennihayetinde,birbakmışızkihayatayoğunbirtutkuilebağlıhalegelmişiz.Dahaöncelerindekıymetinibilemediğimizşeylerdenbiriolannefesalabilmeninbilemuazzamolduğudüşüncesi,bizleriçinşükredilmeyihakedecekkadarözelbirnimethalinegelmiştir.Böylecesadecevarolabilmeninbileyaşadığımızsorunlariçinbirçözümyolusunduğunufarkedebilmeyetisinesahipbireylerhalinedönüşerekhayataçokdahaolumlubirpenceredenbakmayabaşlayabiliriz.Bazenkötüşeylerinvarlığınıdüşünmekiyişeylereolanbağlılığımızıarttırabilirtıpkıölümkorkusununbiziyaşamavesevdiklerimizebağladığıgibi.KAYNAKÇAİskender,Küçük.ÖlenSevgiliminŞiirDefteri.İstanbul:CanYayınları,2017.Baskı.Berk GÜNEY 21601953 IE Unut-ma-mak Haydar Ergülen’in “Vefa Bazen Unutmaktır” adlı yapıtı vefa sözcüğünün anlamını yeniden ve derinlemesine sorgulatan bir eserdir. Ezber bozan bir yaklaşım ile yazar vefayı tam karşıt bir kavram ile, unutmakla açıklar. Vefa nedir? Bu kitabı okuyana kadar ben vefanın bize emeği geçen iyiliği dokunan ve sevdiğimiz insanları unutmamak olduğunu düşünürdüm. Bu sözcüğün belleğimdeki karşılığı kesinlikle unutmamak eylemi etrafında şekilleniyordu. Anneannemi sık sık ziyaret etmeye çalışmam; ilkokul öğretmenimi, bana yardım eden kurumlardaki danışmanları yanına gidemesem de telefon ile aramam, hep onları ve iyiliklerini unutamadığımı, unutmadığımı göstermeye yönelikti. Ancak şimdi anladım ki ben vefa duygusuna çok dar bir açıdan bakıyormuşum. Vefa, gerçekten de unutmamak değil unutmakmış. Unutabilecek kadar sevmekmiş. Neleri unutacak kadar? Mesela öfkelerimizi, kırgınlıklarımızı, başarısızlıklarımızı, içimize akıttığımız göz yaşlarımızı... Kitap beni lise yıllarıma götürdü o yıllarda çok samimi olduğum, pek çok zamanımı birlikte geçirdiğim bir arkadaşım vardı. Ona her zaman çok güvenmiştim, ta ki bir sırrımı başkası ile paylaştığını öğrenene kadar. Yaz tatili dönüşüydü, o henüz ailesi ile gittiği yurt dışı tatilinden dönmemişti. Ben de ortak arkadaşlarımız ile zaman geçirmeye, sinemaya, yemeğe gitmeye onun da bize katılacağı günü sabırsızlık ile beklemeye başlamıştım. Ortak arkadaşlarımız ile çıktığım bir yemekte ona kesinlikle kimseye söylememesi gerektiğini tembihleyerek söylediğim bir sırrın, ortak arkadaşımız tarafından bilindiğini öğrendim. O an kendimi öyle ihanete uğramış hissetmiştim ki, bunu bana anlatan kişiye hiçbir şey söylemeden bakakalmıştım. Orada öylece otururken yanında hep huzurlu hissettiğim bir dostumun artık olmadığını hissetmiştim. Kendime Berk GÜNEY 21601953 IE gelmem birkaç gün sürmüştü. Bu zaman zarfında arkadaşımın telefonlarına da yanıt vermedim. Sonunda mesaj ile artık ona güvenmediğimi ve konuşmak istemediğimi ilettim. Şimdi düşünüyorum da yaptığım doğru muydu? O zaman bana çok doğru gelen bu davranış şimdi vefasız bir tutum olarak geliyor. Oysaki arkadaşım ile arama aşılmaz bir bir duvar örerken tam tersini onun vefasız olduğunu düşünüyordum, ona yaptığım bütün iyiliklere rağmen hepsini unutarak vefasızlık örneği sergilemişti. Peki ya ben? Ben onunla ilişkimi tek bir olay ile bitirirken onun bana yaptığı bütün iyilikleri unutmamış mıydım? Onu benden daha suçlu kılan şey neydi? Şimdi anlıyorum tek bir hata ile bütün artılarının üstünü çizdiğim bu eski dosta vefasızlık yapmıştım. Unutmuştum apandist ameliyatı olup okula gidemediğimde, okuldan geri kalmayayım diye ben söylemeden tuttuğu bütün notların fotokopisini çekip bana geri getirişini, doğum günlerimi herkesten önce kutlamak için daha on iki olmadan arayışını, sakatlandım diye bir turnuvaya katılamadığımda onun da vazgeçerek turnuvaya katılmayışını... Oysaki bütün bunlarda daha da kötü olan vefanın bunları unutmamaktan çok, sırrımı başkasına söylemesini unutmak olduğunu bilmiyor oluşumdu. Şimdi arkadaşımı aramayı düşünüyorum. Kaybettiğimiz birkaç yılın sebebinin onun yaptığı hatadan çok, benim hoşgörüden uzak davranışım olduğunu düşünüyorum. Bana onca iyiliği dokunmuş bir dostu affetmek bu kadar zor muydu? Affetmek insanı daha da özgürleştiren kinciliğin boğucu ağırlığından kurtaran bir duyguyken neden tam tersini seçmiştim ki? Dünyanın daha güzel bir yer olması, daha az mutsuzluğa sebep olan, gerginlikten uzak keyif ile yaşanan umudumuzu yitirmediğimiz, coşkumuzu kaybetmediğimiz bir yer olması hiç de zor değil. Daha çok bağışlamak, daha çok sevmek, iyilikleri unutmazken kötülükleri daha çok unutmak gerek. Unutmayarak en çok kendimize zarar verdiğimizi fark ederek, bağışlamanın dayanılmaz hafifliği ile vefalı olmak lazım. Çünkü vefa Berk GÜNEY 21601953 IE unutmaktır. Yıllanmış Batuhan Çocukluğuma dönüp şöyle bir baktığımda ne kadar sabırsız olduğumu görüyorum. Bir an evvel “yetişkin” olmak istiyordum. Ailem evimizin anahtarının bir kopyasını bana ilk verdiğinde kendimi yetişkin gibi hissettiğimi hatırlıyorum. O kapıyı ilk kez tek başıma açıp bomboş eve girdiğimde çok mutlu olmuştum. Sanki artık kendi başımın çaresine bakabilecek kadar büyümüştüm. Tabii çok geçmeden bu heyecanı yitirdim. Fakat hâlâ bir özlem besliyordum daha da büyümeye. Daha sonra kendi başıma ilk şehirdışı yolcuğumu yaptım; ilk sigaramı içtim, ilk kez alkol aldım, ilk kez bütün gece sokaklarda takıldım. Her yaşadığım ilkle yetişkinliğe daha da yaklaştığımı düşündüm. İlk işime girdiğimde ise yetişkin olduğuma kanaat getirmiştim. İki ay boyunca garson/barista olarak çalıştığım bowling salonunda yetişkinliğe dair hiçbir şey bilmediğimi anladım ve en başa döndüm yeniden. Çocukluğumda her gece kendi saç kesimime karar verebileceğim günlerin hayalini kurduğum yatakta uyumaya çalışırken bu sefer yaşlılığımın hayalini kurmaya başladım. Sessiz sakin bir sahil kasabasında, iki kişinin zar zor yaşayacağı bir evde yaşamanın bana verebileceği tatmini düşündüm. Bakkalından züccaciyecisine kadar herkesi tanıdığım taş döşemeli sokakta yürüyüşe çıkıp herkese selam vererek yavaş yavaş yürümeyi düşledim. Denize bakan bir banka oturup saatlerce kuşlara yem atarak günlerimi geçirmek istedim. Kaostan uzak küçücük bir hayat istediğime kanaat getirdim bu sefer. Tam şu anda bu yazıyı yazarken de yaşlılığa iyice özeniyorum. Bu yaşlılık isteği her zaman benimleydi sanırım. Mesela çocukluğumda anneannem benim bakıcılığımı yaparken onun hayatına çok özenirdim. Gün içinde hiç yerimde durmadığımdan beni öğlen saatlerinde uyuturdu. Uyumadan önce onun kendi hayatından kesitleri anlatmasını dinlerdim hep. Annemin şımarıklıklarını, dedemle aralarındaki özel bağı öyle güzel anlatırdı ki o anılarını anlatmayı bitirmeden uyumazdım. O hikâyeleri anlatırken gözleri boşluğa dalardı hep, sanki baktığı duvarda yazıyordu anlattıkları. Sanırım o zamanlarda karar verdim yaşlanmak istediğime ama bunu hiç ciddi ciddi düşünmemiştim. Hikâyeleri dinleyen değil de anlatan kişi olmak istiyorum artık. Öğüt vermek, yaşadığım tecrübeleri aktarmak istiyorum. Dünyada yapmam gereken her şeyi yapmış olmak istiyorum. Günler, aylar hatta yıllar birbirini kovalarken oturduğum banktan izlemek istiyorum yaşadığım hayatı. Her an ölebileceğimin farkında olup bunu kabullenbilmiş biri olarak yaşamak istiyorum artık. Arkamda yarım kalan hiçbir iş bırakmadan, tam bir insan olmak istiyorum. Tabii ki bu insan olmak için altmış beş yaşımda olmama gerek yok. Fakat on dokuzumda da çok uzağım sanırım bu Batuhan’a. Geleceğime dair hayaller kurarken genelde kendi ismimi sıfatlarla beraber kullanırım: yaşlı Batuhan, sabırsız Batuhan vb. Yıllar içerisinde birçok Batuhan olmaya çabaladım ve çok daha fazla Batuhan için hayaller kurdum. Şimdiki Batuhan’a yakışan bir sıfatım yok fakat yaşlı, sakin Batuhan’dan çok uzakta olduğu kesin. Filmlerde olur ya hani ana karakterin gençliğine dair bir kesit görürüz ardından ekran kararır, altta on yıl sonra yazar ve bir bakmışız ana karakterimiz bambaşka biri olmuş. Keşke bu film hilesi benim başıma gelse de önümdeki zorlu yolculuğa katlanmak zorunda kalmadan hayalini kurduğum hayata kavuşabilsem. Murathan Mungan’ın şiir kitaplarını severek okumamın sebebi bu hayatın peşinde olmam sanırım. Mısraların arasında kaybolup gidiyorum her seferinde. Yalnızlık, aşk ve yaşlılığın harmanlandığı o dizeler beni benden alıyor resmen. Tabii benim ulaşmaya çalışıtğım hayatın aksine Mungan’da yarım kalmışlık sezebiliyorsunuz. Belki de peşinde koştuğum hayat ulaşılmazdır. Sonuçta hayallerden çok gerçekleri yaşıyoruz değil mi? Kaynakça: Murathan Mungan - Solak Defterler Fethullah Gülen Dertsizlik Mi? Dertlerimizin çokluğu mudur bizi yaşama zevkinden mahrum bırakan? Yoksa az da olsa büyüklükleri mi? Herhâlde ikisi de. Dertlerin nasıl bizi bulduğuna gelecek olursak, yaklaşık 20 sene önce anne ve babalarımızın evlenmesi, sonucunda dünyaya gelmemiz, bebeklik döneminden sonra yaramaz bir çocukluk geçirmemiz ve sonunda üniversiteye gelmemiz, bir diğer ifadeyle “kazık kadar adam” olmamız yetiyor bana kalırsa. Yani insan olup dünyada, hayatın akışı içinde yer almamız dertlerimizin bulunmasına ve yaşama zevkimizin kesintiye uğramasına yeterli oluyor. Binlerce insanın, yüzlerce dertleriyle yaşamaya çalıştığı dünyamızı, ülkemiz bazında yansıtan Kadire Bozkurt’un Küçük Dertler adlı kitabı dolu dolu ancak küçük hikâyelerden oluşuyor. Doluluktan kastım ise anlaşılması ve sindirilmesi zor bir anlatımı olması. Ayrıca kitabın karanlık bir arka planı var gibi geliyor bana. Durum öyküsü sayılabilecek bu öykülerde insana batan, kaşındıran bir karanlığın bulunması, önceki dönemlerde yine Türkçe ödevi için okuduğum Sait Faik’in öykülerinin tam zıttı. Sait Faik küçük insanın küçücük hayatlarında mutluluğu bulmuşa benzerken Kadire Bozkurt belki de bir realist bakış açısından dolayı hayatı daha çirkin yansıtıyor. Sait Faik’te dertlerinin küçüklüğüyle hafif mutlu ve biraz da huzurlu bir şekilde yaşamlarını süren insanlar Kadire Bozkurt’a gelince süregelen dertlerini bir kanıksama hâli ile “Mutsuzluğumu azaltabilir miyim?” şeklinde bir düşüncede hayatlarını idame ettirmeye çalışıyorlar. Bu kadar karşılaştırmadan sonra asıl konuya dönecek olursak; her insanın derdinin kendine büyük geldiği dünyamızda empati ya da Türkçesi ile duygudaşlığın unutulmasıyla herkes, dünyanın derdini kendinin çektiği düşüncesine kapılıyor. Bilkent gibi zor bir üniversitede okuyan öğrenci de herhangi başka bir okulun öğrencisi de veyahut ev işi yapan bir anne de kendilerinin en sıkıntılı insanlardan olduğunu düşünüyor. Ancak herkesin derdinin kendine büyük geldiğini ve “dert” kavramının da subjektif bir kavram olmasından kaynaklı olarak her insan için onu ne boyutta hissettiğiyle alakalı olarak derdin büyüklüğünün değiştiğini düşünüyorum. İşsiz kaldığı için evinin kirasını ödemekte zorlanan Ali Bey’in mi, babasından çok çekmiş ve belki kalan etkileriyle hâlâ çekmekte olan Esma’nın mı, yoksa Makine öyküsündeki annenin mi derdi daha fazla? Bence benim artık bir Türkçe ödevinden 9’un üstünde alıp alamayacağım meselesi daha büyük bir dert. Herkes bazı sıkıntılardan bahsettiğine ve bunlardan dolayı moralleri bozulduğuna göre, dertlerimiz bir minimuma sahiptir diye düşünüyorum. Yani dertsiz insan yok. Ancak aynı şeyi maksimum için düşünmüyorum. Dertlerimiz bir maksimuma sahip değil her ne kadar minimuma olsa da. Ne kadar problemlerimiz olsa da günümüzde sayıları da artan şehit ailelerinin, yapılan saldırılardan yaralı kurtulanların veyahut dünyanın bilinmedik bir yerinde açlık, susuzluk, yalnızlık gibi her türlü derdi taşıyan insanların hayatlarının yanından bile geçemez bizim dünyamız. En azından bir eve, aileye, arkadaşlara sahibiz (en azından çoğumuz, geri kalan ise bunlardan bir ikisine sahip). Bu dertlerimizin dermanlarını ise çok defa yanlış yerlerde arıyoruz. Kimimiz üniversiteyi çabucak bitirebilme peşinde, kimimiz iyi bir mevkiye gelme, iyi bir sevgili veya eş bulma, çok kısmı da zenginlik peşinde… Peşinde derken, bu hedefledikleri şeylere ulaşınca tasasız bir hayata erişeceklerini düşünüyor insanlar. Oysa zenginlere, yüksek mevkidekilere sorulsa hiç de tasasız olmadıklarını belki de ellerindekilerini kaybetme duygusunun onları daha çok tasalandırdığını söyleyeceklerdir. Bunlar güzel şeylerdir, o başka. Biz burada derdin bitmesi yönünden yaklaştığımız için yine işimize yaramayacaklardır. Ben eleştiriyorum, peki başka bir çözüm önerebiliyor muyum? Ne yazık ki aklıma pek bir şey gelmiyor. Kısa vadeli çözüm olarak alkol alanlar var ki meselelerin ciddiyetini unutturması sebebiyle bir süreliğine faydası olabilir ancak onun da etkisinin geçmesiyle problemlerin kafada daha çok büyüdüğünü söyleyenler var (ben almadığımdan bilmiyorum). Ben daha çok uykuyu tercih ediyorum. Canım bir şeylere sıkıldığında akşamleyin hemen erkenden yatıyorum ve sabah kalktığımda problem hâlâ yerinde duruyorsa bile kafam daha berrak ve çözüm için adım atmaya daha yatkın oluyor. Maalesef gerçekten bir çözümü olmayan bu konuda dertlerimizi kabullenmemiz gerekiyor. Dertlerimizi kabul etmeyi, onlara karşı durabilme bakımından bir güçlülük emaresi olarak da onların varlığını kabul etme bakımından çaresizlik olarak da görmüyorum; sadece hayatın doğal şartlarının bize getirdiği alelade bir kanıksama durumu olmalı bu. Bundan öte bir şey tavsiye edemeyeceğim. Dertlerimizi minimum seviyede yaşayacağımız, her ne kadar inanmasam da çareyi hedeflediğimiz şeylerde arayıp bulduğumuz hayatlara sahip olmamız dileklerimle… Kaynakça Bozkurt, Kadire. Küçük Dertler. İstanbul: Alakarga Yayıncılık, 2015. Baskı. Abidin Dedekargınoğlu 213020505 Turk-101 Section:020 Başak Berna Codan 1.12.14 1 Efkâr Tepesi Duygusal Olgunluk Tepe düşünelim, insanı her baktığında üzen, ardından sadece hüzün gözüken griliklerle çevrelenmiş kocaman bir dünya. İnsan kendini ararken, sıkıntılara çözüm bulmaya çalışırken bu tür yerlere atar kendini, yalnız kalmak, belki yağmur altında şehri izleyerek, düşünmek, yaşananları sorgulamak gerekir. Herkese iyi hissettirmez mi yağmur, sesini duydukça ve ıslandıkça düşünmek, herkese iyi gelmez mi, herkes kaçmaz mı bazen kendi dünyasına? Kişi kendi içindeki dünyasında yaşar her şeyi, başka kimse müdahale edemez, anlayamaz, efkârlı anlarda kendi dünyanda yalnız kalmak, yapılabilecek en güzel şeydir. İnsan hayatta birçok kez dertlerle karşılaşır, kimi zaman terzi misali kendi söküğünü dikemez, bu sebepten; önce yalnız kalmak ister, sonra düşünceler yetersiz kalır, kendini bırakır, doğal olaylardan destek bulur, yağmur bence en güzel kaçış yoludur, sesine kendinizi bırakarak düşünmek elbet fayda sağlayacaktır. Duygulardan kaçılamaz, insanlar duygularıyla yaşamaya mahkûmlardır, mantıkçı veya duygusal olmak seçim midir? Hayır, dolayısıyla yapılması gereken kendimizi olduğumuz gibi kabul etmektir, duygusalsak, duygularımızla yaşamalıyız. Buna rağmen, istemediğimiz yahut sevmediğimiz özelliklerimizden kurtulabilmemiz mümkün. Duygular bitmez, her daim içimizdedir, duygulara kukla olmadan, onları içimizde yaşamalıyız… Bazen duygularla verilen kararlar, yapılan işler doğrudur, mutlu eden sonucu verir. 2 Dedekargınoğlu Yaşadığımız her durumun ve olayın olumlu veya olumsuz bir sebebi var, istemediğimiz, doğru bulmadığımız şeylerden kaçmak yerine, onlar üzerinde düşünüp, kendi hatalarımızı fark etmek kendimize yapabileceğimiz en büyük iyiliktir, özellikle olumsuz ve üzücü durumlar üzerine düşünmek… Çünkü kişiyi mutlulukları yerine, daha çok üzüntüleri olgunlaştırır, kişi mutlu olduğu bir olayın sebebini sorgulamaz, coşkuyla o ana bakar. Efkâr, bizleri üzer ama kış biter yaz gelir, üzüntünün sonunda sevinmek kaçınılmaz olabilir, pişmanlığın sonu “iyi ki, oh be” gibi sözcükleri kullandırabilir, bu yüzden yaşanılan hiçbir şeyden pişmanlık duyulmamalıdır. Her zaman iyi ya da kötü bir fayda görülür. Duyguların gücü küçümsenmemelidir, İnsan yönetebilecek, bizi her şeyden soyutlayabilecek, geçmişe bağlı kalmamıza sebep olabilecek kadar güçlüdür duygu kavramı, hayatın üzerine kurulu olduğu temellerdendir, her yerde vardır. Olmamasını beklemek saçmalıktır, bizi etkilemesi her durumda muhtemeldir, bizi biz yapandır. Kişi karakterini iki temele dayandırabiliriz, mantık ve duygu, aslında bunlar arasında git gel yaşanır hep, olmasını istenen ve olması gerekeni seçemez insan. Böyle durumlarda, yani ikilemlerde, şahsen ani karar vermek yerine, yalnız kalabileceğim bir yere giderim, genelde açık havalı bir yer olur, en rahat ve iyi hissettiren müziği açar ve düşünürüm, yağmur da yağıyorsa, o an bambaşka bir boyuta geçer. En doğru kararı verebilirim, aslında burada, insanların etkilendiği birçok olgu olduğunu anlatmaya çalışıyorum, daha doğrusu duyguların değişken olduğunu, kararların o ana göre doğru olabileceğini. Ruh haline göre yaşamak doğru olmasa gerek, değişkenlikler uzun vadede sorun yaratabilir, herhangi bir konuda sabitlik ve istikrar önemlidir, duygusal anlamda da hayatımızda bu şekilde olmalıyız. Gücü küçümsememek, korku gibi bir duygu için var olmalı, karakterler korkudan olumsuz yönde etkilenebilir, zihninizdeki olgunluk ve kişilikle, korku yüzünden uyuşamayabilirsiniz, duygular her zaman özümüzde ve üzerimizdedir, baskındır. Hayaldeki kişi değil de, istediğiniz kişi olmak bir yerde duygu ve tepkilerinize bağlıdır ki, tepki de duygunun bir sonucu değil midir? Fazlasıyla… Karanlık gibidir duygu, ne kadar olgun olursanız olun, istediğiniz kadar şartlayın kendinizi, yaşanılan anda, duyguları kontrol etmek zordur bırakın kontrol etmeyi, onu hatırlayamazsınız bile, keşke kişiliklerimizi kendi hayallerimizle şekillendirebilsek fakat dedik ya, terzi kendi söküğünü dikemez… Sınırların içinde yaşamaya mahkûm edilmiş bir türüz, sınırları aşabileceğimizi zannederken, kalıplara sıkışarak ve sadece çözüm arayarak kayboluyoruz, yoruluyoruz. Muhalif olsak bile, kendi derdimizi çözemiyor, kendimizi eleştirme konusunda sıkıntı yaşıyoruz. İşte bu kısımda duygular bizi eziyor, onların gücünü bastıramıyoruz ve pişmanlık gibi, ağlamak gibi davranışlarda bulunuyoruz. Dolanıyoruz belki içimizde, döngü sabit, değiştiğini sandığımız şey kendimiziz, bir nebze mümkündür değişmek eğer kendimizde kaybolup, kendimizi kandırmıyorsak. Aslında yaşadıklarımız, algımızın sınırları kadar, ilerisi yoktur, işte kısmi gerçeklik orası, bilinmezlik… Bilinenin doğruluğu geçer, çürütülür. Sonuç olarak, varlıkları, duyguları, yaşanmışlıkları olduğu gibi kabul etmeliyiz, etmesek bile onlar olur, aksi takdirde kendimizi kandırmış oluruz. Duygular gerçektir, çünkü engel olamazsınız, karışamazsınız, herkesin içinden gelir, anlık bir tepkimedir. Uzun sürebilir, o an geçebilir ama bir şeyler alır sizden ya da bırakır, hep vardır. Aldığı ya da bıraktığıyla hep sizledir, kaçınılmazdır. Duygu karakterin temelidir, davranış yansıması, yapmacık olarak davranışları gizleyebiliriz fakat duygularımızla hep ele veririz kendimizi, reddetmek değil, kabul etmek gerekir bazen, sorgulamamak, sadece sonucu beklemek. Elbet iyi şeyler bekliyor olacak sonucunda… Tek yapmamız gereken, yağmurun gerçekliği ve temizliği gibi, bize sunulması ve düşmesi gibi, duygunun da kabul edilmesi gerektiği, en basit bir olayda bile gerektiğinde duyguya sarılırız, mantığı bırakırız. Duygu kişinin özüdür, davranış yansıması… Duygu gerçek sendir, kabul etmesen bile. Bibliyografi: http://tr.wikipedia.org/wiki/Fakir_Baykurt http://tr.wikipedia.org/wiki/Efkar_Tepesi YALNIZLIKTAN KORKMA, ONU KABUL ET Aslında olmak istediğiniz kişiyken, başka karakterlere büründüğünüz zamanlar oldu mu sizin de? Ya da düşüncelerinizi söylemek istediğiniz hâlde içinize hapsettiğiniz zamanlar? Yüreğinizi pırpır ettiren olayları anlatmak istediğiniz hâlde içinize gömdüğünüz anlar? Nedir bu istediklerinizi yaptırmayan, sizi kısıtlayan ve en sonunda kendi kendinizle konuşmaya mahkum bırakan? Ben size söyleyeyim. İki kelime. Yalnızlık korkusu… Yüzyıllardır insanın peşini bırakmayan bu duygudan neden kimse kaçamıyor diye düşündüm. Neden kimse bu duyguyla yüzleşmeden hayatını sürdüremiyor? İnsanlar bu kelimenin soğuk ve acımasız olduğunu bildiği halde neden derinliklerinde hapsoluyor diye de düşündüm. Sonra fark ettim ki ben de o insanlardan biriyim. Kaçamamamızın tek sebebi ise korkmak. Yalnızlıktan korkmaya ve yalnız kalmamaya çalıştıkça, farkında olmadan kendimizi yalnızlığa itiyoruz. Yalnızlıkla karşı karşıya geldikçe ona olan korkumuz artıyor. Çünkü yalnızlık, küçük yaştan beri sahip olduğumuz korkuların ve endişelerin birer sonucu. En azından benim için bu durum böyle gelişti. Cem Şancı’nın “Yalnızlık Doktorası” adlı kitabını okuduktan sonra neden yalnızlıktan korktuğumu biraz daha detaylı düşünme fırsatı edindim. Yalnızlıktan korkmamın temel sebebi aslında çocukluğumda yatıyor. Çok hassas bir kız çocuğu olarak yetiştirildim. El bebek gül bebek yetiştirildim dersem daha doğru olacak sanki. Bakkala gidip ekmek bile almadım. Küçümsemek için söylemiyorum tabi. Sadece bakkala gidip ekmek almak her çocuğun, küçükken başına gelen sıradan bir olaydır. Keşke ben de alsaydım diyorum şimdi. Keşke birazcık sokağa çıksaydım da bu kadar kırılgan bir yapıya sahip olmasaydım. Bu kadar el üstünde tutulmasaydım, kendime daha çok güvenebileceğime ve yapabileceklerimin farkına varıp daha güçlü bir yapıya sahip olabileceğime eminim. Güçlü olmadığım ve en ufak bir olayda üzülüp, ağlamaya başladığım için kendi kendimi korumaya çalışıyorum. Kendimi korumak zorunda hissediyorum. Çünkü koruyamadığım zamanlarda yalnızlık hissini çok uç noktalarda hissetmeye başlıyorum. Bu korumayı yaparken de bir nevi yalnızlığa karşı direnme teknikleri geliştiriyorum diyebiliriz. Bu teknikler içinde bulunduğum ortamlara göre şekilleniyor. Yalnızlığa karşı direnme tekniği derken, aslında olmak istediğim kişiyken ardına saklandığım karakterlerden bahsediyorum. Bu karakterlerin beni daha güçlü gösterdiğine ve yalnız hissetmemi engellediğine inanıyorum. Küçük yaştan itibaren sahip olduğum hassas yapı beni buna zorluyor. Ardına saklanılan bu karakterlerin en acımasız tarafı da, insanlarla konuşurken çektiğim zorluk. Kendi benliğimle örtüşmeyen bir imajın arkasına sığındığımda insanlarla konuşmaktan çekiniyorum. Sevdiğim kişinin beni eskisi gibi görmemesinden, arkadaş grubum içerisinde dışlanmaktan, ailemin bana istediğim düzeyde şefkati gösterememesinden korkuyorum. Kısacası yanlış bir şey söyleyip dışlanmaktan, bana değer gösterilmemesinden, ardına saklandığım karakterlerin beni koruyamayıp büsbütün yalnız bırakmasından korkuyorum. Belki de bu hissettiğim duygular tamamen benim hüsnü kuruntularım ama Şancı’nın kitabında sayfaları çevirdikçe yalnızlığımın altında yatan temel sebebin küçük yaşta oluşturduğum kırılgan yapı olduğunu anladım ve fark ettim ki bu yalnızlığa karşı direnme süreci beni daha çok boğuyor. Kırılgan yapımı korumaya çalışıp, yalnız kalmamak için direnme teknikleri geliştirip, hiç olmadığım biri gibi davranmaktansa, yalnızlığı kabul etmeyi tercih ederim. “ Tercih edilmiş bir yalnızlık, gönlümüzdeki ve aklımızdaki sesleri dinleyerek kendimizi tanıma sürecidir.” (Şancı,15). Cem Şancı’nın söylemine göre tercih edilmiş yalnızlık yüzleşme dönemidir. Sahi neden insanoğlu yalnızlığı tercih etmiyor ki? Çünkü insan yalnızlığı tercih ettikçe ve iç sesiyle baş başa kaldıkça, korkularıyla, geçmişte yaptıklarıyla, kırdığı insanlarla yüzleşmeye başlar. Bu yüzleşme çok ağır geldiği için, insan doğasına son derece uygun bir seçim yaparak kolay olanı seçer ve olmak istemediği biri gibi davranmayı, kısıtlamaları göze alarak yalnız kalmayı tercih eder. Oysaki kişi, yalnızlığı kabul etme cesaretini gösterip, Şancı’nın da belirttiği gibi kendini tanıma sürecine girerse yaşadığı korkuların, endişelerin değersizliğini anlayıp, kendi değerinin ve gücünün farkına varır. “Yalnızlık bir mahrumiyet değil, lükstür.” (Şancı,13). Bu sözlere kesinlikle katılıyorum. Asıl mahrumiyet yalnızlıktan korkmak ve istemediğimiz davranışları yapmaya zorlanmaktır. Yalnız kalmaktan korkarak dilimizin ucuna gelen kelimeleri yutmaktır asıl mahrumiyet. Yalnızlığı kabullenip, kendimizle yüzleşmek ise olgunlaşmaya başlamaktır. Ben de okuduğum bu kitap sonrasında yalnız kalmaktan korkup, hassas kişiliğimi koruyabilmek için savunma teknikleri geliştirmek yerine, yalnızlığı kabullenip kendimle yüzleşmeyi deneyeceğim. Şunu unutmamalıyız ki yalnızlığı ne kadar çok kabullenirsek, o kadar güçlü kalırız. Yalnızlıkla ne kadar çok yüzleşirsek o kadar özgür ve olgun yaşarız. KAYNAKÇA: Şancı, Cem. “Yalnızlık Doktorası.” İstanbul: Remzi Kitabevi, 2014. RÜMEYSA EZGİ AKBULUT BAŞLANGIÇ Doğduğumuz andan itibaren hep bir karmaşa içinde değil miyiz? Yaklaşık bir yaşına girer girmez çevremizde bize konuşmayı öğretmek için şekilden şekle giren ebeveynlerimiz, beş yaşında belki birkaç sayı ve şekil öğreniriz diye bizi kreşe gönderiyorlar. Oysa tek istediğimiz annemizin yanında yaramazlık yapmak ve bilmemiz gerekenleri basitçe yaşayarak öğrenmek. Biz onların planları dâhilinde büyürken hayatımız gittikçe daha karmaşık hale geliyor çünkü hissettiklerimiz ile düşünmemizi istedikleri şeyler birbirine uymamaya başlıyor. İçimizdeki uyumsuzluk arttıkça da kaçma isteğimiz kamçılanıyor, özgürlük arzusu olmadığı kadar içimize işliyor sonra gençler neden bu kadar asi(!). Belirli sınırlarda büyüyen bizler olabildiğince hızlı bir şekilde yetişkin olmak istiyoruz belki daha özgür olabiliriz diye. Kimse bize yetişkin olmanın gerçeklerinden bahsetmediği için de bizlere çekici gelen şeyin başımıza ne işler açacağından habersiz yaşıyoruz. Mesela ben o beş yaşımdaki halime dönmek isterdim, yetişkin olmak yerine. Zamanı yaşamı, çevreyi ve kendini keşfetmekle geçen, sebepsizce gülümseyebilen ve koşulsuzca sevebilen bir çocuk olmak isterdim birçok insan gibi. Toplumun, ailelerimizin, arkadaşlarımızın, tanımadığımız insanların ve hatta kendimizin bizleri tam olarak neye dönüştürdüğünü kestiremiyoruz. Amerikan yapımı olan Ye, Sev, Dua Et filminde yazar olan başrol Elizabeth’in de dediği gibi hepimiz, her şeyin aynı kalmasını istiyoruz. Yıkılan hayatlarımızı değiştirmekten korktuğumuz için böyle yaşamaya devam ediyoruz. Her bir alandan edindiğimiz bilgi ve tecrübeler ile hislerimiz çatışıyor. Örneğin edindiğimiz tecrübe ve bilgiler bizlere koşulsuzca güvenin ve sevginin olamayacağını söylüyor. Çünkü her insan bencildir(!) ve mutlaka bir çıkar ilişkisi vardır. Fakat ne zaman bir çocuğun gülümsemesine veya bir köpeğin ilgi isteyişine şahit olursak –eğer içimizdeki çocuktan hâlâ bir parça kalabilmişse- bencilliğin sandığımız kadar geçerli olmadığını anlarız ve karar verirken en çok da bunun etkisinde kalırız. Bazen sadece mantıklı olduğu için hiç istemediğimiz kararlar verebilir, bazen de karakterimize ters bir durumu çok isterken bulabiliriz kendimizi. Mantık dediğimiz şey eğer hislerimizle uyuşmuyorsa bize ait değildir. Çünkü insan içinde denge kuramıyorsa dışarıdaki dengeyi de kontrol edemez, dolayısıyla akla yatkın görünen seçimler bir süre sonra rahatsız etmeye başlar. Bu yüzden duyguları görmezden gelmek asıl mantık dışı olan şeydir. Yetişkin olmanın yanlış anlaşıldığı ilk kısım da budur. Topluma adapte olan çoğu insan kendini yetişkin sayar ve içlerindeki çocuğu da görmezden gelir. Bunun sonucunda mutsuz ve tatminsiz insanlar gittikçe artar ve diğerlerini de etkilemeye başlar. Bu insanlardan birisi de Elizabeth’tir. Kendini bildi bileli seyahat ve keşfetme tutkusuna sahip yaratıcı bir yazar olan bu kadın, hayatını kendince çok mantıklı ve gerçekten istediğini düşündüğü bir düzene oturtur. Ancak zamanla yaptığı seçimin aslında onu tam olarak mutlu etmediğini anlar ve yeniden başlamaya karar verir. Bu âna kadar verdiği tüm emekleri ve yaptığı tüm birikimleri büyük bir cesaretle yok sayar. Çıktığı yolculukta Elizabeth kendi hayatı için önemli bir ders alır: "Tanıdık ve rahatlatıcı her şeyi bırakacak kadar cesursanız ki bu alışkanlıklardan evinize kadar her şey olabilir ve gerçeği aradığınız bir yolculuğa çıkarsanız ve o yolculukta başınıza gelen her şeyi kabullenir ve o yolculukta tanıştığınız herkese öğretmen gözüyle bakarsanız en önemlisi de kendinizi affederseniz gerçek sizden saklanmayacaktır." Yaşamda eğer bir şeyi gerçekten istiyorsak ödememiz gereken bir bedel ve göstermemiz gereken bir çaba vardır. Çünkü her bir gayret sahip olduğumuz zincirleri ve sınırları aşmamızı, kendimize ya da her neyi arıyorsak ona biraz daha yaklaşmamızı sağlar. Ancak bunun kolay olduğunu kimse söyleyemez. Başta korkularımız ağır basar ve geri dönmek isteriz. Eğer küçük de olsa bir cesaretle onları aşarsak bu sefer de yolumuza başka engeller çıkacaktır çünkü hâlâ sınırlarımızın sonuna gelmemişizdir. Bunları daha iyi atlatmanın yollarından biri de Elizabeth’in de dediği gibi karşımıza çıkan herkesi öğretmen olarak görmektir çünkü her insan ihtiyacımız olan şeyi bize hatırlatmak için hayatımıza girer ve bunun için onlara kızmak yerine teşekkür etmeliyiz. Bu da kolay değil, değil mi? Biliyorum. Sadece tüm bunları anlamak ve kabul etmek için o köşe bucak kaçtığımız, ulaşmaya üşendiğimiz ve hatta istemediğimiz çocuğa fırsat vermeliyiz bazen. Bırakalım bir kere de o risk alsın, bizi şaşırtsın. Ona izin vermeden asıl sınırlarımızı da göremeyiz. Gerçeğe ulaşmak bu yüzden biraz cesaret ister. Bu nedenle onu istiyorsak, neden önce kendimizden başlamıyoruz? ‘’Karmaşa bir hediyedir. Her zaman değişime hazır olmamız gerekir.’’ Şifacı Ketut KAYNAKÇA Murphy,R.(2010). Ye, Dua Et, Sev. Amerika Birleşik Devletleri https://thoughtcatalog.files.wordpress.com/2015/03/eat_pray_love-bali.jpg http://www.cinemablend.com/images/news/20119/_1281643869.jpg Hayal Gücü ve Emeğin Somut Hali Bugün TOBB Eğitim ve Teknoloji Üniversitesi Mimarlık Bölümü birinci sınıf öğrencilerinin çalışmalarından oluşan Size Gelenler Var adlı serginin açılışına katılmak ve sergiyi gezmek amacıyla TSMD mimarlık merkezindeydim. Adından kendini pek de belli etmeyen sergi, çeşitli atık malzemelerin hiçbir şekilde yapıştırıcı vb. kullanmadan bir araya getirilmesiyle oluşturulmuş fillerden meydana geliyor. Tahmin edersiniz ki yapıştırıcı türü malzemeleri kullanmadan bu sanat çalışmasını oluşturmak bolca hayal gücü ve bir o kadar da emek ister. Sergideki ürünler hakkındaki bu bilgi broşürde veriliyor; yani ziyaretçiler ortaya çıkan sanat ürünlerinin ne kadar zorluklarla yapıldığını tahmin edebiliyor. Sergiye girer girmez fil maketlerini ve tasarımcıların gözlerindeki ışıltıyı ve gururu gördüğünüzde bu tahmin daha ilk adımdan destekleniyor. Sonraki adımlarınızda ise eserleri daha yakından incelediğinizde kendinizi hayal gücünün ne kadar derin ve kişiden kişiye nasıl farklılık gösterdiğini düşünürken buluyorsunuz. Bir fil ne kadar farklı görünümde yorumlanabilir ki? Hayal gücüyle birleşince yorumlanabiliyormuş çünkü bu eserler aslında soyut düşüncenin somut nesneye dönüşmüş halidir. Sanatçılar ve bence sanatçı sayabileceğimiz mimarlar sadece bir düşünceden onun bir sonraki aşamasını ve hatta sürecin sonucunda ortaya çıkacak somut ürünü sürecin en başından görebilecek yeteneğe sahipler. Bu yeteneği sergideki ürünlerde, fillerde de sıklıkla görebiliyoruz. Onlar bir metal parçasından, kürdandan, kozalaktan, pipetten, hatta firketeden ortaya bir fil maketi çıkartmış ve onları yorumlamışlar. Başta söylediğim gibi serginin adı içeriğini pek belli etmiyor ilk başta fakat sergiyi gezdikten sonra serginin adını yorumlamayı başardım. Bizim kültürümüzde fil bereket demektir ve fil objelerini hem süs eşyası olarak hem de bu inanışın bir parçası olarak evlerde, işyerlerinde görürüz. Sergide “Size Gelenler Var” cümlesiyle fillerin bereket getirdiği anlayışına bir gönderme yapılıyor. Bana göre bereket birikim demektir ve fil maketlerinde de parçadan bütün oluşturularak birikim elde edilmiş. Fillerin bereket getirdiği destekleniyor çünkü aslında çoğu zaman işe yaramaz bir parça olarak gördüğümüz nesneler böyle değerlendirilerek bir sanat eseri oluşturuluyor. Sergide 45 eser vardı. 45 farklı atık malzemeden yapıştırıcı kullanılmadan yapılmış eser. 45 farklı yorum. Sergiyi fil ailesi olarak adlandırmak en doğrusu belki de. Her canlının yavrusunda olduğu gibi masumiyeti temsil eden yavru filler, insanların önüne geçilemez sahip olma hırslarıyla dişi alınmış dişini kaybetmiş filler, fil ailesinde sürüyü dişi fil yönettiği için kadının egemenliğine dikkat çekmek amaçlı dişi filler ve heybetiyle bizi etkileyen erkek filler. Tüm bu yorumlarıyla soyut olarak doğayı bize anlatan maketler… 45 eser arasından en çok beğendiğim ve hatta alıp yanımda götürmek istediğim eser 1 numaralı kendi çektiğim görselde gördüğünüz telden yapılmış fil maketi. Belki ışıklandırmasından belki kıvrımlarından belki de büyüklüğünden etkilendim karar veremiyorum fakat her yönüyle diğerlerinin arasından sıyrılıp gözüme en çok çarpan o oldu. Size Gelenler Var’dan bir de tezat çıkardım. Her sanat etkinliğinde; sinemada, tiyatroda, resimde doğaya ait bir parçayla dikkat çekmeye çalışıyoruz. Bu parça bazen bir hayvan bazen bitki bazen de bir manzara oluyor hafızalarda kalan. Madem bu kadar hayranız doğaya, bize getirdiklerine neden sahip çıkmıyoruz? Neden korumuyoruz onu? Atıklarla, çeşitli zararlı maddelerle geleceğimiz yokmuşçasına kirletiyoruz. Bu zıtlık en çok bu sergide dikkatimi çekti çünkü hem atık malzemeler kullanılmış hem de doğanın bir parçası somutlaştırılmış. Kim bilir belki de tasarımcılar bende farkındalık yaratan noktaya; doğaya hayranlık ile onu yok etme çabası arasındaki zıtlığa dikkat çekmek istiyorlardı. 1.2. 3. Didem Onuk 21401683 Berika Özcan 21302481 TURK102-67 SIRÇA FANUS’UNDA BİR KADIN Sylvia Plath; kronik depresyonu, duygusal buhranları şiirlerine, romanlarına, eserlerine en ince ayrıntısına kadar sinmiş; belki de en iyi kadınlar tarafından anlaşılabilecek her yönden güzel kadın. Hayatlara böylesine dokunmuş bir kadının kendi yaşam öyküsüne odaklanmamak elde değil. Çocukluğundan beri süregelen duygusal iniş çıkışları, asla istediği gibi sürdüremediği evliliği, çocuklardan nefret etmesine rağmen sevdiği adamdan çocuk sahibi oluşu, sonra da çocuklarıyla aynı evdeyken intihar edişi… Sırça Fanus; onun hayatından çok fazla şey bulabileceğimiz, intihar düşüncesi ve edimi çevresinde tematize Berika Özcan 21302481 TURK102-67 edilmiş, bir bakıma otobiyografi niteliğinde bir roman çünkü kendisinden türettiği Esther karakteri, Plath’in kişiliğine ve hayatına dair önemli ipuçları taşıyor. Sylvia Plath’i okunası kılan, duygusal bunalımlarının ortaya çıkardığı varoluşçu ve itirafçı tutumudur. Genellikle kişisel konularda yazar gibi görünse de yazdıkları dönemin zihniyetine bir eleştiri niteliğindedir de zaman zaman. Büyük beklentilerle New York’a gelen on iki genç kadın, büyük şehrin şartlarında kendilerine verilen imkânlar dâhilinde mücadele etmeye çalışırken, kendilerine ve yaşama dair birçok şeyi fark ederler. Sırça Fanus’a konu olan Esther Greenwood, çok başarılı bir öğrencidir, New York onun da beklentilerini karşılamaz. Esther farklı olduğunun farkındadır; kafasındakilerin dünya gerçekliği ile örtüşmediğini bilir, çoğu zaman anlaşılmayacağını düşündüğü için açıklama yapmaktan dahi imtina eder, yaşıtı diğer kızların aksine içinde bulunduğu rekabetin anlamsız ve yorucu olduğunu düşünür ve kendini bir kimlik arayışı içinde bulur. Kendini bir yere ait hissetme isteği, aynı anda birçok şeye ulaşmayı dileyip hiçbirini elde edemeyişi, hırsın bünyesine verdiği zararı fark edişi, zamanla masumiyetini yitirişi hayatını zora sokar bu genç kadının ve bu zor anlarında, başının üstünde beliriverir sırça fanusu. Hapsolduğunu hissettiği fanusta birinin elini uzatıp onu oradan çıkarması gerektiğini hisseder Esther, buna dair her umuda sıkı sıkıya tutunur. Çoğu kadın, çoğu zaman böyle bir fanusun içine sıkıştığını hisseder; buna ne sebep olur bilinmez ama kimimiz kurtuluruz, kimimiz kurtulamayız bu kafesten. Kişinin kozmopolit dünyada kendi benliğine yabancılaşıp bir amacın esiri hâline gelmesi, ona ulaşmak için kendi karakterinden ve onu kendisi yapan özelliklerinden vazgeçişi Sırça Fanus’un ana fikrini oluşturuyor aslında. Bu durum, hem yazıldığı dönemin Amerika’sıyla, hem de günümüz dünyasıyla ilişkilendirilebilir. Modern dünyada bireylerin idealleri uğruna bencilleşmeleri ve kişiliklerinden ödün vermeleri, kazanma hırsının, daha Berika Özcan 21302481 TURK102-67 fazlasına sahip olmanın çekiciliğinin bizi ne hâle getirdiğinin bir göstergesi. Esther de, hiç tanımadığı insanlarla dolu hiç bilmediği bir yerde, kurduğu hayalleri birbiri ardına ellerinden kayıp giderken çöküşe mani olamaz, gördüğü psikolojik tedaviler de intihar girişimlerine. İyileşebileceğinden, içindeki kara delikten kurtulabileceğinden şüphelidir; gittikçe daha da hırçınlaşır gerek ailesine, gerek yakınlarına, gerekse kendisine karşı. İç dünyasında kuşku, kararsızlık, umutsuzluk, ümit öyle karışmıştır ki; gün boyu birbirinden farklı onlarca duyguya sarılır, aynı anda hepsini tecrübe eder. En ücra dehlizlerine kadar sinen yalnızlık duygusu, onun cam fanusun ötesindeki dünya için iştahını kabartsa da, kendi gerçekliğini kabullenir. Sonunda fanusundan, içindeki yalnızlık dahi sökülmüş bir şekilde çıkıp insan kalabalığının içine ani bir kararla girer ve bu da kaybolmuşluğun asıl tanımıdır işte. Belki de bizler, Esther gibi fanusumuzu kırıp kurtulamayacağız ondan; ikiliklerimizle, çelişkilerimizle, buhranlarımızla anlaşılmayı bekleyeceğiz; belli ki Plath yapamadı bunu, yaşama tutunamadı ve ölümü seçti. Sylvia Plath’in bu romanı, hayatı yorumlamak ya da anlamlandırmakla çaba harcayanların, küçük hesapların peşinde koşanların değil; yaşamı yaşamak olarak düşünenlerin romanıdır. Enes BAYRAM 21601564 ANNEMİZ, ANNELERİMİZ… Kimilerine göre doyum sınırlarımızın henüz erişemediği, kimilerine göre ise yalanların en karası olan bu dünyaya gözlerimizi ağlayarak açtığımızda gözyaşlarımızı kollarında dindiren yüce varlığa karşı beslediğimiz o içten sevgiyi düşündüğümüzde onu hakettiğimize dair soru işaretleri yankılanır beynimizde. Ellerimizden tutup salıncaklarda salladığında yahut adımızı bile bilmediğimiz anlarda bize yemeğimizi yedirdiğinde o minnet duygumuza sıcacık bir gülüşüyle yanıt verir annelerimiz. Bizim biricik hamimiz, şu tek biletlik hayat yolculuğumuzda bize ömrünü veren biricik meleğimizdir onlar bizim. En güzel uykularımız onların yanında yakalar bizi, uykularımız bölündüğünde attığımız çığlıklar da bir daha orada uyuyamama korkusunun gönlümüze tezahürüdür. Bilmeden elde ettiğimiz en kıymetli hazinelerimizdir. Küçücük bedenimiz karşı gelemediğinde hastalıklara, sabahlara kadar bizim yerimize hepsine göğüs geren yüce gönüllü varlıklarımızdır onlar. Sevgi papatyalarımız ilk cansuyunu annelerimizden alır, gündöndülerimiz yüzlerini annelerimize çeviriverir. Karşılıksız sevgi, doyumsuz muhabbet duyma annelerimizin tezgahında gergef olur işlenir ruhlarımıza. Bugün kendimize söylediğimiz en acı yalanlardan olan “Sensiz yaşayamam.” cümlesi, öznesi annelerimiz olduğunda ise şu dünyadaki sayılı doğrularımızdan olur. Gün gelip de annelerimizin kollarında uyuma ihtiyacımızı artık gönül duvarlarımıza kazıyamadığımızda artık annelerimiz de vazgeçilebilir olur bir çoğumuz için. Ne büyük talihsizliktir o! Halbuki uğruna seranatlar dizilecek, Roma yakılacak bu sevgi yumağımız olan meleklerimiz gün geçtikçe biraz daha geri plana atılır hayatlarımızda. Özgür olmanın o vazgeçilmez hazzını tattığımızda artık annelerimize olan muhabbetimiz gönül mezarlığımıza kaldırılır. Onun yerini yalan sevgilerle avutmaya çalışırız, dostluklar kurup sevgililerimizle flörtler ederiz. Onlar ise ne annelerimiz gibi sever bizleri, ne de annelerimizin yerini alabilirler. Annelerimize karşı dilimizin döneceği o sözler, hedefini şaşıran ok gibi önce yalancı sahiplerine ulaşır. Tekrar gönlümüze saplandığında o oklar, dizlerine alıp gözyaşı döktüğümüzde bizleri teskin eden yine iyilik meleklerimiz olurlar. Her şeyini bize verip hiçbir şey istemeyen annelerimizdir. Egolarımıza hapsolduğumuz bu “yalan” dünyada, annelerimiz de o parmaklıkların ardında bulmuştu kendilerini. İnsanoğlu yine nankörlüğünün vurduğu prangalarda sevgileri boğuyordu. Eskisi kadar ilgilenmiyorduk meleklerimizle, eskisi kadar dinlemiyorduk onu. Gönlümüzün asıl sultanlarına karşı çektiğimiz isyan bayrakları, bizi mağrur kıldığı her saniye tamiri ve tarifi imkansız olan yüzlerce yara açıyordu kalplerimizde. Her şeyin geç olduğunu anladığımızda meleklerimizin bizi terk etmesini bekliyorduk adeta. “Sen ne anlarsın ki!” şeklindeki nankörlük ve gurur kokan bu rezil söylemimiz zaman geçtikçe “Annem haklıymış.” şeklinde gönüllerimizi yakan itiraf olup dudaklarımızı terk ederken annelerimizin yanımızda olması yeniden başlamak için en büyük şansımız olacaktı. İçimizde özlemi sonsuz olan tek varlığımız olan annelerimiz, bunca nankörlüğe rağmen evlatlarına yine kıyamayacak, evlatlarını bağırlarına basacaklardı. Eğer bir isyanımız olduysa meleklerimize, bir an önce önlerinde diz çökmek için neyi beklediğimizin cevabını hiçbir zaman veremeyeceğiz ne yazık ki. Cevabını veremediğimiz sorulara yaklaşımımız farklı olsa da annelerimizin kutsiyetine karşı boynumuzu büküp af istemeliyiz. Bu affı yalnızca ve yalnızca isyan edenlerimizin dilemesi ise annelerimize karşı saygısızlık olmalıdır. Annelerine karşı isyan etmeyenlerimiz ise bu affını onun yüce ve karşılıksız sevgisine mazhar olacak yeterince davranışta bulunmadığından ötürü af dilemeli, boynunu bükmelidir. Annelerimizin hakkını asla ödeyemeyeceğimiz bu hayat yolculuğumuzda sevgilerine ve sıcaklıklarına yakın olduğumuz her an bizler için bulunmaz bir nimet olacaktır. Haydi şimdi başkalarına verdiğimiz çiçeklerden daha güzellerini verelim annelerimize. Dizlerine yaslayalım başımızı, kapayalım gözlerimizi. En güvenli sığınağımızda bizlere hiçbir şeyin dokunamayacağını bilerek hiç ayrılmayalım annelerimizin yanından. En büyük eksikliğimiz, en büyük korunmasızlığımız düştüğümüz gaflette olsa da annelerimize her zaman dönelim. Çünkü başka ne yerimiz var ne de yurdumuz… Kaynakça Jelloun, Tahar Ben. Annem Hakkında. İstanbul: Kırmızı Kedi Yayınevi, 2016. Ufuk Çizgisinde Ölüm Ölümle yaşam arasındaki fark ne kadardır bilir misiniz? Ufuk çizgisi kadar. Yıldızlarla dolu bir gökyüzüne baktığınızda sonsuzluğu düşündünüz mü hiç? Düşüncelere dalıp gittiğiniz o anda aslında çoktan ölmüş olduğunuzu ya da önünüzde yaşayacak çok uzun yıllar olduğunu düşündünüz mü? ( http://wallpapercave.com/milky-way-galaxy-background) Öyle anlar geliyor ki ‘Bu nasıl tesadüf böyle?’ diyoruz ya da tesadüf olduğunu düşünmeyip ‘Nedir bu başımıza gelen?’ diye yakınıyoruz. İşte öyle bambaşka ama bir o kadar da ayırt edilemez şekilde aynı ki ölümle yaşam, bundandır yaşıyorken ölümü düşünmemiz. Kötü bir olay duysak, hüzünlü bir şarkı dinlesek, bir kitapta bahsedilse ölümden hemen düşünmeye başlarız ne kadar hüzünlü olduğunu. Peki ya hiç nasıl öleceğinizi düşündünüz mü siz? Atillâ İlhan’ın da dediği gibi ‘İnsan nedense sonbaharda düşünür ölümünü// Ölüsünü sararmış yaprakların örttüğünü// Dergilerde unutulmuş//Bir kavga resmi gibi’. Belki bir anda düşüp kafamızı çarptıktan sonra ya da belki de uzun yıllar hasta bir halde yatağımıza bağlı kaldıktan sonra gelecek ölüm. Belki onun da dediği gibi bir olayda kurban biz olacağız. Öyle ya da böyle herhangi bir şekilde gelecek sonuçta. Benim istediğimse ölümümün yaşayacağım güzel hayata layık olması. Küçüklüğümden beridir hayalini kurduğum şeyler hep bir kademe üstü oldu yaşadıklarımın. İlkokuldayken ortaokulun, ortaokuldayken lisenin ve lisedeyken üniversitenin hayalini kurdum hep. Şimdi üniversitedeyim ve geleceğimin hayalini kurarken bir bakıyorum yaşlı bir profesör olmuşum. Ölüme çok yakınım. Ama bir eksik var, ölüm anımı hiç düşünmüyorum. (http://www.movieroomreviews.com/amour/photo/amour-movie-pictures-21) ‘Amour’ filminde ana karakterler çok yaşlılar. Hayatlarının yarıdan fazla zamanını birlikte geçirmişler ve bir bütün olmuşlar. Hastalanmaya başlayan eşini iyileştirmeye çalışan adam, davranışlarıyla öyle güzel ifade ediyor ki ölümün güzel olması gerektiğini koca bir hüzün bulutu kaplıyor içinizi. Her bakışından anlıyorsunuz eşiyle geçen günlerinin özlemini çektiğini. En sonunda katlanamıyor eşinin o hâline, daha fazla konuşamıyorken görmek istemiyor onu. Onu eşinin sesini duyamayacak oluşu, onunla dans edemeyecek oluşu mahvediyor. Ardından nihai kararı veriyor, öldürüyor eşini. Tıpkı Dexter Morgan karakterinin dizide bir sahnede Dexter’dan kendisini öldürmesini isteyen akciğer kanserine yakalanmış dostu gibi ve Dexter’ın onu güzel bir tatlının içine koyduğu kimyasalla öldürmesi gibi. Tıpkı olması gerektiği gibi… Bunlardan bahsedince derin bir şekilde düşünüyorum tabii. Önce yaşadığım günleri, ardından yaşayacaklarımı. Sıra yine ölüme geldi. Öyle bir yerde ki ölümden sonraki hayatla bu hayatın arasında, tam da ufuk çizgisinde sakince bekliyor ölüm. Ben hep yaşadığımız anların tam da yaşandığı yerde sonsuza dek var olacağına inandım. Öyle değil mi sizce de? Madem yaşıyoruz, madem her birimizin evrende bambaşka bir yeri var, o hâlde yaşadığım her an birbirinden özel, eşsiz ve ebedi. Bir de ölüm deyince kapkaranlık düşünceler getirir insanlar akıllarına. Oysa ne kadar da çok severiz gün batımını ya da doğumunu görmeyi. ‘Ölümle ne alakası var?’ diye soracak olursanız eğer bir düşünün. Yeni bir gün doğarken gece ölür, gün batarken ise güneş. Hatta öyle senkronize bir olay ki bu, sadece kocaman bir güneş ve yeryüzüyle kesiştiği anın bir fotoğrafını görünce ayırt edemeyiz hangisinin öldüğünü. Sadece o güzelliği bitene kadar izlemek isteriz, gözlerimizi alamayız o güzel ölümden. (http://www.forumsevgisi.com/14638-post1.html) Söylemek istediğim şu aslında: Eğer bir şekilde var olduysak ve bir şekilde yok olacaksak arada geçen zamanda, bu dünyadaki yaşamımızda her anımız o kadar değerli ki ölüm buna layık olmalı. Koca güneşli bir günün ardından gün batımı gibi bir şölenle veda etmeliyiz dünyaya. Yıldızlarla dolu koca geceden sonra kuş cıvıltısı ve sabahın doğuşuyla ahenkle yaşamımızı yitirmeliyiz. Yaşam kadar güzel olan ölüm buna her bir insan bedeninde layık olmalı. Esin Şafak BÜYÜMEK NEDİR? Büyümek nedir? Ailenin yanından taşınmak mı? İşe girmek mi? Kendi ayaklarının üzerinde durabilmek mi? Yoksa hayatın monotonlaşmaya başlaması mı? Bence cevap sonuncusu. Büyümek başka birçok şekilde tanımlandırılabilir, birçok kriterle belirlenebilir ancak bence hayatımızın monotonlaşmaya başlaması, büyüdüğümüzü gösteren en büyük etkenlerden birisidir. Aslında hayat monotonlaşmaya başladığı zaman yukarıdaki soruların hepsinin cevabı birden evet oluyor ve büyüdüğümüzü anlıyoruz. Küçük bir çocukken her günümüz birbirinden farklı geçiyor. Her gün yepyeni şeyler keşfediyor, hiç deneyimlemediğimiz şeyler deneyimliyoruz. Hayatımız monotondan o kadar uzak ki, bir günümüz diğerine asla benzemiyor. Bu serüven bir süre böyle devam ediyor ancak bir süre sonra şekil değiştirmeye başlıyor. Liseli oluyoruz. Artık hayata dair çok daha fazla şey biliyoruz. Ama hala büyümüş değiliz. Hayatımız hala monotondan uzak, gelecekte ne yapmak istediğimizi keşfetmeye çalışırken birçok farklı aktiviteye yöneliyoruz, her günümüz başka başka telaşlarla geçiyor. Bir gün dersler, bir gün aşk acısı, bir gün aileyle yaşanılan sıkıntı derken aslında kim olduğumuzu keşfetmeye başlıyoruz. Hayattan neler bekliyoruz, geleceğimizi nasıl şekillendirmek istiyoruz, yarınımızın dünden nasıl bir farkı olsun istiyoruz? Bunlar gibi milyonlarca soru kafamızı kurcalarken üniversite gelip çatıyor. Büyüdük değil mi? Hayır. Hala büyümekten o kadar uzağız ki. Bir yıl geçmiyor, daha yeni verdiğimiz kararlar, hayata dair oluşturduğumuz fikirler birden değişiyor. Hatta kendimizle ilgili öyle yönler keşfediyoruz ki asla yapmam dediğimiz şeyler birden hayallerimiz oluyor. Bu nedenle hayatımız hala monotonlaşmış değil. Hala kendimizi keşfetmekle meşgulüz. Her gün yeni arkadaşlar ediniyor, yeni yerler görüyor, yeni yönlerimizi keşfediyoruz. Böyle böyle yıllar geçiyor, iş sahibi oluyoruz hatta bir aile kuruyoruz. Hayatımız artık şekillenmeye başlıyor. Yavaş yavaş büyümeye başlıyoruz. Ama hala tam büyümüş değiliz. Hala işimizde istediğimiz yere gelemedik, hayatımızı düzene sokamadık. Olmuşsa, çocuklarımız her gün büyürken bizlere de yepyeni şeyler katıyorlar. Ne zaman bunları da oturtuyoruz, artık büyümüş oluyoruz. İşimizde istediğimiz yere gelmiş, ailemizi düzene sokmuş ve hayattaki amaçlarımıza ulaşmışız. İşte o zaman hayat bizim için monoton bir hal alıyor ve her gün aynı saatte kalkıyoruz, işe gidiyoruz, aynı saatte dönüyoruz... Artık her şey hayatımızda rayına oturmuş
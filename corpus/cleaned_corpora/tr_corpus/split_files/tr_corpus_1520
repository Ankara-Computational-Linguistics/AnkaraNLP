yardımı yapacağımı söylememe rağmen bu işe yanaşan olmadı. Jorga'nın 5 ciltlik, Zinkeisen'in de 7 ciltlik muazzam eserlerinin Türkçe'ye çevrilmesinin oldukça zahmetli olmasından dolayı bütün teşebbüslerim yarım kalmıştı. Büyük meblağda paranın uzun süreli olarak bir karşılık alınmadan harcanması, iyi mütercim ve redaktör bulmanın zorluğu yayınevlerini bu işten uzak tutmuştu. Değerli arkadaşım Prof. Dr. Cemal Yıldız, 2003 yılında çok iyi bir mütercim tanıdığını ve yayınlanmasını istediğim eserleri tercüme edebilecek evsafta birisi olduğunu söylemişti. Cemal Yıldız'ın tanıştırdığı Nilüfer Epçeli, hem meraklı hem çalışkan hem de iyi tercümeler yapan birisiydi. Mütercimi bulmuştuk, sıra yayınevini bulmaya gelmişti. 2003 yılı ilkbaharında yayın hayatında daha yeni olan Yeditepe Yayınevi sahibi değerli dostum Mustafa Karagüllüoğlu'na Jorga'nın Osmanlı Tarihi'nin çevirisinin yapılması gerektiğini, iyi bir mütercimi de tanıdığımı söylediğimde aldığım cevap beni şaşırtmıştı. Daha önce Yeditepe Yayınevi ile kıyaslanmayacak büyüklükte yayınevleri ile konuştuğumda hiçbirisi buna cesaret edememişti. Ancak Mustafa Karagüllüoğlu, benim içinde olduğum her işe gireceğini söyleyerek Jorga'nın eserinin çevirisini yayınlayacağını söylemişti. Mustafa Karagüllüoğlu'na Osmanlı tarihçiliği için böylesine önemli bir eserin yayınını sağladığı için bütün tarihçiler adına teşekkür ediyorum. Yaptığı hizmet unutulmayacaktır. 2003 yazının başlarında başlayan tercümeyi değerli mütercimimiz Nilüfer Epçeli belirlediğimiz zamanda bitirdi. Başlangıçta Jorga'nın Osmanlı Tarihi'nin ilk dört cildini tercüme etmeyi, beşinci ciltte de ailesinden izin alarak Bekir Sıtkı Baykal tercümesini kullanmayı düşünmüştük. Ancak daha önce çevirisi yapılan beşinci cildi incelettiğimizde tercümede çeviri yanlışları bulunduğunu gördük ve beşinci cildi yeni baştan tercüme ettirdik. Daha önceki tercüme ile Epçeli çevirisi karşılaştırıldığında aradaki fark görülecektir. Biz sadece iki örnek vereceğiz Baykal çevirisinde İşkodra Paşası, Üsküdar Paşası Dizbağı Nişanı da Bahçe Nişanı olarak çevrilmiştir. Jorga'nın Osmanlı Tarihi'nin Türkçe'ye kazandırılmasında baş aktörlerden biri olan ve çalışkanlığıyla tercümeyi zamanında bitiren değerli mütercimimiz Nilüfer Epçeli'ye ne kadar teşekkür etsek, emeklerinin karşılığını ödeyemeyiz. Değerli arkadaşım Cemal Yıldız'a da iyi bir mütercimle tanışmama vesile olduğu için teşekkür ediyorum. Tercüme elimize geldikten sonra bu eserin yayını boyunca destekleri ve heyecanlarıyla bana yorgunluğumu unutturan iki değerli meslektaşım Ahmet Önal ve Uğur Demir'in yardımlarıyla ilk düzeltmeler yapıldı. Jorga'nın eserinde birçok isim ve terim Almanca'daki kullanılan şekillere çevrildiği için oldukça uğraşmak gerekti. Yer isimleriyle, şahıs isimlerini ve terimleri elimizden geldiği ölçüde Türkçe'de kullanılan hale getirdik. Ahmet Önal ve Uğur Demir'in gayretleri olmasaydı yayına hazırlanması sırasında zaman zaman oldukça yorulduğum bu tercümenin neşri oldukça gecikirdi ve birçok yanlışı düzeltemezdim. Her iki meslektaşıma da gayretleri ve heyecanları için teşekkür ediyorum. İlk düzeltmeleri yaptıktan sonra Osmanlı tarihiyle ilgili yapmak istediğim her faaliyette desteğini gördüğüm değerli hocam Prof. Dr. Feridun Emecen ilk dört cildi okuyarak birçok eksikliğimizi düzeltti. Prof. Dr. Feridun Emecen'in desteği bu tercümenin yayınlanmasında önemli rol oynamıştır, kendisine teşekkür ediyorum. Tercüme belli ölçüde yayınlanacak duruma gelmişti ama işler bitmemişti, metnin bir de Almanca'dan kontrol edilmesi gerekiyordu. Değerli hocam Prof. Dr. Kemal Beydilli ricamızı kırmadı ve aylarca yoğun bir mesai sarfederek tercümeyi aslıyla karşılaştırıp yanlışları düzeltti ve çok iyi bir tercümenin ortaya çıkmasını sağladı. Kendisine ne kadar teşekkür etsek azdır. 2004 Ekim'ine gelindiğinde tercüme yayına hazır hale gelmişti, ancak iyi bir dizin yapılması gerekiyordu. Burhan Maden, Uğur Demir, Ahmet Önal, İlhan Gök ve Haşim Şahin'in gayretleriyle aylarca süren bir uğraştan sonra indeks bitirildi. Burhan Maden'e, İlhan Gök ve dizinin hazırlanmasında aylarca yardımını gördüğüm değerli meslektaşım Haşim Şahin'e teşekkür ediyorum. Eserin mizanpajını ve kapaklarını yapan Medine Efe defalarca sabırla tashihlerimizi girip, bizimle birlikte iki yıl boyunca Jorga çilesi çekti. Emekleri için kendisine teşekkür ediyorum. Değerli hocam Prof. Dr. Halil İnalcık'a, Jorga'nın eseri için bir giriş yazıp yazamayacağını sorduğumda, yoğun programına rağmen bizi kırmayıp, Türk tarihçiliğinin büyük bir ayıbını ortadan kaldırdığımızı söyleyerek Nicolae Jorga'nın hayatını ve eserlerini kaleme aldı. Yazdığı kitap ve makalelerle Osmanlı tarihçiliğinde yeni sayfalar açan değerli hocam Prof. Dr. Halil İnalcık'a teşekkür ediyorum. Yine yardımları için değerli meslektaşım Dr. Bülent Arı'ya ve Nicolea Jorga'nın hayatı ve eserleri hakkında bize bilgi gönderen Prof. Dr. Mihai Maxim'e de teşekkür etmek benim için bir borçtur. Eserin çevirisi sırasında Jorga'nın yazdıklarını eksiksiz bir şekilde Türkçe'ye kazandırmaya gayret ettik. Jorga'nın, verdiği bilgilerde rastladığımız önemli yanlışları ise dipnotlarda belirtik. Ayrıca metin içerisinde bir ilave yapmamız gerekiyorsa [ ] içerisinde gösterdik. Jorga'nın Osmanlı İmparatorluğu Tarihi gibi oldukça önemli bir eserin özel bir yayınevi tarafından yayınlanması, artık bu alanda önümüzün açık olduğunu ve bürokratik yapılarından dolayı rahat hareket edemeyen devlet kurumlarına muhtaç olmadığımızı göstermektedir. Bu tercümenin yayınlanmasında emeği geçen herkese bir kez daha teşekkür ederken, Jorga'nın eserinin yayına hazırlanması sırasında bir buçuk yıl boyunca kendilerini ihmal ettiğim eşim Fatma Afyoncu ve oğlum Bekir Buğra Afyoncu'ya da bana rahat bir çalışma ortamı hazırladıkları için teşekkür ediyorum. Bu eseri bitirmemizin verdiği cesaretle Zinkeisen'in devasa Osmanlı Tarihi'nin tercümesine başladığımızı ve birkaç yıl içerisinde neşredeceğimizi bütün meslektaşlarıma müjdeliyorum. Iorga (Jorga) Romanya'nın gelmiş geçmiş en büyük tarihçisi sayıldığı gibi, eserleri çeşitli dillerde, Almanya, Fransa, İtalya ve ABD'de defalarca basılmış, dünyaca tanınmış bir tarihçidir. 1908'de Almanya'da ünlü bir dünya tarihi (Geschichte der Europaischen Staten) serisinde Osmanlı Tarihi'nin yazılması düşünüldüğünde, bu iş Iorga'dan istenmiş, burada Türkçe çevirisi yayınlanan beş ciltlik Geschichte des Osmanischen Reiches, (Gotha, 1908-1913), onun kaleminden çıkmıştır. İnanılmaz bir enerji ve üretkenliğe sahip bu seçkin yazar, 1300 (evet bin üçyüz) kitap ve on binin üstünde makale yayınlamış, birçok bilimsel ve siyasi dergi çıkarmıştır. Iorga, 17 Haziran 1871'de Romanya kuzeyinde Botaşani şehrinde doğdu, 19 yaşında Yaş Üniversitesi Edebiyat Fakültesi'ni parlak derece ile bitirdi sonra Fransa ve Almanya'da yüksek tahsiline devam etti. 1893'de Leipzig Üniversitesinde Felsefe Doktoru payesini kazandı. eserlerde tarihçilerin kullanımına sunmuştur). Iorga, belge, kitabe ve yazma yayınlarını ömrünün sonuna kadar sürdürmüş (Hurmuzaki Kolleksiyonu'nda 1897-1936 arasında 8 cilt), böylece tarihçilere Balkan ve Osmanlı tarihi üzerinde paha biçilmez bir kaynak hazinesi bırakmıştır. Iorga'nın orijinalliği ve üretgenliği, herşeyden önce bu kaynak araştırmalarına bağlıdır. Iorga'nın siyasi aktivist ve devlet adamı olarak olaylarla dolu hayatından burada sadece bir nebze sözedebiliriz. Milliyetçi ve liberal halkçı bir politikacı olarak, Romen halklarının birliği (Trasylvania ve Bessarabia'daki Romenler), köylülerin durumunu iyileştirme (toprak dağıtımı) yolunda önce eğitim ve yayın vasıtasıyla, sonra nüfuzlu aktif politikacı kişiliğiyle (Millî Demokratik Parti kurucusu 1910, Millet Meclisi Başkanı ve 1 Nisan 1931-6 Haziran 1932 arasında Başbakan) Iorga, 1910-1940 arasında Romen siyasetinde ön planda rol oynadı. O, hayatı boyunca Apostol al Neamului (Millet davasında Havari) olarak tanınmıştır. Özellikle, I. Dünya Savaşı sonunda Paris Barış Konferansı'nda Büyük Romanya için canla başla çalışmış, bu hizmeti karşılığı 1919'da Büyük Millet Meclisi başkanlığına seçilmiştir. Bir kelime ile Nicolae Iorga, bilim alanında olduğu gibi, siyaset alanında da büyük işler başarmış bir devdir. Romen tarihinin bir dönüm noktasında ortaya atılan Iorga, muazzam yayın faaliyeti, üniversite hocalığı ve ön planda siyasi liderliği ile Roman halkına büyük bir misyon aşılamayı hayatının gayesi bilmiştir. Bu misyon, Romen milletinin kadim Roma'ya kadar giden tarihî Romanite karakteri ile bağımsızlığını korumasıdır (Tanınmış Bizantinist F. Dölger1 Romenlerin eski Roma Latin kültürünü devam ettirdikleri teorisine katılmıyor, daha ziyade Bizans-Ortodoks dinî kültürünün egemen olduğunu kabul ediyor. Yüzyılda Kıpçak-Kuman Türklerinin etnik ve siyasî belirleyici rolü de unutulmamalıdır (Vlaho-Kuman egemenliği). Romen milleti, diyor Iorga, tüm tarih boyunca yabancı milletlere karşı Latin-Roman varlığını korumasını bilmiştir. Onun tarihî misyonu, Romen halklarının bağımsız Büyük Romania'da birleşmesidir. Millete bu misyonunu tarih öğretecektir (Atatürk'ün Anadolu Türk halkına millî bilinç vermek, Türk milletini yaratmak için Orta-Asya Türk tarihi ve öz Türkçeye yönelmesi gibi). Genelde Iorga, bilimsel faaliyetinde, dünya siyasi olaylarını izleyerek tarih bilimini gelişmelere etki yapacak bir araç olarak kullanmak istemiştir. Eflak ve Buğdan Voyvodalıkları üzerinde Osmanlı-Türk egemenlik döneminde, Iorga olumlu yanlar bulur. Osmanlı himayesinin Romen milletini Slavlaşma tehlikesine karşı koruduğuna inanır. Gerçekte, 14-17. yüzyıllarda Lehistan, 18-19. yüzyıllarda Rusya, Romen voyvodalıklarını sürekli istila tehdidinde bulunmuşlardır. Eflak voyvodaları Osmanlı karşısında, öteki Balkan prenslerinden daha güçlü bir tarihî rol oynamıştır. Evvelâ, Tuna'nın ve ormanlık tabiatının koruması altında Eflak, doğu Bulgaristan gibi Türk göç hareketine hedef olmadı sâniyen Eflak, ilkin güçlü Macaristan Krallığı, daha sonra Habsburglar ile Osmanlı devleti arasında bir baskül-denge siyaseti güderek varlığını koruyabildi. Üçüncüsü Eflak, Osmanlı ülkesi ile Orta Avrupa arasında (özellikle Braşov transit merkezi) büyük ticaret yolu üzerinde idi ve zengin kaynaklara sahipti tüm Balkanlara o zaman Eflak kaya tuzu sevkediyor kasaplık hayvan ve ağaç (kalas=Galatz) ihracı ile Osmanlı ekonomisi için vazgeçilmez bir önem taşıyordu nihayet 100 bin altına varan Eflak haracı, Osmanlı hazinesi için oldukça önemli bir kaynak oluşturmakta idi. Sultan, Türklere Tuna ötesine Eflak'a gidip yerleşmeyi kesinlikle yasaklamıştı ve Voyvodanın özerklik haklarını titizlikle gözetiyordu. Buğdan da özerkliğini aynı biçimde Lehistan ile tampon ülke durumuna ve ekonomik önemine borçlu idi. Iorga, voyvodalıkların ekonomik önemi üzerinde değerli araştırmalar yayınlamıştır. Romen tarihçi, I. Dünya savaşı başında 1914'de Bükreş'i ziyaret eden bir Türk profesörler heyeti önünde tarihi verileri anarak, Türk-Romen ilişkileri üzerinde dostça sıcak bir konuşma yapmış ve geleceğe yönelik ilginç değerlendirmelerde bulunmuştur. Iorga'da Tarih Görüşü Doktorasını 1893'de Leipzig Üniversitesi'nde yapan Iorga'nın tarih eserlerini inceleyenler, onu 19. yüzyılda gelişen Alman tarihçi mektebine bağlarlar. Bugün olduğu gibi o zaman da tarihçiler iki kampa ayrılmışlardı. Tarihi bir yanda felsefe hizmetinde (bugün sosyoloji hizmetinde) insan düşüncesinin ve sosyal kurumların gelişimini belirlemeye yönelik bir araştırma metodu sayanlar öte yanda herşeyden önce geçmişteki olayları ve gelişmeleri belgelerin ışığı altında gerçek yüzü ile olduğu gibi tespite çalışanlar. 19.yüzyıl başlarında birinci akımı Hegel, ikincisini Ranke temsil ediyordu. Bununla beraber, her iki yaklaşım tarzı sonuçta, tarihin topluma yön gösteren rolü üzerinde birleşiyordu. Özetle, o zaman tarih, devlet ve toplumlar için vazgeçilmez önemde bir bilim dalı olarak tanındı devletler üniversite tedrisatında tarihe öncelik verdiler arşivler yeniden dikkatle örgütlendi2. Özetle, Iorga'da iki gelenek, Romanité (Roma latin geleneği) ve 19. yüzyıl Alman romantik tarih yorumu Iorga'nın tarihçiliğine yön vermiştir. Roma kültür geleneğini temsil eden milletlerin Romanite'si, Iorga'ya göre dilde, sanatta ve davranışta değişmeden tarih boyunca kendini devam ettirmiştir bu özellikleri korumak, yabancı etkilerden kurtarmak, bir kelime ile birlik ve bağımsızlık, siyasi faaliyetin hedefi olmalıdır. 18. yüzyıl Aydınlık Çağı felsefesini benimseyen Romen intelligentsia'sı gibi, Iorga için de, Romanite'yi temsil eden tüm Romen halklarının birleştirilmesi tarihî bir misyondu bunun bilinci tarihten geliyordu, gerçekleştirilmesi ise siyasi faaliyetin son gayesi olmalı idi. 1908'de Iorga, Valentii-de-Munte'de, özellikle boyunduruk altındaki bölgelerden gelen gençler için Romen kimlik bilincini pekiştiren yaz dersleri örgütlemiştir. İdealist tarihçi için hedefine erişen millî devletler, ahenkli bir dünya sistemi oluşturacaktır bunun bilincini de evrensel tarih bilimi getirecektir. Iorga'ya göre gerçek tarih böyle bir tarihtir. 19. yüzyıl romantikleri, Iorga gibi, yazılarında millî devletlerden kurulu barış içinde böyle bir dünyanın yaratılabileceği düşünü beslediler. Iorga, son yıllarında politika hayatından çekildikten sonra dünya tarihini bir bütün olarak ele alıp yazma işine girişti (bu eserin yalnız birinci cildi çıkmıştır). Ama gerçekte, devlet hizmetinde bağnaz milliyetçi tarihçi, Doğu –ve Orta–Avrupa'da, ancak soykırımlara meşrûluk kazandırmak iddiasından başka bir şey yapmamıştır. Iorga'nın tarihî-millî romantizmi, realitede savaşlar ve kıyımlarla sonuçlanan bir anarşi ortamıyla sonuçlandı (Pearton). Tarihî haklar iddiası, günümüzde dahi, pax Ottomana'nın egemen olduğu bölgelerde, Filistin'den Bosna'ya kadar soykırımlarla haklılığını kanıtlamak çabasındadır. Zinkeisen) yanında yeni ve kapsamlı bir yaklaşımı temsil eder. Karal tarafından yazılıp Türk Tarih Kurumu tarafından çıkarılan 8 ciltlik Osmanlı Tarihi (Ankara 1954-1973). Batı kaynakları, bu arada Iorga'nın eseri hakkıyla kullanılmadan yazılmıştır. Herşeyden önce Iorga'nın Osmanlı tarihi, ön-yargılardan oldukça kurtulmuş, belgelerin tanıklığına öncelik veren ciddi bir tarihçinin eseridir. Iorga'ya göre Osmanlı tarihi, dünya tarihinin parlak bir bölümü nü temsil eder. Iorga'nın şimdiye dek kullanılmamış kaynaklara dayanan Osmanlı tarihinin orijinalliği, Türkiye'de erkenden takdir edilmiş, belki Almanca yazılmış olması dolayısıyla Türkçe'ye çevrilmesi gecikmiştir. Prof. Baykal 1948'de eserin V. cildini Türkçe'ye kazandırmıştır (N. Jorga, Osmanlı Tarihi, 1774-1912, Ankara 1948). Iorga, Güney-Doğu Avrupa'nın 1500 yıl birbiri ardından iki imparatorluk, Bizans ve Osmanlı imparatorlukları idaresinde yaşamış ve böylece bölgeye has sui-generis bir kültür sentezi yaratmış olduğu görüşünü yazılarında belirtmiş, Balkan tarihi araştırmalarına kapsamlı doğru bir yön vermek istemiştir (Iorga bir The Byzantine Empire, Londra 1907 yazmış, Bizans tarihi üzerinde çeşitli kitap ve makale yayınlamıştır). Bizans ve Osmanlı tarihlerini derinliğine inceleyen Iorga Osmanlı Sentezini ilk kez ifade etmiş bir tarihçidir. Iorga, Osmanlı Tarihini konu almakla beraber aslında bir Balkan tarihçisi sayılabilir. Osmanlı tarihinde Balkanlara ait belgelere dayanan ayrıntılar, esere orijinal niteliğini kazandıran özelliklerin başında gelir. Biz, Osmanlı vilâyet tahrirleri ve kanunnamelerden çift-hane sistemi'ni formüle etmekle, bu temel fikrin ne kadar haklı olduğunu göstermeye çalıştık. Bizans ve Osmanlı dönemlerinde çift-hane sistemi, tüm bölgede köylü sınıfının sosyal-ekonomik ortak yapısını ve kırsal sektörde devlet maliyesinin temelini oluşturmakta idi. Osmanlının mîrî toprak rejimi ve çift resmine bağlı kapsamlı kırsal vergi sistemi aslında Bizans imparatorluk sisteminin bir devamıdır3. Iorga, geniş görüşlü tarihçi yaklaşımı sayesinde bu temel devamlılığı fark etmiştir. Öte yandan Iorga'ya göre bölge, Avrupa'nın bir parçası olmakla beraber, Avrupa'nın öbür bölgeleri gibi kendi karakterlerini daima korumuştur. Güney-Doğu Avrupa'nın yerli halkı ve temel kültürü ile günümüze kadar gelmesinde önemli olan Osmanlı dönemini, bağnaz milli saptırmalara kapılmadan yorumlamakla, Iorga kuşkusuz derin tarihçi vizyonunu ispat etmiştir4. 1930'larda Balkan Antantı ve Balkan Konfederasyonu girişimleriyle bu yayınlar arasındaki ilişki, Iorga'da tarihle halihazırın, bilimle siyasetin nasıl bağdaştığını gösteren iyi bir örnektir. Balkanlarda bağnaz millî devlet ve onun hizmetindeki romantik tarihçi, beşyüz yıl boyunca oluşmuş bir tarihi realiteyi, Osmanlı'yı yok sayıyor onu temelinden tahrib etmeyi bir hak biliyor tahrip elini yalnız masum kitlelere değil (sadece 1912-1913'te Balkan savaşlarında Müslümanların kayıpları 1.450.000 ölüdür, 410.000 kişi Türkiye'ye göçmek zorunda kalmıştır. ), Osmanlı medeniyetini temsil eden tüm eserlere kadar uzatıyor camilerini, türbelerini, güzelim köprülerini acımasızca yıkıyor. Balkanları adım adım gezen bir Hollandalı, Dr. Michael Kiel Osmanlı eserlerinin tamamına yakınının ya harap bırakıldığını veya kasıtla tahrip edildiğini tespit etmiştir5. Michael Kiel aynen şöyle yazar Osmanlı İmparatorluğu'ndan sonra ortaya çıkan devletler halkı, Güney-Doğu Avrupa'da Osmanlıların inşa ettikleri mimari eserlerin belki %98'inin ortadan kalkmasına sebep olmuşlardır 6. 1990'da Dobruca'yı gezdiğimde, Babadağ'da Sarı Saltuk türbesinin yıkık duvarları, Filibe'de Fatih'in veziri Şihabeddin Paşa'nın perişan mezarı, bana herşeyden önce Balkan milliyetçisinin bağnazlığını hatırlattı. Herşeye rağmen bağnaz millî devletin tahrip edemediği bir tarih yaşamaktadır Bugün Balkan dillerinin herbirinde yaşayan Türkçe kültür kelimeleri, 2000 ile 6000 arasında değişir. Balkanlının mutfağı, halk ezgileri, giyinişi ve davranışlarında, ister istemez, tarih yaşar. Millî tarih ve millî kimlik, tarihin bir döneminde önüne durulmaz bir tarihî gerçek olarak ortaya çıkar, fakat o insanlık tarihine aykırı bir gelişme değildir ve olmamalıdır. Iorga, son hedef olarak Büyük Romanya'yı yaratmak için büyük bir enerji ve özveriyle Romen tarihinin kaynaklarını toplama, tarihî millî hakları savunma çabasına girmiş, fakat bu arada milletinin alınyazısına dört yüzyıl egemen olmuş bir imparatorluğun tarihine, Osmanlı tarihine saygı duymuş, o tarihe derinliğine dalmıştır. Alman tarihçilerinin onu, bu imparatorluğun tarihini yazmaya davet etmeleri sebepsiz değildir. XX. yüzyılda Romanya milliyetçiliğinin tarihî haklar davası, öbür Balkan milletlerinin aksine, Osmanlı'nın yok edilmesi davası olmamıştır. Gerçekte, Iorga'nın milliyetçiliği, dar ve bağnaz bir milliyetçilik değildi. Iorga, Romanya'yı Balkanların ötesinde tarih, kültür, gelecek bakımından Büyük Avrupa'nın parçası olarak düşünüyor ve Romanya tarihini Avrupa tarihi çerçevesine oturtmaya çalışıyordu. Bu nedenle, kurduğu enstitüye Balkan Enstitüsü adını değil, Güney Avrupa Araştırmaları Enstitüsü adını seçecektir. Göğsüne haç işareti koyarak Türklere karşı yüzyıllarca savaşmış bir Avrupa'nın Ortaçağ geleneğini, gençlik yıllarında başlıca araştırma alanı olarak seçmesi bir rastlantı değildir. Doktora konusu, Sultan Orhan zamanında Türkleri Avrupa'dan çıkarmak için Papa'nın mümessili olarak Konstantinopolis'te bir haçlı donanması düzenleyen ve 1359'da Lapseki'ye çıkarma yapan Pierre Thomas'ın hayatı üzerinedir7. yüzyıl insaniyetçi Fransız Aydınlanma felsefesini benimsemiş bir tarihçidir. Iorga, bir Romen dili konuşan, Büyük Özgürlük Devrimi'nin vatanı Fransa'ya karşı, tüm Romenler gibi, derin bir sevgi ve yakınlık duyuyordu. İlk kez Avrupa'ya gidişinde tahsilini ilerletmek için Fransa'yı seçmiş ve l'Ecole Pratique das Hautes Etudes diplomasını almıştır. Sonradan, Fransa ona üniversitede ziyaretçi profesör statüsü tevcih edecek, Iorga her yıl Paris'e gidecektir. Iorga, Balkan tarihinin Avrupa tarihi içinde bütünü ile bir bölge tarihi şeklinde araştırılması gereğine inanıyordu, 1913'de Institutul de Studii sud-est Europeane'yi kurdu. Enstitünün yayın organı olarak Bulletin de l'Institut pour l'étude de l'Europe Oriental'i çıkardı (sonradan Revue Historique du sud-est européen). Hiç kuşkusuz, tüm Balkan memleketlerinde bölge tarihinin bir bütün olarak, bilimsel bir disiplin halinde yerleşmesinde Iorga öncülük etmiştir. Iorga'yı izliyerek şöyle demiştir Biz Romenler, şu gerçeği tekrarlamaktayız ki, biz Avrupalıyız.... ancak Doğu Avrupalı olduğumuzu da unutmamalıyız. 8 Romenler, büyük tarihçi ve demokrat devlet adamları Nicolae Iorga adına muhteşem bir binada bir araştırma enstitüsü kurmuşlardır. Bugün Profesör Ş. Papacostea'nın başkanlığında bir uzmanlar grubu bu enstitüde orijinal araştırmalar ve yayın yapmaktadırlar. 1993'de doktora tevcihi merasimi dolayısıyla Romanya'da bulunduğum zaman, Nicolae Iorga Enstitüsü'nü ziyaret ettim ve değerli Romen bilim adamlarıyla tanıştım. Iorga'nın çalışma odasını ziyaret ettiğimde, başkanın ısrarı üzerine, büyük tarihçinin çalışma masasına oturmak şerefine eriştim. Bu rastlantı, beni derinden heyecanlandırdı (buna ait fotoyu kıymetli bir hatıra olarak saklamaktayım). Iorga'nın Güney-Doğu Avrupa fikri, Romanya Akademisyenlerinin girişimiyle uluslararası bir organizasyona vücut verdi. Türkiye, bu kuruluşun kurucu ve idareci kadrosunda rol almıştır. Bunun için bir millî komite kurarak derneğe başvurmak yeter. Beş yılda bir yapılan Genel kurul toplantıları yanında Balkan ülkelerinin gönderdiği delegelerden oluşan idare heyeti her iki senede bir toplanıp gelecek dönem faaliyet programını hazırlar ve programın uygulanmasına nezaret eder. Başkanlık, sıra ile Balkan memleketlerinden biri tarafından temsil olunur. İlk başkan tanınmış Yunanlı Bizantinist Prof. D. Zakythinos idi. Halen Başkan Romanya Kültür Bakanı R. Theodorescu'dur. Kuruluş'un başlıca etkinliklerinden biri, beş yılda bir sıra ile Balkan ülkelerinden birinde bir bilimsel kongre toplamak ve bildirileri yayınlamaktır. Kuruluş, ayrıca bir dergi (Bulletin) yayınlamaktadır. Başkanlık sırası 1971-1974 döneminde Türkiye'ye gelmiş olup Halil İnalcık tarafından temsil edilmiştir. Iorga'nın idealini gerçekleştiren bu önemli Uluslararası dernek, prehistoryadan başlayarak antikite, Bizans ve Osmanlı imparatorlukları tarihini inceleyen uluslararası bir kuruluş niteliğini kazanmış olup Güney-Doğu ülkeleriyle Türkiye'nin en önemli kültür bağını oluşturmaktadır. İstanbul Üniversitesi Edebiyat Fakültesi, Cengiz Orhonlu'nun himmetiyle bir Güneydoğu Araştırmaları Dergisi çıkarmış ise de, kendisinden sonra devam etmemiştir. Yunanistan'ın desteğiyle AB'ye üyelik yolunda olan Balkanlılarla bu ilgisizliğimizi tarih affetmeyecektir. Türkiye tarihiyle, nüfusunun önemli bir bölümüyle, kültürüyle ve geleceğiyle Balkanlıdır. Iorga'da araştırmalara yol açan ilginç karşılaştırma ve hipotezler çoktur. yüzyılda parçalanmış, feodal egemenliklere bölünmüş Balkanlarda bir merkezi imparatorluk kurmuşlardır bu süreç Romen tarihçiye göre aynı yüzyılda Avrupa'da feodal düzen yerine merkeziyetçi krallıkların kuruluşu sürecine benzer9. Balkan tarihinin büyük otoritesi Constantin Jire_ek de Balkanlarda Osmanlı siyasi birliğinin, yerel gümrükleri kaldırarak yollarda emniyet sağlayarak ticaretin gelişmesine ve şehirleşmeye yol açtığı gözlemini yapmıştır. GOR'da gerçekten parlak tarihi tasvirler yer alır. I. cilt 3. ve 4. fasıllarda, Papa öncülüğüyle Batı şövalyelerinin Memlükler ve Türklere karşı haçlı seferlerine ait sahifeler Iorga'nın ne denli ustaca tarihî tablolar çizebildiğine tanıklık eder. Onun usta kalemi, bize Latin şövalyeleri ve Papa'nın neden tam bu tarihte İskenderiye Yağması ve Kont Amadeo VI. kumandasında Gelibolu ve Karadeniz (1366) başarılarına eriştiklerini açıklıyor. Bu sahifelerin arkasında, kuşkusuz, Iorga'nın gençlik yıllarında yazdığı ilk ünlü eseri Philippe de Mézières duruyor. Osmanlı tarihini 1300'den 1912'ye kadar inceleyen bu beş cilt, kuşkusuz bize her faslında aynı orijinallikte tablolar çizmekten uzaktır. Iorga'nın yazdığı dönemde kaynaklara ve arşiv koleksiyonlarına, özellikle Osmanlı arşivine erişme durumu göz önünde tutulursa, onun eserinde yanlışlar ve noksan yorumlar ve kronoloji hataları bulmak tabiidir. Iorga Osmanlı kroniklerini ancak çevirilerinden (Leunclavius ve Bratutti) kullanabiliyordu. Osmanlı rivâyetleri filolojik kritik konusu olmamıştır. İtiraf etmek gerektir ki, bugün dahi Batı'da ve Balkanlarda erken dönem Osmanlı vekâyinamelerini gerçek karakteriyle kavrayıp yorumlayacak uzman sayılıdır. Öyle ki, Osmanist geçinen bazıları, önemli ayrıntılarla zengin bilgi sağlayan bu vekâyinameleri, efsane ve masal diye toptan bir tarafa atmayı daha kolay bulmaktadırlar. Gariptir, yeni kuşak Osmanistler, Osmanlı kroniklerini Batı filolojik tenkit geleneğini izleyerek ele alan Osmanistlerin (Wittek, Giese, Mordtmann, Ménage) izinden gidecek yerde, onları şu veya bu şekilde haksız karalama yolunu seçmişlerdir. Tabii, Iorga'dan tamamiyle bir uzmanlık isteyen bu işi üstlenmesi beklenemezdi. Iorga, uzmanları bünyesinde toplayan bir Güney-Doğu Avrupa Enstitüsü kurarak bu ihtiyacı karşılamak istemiştir. Iorga'nın Osmanlı tarihinde birinci Fasıl'da Osmanlı tarihinin karanlık çağı sayılan Gazi Osman Bey dönemi, kuşkusuz, yeniden ele alınmalıdır. Şimdiye kadar Pachymeres ile Osmanlı rivâyetlerinin kritik bir karşılaştırması yapılmamıştır10. Türklerin Avrupa'da yerleşmesi ve Sultan I. Murad'ın fetihleri ne dair İkinci Fasıl'da ise Iorga, zengin iki çağdaş Bizans kaynağı olan, Kantakuzenos ve Gregoras'ı kullanmıştır. Burada Iorga'nın anlatımı yararlı olmakla beraber ihtiyatla okunmalıdır. Meselâ, Iorga Osmanlı rivâyetini izleyerek Orhan'ın ölümünü 1358 tarihine koymakla (s. 202) önemli bir kronoloji hatasına düşmüştür Halbuki 1359'da Orhan sağdı. Bizans kısa kronikleri ve Orhan'a zamanına ait Ankara kitabesi gösterdi ki, Orhan 1362 Mart'ına kadar yaşamıştır. Öte yandan 1359 Lapseki olayı bizim Anonim Tevarih-i Âl-i Osman'da oldukça ayrıntılı biçimde anlatılmıştır. Türklerin Anadolu'dan Rumeli'ye geçişlerinde Lapseki limanı, Kyzikos-Biga güney Marmara yolunun Gelibolu Boğazı üzerinde yegane geçiş noktası idi. Haçlı donanması, 1359'da bu stratejik limanı ele geçirmeye çalıştı. En son yazılmış ve TTK'ca yayınlanmış genel Osmanlı Tarihi'nde, Avrupa'nın Osmanlı Türklerine karşı bu ilk Haçlı seferine temas edilmemiştir. Kont Amadeo'nun haçlı kuvvetleri, 24 Ağustos 1366'da Gelibolu'yu, yerli Rumların sevinç çığlıkları arasında, aldı. Osmanlılar, AnadoluRumeli arasında bu hayati geçiş noktasını 1377'ye kadar elden çıkarmış oldular. Iorga'nın tarihinde 1366'da bu saldırı karşısında Osmanlı'nın ne yaptığı hakkında bir bilgi yoktur. Amadeo Gelibolu'yu kolayca aldı, çünkü o zaman I. Murad tüm kuvvetleriyle Rumeli'de Trakya'da Bizans'a karşı seferde idi. Çatalca'ya kadar ilerlemiş ve Büyük Çekmece'ye yakın iki Bizans Kalesi'ni alarak Konstantinopolis kapılarına dayanmıştı. Iorga, ancak Savua kroniğini zikr ederek, Amadeo'nun bu hisarları alıp Bizans İmparatoru'na geri verdiğini kaydeder. Iorga tarihçilerin düştüğü bir ortak hatayı tekrarlar Lala Şahin'i 1387'de Ploçnk savaşında gösterir. Hata, Lala Şahin ile Kavala (Kephalia) Şahin'i (sonra Rumeli Beylerbeyi Şihabeddin) aynı kişi sanmaktan ileri geliyor. Keza Bulgar Çar Aleksandr 1365'de (Iorga, I, 222) değil, 1371'de ölmüştür. Türkçe çeviride dipnotlarda düzeltme ve ilâveler gereklidir, kanısındayım. Iorga, genel Osmanlı tarihi üzerinde Almanca eserini yayınlamadan önce ve sonra Osmanlı tarihinin birçok sorularını makalelerinde inceleme konusu yapmıştır. Bunlar günümüzde dahi başvurulan orijinal incelemelerdir. Elimizdeki genel Osmanlı tarihi, bir imparatorluğun altıyüz yıllık geçmişini tüm ayrıntıları ile kapsamaktan tabii uzaktır dokunduğu veya hiç ele almadığı konular üzerinde 1908'den beri pekçok yeni araştırma yayınlanmış, özellikle Osmanlı-Türk arşivlerinin emsalsiz zenginliği araştırıcıların kullanımına sunulduktan sonra orijinal araştırmalar çığ gibi büyümüştür (bir fikir edinmek için bkz. Viyana'da yayınlanan Türkolojischer Anzeiger, 27. cilt ve son kez Yeni Türkiye Yayınevi'nin çıkardığı Osmanlı kitabının 12. cildinde sayısı 15 bini aşkın kitap ve makale bibliyografyası). Bununla beraber şimdiye dek kimse, Batı arşiv ve kütüphanelerinde Osmanlı ve Balkan tarih ve medeniyeti üzerindeki malzemeyi Iorga kadar geniş ölçüde bir araştırma ve yayınlama çabasına girişmemiştir. Onun genel Osmanlı Tarihi, bu nedenle yerine konulmaz bir başvuru eseri olarak kalmaktadır. Avrupa arşivlerinde çalışmış olan Iorga, Osmanlı tarihinin asıl arşivinin İstanbul'da olduğunu biliyordu. Bugün Romanya'da Osmanlı araştırmalarını hakkıyla temsil eden, hocası olmakla iftihar duyduğum Prof. Dr. Mihai Maxim, Iorga'nın Osmanlı tarihinin çeşitli alanlarında vardığı birçok sonuçları, Osmanlı arşiv belgeleri üzerinde yeni araştırmaların yinelediğini işaret etmektedir. Iorga, bu arşiv belgelerine tamamen yabancı değildi özellikle Fransızca çevirilerini kullandığı Mühimme kayıtlarının malî-ekonomik tarih için eşsiz önemini bir araştırmasında belirtmiştir11. Soruları ortaya koyan, yaratıcı bir tarihçi olarak Iorga'nın özelliğini en iyi Gh.Bratianu şu sözlerle ifade etmiştir Iorga'nın yazdığı her satır bir fikir tohumu taşır araştırılacak problemler ortaya atar ve okuyanda ilgi uyandırır bunlar olmadan hiçbir tarih eseri canlı bir bilim dalı olamaz, ölü bir söz olarak kalır . Osmanlı İmparatorluğu'nun küllerinden batı medeniyeti değerlerini benimsemiş batıcı-devrimci bir Türkiye Cumhuriyeti doğduğu zaman Iorga, yeni devleti sıcak duygularla bir kardeş devlet olarak selâmlamıştır. Iorga, Türkiye'yi içine alan, Balkan Antantı ve Balkan Birliği için çalışanların ön safındadır. Türkiye bu büyük dostun 1940'da hunharca katli üzerine millî matem günü ilân etmiştir. Türk bilginleri, Iorga'nın ortak tarihimize büyük hizmetini bugüne kadar içten bir takdir hissiyle anmışlardır. Bugün her iki devlet Avrupa Birliği'ne katılmak için ortak bir arzu gösteriyorlarsa, bunu bu iki büyük liderin uzak görüşlülüğüne borçludurlar. Başlıca Eserleri 1. Acte şi fragmente cu privire la istoria Românilor (Romenlerin tarihine ati belgeler), 3 vol., Bükreş, 1895-1897 2. Manuscrupte din bibliotecile straine relative la istoria Rmânilor (Yabancı kütüphanelerdeki Romenlerin tarihine ait el yazmaları), 2 vol., Bükreş, 1898. 3. Studii istorice asupra Chiliei si Cetatii Albe (Kili ve Akkerman üzerine araştırmaları), Bükreş, 1899 4. 5. Studii si documente privind istoria Românilor (Romenlerin tarihine ait araştırma ve belgeler), Bükreş, 1901-1916 6. Geschichte des Rumanischen Volkes in Rahmen seiner Staatsbildungen, 2 vol., Gotha, 1905 7. Inspriptii din bisericile României (Romanya kiliselerindeki yazıtlar), 2 vol., Bükreş, 1905-1908 8. The Byzantine Empire, London, 1907 9. Geschicht des Osmanischen Reiches, 5 vol., Gotha, 1908-1913 10. Istoria armatei românesti (Romen ordusunun tarihi), 2 vol., 1910, 1913 11. Venetia in Marea Neagra (Karadenizde Venedik), 3 vol., Bükreş, 1914 12. Histoire des Roumains de Transyvanie et de Hongrie, 2 vols., Bükreş, 1915-1916 13. Formes byzantines et réalités balkaniques, Bükreş-Paris, 1922 14. Histoire de l'Art Roumain ancien, Paris, 1922 15. Istoria comertului românesc (Romen ticaret tarihi), 2 vol., Bükreş, 1925-1928 16. La revolution française et le Sud-Est de l'Europe, Bükreş 1934 17. The Byzantine Empire, Londra 1907. 18. Byzance après Byzance, continuation de l'histoire byzantine, Bükreş 1935. 19. Etudes Byzantines, 2 cilt, Bükreş 1939-1940. 20. Formes byzantines et réalités balkaniques, Bükreş ve Paris 1922. Nicolae Iorga Hakkında Nicolas Iorga, L'homme et l'Oueore, yay. D.M. Alexandrescu Dersca-Bulgaru, Nicolae Iorga, A Romanian Historian of the Ottoman Empire, Bükreş Romanian Academ, 1972. W.O. Oldson, The Historical and Nationalistic Thought of Nicolas Iorga, Boulder 1973 Mihai Maxim, Nicolae Iorga as a Synthesizer of Southeast European History (konferans, basılmak üzere). Maurice Pearton, Nicolae Iorga as Historian and Politician , Historians as Nation-Builders, eds. D. Deletont and H. Hanak, London Macmillan 1988, 157-173. ÖNSÖZ[*] Türk tarihini yazmaya çalışan birçok tarihçi, Bizanslılar ve Osmanlılar arasında Anadolu'nun mülkiyeti ve buradaki yerleşim için verilen savaşlarla başlar. Büyük Türk ırkına ait Osmanlı boyunun dünya tarihine girmeden önceki dönemler için, bu alanda hiç şüphesiz en büyük araştırmacılar olarak kabul edilen Hammer ve Zinkeisen, Asya'nın etnografik tarihini aydınlatmak için doğu tarihçileri tarafından uydurulan efsanelerin geniş kapsamlı bir şekilde açıklanmasını yeterli görüyorlardı. Türk boyunun Kanuni Sultan Süleyman dönemine kadar, kendi içinde en büyük başarıları kazanmış olan Selçuklu Tarihi neredeyse tamamen göz ardı edilmektedir. Buna özellikle Hammer'de kahramanlıkları ve sadeliği ile göze batan ilk dönemlerin Türk göçebe ve harem hayatına dair kimi zaman şiirsel bir anlatımda güzel hikâyeler eklenmektedir. Her yerde sevilen Halime'nin veya Binbir Gece Masallarının ve Montesquieu'nun İran Mektupları ndaki alegorilerinin hâlâ hatırlandığı bir devirde, eski veya yeni devirlerde doğuda geçen hadiselerde herşeyden çok hep ilginç, olağanüstü ve güçlü olanı arayan bir toplum için bu şekilde bir Türk tarihi yazmak hiç şüphesiz sempati ile karşılanıyordu. Doğu'nun edebiyatı ve efsaneleri hakkında neredeyse hiç bilgi sahibi olmayan Zinkeisen yazdığı Türk tarihine değer kazandırmak için ayrıca bizim dönemimizin zevkine ve ihtiyaçlarına artık hitap etmeyen başka bir unsur da eklemektedir. cildi] bir kültür tarihi aktarmaktadır. Ancak toplumsal hayat hakkında bilgi vermemektedir, zira bu biraz zor olurdu. Yine de Zinkeisen'in bu üçüncü cildinin bizi biraz yadırgatan bir hali vardır, zira o döneme hakim tarih okullarının örneğine göre eleştirisel bir bakış açısı ile sadece siyasi tarihi aktaran eserlerle fazla bir bağlantısı yoktur. Bizim için ve bizim dönemimiz için Türk tarihi anekdotlar ve şiirsel anlatımlarla anlatılmayacak kadar ciddi ve dar bakış açıları ile bakılmayacak kadar geniştir. Her ne kadar ulusal bir tarih olmasa da, akıbeti güçlü dünya devletleri tarafından belirlenen dünya tarihinin en parlak bölümlerinden biridir. Yine de bazı dönemlerde, hatta bazı devirlerde oldukça güçlü bir ulusal karakter göstermektedir. Türk ırkı ilk dönemlerde, ilk yüzyıllarda tıpkı Hunlar gibi, çöllerin yorulmak bilmeyen küçük atları üzerinde sürekli göç halindedir. Sonra yiğitçe Dünya Tarihi'ne giriyorlar ve doğu kaynaklarına göre, savundukları halife hükümdarlığının yerine Türk askerlerinden oluşan bir barbar* devleti kuruyorlar. Selçuklu hanedanı yok oluyor. Çeşitli eyaletler arasındaki bağ kopuyor. Ortak inanca değil, sadece dönemin sindirme ve baskı politikasına dayanan bir devlet çok geçmeden çöküyor sürekli ileriye doğru sürülen sürülerin ve ganimet peşinde koşan çöl eşkıyalarının eski ataerkil yaşamı tekrar başlıyor. Türklerin ulusal tarihinde tekrar yeni bir dönem doğuyor. Ve Doğu Roma ile savaşlar başlıyor. Selçuklu döneminde yapılan seferlerin hatıraları yeniden canlanıyor. Arap halifelerinin büyük ardıllarının başaramadıklarını, Karaman ve Osmanlı hanedanlarından gelen küçük beyler çok farklı şartlar altında başarıyor. Türklerin de içten büyük bir saygı duydukları İstanbul, ele geçiriliyor ve Türklerin başkenti hâline getiriliyor. Soylu sultan, Bizans saray hayatının tüm prestijini yansıtan görkemli bir doğu hükümdarı hâline geliyor. Anadolu vadilerindeki otağlarında küçük bir bey olan Osman Bey'in halefi, imparator oluyor. Sadece çok kısa bir ömürleri kalan diğer beyliklerin hükümdarları, elde ettiği zaferlerden ötürü Büyük Konstantin'in Hristos rumuzlu bayrağının yerine geçen yeni hilalli sancağının altında Roma İmparatoru'nun meşru mirasçısı olarak kabul ediyorlar. Balkan Yarımadası'nın son Slav ve Romen hükümdarları ise bir taraftan Hristiyan kiliselerin kutsallığını bozduğunu düşünürken, diğer taraftan onu uzun zamandır beklenen yegâne kayser, çar, imparator olarak görüyorlar. Doğu'nun ve Batı'nın , Tuna Nehri'nden Fırat Nehri'ne kadar Trakya'nın ve Anadolu'nun yaşamı, başka bir şekle bürünerek yine kutsal hâle gelen İstanbul'a akıyor. Sultan ve daha sonraki ünvanı ile padişah, halifelerin mirasçısı, Hz. Muhammed'in temsilcisi tüm doğunun dizginlerini elinde tutuyor. Kuran'a ve Osmanlı hanedanına karşı sadakata dayanan bir yetiştirme tarzı kaybedilenlerin büyük bir bölümünün yerini tutmasına rağmen, farklı ırklardan insanlarla yapılan evlilikler, o dönemin Türk tarihinin neredeyse tamamını belirleyen devşirme sınıfının artırılması gibi yeni faktörler sebebi ile Türkler antropolojik açıdan ulusal karakterini kaybediyor. Devlet herşeyden önce geliyor, eski Bizans sistemi yeniden canlanıyor. Dünya Tarihi, Türk unsurunu daha yüksek emeller için kullanmak üzere içine çekiyor. Üç kıtaya yayılan bu devasa bedende, kendi öz değerlerinden uzak da olsa, yeni bir ruh uyanıyor. İşte burada anlatılacak olan, Türklerin nasıl kuvvetlenip geliştikleri ve dolayısıyla sonra nasıl yavaşça güçsüzleşip geriledikleridir. Ve nihayet büyük ihtilallerin yaşandığı Ortaçağ'ın çürümüş gövdesinin kesilip, yok edildiği bir dönemde Türkler, gecikmeli de olsa aynı akıbete uğradılar. Ancak Hristiyan dini Batı'da devletlerin ve toplumların yeniden düzenlenmesi için herhangi bir engel teşkil etmezken, aynı çalışmalar doğuda değişmez ve sabit bir İslâm dininin engeline takılıyor. Buna rağmen Türkler, en azından birkaç sahada hızlı bir çöküş ile devletin yeniden düzenlenmesi arasıda bir seçim yapmak zorundadırlar. Gittikçe daha zorlaşan ve bize kimi zaman gülünç hâle gelen şartlar altında, kendini eskiden kullanılan yöntemlerle artık savunması mümkün olmayan eski Türkiye'nin modernizasyonu başlıyor. Türk devleti sadece bu değişimler ve devlet adamlarının kurnazlıkları ile Avrupalı güçler ile doğal rekabeti sayesinde ayakta durabiliyor. Ama Türk ruhu bu yüzden artık sönmüştür. Şimdi yapılması gereken tek şey, Hristiyan eyaletlerini yeni uyanan ulusal ruh sayesinde kurtarmak ve tüm bölgelere yavaş yavaş Batı'nın nüfuzunu göstermektir. Benim görüşüme göre, tüm bunlar Türk halkının gelişiminde ve gerçek Türkler tarafından sadece kısa bir süre yönetilmiş olsa da, kurdukları Osmanlı Devleti'nin doğal düşünce sistemi olmalıdır. Türk tarihi işte bu düşünceler ışığında organik bir şekilde, sıkıca bir araya getirilmelidir. Gerek bu ciltte, gerekse diğer ciltlerde bunu denedik ve kısmen de olsa başardığımıza inanıyoruz. İfade tarzındaki düzeltmeler için meslektaşım ve dostum Dr. Konrad Richter'e teşekkür ederim. Bükreş, 16 Aralık 1907 Nicolae Jorga Halktan bir Türk, sadece Müslüman olduğunu, ailesi ve mal varlığı köylü ise sahip olduğu toprakla birlikte Osmanlı hükümdarına ait olduğunu bilir ve Türk adını sevmez. Yabancılar bu adı kullandıklarında, buna tıpkı bir Fransız'ın kendisine Welscher [İtalyan, Fransız ve İspanyolların topluca adı] veya bir Romen, kendisine Wallache [Eflâklı] dendiğinde gösterdiği tepkiyi gösterir ve bunu hakaret sayar. Bugünkü Türklerin asıl tarihi, İslâm'a geçiş ve Asya'da süregelen şamanizmin ortadan kalkması ile değil, Osmanlıların ortaya çıkması ile başladı. Ancak o zaman dağınık yaşayan ve barbar diye nitelendirilen Türklerden - Hun Türklerinden - kendini soyutlayan yeni bir halk ortaya çıktı. Bugünkü Türkler, kendilerini Osman tarafından kurulan bir devlette, Osman'ın soyundan gelenlerin mutlak hakimiyeti altında yaşayan Müslümanlar olarak görüyorlar bu da onlara yetiyor. Osman Bey'in hilalli bayrağı altında yürütülen ve kazanılan savaşların hatırası, bir boya ait olma duygusunun, soylarının asaletinin, vatan toprağının güzelliğinin ve bunların kökünde yatan tüm örf ve âdetlerin yerini tutmaya yetiyor. O dönemlerde yaşayan Türk bilginleri, İslâm'ın baştan sona gelişimi ve kendi dinleri ile bağlantılı herşeyi araştırmayı görev sayarlardı. İktidarda bulunan bir topluluğun bütün yaşantısını ve bu topluluk tarafından kurulan devleti kendi kişiliğinde birleştiren sultanların kahramanlık öykülerini, güzel ve asil Arapça kelimeler ve süslü Farsça edebi tabirlerle anlatmaktan çok büyük zevk alırlardı. Onlar için bu tarih, parçası oldukları toplumun geçmişi idi. Türk tarihini anlatmak için, görkemli isimler taşıyan, askerî yetenekler aşıladıkları ve lider yapıp fethedilmeyi bekleyen tembel dünyaya gönderdikleri bir sürü çocukları ve torunları olan uzak akrabaları hakkındaki masumane masallardan başka bir şeye ihtiyaç duymazlardı. Türk halkının en eski atası hakkında daha sonraki Osmanlı tarihçileri şöyle derler1 Kara Han, -tabii o zamanlar bir hanlık mevcut değildisayısız sürülerinin arasında, etrafında savaşçı akrabaları ve yakınları, hizmetinde sayısız köle ile birlikte Or-tag ve Kür-tag Dağları'nın eteklerinde yaşardı. Yazın, Karakum'un büyük ve kumlu bozkırlarını geçerek dağlara çıkardı. İlk büyük hanın bu ülkesini Vambery adındaki gezginin bilimsel seyahatlerinden ve Rusların bu fakir ve uzak bölgeleri fethetmelerinden sonra tanımaya başladık. Çok büyük bir nehir olmayan ve coğrafyacılara göre teorik olarak dünyayı bölen Ural Nehri'nden Balkaş Gölü'ne, Hazar Denizinden tepeleri Çin sınırını çizen sıradağlara, son Sibirya yamaçlarından Buhara ve Afgan Sıradağları'na kadar bozkırlardan, çöllerden ve genelde insanların çabaları ile verimli hâle getirilen seyrek vahalardan oluşan geniş bir ülke yatıyordu. Bu ülke farklı isimlerle anılıyordu Hazar Denizi ile garip şekilli, sürekli değişen Aral Gölü arası çobanların ve eşkıyaların üst yurt bölgesi idi. Bunun üst kısmında Kırgız kabileleri, kimi çoban, kimi çölde avcı, ebedi savaşçı ve kan davası güden ya da diğer kabilelerin zengin obalarına saldıran huzursuz eşkıyalar olarak geziyorlardı. Kırgızların günlük hayatı, düşman takibinden ve sürüleri ile değerli atları ele geçirmek için gece karanlığında yapılan saldırılardan oluşuyordu. Aral Gölü'nün güneyinde bulunan bugünkü Ceyhun (Amu Derya) nehri kıyılarında asil ve feodal düşünceye sahip savaşçı bir halk olan Özbekler Ceyhun deltasında ise taşıdıkları kara kalpaklardan dolayı Karakalpaklar diye adlandırılan bir halk yaşıyordu. Sürüleri, insanları, elbiseleri, herşeyi renklere göre ayırıyor ve buna göre adlandırıyorlardı. Özbeklere ait Şiva bölgesi ile Karakum'un İran sınırındaki sıradağları arasında kırmızı gömlekleri, sivri uçlu kürk başlıkları ve önleri yukarı doğru kalkık çizmeleri ile Türkmenler Moğollara benzeyen Kırgız kardeşleri ile aynı hayatı sürüyorlardı. Ceyhun Nehri'nin alt sağ kıyısından itibaren, İngiltere ve İrlanda Krallığı büyüklüğünde bir çöl olan Kızıl Kum Çölü başlar ve doğuda Seyhun (Sir Derya) Nehri'ne paralel olarak Aral Gölü'ne yönelen Ceyhun Nehri'ne kadar uzanır. Kırgızlar, işte burada hüküm sürerlerdi. Güneyde, nehrin aynı kıyısında Buhara Emirlikleri yatıyordu. Altındağ'ın eteklerinde ise Çin geçitlerinin yönünde eskiden Arapların astronomi bilimleri merkezi olan ve Timur'un mezarının burada bulunmasından dolayı Batı Asya halkları için kutsal sayılan, dünyaca tanınmış efsanevi Semerkant şehri görülüyordu. Batı medeniyeti kaynaklı bir isim olan Türkistan, sadece gelişen şehirler ile bezenmiş, güneybatıdaki küçük bir bölgeyi temsil ediyordu. Aslında Türk boylarının asıl vatanları ile diğer geniş bölgeler arasında önemli bir fark yoktur, zira toprak, her yerde aynı idi. Kurumuş denizlerin zemini olan derin kumlar, sadece güneşin kavurduğu sarı renkte büyük ve düz bir alan olarak görülmez, aksine bozkırların soğuk rüzgarları her yerde dalgalar yaratır. Eskiden burada bulunan deniz, sanki kesin çizgilerle ayrılmış gibi durur ve nadiren de olsa kara veya sarı çölün içinde yüksek kum tepeleri görülür ve kum, genelde taşlaşmış gibi çukurlara ve tepelere yayılır. Kırgız ve Türkmen bölgelerinde yaşayan savaşçılar ve eşkıyalar burada saklanmak için bolca yer bulurlar. Nadiren sert olan zemin, genelde beklenmedik yarlardan oluşur ve sadece bu bölgeyi çok iyi tanıyanlar kendilerini güvende hissedebilirler. Doğa, bu bölgede sonsuz çatışmalar, bitmek bilmeyen küçük savaşlar, saldırılar, yağmacılar ve kahramanlıklar için zemin hazırlayarak sanki evlatlarının lehine çalışmıştı. Yazın su bulmak neredeyse imkânsızdı, zira küçük nehirler kumda kurur ve çoğu zaman sadece küçük bir çukur, nehrin nereden aktığını gösterir. Güneşin altında parlayan büyük göllerde yazın bir damla bile su bulunmaz ve kızgın güneş, sayısız tuz kristallerinde kırılır. Sadece kervan yollarında ara sıra seyahat edenlere ve deve veya eşek kervanlarına, berrak ve içilebilir su sunan derin kuyular görülebilir. Bu kuyuların yerini bilmeyenler, yok olur giderler. Hiçbir ülke, yabancılar için Türkmenistan kadar kapalı bir kutu değildi ve hiçbir ülke yerlilerini bu kadar koruyamaz. Ancak hiçbiri de içinde yaşayan insanların gücünü bu kadar zora koşamaz. Kara Han'ın oğlu Oğuz Han'ın evi, sadece Türk efsanesinde geçer. Gerçekte ise muhtemelen sadece kabilesi (Kibitka, Kara-iu ya da Kara Oğuzlar) ile birlikte konakladığı yerde, kısa zaman sonra tekrar bozulup, başka bir yere götürülen bir otağı vardı. Otağlar, en eski zamanlardan beri Türklerin tek evleri olmuştu. Soğuk kış günlerinde otağlar herhangi bir çukurda birbirine bitişik olarak kurulurlar ve ağaçtan bir iskelet üzerine keçeden bir kaplama serilirdi. Yazın kullanılan ince perdelerin yerine ilave keçe parçaları ile yeni perdeler asılırdı. Zenginlerin ve liderlerin otağları, alçak yatakların ve kaba divânların yanında değerli halılar ve nadir silahlarla süslenir ve bu süslemeler, pazardan alınmak yerine daha çok ganimet olarak toplanırlardı. Bu, Türkmen ve Kırgız ülkelerinde şimdi olduğu gibi beş yüz yıl önce de böyle idi. Çölün soğuk rüzgarları titizlikle birbirine dikilen keçe duvarlara rağmen hissedilirdi ve bu ağaçsız bölgede, gerçek bir ateşin karşısında ısınmak mümkün değildi. Odun yerine başka maddeler kullanılırdı ve yiğitler, günlerini koyun veya kısrak sütünden hazırlanan kımız içerek geçirirlerdi. Basit enstrümanlardan yabani müzikler yükselirdi. Türk hanlarına ve kimi zaman Ebu Müslim2 gibi Türkler üzerinde hüküm sürmüş olan başka milletlerin önderlerine övgüler yağdıran methiyeler ve kahramanlık öyküleri sevinçle dinlenirdi. Oyunları kaba ve kimi zaman zalimce idi. Biri, dişlerinin arasında bir kemik tutar, bir diğeri de dişleri ile bu kemiği diğer oyuncunun ağzından almaya çalışırdı ya da canlı bir koyunun bacakları bedeninden kopartılırdı. Kadınlar ve çocuklar bu faaliyetler ve zaman geçirmek için oynanan oyunlar sırasında kürklere sarılmış olarak bir kenarda otururlardı. Bugünkü Türkmenler hâlâ aylarca böyle yaşarlar ve hiç şüphesiz, ataları da çok farklı yaşamamışlardı. İlkbaharla birlikte dağlardan hızlıca eriyen karların suları akmaya başlardı. Sadece birkaç hafta içinde ülkenin tamamı mucizevi bir şekilde bambaşka bir görüntüye bürünür ve geldiği gibi yine hızla yok olan bir bitki örtüsü belirirdi. Yamaçlar, uzaktaki vadiler, o dönemlerde henüz suni olarak sulanmayan vahalar (kanal ve bent sistemleri ancak 8. yüzyılda Arapların fethinden sonra daha eski olan İran'ın nüfuzu altında inşa edilmeye başlanmıştı) birden ota bürünürdü. Laleler, süsen çiçekleri, badem ağaçları ve başka bitkiler ortaya çıkardı. Göllerde ve göllerin etrafındaki ağaçlıklarda yaşam bundan sonra başlar ve çöllerde yaşayan küçük hayvanlar, akrepler, örümcekler, yılanlar, kaplumbağalar, kertenkeleler, yeşil karıncalar hareketlenir ovalarda yörükler toplanan samanları yakar ve dağların çıplak tepeleri alışık olmadıkları bu ışıkla kızıla boyanırdı. Koyun ve keçi çobanları bitki örtüsünün yeşile döndüğü tepelere doğru yola çıkar ve yukarıdaki göçebe hayat böyle başlardı. Savaşa ve ganimete meraklı gençler ise aynı zamanda ağır yükler taşıyan, İran'dan veya Çin'den gelen kervanlara veya düşman boylarının konakladığı yerlere doğru yol alırlardı. Bazıları de asker olarak komşu ülkelerin hükümdarlarının hizmetine girerlerdi. Hemen hemen her aileden daha küçük olan erkek çocuklardan biri, şansını isimsiz bir atlı süvari olarak yeni bir baba , bir anne , yeni bir vatan, para, mücevher ve itibar kazanmak için yola çıkardı. Cermenlerin çok eski zamanlardaki yaşamlarından da bilinen bu durumlar, aynı şekilde sayısız üyelerden oluşan ailelerini besleme kaygısına düşen Türklerde de görülüyordu. Kervanlar, ya siyah giysili göçebelerden korkarak hareket edecek ya da büyük paralar vererek, herşeye rağmen böyle bir ticarette güvenilir ve dürüst davranan tanınmış bir liderin ve onun adamlarının hizmetlerine başvuracaklardı3. İslâmiyet'e geçişten önceki zamanlarda ve Arapların gelişinden sonraki ilk yüzyıllarda şehirlere yapılan saldırılar olağandışı değildi aksine yağmacı çobanların alışılmış ekmek parası kazanma yollarından biri idi. Çin'de Kaşgar'dan, Turan'daki -aslında daha önceleri TürkBuhara'ya kadar uzanan ticaret yolunun kenarında kurulu büyük şehirlerde ve pazarlarda, bol kazancın kokusunu alan başka bir ırk daha yaşardı Bunlar, yüksek alınları, güzel açık gözleri, dolgun yanakları ve güçlü, enerjik çeneleri olan beyaz ırktan barışçıl, disiplinli ve çalışkan İranlılardı. Buraya ne zaman göçtüklerini belirlemek imkânsızdı. Evleri, muhtemelen Hindistan topraklarında yetişen ürünleri ve Çin'in çok değerli ipeğini, batıdaki Roma İmparatorluğu'na ulaştıran bu ticaret yolunun kendisi kadar eski idi. Bu barışçıl göçmenler, ticaret erbabları ve onlar kadar kalabalık olan ve yılda birkaç kez bu bereketli topraklarda buğday, arpa, pamuk, darı, dura, yonca ve baharat ile bitki hasat eden köylüler, Turanlılara karşı haklı bir korku ve şüphe duyarlardı. Ancak, yakınlarında yerleşik Türkler de vardı ve bunlar da bugün barışçıl olarak bilinen Sardların ataları ile aynı zanaatı yürütürlerdi. Buhara, o dönemlerde yine önemli bir şehir olan Beykent gibi, Türkçe bir isimdir ancak bunun, nüfustaki değişiklik yüzünden Türkleşmiş İran kökenli bir isim olması düşünülemez. Aksine, ezelden beri düşman olan bu iki kavmin göçebelere ait demir silahların, deri eşyaların ve görkemli eyerlerle mücevherlerin satışa sunuldukları pazarlarda, barış içinde bir arada bulunduklarını varsaymak zorundayız. Sonbaharda yine eşkıyaların ve yağmacıların saldırıları başlardı. İki tarafta da savaş çığlıkları atılırken gecenin sessizliği yine köpek havlamaları ve çalınan koyunların melemeleriyle bölünürdü. Değişken ve tehlikelerle dolu geçen bir yılın son eğlenceleri idi bunlar, zira İran'a ve Çin'e doğru çıplak tepelere yağan ilk kar, göç zamanının geldiğini gösterirdi. Aynı coğrafi şartlar Karpatlar'da, Pindus'ta, Balkanlarda ve İspanya Sıradağları'nda da geçerlidir. Sadece burada yaşayan ırklar farklı idi. Efsanelerde anlatıldığına göre, Oğuz Han Kuran'da adı geçen İbrahim Peygamberle aynı dönemde yaşamış. Ancak Oğuz Han'la ilgili tek kaynak, Reşidüddin Fazlullah'ın 13.-14. yüzyıllardan kalma bir eseridir. Doğu'nun şiirsel kahramanlarına özgü bir şekilde tüm Türkistan'ın onun hükümdarlığı altına girdiği anlatılır gerçekte ise fetih çok yavaş ilerlemiş ve uzun süreli olmamıştı. Bir gün, Oğuz Han'ın mecazi isimler taşıyan altı oğlu, avdan olağandışı bir av ganimeti getirmişlerdi Bir yay ve üç ok. Bilgin babaları, bunları oğulları arasında bölüştürdü ve oğullardan üçü birer ok, diğer üçü de üçe bölünen yayın birer parçasını aldılar. Oğuz Han, daha sonra son nefesinde, hüküm sürdüğü ülkeyi yine bu örneğe göre dağıttı. Topraklar, şehirler, sürüler, atlar ve mücevherler altı parçaya ayrıldı ve Oğuz Han'ın her oğlu halkın altıda birini aldı. Bunlar daha sonra hüküm sürecek Oğuzların, Selçukluların ve Osmanlıların ataları idi. Türk tarihinin ilk dönemi aslında hiç de bu masumane hikâyelerde anlatıldığı gibi değildi ve Türklerin gerçek tarihi bilgin, sevgi dolu ve mirasına sahip çıkılması yönünde kaygılar taşıyan babanın aldığı tedbirlerle farklı yönlere dağılan, ama birlik içinde hareket eden bu kavimlerle başlamamıştı. Aksine, birbirine bağlı olmayan bu kavimler farklı boylara mensuptu ve bu boylar, kazanç, onur, intikam gibi hırslar veya yabancıların politikaları yüzünden birbirleriyle hükümdarlık için sürekli savaştılar. Hüküm sürenler zaman zaman değişti ve kaybedenler bozkırlara veya sonsuzluğa uzanan topraklara çekildiler. Boylar birbirlerini takip ve yok ettiler. Türklerin, daha doğrusu kuzeyde ve güneyde, doğuda ve batıdaki göçebelerin olaylı, çok hareketli, canlı, aynı zamanda tekdüze ve amaçsız tarihini, işte bu iç savaşlar ve buğday ile altına sahip komşu ülkelere, İranlılara, Çinlilere ve doğuda Çin İmparatorluğu'nun kuzeydeki Amur sınırının ötesinde yerleşik Moğollara karşı yapılan seferler oluşturur. Bu tarihin büyük bir kısmı artık unutulmaya başlandı. Türklerin, çok eskiye dayanan tarih kaynakları olmadığı gibi, bugüne kadar bulunan en eski kitabe ancak 732 yılına aitti. Bundan neredeyse üç yüzyıl sonra, 1069 yılında Türk dilinin ilk önemli eseri, en saf doğu lehçesi olan Uygurca'da yazıldı Vambery tarafından keşfedilen ve Kaşgar'da yaşayan bir Türk tarafından kaleme alınmış etnik şiirsel bir eser olan KutadguBilik, yani Mutluluk Bilgisi 4. Turan ülkesinde İslâmiyete geçişten önceki yüzyıllarda Tibet'e özgü Peghu yazısı çok kısa zamanda Arapça ile değiştirildi ve günümüze kadar ne yazık ki ulaşamayan yazılar da kullanıldı. Türk tarihinin başlangıcı için birkaç dayanak noktası bulmak için İran, Çin ve Doğu Roma tarih kaynaklarına bakmak gerekir. İran kaynaklarında sadece Cemşit'in, kendi yurtları, gelenekleri ve kültürleri olmayan, bozkırlarda yaşayan ve Gûz veya Giz5 diye adlandırılan barbarlara karşı kahramanlıklarının anlatıldığı şiirsel sözlü hikâyeler vardı, ancak bu gibi hikâyelerde tarihi açıdan hiçbir bilgi muhafaza edilememektedir. Hunların, Avarların, Kazakların, Peçeneklerin, Kumanların, daha sonra Tatarların – ki bunlar, aslında Moğolların yönetimi altındaki Türklerdi – soyundan gelen ataları, Avrupa bozkırlarının da ötesinde, Bizanslılara tamamen yabancı bir ülkede Kafkasların eteklerinde yaşadıkları için Bizanslı tarihçiler, bu komşularına hiç önem vermemişlerdi. İleride göstereceğimiz gibi, Türklerin adı Bizanslıların ve Rumların tarihinde ilk kez Avarların döneminde, başlarındaki Büyük Hanlar ile birlikte geçti. Batılılar için tamamen yabancı olan o yüzyıllarda Türklerin gerçek gelişimi hakkında öğrenmemiz gereken herşeyi Çin tarih kaynaklarından öğrenebiliriz. Ancak, Çinlilerin hanedanlıklara göre sıralanmış kronolojileri, tarih yazımından tamamen mahrumdur. Tanrı yerine konulan imparatorun yaşam hikâyesini kaleme alan resmi tarihçiler, hiçbir zaman başka halklar hakkında bilgi almaya gerek görmemişler ve birkaç bin barbarın faaliyetlerini dikkate alıp, tarafsız ve objektif olarak gelecek nesillere aktararak küçülmek istememişlerdi. Rum'un, dilini anlamadığı bir barbaros İbrani'nin, anlaşılmaz sesler çıkaran bir zomzom dediği göçebe boylarının adını bile doğru yazmaya özen göstermemiş, bu yüzden Türk kabilelerinin, boylarının ve kavimlerinin iç dünyasına ışık tutmaya gerek görmemişlerdi. Çin İmparatorluğu vekayi yazarlarının bize Türkler hakkında, düşünce yapılarına uygun olarak verebilecekleri tek bilgi şu kategorileri kapsar Boş ve anlamsız isimler duygusuz ve yalın şekilde anlatılmış savaşlar hüküm süren bir grup yerini başka bir gruba bıraktı imparatorluk sınırlarının barbar çakallar aleyhine olarak genişletilmesi ve bunlar, inatçı Saksonyalılar nasıl ki Şarlman tarafından katledilmişse Pan-ç'ao adında biri tarafından katledilir. Daha sonra Roma'daki sınırları koruma sistemine benzer bir şekilde büyük setler (Çin Seddi) kurulur. Bu setleri kendi ırkından insanlara karşı savunmak üzere, ehilleştirilmiş barbarlar (Ongutlar) hizmete alınır. Ayrıca, başbuğa boyun eğdirildiğinden bu başbuğa affedici ve tüm halkların hükümdarı Çin İmparatoru tarafından, hemen başka bir isim verildiğinden ve bir atabeyinden, bir Tengri Kut ya da Çinli bilginlerin deyişi ile bir Çen-Jin , yani bir Gök Tanrı yaratan medeni bir ünvanın verildiğinden bahsedilir. Bunun dışında Budist rahiplerin sakin vaazlarıyla sarfettikleri gayretler, tıpkı Winfried ve İrlandalı atalarının putperest olarak yaşayan Cermen dünyasında gösterdikleri faaliyetlere benzer. Şimdi Çinlilerin bu karmaşık bilgilerinden anlaşılır bir şeyler çıkartmaya çalışalım. Öncelikle Çinli tarihçilerin yazılarında birçok kez isyancı kölelerden bahsedilmektedir Yüzyıllarca kuzeyde bulunan Tunguzlu Yüeçilerin hükümdarlığı altında pek bilinmeyen bir hayat süren Çian-jün, Çiun-jü veya Hsiung-nulardan. Bunlar daha sonra Mete adında bir Han tarafından kurtarıldı ve Mete Han onların başına geçti. Ancak, bu han altında da yine paralı askerler olarak, Tanrı'nın temsilcisi diye taptıkları Çin hükümdarının, yani Göklerin Oğlunun hizmetindeydiler* ve Çin'in sınır boylarını rahatsız ettiler6. İmparatorluğun, bugünkü Pers ve Rus kalelerine benzeyen kalelerinin komutanları olan Hsiung-nuları emir altına almaya çalışırlar ve zaman zaman intikam almak ve onları cezalandırmak için seferler düzenlerler. Çin'in tacı üzerinde hak iddia eden küskünler ve Çin'e sadık olmayanlar, Roma İmparatorluğu'nda da barbar halklarla karşılıklı ilişkilerde sıkça görüldüğü gibi, bu barbarlara sığınırlar ve Hsiung-nular bu misafirlerden birçok yeni haber ve bilgi aldıkları gibi Nan-lu geçitlerinin güneybatısında vahaların çok olduğu bölgelerde kilden hafif evler yapmayı öğrenirler. yüzyılda asırlık düşmanlara karşı savaş başladı. Onlarca yıl süren sıcak savaştan sonra ortaya çıkan açlık, imparatorun işine gelir ve Hotan ve Kaşgar bölgelerini elinde tutan Güneyli Türkler, Hoan-ho nehri kenarında bulunan Çin İmparatoru ile sonsuz barış yapmak zorunda kalırlar. Çin ordularının desteğiyle artık medenileşmiş Türkler, kuzeyde Beyazkum, Karakum ve Sarıkum çöllerinde ve Güney Sibirya'da Amur kıyılarında yaşayan kardeşlerine saldırırlar. Amur kıyılarındaki boylar tamamen ilhak edilip ortadan kaldırılarak, Amur hattı sağlamlaştırılır. Bu hattın ötesinde Türkler ile tıpkı Cermenler ve Slavlar arasındaki ilişkilere benzer ilişkiler içinde olan Tunguzlar ve Moğollar yuvalarından çıkarlar. Çıplak Altay Dağları'nda ve etrafındaki verimli topraklarda yaşayan bu boylar, yavaş yavaş Seyhun ve Ceyhun nehirlerinin kıyılarındaki çöllere sürgün edilirler. Günlük yaşamın çetin şartlarına karşı savaşmak zorunda olan bu insanlar, bu dar alanlarda da tüm güçlerini toplayacak ve dünyayı değiştirecek misyonlarına hazırlanacaklardır. Güney Türkleri, o dönemde kendi soylarından olan diğer Türk boylarını katlederek kendi sonlarını da hazırladıklarının farkında değildiler. Artık her yerde Çin'in ve Tibet'in etkileri altında kalmaya başlamışlardı. Başbuğlar, ağaç çubuklar üzerine yazı yazmak ve mızrak ucu ile imzalamak yerine Türk dilini Pehlevi harfleriyle yazmayı alışkanlık hâline getirmişlerdi. Her yerde var olduğuna inanılan şeytana tapınma* ve buna bağlı olarak Şamanizm inancı devam etmesine rağmen, beş element olan toprak, ağaç, ateş, su ve demire olan inanç yavaş yavaş unutulmaya başlandı. Barışçıl ve sevgi dolu Buda'nın yeni ve daha ulu dini, disipline isteyerek boyun eğen bu halk tarafından kolay ve hızlı bir biçimde benimsendi. Bu bölgenin güneydoğusundaki köylülerin (Tarancıların) çoğu Buda'ya tapınmakta idi. Beykent, Araplar tarafından fethedildiğinde değerli incilerle bezenmiş büyük gözlü Hint Tanrısı'nın som altından yapılmış resmi, orada yaşayan İranlıların ve Türklerin tapınaklarında bulunmuş ve bu ucuz putların halk tarafından satın alındığı pazar yerleri uzun süre hatırlarda kalmıştı7. Bundan sonra Güney Türkleri, kararlı bir biçimde saldırıldığı takdirde, bağımsızlıklarından kolaylıkla vazgeçen bir topluluk olarak görülmeye başlandılar. 216 yılında hanlarının esir alınması ile çöktü8. Güney Türkleri, ılımlı Hristiyan dinini kabul etmeye varacak kadar uysallaştırılmışlardı. 334 yılından itibaren Türkistan'ın merkezi noktası olan Merv'de Nesturî inancından bir piskoposun varlığı görülüyordu. 420'lerde bu piskopos, sadece Türkler için değil, büyük Çin devletinde Hristiyanlığa yeni geçen tüm insanlar adına metropolit derecesine kadar yükseldi. İpek ticaretiyle uğraşan tüccarlar ve bu bölgede yaşayan Keşkuşanlar da Hristiyanlığın yayılmasına katkıda bulundular. 6. yüzyılın başlarında (503 - 520) Herat ve Semerkant'ta iki piskopos daha yaşıyordu. Bizans İmparatorluğu'nda ve Fars teokrasisinde takip edilen ve zulümle karşılaşan Nesturîlik (Hristiyanlık), inancına yönelik saldırılardan kaçmak için bu uzak ülkelere sığındı. Kerayitler, hatta Çinliler bile Hristiyanlığa geçtiler. Karakurum Hanları'ndan birinin 8. yüzyılda (718) din adamı rolünü üstlenmeye çalıştığı görüldü. Bu Han, aynı zamanda bir Türk boyunun ilk ve tek Hristiyan hükümdarı idi9. Güney Türklerinin çöküş dönemlerinde, Kuzey Türkleri vahşi çöllerde yine canlanmaya başladılar. Bunlardan bir kısım - Juan-Juanlar (Avarlar) veya Moğollarla karışmış ve belki de Moğol hanedanlığının hükmü altında İtil ve Yayık (şimdiki Volga ve Ural) nehirleri kıyılarında yaşayan Hsiung-nular (ya da Hiyong-nular) - hükümdarları Atilla komutasında, Hun adını Tuna Nehri'ne, Ren Nehri'ne ve İtalyan Padus'una kadar taşıdılar. Moğolların ten rengine sahip, diğer putperestler, sadece Güney Türklerine ait bölgelere saldırdılar. Hunlar gibi onlar da koyu tenli, çekik gözlü, ince sakallı ve şişmandılar ve kısa boyunları vardı. Çinlilerin taktığı Hsiung-nu adını Volga, Tuna ve Theis nehirleri kenarındaki kardeş boylarına bıraktılar. Kendileri, Çince Tepeli Dağların Adamları (Altay Dağları silsilesinde) anlamına gelen Tu-kiu lar olarak Türk adını taşımaya devam ettiler. Bu yeni boy, Çinliler tarafından Thu-men (Bumin) diye adlandırılan değerli bir başbuğ tarafından zafere götürüldü. Bu başbuğ, Çin'in karışık dönemlerini lehine kullandı ve kısa zamanda Türklere ait bütün bölgelere hükmedecek bir hanedanın kurucusu oldu. Bumin'in halefi, Han veya Kağan ünvanını taşıyan oğlu İski idi. O, göçebelerin ve aynı zamanda Tarancı olarak adlandırılan ve askerî açıdan yeteneksiz şehirli İranlıların hanı idi. Bu hanedandan üçüncü bir hükümdar daha yetişti Han ünvanını layıkıyla taşıyacak olan Nev Han. Bu tarihten itibaren artık Avrupalı bir kaynak, birinci asırda hüküm süren hanın tarihine ve Çin etkisi altında kalmış olsa bile gerçek Türk tarihine bakmamıza olanak sağlamakta idi. 6. yüzyılda Bizanslı Menandros'a ve diğer Rum tarihçilere göre, bu Han kendini Yedi Irkın Hakimi olarak adlandırıyordu. Ama bu, gerçekten yedi ırk üzerinde hüküm sürdüğü için değil, yedi sayısının doğulularda uğurlu sayıldığındandı. Bütün düşmanlarını karşısına çıktıkları her yerde yendiği haberlerini ilan etmek üzere elçilerini İran'a, Çin'e ve batıdaki Roma İmparatoru'na gönderdi. Bu hana gönderilen yabancı bir elçi, hanın otağı veya kilden yapılmış evinin önünde – bilindiği üzere Buhara, İslâmiyet öncesinden kalma idi – siyah ve kırmızı giysiler içinde savaşçılar, altından arabalar ve altın ile mücevher kaplı yularlar taşıyan inekler gördüğünü anlatır. Her yere en güzel ipekler serilmişti ve hanın evinde yedi yüz kadın yaşıyordu. Han, Kuzeyli Türk olarak putperestlikten vazgeçmemişti ve Ceyhun nehri civarındaki Eftalitler ve vahalarda yaşayan kavimlere karşı zafer kazanan halkı, tıpkı hanları gibi Budizm ve Hristiyanlık propagandalarından nefret ediyorlardı. Onların Tanrıları hava, mavi gökyüzü, yani Gök Tanrıları – Arapların Allah'ına eşit olduğunu düşünen Thraklı Türkler gök tanrılarını hâlâ unutmamışlardır– ateş, sonra toprak ve Ceyhun'un kutsal suyu idi. Bizanslı elçilerden beşinci element olan demir hakkında ise bir şey öğrenemiyoruz. Kurban olarak atlar ve öküzler sunuluyordu. Hanın ya da Kağan'ın çevresinde alınlarında ateşin simgesi ile dolaşan Hintliler bulunuyordu ki, Bizanslı elçi bu ateş işaretinde kutsal haçı gördüğüne inanıyordu. Tu-kiular 568 yılında Persliler ile savaş halindeydiler. Bunun nedeni, hanın ve Pers Kralı'nın aynı derecede ipek ticaretiyle ilgilenmeleri idi. İran'da o dönemde Türk ipeği yakıldı ve Türk elçilerine zehir ikram edildi. Adının anlamı Düzenleyici olan İstemi Han ve onunla savaşa katılan üç soydaşı, alışık oldukları biçimde intikam almaya kalktılar ve Alanların ve Oğurların topraklarından geçen Kafkasya yolunu geçmek zorunda kalan adamları, Konstantiniyye'deki imparatorun huzuruna çıktılar. Bu elçilere karşılık, başlarında Rum Zemarkos'un bulunduğu başka bir elçi grubu gönderildi. Romalılar ve Türkler arasındaki siyasi ilişkiler işte bu dönemde başladı ve her iki hükümdara karşı isyanlar çıkartan Avarlar yüzünden devam ettirildi. Ama kaynak eksikliğimiz olduğundan bu konuyu daha fazla takip etmemiz mümkün değildi. Bumin Han'ın devleti uzun vadeli olmadı. Bu yeni Türk devletini yöneten Han, daha ilk yıllarda çeşitli vahaların savaşçılarını yöneten ve Semerkant, Beykent ve Yarkent'te oturan Tarhanlarla sürekli savaş hâlinde idi. Bizans'a bu haberler Zemarkos tarafından getirildi. Hainler, Horasan ilinde Kağanın Türkleri ile sürekli olarak rahatsızlıklar yaşayan Pers hükümdarı ile işbirliği yaptılar ve askerî yardım yapmamakta ve ipek, kürk, hayvan, hatta altın para ve gümüş akçelerden oluşan yıllık vergileri vermemekte ısrar ettiler. Kısa zamanda değişik kanatlarda isyanlar başladı10. Bu arada Tu-kiular tarafından kurulan devlet, 572 yılında ölen Mukan (Mugan) zamanında önce iki, sonra dört parçaya ayrıldı. Bunun üzerine gerek halkın durumuna ve ihtiyaçlarına, gerekse coğrafi konuma uygun olarak Doğu Hakanlığı ve Batı Hakanlığı oluşturuldu. Türk birliği bu kez de gerçekleştirilemedi ve Türklerin doğuda sahip oldukları topraklar yine Çinlilerin eline düştü. Araplar, teçhizat ve askerî deha konusunda Türkler açısından önemli düşmanlar teşkil etmemişlerdi, zira hafif süvariler yine hafif süvarilere, okçular okçulara ve piyadeler piyadelere karşı savaşmaktaydılar. Vahaların bütün şehirlerinde, Merv'de, Buhara'da, Belh'te, Semerkant'ta, Beykent'te göçebe Türkler, İranlılar, Turanlar ve batıdaki yabancılar üzerinde hüküm süren Tarhanlar ve Tarhan hatunlarından destek gördüler. 666 yılında Arapların önderlerinden biri olan Rebî' bin Haris, halifenin elçisi olarak Maveraünnehr'i fethetmeye yöneldi. Belh'e kadar geldi ve geri döndü. Dört yıl sonra aynı ordu daha önemsiz olan Beykent Şehri'ni ve sayısız savaş esiri aldı. Sa'd bin Osman daha sonra Buhara'yı fethetmeyi başardı, ama kalıcı olarak elde tutamadılar. Sayı olarak çok üstün bir Türk ordusu ile karşılaşan ve köşeye sıkıştırılan fatihler, zorlukla kaçabildiler. İslâm'ın üçüncü öncüsü olarak daha sonra Kuteybe bin Müslim, Merv'deki karargâhından yola çıkarak Belh Şehri'ni aldı. Başka bir seferde, Beykentli isyancıları cezalandırdı ve Hint Tanrısının altın ve gümüş putlarından oluşan büyük bir ganimeti eline geçirdi. Aralarında yapılan bir anlaşmaya göre kurulmasına izin verilen caminin inşasında çalışan işçiler olarak gizlenen askerler, Semerkant Şehri'ni aldılar. 709 yılında, Maveraünnehir şehirlerinin kraliçesi sayılan Buhara aynı akıbete uğradı. Buhara Beyi Hudat'a her ne kadar tacı ve tüm imtiyazları bırakılsa da haraç ödemeye ve yanında tıpkı bugün nasıl bir Hint racanın yanında bir İngiliz vali var ise bir Arap Emiri bulundurmaya mecbur edidi. Yerliler, evlerini Beni Temim Bekri ve Abdul Kays aşiretlerinden gelen fatihlerle paylaşmak zorunda kaldılar ve Hristiyanlar, kenar mahallelere gönderildiler. Kısa zamanda putperestler ve Budistler de bütün malvarlıklarını kaybettiler. Eski Zerdüştiliğe sadık kalmak için İran dinine bağlı olanlar yeraltındaki mağaralara kaçmak zorunda kaldılar. Bir imam, kimi zaman taşlanma tehlikesi ile karşı karşıya kalarak evden eve dolaşıyordu ve gönülsüz olarak İslâm'a geçenleri namaza çağırıyordu. Halife'nin elçisi olan Kuteybe'nin hükümdarlığı Çin tarafından yönetilen Türkistan'a kadar uzandı. Ancak, bağımsızlığını ilan etmek için efendisine karşı gelince 714 yılında Merv'de öldürüldü. 724 yılında Kuteybe'nin halefinin hükümdarlığı altında Türk asıllı göçebeler tekrar harekete geçtiler. Henüz İslâm'a geçmemiş olan Semerkant Hanı, yaklaşık 120 bin savaşçıdan oluşan büyük bir ordu ile savaş açtı, ama 750'li yıllarda Araplar bu savaşı da kazandılar. Türkler, yine de rahat durmadılar. Onlar, herkese kucak açıp, destek veriyorlardı. Halifeliğin Emeviler tarafından gasp edilmesine karşı savaşan asil ruhlu Abbasi Ebu Müslim'le yeni bir Hz. Ali ya da efsanelerde adı geçen bir Rüstem yeniden vücut buldu. Buhara'da Şiiliğin savunucularından biri olan Şerik bin Şeyhü'l-Mehdi ise Türklerin yardımı ile zafer kazandı. Ruhani karakteri nedeni ile Tanrı adını almayı kendine layık gören ve kendini Adem'in, Nuh'un, İbrahim'in, Musa'nın, İsa'nın, Muhammed'in ve Ebu Müslim'in halefi sayan yaşmaklı, beyaz giysili Mukannâ Peygamber için hayatlarını vermeye hazırdılar. Türklerin silahları ayrıca Rafi'nin isyanında da rol oynamışlardı1. Türkler, Araplardan kuşkusuz silahlanma ve çiftçilik konularında çok şey öğrendiler. Kuzeydeki boylar, Suriye'nin ve İran'ın kültürel gelişimlerinden etkilenmişlerdi ve artık Büveyhilerin zamanında olduğundan daha yüksek bir mertebeye ulaşmışlardı. Tamamı olmasa da çoğu İslâm'ı kabul etmişti. Ancak bu dönemde yeni dinin yayılmasını ve Türklerin İran'ın ve Akdeniz'in batılı kültürüne geçişini önemli ölçüde zorlaştıran bir hadise meydana geldi Onlarca yıl sürecek olan yeni bir Türk devleti kuruldu. 750'li yıllarda Arap Maveraünnehr'inin doğu sınırında batılıların henüz tanımamış olduğu gerçek bir Türk boyu ortaya çıktı. Bu boy, Çin'e bağlı tebaa olarak uzun zamandır yaşadıkları Amur Nehri'nden ve Baykal Gölü'nden gelmekte idi. Çin'in resmi ve bilimsel dilinde bunlara iki tekerlekli kapalı arabalarından dolayı büyük tekerlekler anlamına gelen Chuy-che, Chuy-chu ya da diğer yazılışıyla Hoei-he denmekte idi. Kısa zamanda güneydoğu, sonra da batıda bölünmüş Türkler, Hoei-heler tarafından ilhak edilmişlerdi. Vergiler, ganimetler ve esirler artık başka bir hükümdara akıyordu. Moğolların dediği gibi, hedef yeni bir Hanbalık idi. Ama Hoei-heler ne Tu-kiuların servetine ne de tamamı Bağdat Halifesi'nin yönetimi altında olan batıdaki şehirlere sahip değildi. Bu yüzden bozkırlardaki rakipleri olan Kırgızların hamlelerine sadece kısa bir zaman karşı durabildi. 780 yılında doğu hakanlarına haraç vermeye mecbur kaldılar ve 9. yüzyılın ortalarında kuzeydoğuda kendi soydaşları tarafından ilhak edildiler işte yine çöldeki kum dalgaları gibi kısa süreli ayakta durabilen bir hanlık çökmüştü. Aynı dönemde gücü gittikçe azalan halife, Farslı Saman'ın beş torunu ile birlikte Türkistan'daki dört şehri kuşattı Semerkant, Fergana, Taşkent ve Herat (874 Onların soyundan gelenler, daha sonra Maverünnehirin bağımsız birer emiri hâline geldiler ve buradan yola çıkarak İran'ın kuzeyini de gele geçirerek burada yeni bir hanedanlık kurdular. Büyük emir İsmail'in oğlu Ahmed, güneybatıdaki sınırlarını, eski İskitlerin toprakları olan Sistan'a kadar genişletti ve buradaki son Saffarileri sürgün etti. Ahmed'in oğullarından biri olan Said, 28 yıl boyunca barışçıl ve aynı zamanda görkemli bir hükümdarlıkla, adının anlamı olan Mutlu 'ya layık olduğunu göstermişti. Buhara, bu İranlı şahlar altında okulları ve öğretmenleri, düşünürleri ve bilginleri ile tanınmış bir şehir hâline geldi. Kur‘an tefsircilerinin en büyüğü olan El Buhari, Samanîlerin bu yerleşim biriminde etkisini göstermişti. Ancak Said'in ölümü ile birlikte 943 yılından sonra Orta Asya'da reşit olmayan çocukların, genç ve ava meraklı emirlerin, zayıf ve yozlaşmış hükümdarların dönemi başladı ve Samanîler devleti başka boyların ve hanedanların lehine 50 yıl gibi kısa bir zamanda çöktü2. Çöküşleri yüzünden artık birçok milletten oluşan geniş bir imparatorlukta barışı sağlayabilecek güçte olmayan Samanîlerin mirasçıları yine Türklerdi. Dördüncü kez bir devlet kurmaya çabalayacaklar, ama bu kez bunu yerleşik, çalışkan, kültürlü ve İslâm'a inanan insanlarla yapacaklardı. Onun oğlu Kara Buğra [Tamgaç İbrahim], babasının miras bıraktığı eserini, tüm tebaasını İslâm'a döndürerek sağlamlaştırdı. 960'lı yıllardan itibaren bu bölgeler Hristiyan ve Budist propagandalarına kapatıldı. Buğra, tebaasını İslâm'a döndürerek sağladığı birliğin gücü ile doğudaki İslâm dünyasını Türk âsâsı altında birleştirme planını gerçekleştirmeye başladı1. Çin kültürünün etkisinde olan Kaşgar'dan yola çıkarak dağlarda, Hûkand bölgesi savaşçılarının yardımıyla Zerefşan Nehri'ni takip ederek Buhara önlerine kadar geldi, ama henüz Maverünnehir'in bu merkezine saldırmaya hazır değildi. Bu arada Müslümanlığa geçen Uygur askerleri bütün düşmanlarını kolayca bozguna uğrattılar ve Semerkant'ı aldılar. Samanîlerin halefi olan zayıf karakterli Emir Nuh bin Mansur bu esnada kaçtı. Emire baş kaldıran isyancılar, Fars İmparatorluğu'nun iç karmaşasını kendi lehine kullanmasını çok iyi bilen kurnaz Türklerin yanında yer almışlardı. Ancak, emirin hiç beklenmedik ölümü, Çin Dağları'ndan gelen bu hanın hükümdarlığının sonunu getirdi. Semerkant Emiri, şehirden kaçtıktan sonra, İndus Nehri'ne kadar hüküm süren Gazneli Sebük Tekin'den yardım istedi. Zavallı Nuh'u hükümdarı kabul eden, üzengilerini öpen ve kendine mütevazı İmparatorluğun Yardımcısı ünvanını veren bu sadık yandaşı ile birlikte birkaç önemli saldırıda, hanlarının ölümünden sonra Türk askerlerinden yoksun kalan isyancıları ortadan kaldırdı. Emir Nuh onun sayesinde son günlerini huzur içinde geçirdi ve 997 yılında Buhara'da öldü. Kaşgarlı Türkler ise batıda Samanîlere karşı bütün intikam planlarından vazgeçmişlerdi. Şerefüd-devle ve 11. yüzyılın ilk 10 yıllarında hüküm süren Kadir Yusuf'a kadar, Hanlar özellikle ülkelerinde İslâm'ın yayılması için çaba göstermişler ve Arap bilimleri ile ilgilenmişlerdi2. Ancak Gaznelilerin zaferleri ile Türk tehlikesi tamamen ortadan kalkmış sayılamazdı. Çin İmparatorluğu, barbarları tutamıyordu. Çiftçiliğin gelişmesi ve şehirlerde yaşamaya alışmış olmalarına rağmen imparatorluk sınırlarının doğusundaki yerleşim merkezleri, Türklere artık gerekli yaşama alanını sunamıyordu, zira onlar dağların arasında sıkışıp kalmış bir şekilde yaşayamazlardı. Kuzeydeki ve doğudaki soydaşları Eftalitlerin, Kazakların ve Kırgızların yaşadıkları çöller onlara cazip gelmiyordu. Güneyde Gazneliler, yayılmalarını önlüyordu. Bu yüzden Türk göçlerinin tek hedefi, Zerefşan kıyılarının verimli toprakları olabilirdi. Yaşlı Emir Nuh daha hayattayken kökenleri yine bilinmeyen yeni bir İlig Han'ın seferi püskürtülmüştü. Nuh'un birinci ve ikinci halefinin öldürülmesi ve üçüncü halefinin henüz küçük yaşta olması, kesin bir zafer neticesinde elde edilecek çözümü ve yeni bir yaşam biçimine alışmış olan Yörüklerin sürekli yerleşimlerini hızlandırdı. İlig Han, genç Samanî'nin hamisi olarak Buhara'ya geldi ve bu genç Samanî'ye, tıpkı Odovaker'in beş yüzyıl önce son Batı Roma İmparatorluğu hükümdarı genç Romulus Augustulus'a sözde hamisi olarak davrandığı gibi davrandı. Milattan sonra ilk yüzyılın sonlarında İlig Han, Maveraünnehr'in bilimiyle tanınan ve hayranlıkla karşılanan başkentinin en üst komutanı hâline geldi ve karargâhını Çin kökenli Kaşgar'dan, tıpkı Semerkant sarayında olduğu gibi, çürümüş sütunlar ve harap olmuş cephelerle artık Muhammed zamanındaki görkemi yansıtmayan Buhara'nın İslâmiyet öncesinden kalma İran sarayına taşıdı. Taht üzerinde hak iddia eden Muntasır'ın bütün bu gelişmeleri engelleme çabaları sonuçsuz kaldı. Bir kez ata bindi mi kendi babasını bile tanımayan gerçek bir Türk olarak, bütün Türk boyları üzerinde titiz ve sert bir hüküm süren İlig Han, Hazar Denizine kadar sağlam ve sarsılmaz bir biçimde atının üzerinde kaldı. Eskisi gibi hâlâ bir orada bir burada koyunları ve atları ile birlikte yaşayan Gûzlar ve kuzeydeki barbarlar, hükümdarlığını tanımak zorunda kaldılar. İlk Gazneli'nin torunu olan Nasr, İlig Han'ın yardımına geldi ve Muntasır kısa zamanda mağlup edildi. İdeolojileri farklı olmasına rağmen Zerefşan ve Hindu nehirleri kenarlarındaki hükümdarlar, Budist ülkenin eşiğindeki İslâmi gücün gerçek temsilcileriydiler artık. Kuzey Türkleri, Kaşgarlı İlig Han'ın hükümdarlığını çok zor kabul ettiler. Onlar, uzun zaman önce eski geleneklerini yabancı bir kültür için terk eden ve Çin hanedanı sübaşıları tarafından yönetilen şehirlerde, kilden evlerde el emekleri ile çalışıp barış içinde yaşayan soydaşlarını hor görüyorlardı. Bu dönemde yine kuzey ve güney, doğu ve batı arasındaki eski düşmanlıklar ortaya çıktı. İlig Han'ın karşısında, tıpkı putperest Saksonyalıların Şarlman'ın Frankları karşısında durdukları gibi duruyorlardı. Tek bir fark vardı, o da kuzey barbarların Kafkasya'daki Hristiyan toplulukları ile komşu olmaları yüzünden Hristiyanlığa meyilli olmaları idi. Buna örnek olarak Kuzey Türkleri arasında Musa (Moses), Yunus (Johann, Ermenice Ovannes), Mikail ya da Mikhal ve İsrail gibi adların yanı sıra çöl hayvanlarını - Buğra (deve), Bögü (ceylan), arslan – ya da bir savaşçının özelliklerini – Tuğrul (kıyıcı), Çakar (parlayan) - hatırlatan isimlerin yaygın olması idi. Bundan dolayı gerçek ve gerçek olmayan, halis ve halis olmayan Türkler arasında bir savaş beklenmekte idi. Bu savaşı, gerçek ve halis Türkler kazandı. İlig Han'ın şehirlerde bağımsız beylerin yönetimine izin vermiş olması, bu savaşın kazanılmasını daha da kolaylaştırdı ve bunun neticesinde Semerkant'ta Ali Tegin, Kaşgar'da Buğra Han'ın oğullarından Kadir, hatta Harezm çölünde bir Yörük Beyi bağımsız birer hükümdar gibi hareket etmekteydiler. Ceyhun ve Seyhun nehirleri arasında ise o dönemde Türkmen boyları yaşıyordu. Bu Türkmenlerin arasından 1000'li yılların başında Dukak oğlu Selçuk3, daha sonra anlatılan ve Peygamberimizin hayatıyla birçok benzerlik gösteren efsanelere göre, yeni bir vatan arayışında 100 atlı, 1.000 deve ve 50 bin koyun ile yola çıkmıştı. O, bir göçebe budunun kalıtsal bir lideri değil, güçlü akrabaları ve fazla taraftarı olmayan halktan bir Türk'tü ve birkaç yiğidin başına geçerek Maveraünnehir'deki durumların karmaşasından yararlanarak şansını denemişti.
adını “Yusuf” bellediği çırak, Sinan’a ömrünü adayan, onun aşkıyla yanan bir odalık çıkıvermişti ve Davud… Sinan’ın vasiyetiyle Cihan’a bıraktığı “Sermimarlık” unvanını, vasiyeti yok ederek ondan çalan, çok güvendiği dostu, sırdaşı ama ona en büyük ihaneti yapan insandı. Herkes yaşardı böyle şeyler hayatta, Elif Şafak da payını almıştı elbette hayatın bu yönlerinden ve en yoğun şekilde, sanki kalemden kâğıda değil, kalbinden kalplere yazmıştı. “İster küçük ister büyük, ister selatin cami, ister basit bir mahalle çeşmesi olsun, yaptığın her binanın altında, farz et ki kâinatın kalbi atmakta. Sen Arzın Merkezinin üstüne inşa ediyorsun. Öyle düşün. O zaman daha özenle, şefkatle çalışırsın.” Sinan’ın Süleymaniye Camii inşasında çırağına verdiği bu nasihati, Elif Şafak beş yüz sene sonrasına taşıyıp uygulamışçasına büyük izler taşıyor bu roman. Daha önce de dediğim gibi, bu roman estetiğin romanı. “Bir dil öğrendiğinde koskoca bir kalenin anahtarını teslim alırsın.” diyerek yabancı dilin nasıl büyük bir nimet olduğunu da belirtmeden geçmemiş çok yönlü yazar. Osmanlı’dan Roma’ya “Şiirlerin mermere yazıldığı” şehre de uğramadan edememiş. Eserin “Ustam” adlı ikinci kısmında da meraklıları için Leonardo ve Michelangelo’dan da izler var. Hatta fil Çota’nın, Melchior’un ünlü tablosunu nasıl yediğinin hikâyesi de… Yazar, İtalya’ya uzanmışken Dante’nin okkalı bir cümlesiyle bir hayat dersi de vermeyi ihmal etmiyor biz okurlarına “Hayat boyu ne sövgü ne övgü toplayarak yaşayan o pespaye ruhlardan biri olma.” “Kubbe” adını verdiği bir bölüm karşılıyor bizi bütün bunlardan sonra. “Öğrenmek, illa gidip yeni şeyler keşfetmek değil, bazen de kayıp bilgileri hatırlamak demekti.” diyerek yazar neşeli başladığı yılı bir acı, bir hatırlama yılı olarak sürdürüyordu Cihan’ın zihninde. Bizim hayatlarımız da öyle değil mi bir bakıma? Bir şeyler hatırlayınca geçmişe dair, bir gülersek bin acı duyarız her seferinde. İşte tam bu satır aralarında yobazlığın bilime üstün gelişini de acı duyarak görüyoruz. Takiyüddin ile aynı hisleri paylaşarak o zamanın kaybolan biliminin, yıkılan kütüphanelerinin acısını da derinden hissediyoruz. Ama yine de Sinan ve ekibi hayata, acıya direnebilecekleri bir yol olduğunun farkındalar: Çalışmak. Dinlenmeksizin, usanmaksızın çalışmak... Belki de en etkili yöntem unutmak değildi başta dediğim gibi, insan mütemadiyen çalışarak da “Yaşıyorum!” diyebiliyordu. Elif Şafak böylece unutmanın mı bizi daha insan, çalışmanın mı daha güçlü kılacağının tartışmasını da yapıyor bu romanında. Kitabın son bölümü de son olduğunun farkındaymışçasına “Ustamdan Sonra” adını taşıyor. Yitirilmişliklerin, kayıpların ve ilginçtir ki son demlerde yeniden buluşların bölümü. Umudu her zaman, her kitabında fısıldayan yazar, bu romanının sonunda da bu büyüyü kullanıyor. Rotasını yeniden çizen Cihan, sonunu geldiği yerde yazıyor. Hindistan’dan Osmanlı’ya, Osmanlı’dan tekrar Hindistan’a yönelen başkahraman “doğduğu yerin”, “doyduğu yerden” üstün olduğunun bilincine varıyor. Sona gelindiğinde bütün bildiklerini unutuyor, geriye bir tek şey kalıyor Cihan’ın aklında, Elif Şafak’ın aklında ve aklımızda: “Öğrenme aşkıyla geçti ömrümüz, aşkı öğrenemesek de…” Selin Cengiz Dilara ERGÜL Üç yüz Üç Güzel Kadın Günlerden 8 Mart 2016 Çarşamba. Üst üste aldığımız kötü haberlerle, çektiğimiz acılarla dolu koca bir yılın ardından gelen ilk “Kadınlar Günü”. Yüzlerce kadının, genç kızın darp edildiği, tecavüze uğradığı ve hatta öldürüldüğü bir yıldı 2015 bizim için. Öldürülen kadınlarımız için her şey bambaşkaydı 2015 yılı. Özgecan’ın masumiyetiydi o yıllar. Seda’nın gülüşüydü, Dilay’ın gülen gözleriydi, Cansu’nun neşesiydi. Sonra birer birer solmaya başladı kadının elini değdiği yerde açan çiçekler. Sevinç yerini hüzne bıraktı. Özgecan’ın masumiyeti, yerini yanan bedenine bıraktı. Cansu’nun güzelliği öldürülüp atıldığı suda kayboldu, Dilay güzel gözlerini alıp gitti, boğazı kesildi. Seda’nın neşesi kocasından aldığı bıçak kesiğiyle birlikte yok oldu, gitti. Teker teker gittiler hayatımızdan. Sadece dört güzel kadın değildi geride sevdiklerini bırakıp giden, daha niceleri. Tam üç yüz üç kadın bıraktı sevdiklerini arkasında bu yıl. Üç yüz üç kadına sahip çıkamamanın acısı kaldı içimizde. Sahip çıkmalıydık kadınlarımıza çünkü dokunduğu yeri güzelleştirenler kadınlardır bence. Kadının var olmadığı bir hayat düşünülemez, öyle bir toplum yaşanılır olamaz diye düşünüyorum. Doğar, büyür kadın. Kendi hayatından feragat eder, eşinin yanında olur. Eşi mutlu olduğunda onunla sevinir, zor zamanında yanına koşar kadın. Sonra yeni bir cana hayat verir, onu büyütür, yetiştirir. Çocuğu düştüğünde kaldırır, başarısız olduğunda yüreklendirir kadın. Olmazsa olmazdır bence kadın. O yokken her şey karanlık, dayanılmazdır. Bu yüzden kadın önemlidir, değerlidir. Kadının değerini sadece bir gün değil her gün bilmek gerekir diye düşünüyorum fakat yine de kadınlar günü bugün. Kadınlara hediye edilmiş, güzel bir gün. Yeni bir yılın henüz üçüncü ayındayız fakat şimdiden yüzden fazla kadın cinayeti işlendi birkaç ay içerisinde ülkemizde. Yüzün üzerinde kadın sevgiden mahrum bırakıldı. Kimileri giderken çocuklarını annesiz bıraktı, kimileri anne ve babalarını evlatsız. Kadınlar günü bugün. Çiçek açması lazım bütün bahçelerin, ahenkle dans etmeli bütün ağaçlar. Coşkuyla kutlanmalı bugün, tıpkı kadının yeryüzünde var olduğu her günün kutlanması gerektiği gibi. Fakat yine kapkara gökyüzü. Dağların arasından doğan güneş yok bugün, huzuru hissettiren denizin ses yok. Uçurtmalar, balonlar uçuşmuyor gökyüzünde. Küçük bir çocuğun çizdiği resimdeki gibi bacası tüten evin yanından akmıyor nehir. Bugün kalem siyah, kağıt siyah. 8 Mart Kadınlar Günü. Bugün Selin Üzmezler’in “Kadınlar Günü” etkinliği sırasında arkadaşının sevgilisinden dayak yediği gün. Arkadaşı, sevgilisi Murat B. ile kavga ederken araya giren Selin’in darp edildiği kapkara bir gün. Umutla uyandığım bugünde de yine hayal kırıklığı vardı. Hüzün vardı içimizde. Kadınların önemini vurgulamak için düzenlenen bir etkinlikte yirmi bir yaşında bir kızı dövmek de neyin nesiydi? İnternette haberleri okuduğum sırada gördüğüm bu resim bütün gün aynı acıyı hissetmeme sebep olmuştu. Nereye gitsem Selin’in yerdeki o halini görür gibi oluyordum. Yerde acı çeken Selin’e yardım etmek isteyen insanlar, su içirmeye çalışan kadın. Nerede otursam sanki yanıma geliyordu Selin. Yardım istiyor, beni çağırıyordu. Bütün bunları düşünmekten başka şeylere odaklanamaz olmuştum. Aklımda aynı sorular... Fiziksel gücüne güvenerek bir kadını hırpalamak da neydi? Hem de günün anlam ve önemine bu kadar ters düşecek bir şekilde. Selin tek bir kadın değildi. Selin, 2 Özgecan’dı, Cansu’ydu, diğerleriydi. Selin onlar gibi yakılıp, bıçaklanıp öldürülmemişti ama Selin küçük düşürülmüştü, narin bedeninde dayak izleriyle kalmıştı. Bunu onlara yapanları düşünüyorum da bir sene içerisinde üç yüz üç kadını öldüren canavarları, iki ayda yüz kadını öldüren acımasızları. Bir insan nasıl hakaret edebilirdi kadına? Nasıl döverek öldürebilirdi bu kadar acımasızca? Eve döndüğümde ellerimizden kayıp giden üç yüz üç kadın hakkında daha fazla okumaya başlamıştım. Ne yapmıştı bu kadınlar? Neden vahşice öldürülmüşlerdi? Günün sonunda farklı şekillerde öldürülen bu kadınlar hakkında öğrendiğim en önemli şey bunu onlara yapanları hayatlarında istememeleriydi. Karşı koydu diye elleri kesilmişti Özgecan’ın. Karşı koymayıp ne yapacaktı? Yakılmıştı Özgecan üstelik kendini korumak için savunduğu beden kendi bedeniydi. En kötüsü de kendi bedeniyle ilgili karar almak istediği için öldürülmesiydi. 8 Mart 2016. Kadının günü bugün. Tıpkı diğer bütün günlerin olması gerektiği gibi. Kendimi kelimelerle ifade etmem gerekirse “insanoğlunun” değil “insanlığın” günüydü. “Adam akıllı” değil, “doğru düzgün” demenin günüydü. “Adam” olana değil, “insan” olana demenin günüydü bugün. Cinsiyet eşitliğini hayatımızın her alanına yaymaya başlamanın günü gelmişti de geçiyordu. Bugün kadına güç verme günüydü. Zihinsel gücünü kullandığı zaman fiziksel güce yenilmeyecek olan kadına bu gücünü hatırlatmanın tam vaktiydi. Dur demenin günüydü bugün. Kadına kendi bedeniyle ilgili kararlar veremeyeceğini söyleyenlere “Dur!” demenin günüydü. 3 KAYNAKÇA http://www.milliyet.com.tr/kadinlar-gunu-nde-kadina-siddet--gundem-2206342/ 4 Bal 1 Ramazan Bilâl Bal 21201169 Ali Turan Görgü 13 Temmuz 2015 Newton'un Elması Yaktı Bir Yiğidi Daha Elime bir kitap almayalı uzun zaman olmuştu. Zamanımın çoğunu internette yazılar okuyarak, dizi veya film izleyerek ya da "aslında hangi ünlü filozofsun, senin özel gücün ne?" gibi saçma testler yaparak geçiriyordum. Bu yaptığım testlere inanmadığımı tabii ki söylememe gerek yok. Aksini savunmam için aklımı yitirmiş olmalıyım. İnsanların bu tür testleri yapmalarının nedeni sadece kendini önemli hissetmek. Yoksa hiç kimse bunların gerçekliğine inanmıyor. Neyse bir gün yine bu testlerden birisiyle karşılaştım "Hangi klasik roman senin hayatını anlatıyor". Zaten üç beş soru var deyip teste başladım. Testin sonunda çıkan sonuç Kafka'dan Dönüşüm oldu. Ana sayfaya gelip Dönüşüm yazdım. Çıkan sitelere tek tek girip kitap hakkındaki bilgileri okumaya başladığımda şaşkınlığım artmıştı. Çünkü az kitap okuyan birisi olmamama rağmen bu kitabı hiç duymamış olmak beni utandırmıştı. Kendi kendime "Cahil Köpek" diye söylendim. Dayanamayıp kalktım bilgisayarın başından ve kütüphaneden Kafka'nın Dönüşüm kitabını almaya gittim. Testin etkisiyle birlikte ilk satırdan itibaren kendi hayatımı okuduğumu hayal ettim. Bu andan itibaren başkasının kitabı nasıl yorumladığı umurumda dahi değildi. Kitap benim hayatımdı ve yorum bana aitti. Kabaca baktığım zaman, sevmediği bir işte çalışıp başkalarının emirlerine uymak zorunda olan, hiçbir zaman takdir edilmeyen birisini, kendimle eşleştirmem pek de zor olmadı. Benim okul hayatımı gayet net açıklamıştı. Zavallının işte çalışmasının nedeni ailesinin borçlarını kapatmak, bu da benim okumamın nedeniyle benzerlik gösteriyor. Ailemden kalacak bir mirasım yok, eh pek de zengin olduğumuz söylenmez, bu yüzden ailem Bal 2 okumam için ellerinden geleni yapıyorlar. Buna beni zorlamakta dahil. Bana kalsa bir köyde yaşamayı tercih ederim. Tüm stresten, insanların o yapmacık hareketlerinden uzakta huzur içinde yaşamayı ama ailem hem benim tek varlıklarım hem de benim engellerimi oluşturuyor. yani hiçbirini kaybetmeyi göze alamam. Fakat kitap devam ettikçe benzerlikler azalmaya başladı ya da ben öyle düşündüm. Çünkü benim başıma böyle bir durum gelmesi karşısında, elime geçen bu fırsatı ben çok uzaklara gitmek için kullanırdım ama garibim yerinden kımıldayamadı. Tabii soğuk coğrafyada yaşıyorsa gitmek zor olur, yolda ölür kalırdı. Bu arada kitabın kahramanına zavallı demem bir böceğe dönüşmesinden değil, dönüşümden önceki hayatını yaşamamış olmasından dolayı. Yani tıpkı benim gibi kendisi için değil de başkaları için yaşadığından dolayı zavallı birisi. Kitabın en çok neresi güzel biliyor musunuz? Son kısmı; ama buraya gelmeden önce birkaç olay daha var. Dönüşümden hemen sonra zavallı Gregor Samsa yataktan kalkmakta dahi zorlanıyor. Geçirdiği dönüşümden çok, işe geç kalmaktan korkuyor ve nasıl bir bahane bulması gerektiğini düşünüyor. Ya bu gariban size ne etti? Adam böceğe dönüşmesinin şokunda dahi işini düşünüyor. Bitti mi tabii ki bitmedi. Bir gün rahat bırakın adamı da odasında tek başına bir düşünsün. Buna da izin vermediler, illaki zorladılar kapıyı açması için. Sonra ne oldu peki? babası tarafından atılan elmalardan kaçmak zorunda kaldı. Nasıl insafsız bir babaysa oğlunun sırtına sapladı bir tane elmayı. Antenlerini kıstırıp acıyla odasına döndü zavallı. O elma sırtında çürüdü ve bir Allah'ın kulu da gelip çıkartmadı elmayı. Kız kardeşi biraz iyi gibiydi o da gösterdi sonunda gerçek yüzünü. Adam yıllarca baktı size ama iki ay bakamadılar zavallıya. Her an ölse de kurtulsak durumundaydılar. Sonunda çürüyen elma öldürdü zavallıyı. Fakat o artık bir zavallı değil kahramandı. Çünkü özgürlüğünü kazanmıştı Bal 3 sonunda. Kısacası bu devirde babana bile güvenmeyeceksin. Gregor o kadar yıl ailesine baktı da ne oldu sanki. Aile her şeydir tamam ama her zaman kendin için başka yollar da düşün ve onları uygulamak için hiç bir zaman geç kalma. Unutma! Bu dünyada zavallılar her zaman kaybeder. O yüzden bir zavallı olmayı bırak ve kendi kaderini kendin çiz. Tan 1Yaşanmışlar ve YaşanmamışlarNe yalan söyleyeyim, uzun süredir doğru düzgün bir albüm için fazla heyecanduymadım. Albümü geçtim, yeni çıkan herhangi bir şarkı için dahi heyecanlandığımıhatırlamıyorum. The Endless River için bir blog yazma sebebim de aslında içimde geridekalmış, unutulmuş fakat hala zaman zaman hatırladığım anılardan gelmekte. Pink Floyd’unbenim hayatımdaki yerinden bahsetmeliyim öncelikle bunu doğru düzgün anlatabilmek için.Ben daha küçüktüm duymaya başladığımda bu melodileri. Bizim evimizde pikap deyimyerindeyse hiçbir zaman susmak bilmezdi. Ben tam olarak anımsayamıyorum kaç yaşındaolduğumu o zamanlar. Fakat benim için zihnimde geriye sadece melodilerin tınıları kaldı. Zatenküçüklüğümü bile doğru düzgün hatırlayamam hiçbir zaman. Annem ve babam birbirleri kadarda müziğe aşıktılar bence. Dünyanın en iyi ikilisiydiler zannımca, hala da öyle olmaya devamediyorlar. Kim bu yaşında kalkıp Antalya’dan İstanbul’a Roger Waters konserine gidebilir kibaşka? Hippi değillerdi, metalci vesaire hiç değillerdi, hiçbir zaman da öyle olmadılar. Normalinsanlardı, daha da önemlisi çok iyi birer ebeveyndiler ve müziği daima çok sevdiler. Benim demüzik tutkumun buradan gelmesi çok muhtemel. Hatta olasılıktan çok kesinlik. Tüm küçüklükçağınızı bu tarz hipnotize edici müziklerle geçirince biraz farklı tatlar alıyorsunuz hayattan doğalolarak. Benim de ağzımda o tat kaldı. Ne zaman Pink Floyd dinlesem o melodiden küçüklükçağıma ait tatlar alıyorum hep. Ne kadar tam olarak hatırlayamasam da, bende oluşturduğuhisler bambaşka bir yerde. Sanırım Pink Floyd’a karşı uzun süredir bitmek bilmeyen açlığım hepbu sebepten.Albüm, tabii ki hayal kırıklığına uğratmadı. Çevremdeki herkes uzun süredir bu anıbekliyordu ve herkeste garip bir kuşku vardı. Kuşkunun sebebi ise grup üyelerinden birisi olanRoger Waters’ın eksikliğiydi. Fakat o an sonunda geldi ve herkes kulaklıklarını kafalarınageçirdi. Albüm tabii ki de muazzamdı ve tüylerimizi bir kez daha diken diken etti. ŞunuTan 2belirtmeliyim ki şarkıların hiçbirinde vokal yok. Fakat vokale gerek dahi yok. Gitar, saksafon, vedaha nice enstrüman adeta kendi kendini konuşturmayı başarmış her bir şarkıda, her birnotada. Hepsi enstrumental, hepsi özgün, hepsinin dili var. Dediğim gibi, şarkıyı anlatan birinsana gerek dahi yok. Albüm dört bölüm ve toplamda on sekiz şarkıdan oluşuyor. Bölümleriçerisindeki şarkılar ise geçişsiz, tek şarkı gibi aslında bir bölüm. Bir başlattınız mı albümü,kaçıncı şarkıda olduğunuzu anlayamıyorsunuz bile. Şarkılar albüme de ismini veren sonsuz nehirgibi akıp gidiyor kulaklarınızda, zihninizde…Birkaç şarkıdan ben gerçekten özel olarak çok etkilendim. İlki, Pink Floyd’un 2008yılında ölen klavyecisine ithaf edildiğini düşündüğüm “Anısına” isimli şarkı. Gitar sololarına eşlikeden klarnet büyüleyici bir biçimde Türk ezgilerini anımsatmakta. Zaten şarkının isminin deTürkçe olduğunu göz önüne aldığımızda gerçekten mükemmel bir jest olmuş bana göre. İkincisiise, albümün ilk şarkısı olan Things Left Unsaid. Aynı ismi gibi söylenmeden bir köşeye atılmışşeyleri bu şarkı hiçbir şey söylemeden size öyle bir şekilde gösteriyor ki şokundançıkamıyorsunuz müziğin ilk bir kaç dakika. Afallayıp kalıyorsunuz adeta. Sizi onlarca senelik birserüvene çıkarıyor parça. Yaptığınız, yapamadığınız ve daha sonrasında unutulup zamaniçerisinde kaybolmuş şeyler baş gösteriyor gözlerinizin önünde. Ve üzülüyorsunuz, ve mutluoluyorsunuz… Ve dinlemeye devam ediyorsunuz.Tarif edemeyeceğim kadar mükemmel bir his bu. İnanın çalıştım, fakat olmuyor. Tamolarak aktaramıyorum dışarıya bu hissettiklerimi. Benim gerçekten kalbimde hissettiğimeinandığım bu his, bana sadece geçmişimi anımsatmakla da kalmıyor. Şu an bu yazıyı yazarkenbile beni bambaşka dünyalara götürüyor, bambaşka hisleri tattırıyor. Belki yaşadığım veunuttuğum, belki de daha yaşayamadığım bir çok anı bana mükemmel bir şekilde yaşatıyor.Umut Tan21201490POPÜLER EDEBİYAT’A DAİR O rhan Pamuk, yazarlığıyla, fikirleriyle ve aydın duruşuyla Türkiye ve dünya için şüphesiz ki önemli bir insan. Nobel ödülüyle beraber tanınırlığı çok arttı. Pamuk’un kitapları ülkede ve dünyada artık milyonlarca insan tarafından okunuyor ve bu kitaplar hakkında sayısız yazılar, eleştiriler kaleme alınıyor. Genel bir açıdan bakıldığında, yazdığı romanlanlar yerlere göklere sığdırılamıyor. Peki değerlendirmeler hangi ölçütler doğrultusunda yapılıyor? Romanların kalitesi mi, seçilen konular mı ya da Nobel ödülünün etkisi mi? Orhan Pamuk’un bugüne dek iki kitabını okudum: Yeni Hayat ve Kırmızı Saçlı Kadın. Ona yakın romanı bulunan bir yazarı, okuduğum iki romanıyla eleştirmem ya da sorgulamam ne kadar etik olur bilmiyorum ama aslında bu iki roman, karşılaştırılmaya fazlasıyla müsait. Yeni Hayat (Pamuk, 1994), 1994 yılında basılmış, Pamuk’un Nobel’e giden yolda attığı adımları görebilmek için ideal bir kitap. Kırmızı Saçlı Kadın (Pamuk, 2016) ise Pamuk’un 2016 basımı son kitabı. Ciddi bir kıyaslamadan ziyade, Yeni Hayat (Pamuk, 1994) ve bilhassa Kırmızı Saçlı Kadın (Pamuk, 2016) hakkında duygu ve düşüncelerimi belirtmek, Orhan Pamuk hakkında bazı görüşlerimi paylaşmak isterim. Yeni Hayat’ı (Pamuk, 1994) ilk okuduğumda, uzun süre etkisinden kurtulamamıştım. “Bir gün bir roman okudum ve hayatım değişti” (Pamuk, 1994 s.1) cümlesiyle başlayarak akıp giden bir yolculukta, bir otobüsten bir başkasına sürüklenenin bizzat ben olduğum algısına kapılmış ve yaşamımı, yaşadığım hayatta inandığım doğruları, değerleri, kısaca her şeyi sorgulamıştım. Yeni Hayat (Pamuk, 1994), 40’lı yaşlarda bir romancının kaleminden çıkan harika bir kitaptı; kitabın üzerinde büyük bir emeğin olduğu, ziyadesiyle demlenerek bizlere geldiği aşikârdı. Kırmızı Saçlı Kadın’ın (Pamuk, 2016) piyasaya ilk çıktığı günlerde, İstanbul’daki bir arkadaşım, Pamuk’un imza gününe katılacağını söylediğinde, ondan, benim için de bir kitap imzalatmasını istemiştim. İmzalı kitap elime ulaştığında da büyük bir mutlulukla kapağını açmış, hemen okumaya başlamıştım. Fakat roman ilerledikçe, içimdeki coşku yerini hüsrana bıraktı. 40’lı yaşlarda Yeni Hayat (Pamuk, 1994) gibi bir şaheseri yazan romancı, 60’lı yaşlarında gerek kurgu gerekse anlatım yolu bakımından, bende hayal kırıklığı yaratan bir eser ortaya çıkarmıştı. Kırmızı Saçlı Kadın’ın (Pamuk, 2016) bazı bölümlerinde okuyucu, yani biz, öyle küçümseniyor, öyle aptal yerine konuluyoruz ki... İster istemez üzüldüm ve beklentimi bu kadar yüksek tuttuğum için kendime kızdım. Peki tüm bunlar nedendi? Orhan Pamuk gibi kendisini kanıtlamış ve Nobel’i gerçekten hak ederek almış bir yazar, neden böyle bir eser vermişti? Tüm bu soruların cevapları üzerinde uzun uzadıya düşünüp biraz da araştırma yapınca, kendimi tatmin eden bir cevaba vardım: Roman bir senede yazılmıştı. Her kitabını yıllar boyu süren titiz bir çalışmayla oluşturan Pamuk, popüler edebiyatın büyüsüne mi kapılmıştı yoksa? Bilmiyorum. Ülke ve dünya için böylesine önemli bir yazarı, popüler edebiyatın karşısında görmek, öyle olduğuna inanmak istiyorum. Kırmızı Saçlı Kadın’ı (Pamuk, 2016) okurken şaşırdığım, güldüğüm ve üzüldüğüm çok yer vardı: Şaşırdım, çünkü bu bir roman da olsa, Doğu ve Batı efsaneleri olan Firdevsi’nin “Rüstem ve Sührab”ı ile Sophokles’in “Kral Oidipus”u romanın merkezine öyle yerleşmişti ki, bunun için de fazla ve gereksiz bir çaba harcanmış gibiydi. Güldüm, çünkü romanın bazı bölümleri öyle tesadüfler barındırıyordu ki, kendimi Yeşilçam filmi senaryosu okuyor sandım. Üzüldüm, çünkü Pamuk, benim kültürümü sanki ben bilmiyormuşum gibi bana bitmek tükenmek bilmeyen örnekler vererek, basit açıklamalar yaparak anlatıyordu. Üzüldüm, çünkü Pamuk bu romanı Türk olmayanlar için Türkçe yazmış gibiydi. Sanıyorum ki Pamuk ya Nobel’in ve beraberinde getirdiği şöhretin parıltıları arasında bazı şeyleri göremiyor ya da bayrak yarışını popüler edebiyat kazanıyor... KAYNAKÇA Pamuk, Orhan. Yeni Hayat. İstanbul: İletişim Yayınları, 1994 Pamuk, Orhan. Kırmızı Saçlı Kadın. İstanbul: Yapı Kredi Yayınları, 2016 Zeynep Erdemir Anlat Bakalım Chuck Palahniuk Ambalajlı Hayatlar Binlerce maskeli insanı barındıran yerlerdi büyük şehirler. Birbirlerini yüzlerindeki maskelerden tanır; ama asla göremezlerdi, anlayamazlardı onun ardındakileri. Yabancıydılar. Aynı şehrin birbirlerine, hatta kendilerine bile yabancı sakinleriydi onlar. Uzaklarda ararlardı ihtiyaç duyduklarını. Asla tatmin olmaz, daima tüketirlerdi. Ardından neyi sömürdüklerini unutur ve dakikalar geçmeden bir yenisini ararlardı. Kendilerini anlamaya asla vakitleri olmazdı. Böyle ilerliyordu, şehir hayatının gerektirdiği yaşam tarzı buydu. Birileri de yeteneklerini, güçlerini, güzelliklerini veya prestiji onlara pazarlamak zorundaydı. Yoksa hiçbirinin bir değeri kalmıyordu ve bu değere karar veren de ne yazık ki diğer insanlardı. Onlar için olmayan, onlar arasında kabul veya rağbet göremezdi. Bir şekilde hayatta kalmak zorundaydık, şehrin bizi yutmasına izin veremezdik. Ancak bize ait olanların ticaretini yaparak devam edebilirdik yola. Göz önünde olmayı tercih ettiğimiz noktada da, özel hayatımızı elden çıkarmaya başlardık. Özel hayatımız bile bize ait olmazdı. Ne korkunçtu ki, tümüyle bize ait olması gereken o tek varlığımız bile bir tüketim malzemesi haline gelebiliyordu. Bir parça üne veya itibara sahip olan herkes, kendisine rağbet gösterenlerin istekleri ve beklentileri doğrultusunda bir maske takıyor, onların elinde kuklalaşıyor, kendini yontuyor ve özüyle bağlarını koparmış bir hale geliyordu. Yol ayrımını içinde hissettiği zamanlar ise, inşa ettikleri ile sahip olduklarını kaybetme korkusu ağır basıyor, neticede sürekli kendinden kaybediyordu. Hizmet ettiği kişilere, tüketebilecekleri daha fazla malzeme verebilmek adına kendi içini kazıyor, o güne kadar zorluklarla elde ettiği ne varsa acımadan çıkarıp onların önüne koyabiliyordu. Fakat bu durum bir korkuyu da beraberinde taşıyordu: Ya günün birinde, onlara sunabileceği bir şey kalmazsa içinde? Artık sahip olduğu tek şey olan, içindeki her şeyin sömürüldüğü bomboş kabuğu ile öylece atılırsa? ‘Yine de, ufuktaki bir yıldızı tek bir bakışla değerlendirmek problemlidir. Elsa Maxwell'in dediği gibi: "Kimse o göz kamaştırıcı, parlak objenin doğuyor mu yoksa batıyor mu olduğunu kesin olarak bilemez.” ’(sf: 14) Onun doğuş heyecanıyla mı gökte parlamakta olduğunu, yoksa batmamak için gücünün son demleriyle gökte asılı kalarak hala ışıldamaya çabaladığını ancak bir sonraki bakış ile anlayabiliriz. Doğuş umuttur, daima gökte kalma hevesidir; batış ise çaresizdir. Yatırımlar doğmakta olana yapılır. Herkes onu yaşatmak, onun yanında olmak niyetindedir. Batış ise yapayalnızdır. Kimse sahiplenmez onu. Halbuki başarı kadar başarısızlık da aynı kişinindir. Doğuş da, batış da bizimdir. Tüm inşa ettiklerimiz üzerimize yıkılsa dahi, o enkazın altında kalan ve oradan çıkacak olan yine bizim benliğimizdir. Sahip olduğumuz gücün kaynağı para, insanların övgüleri veya prestij, kısacası bize ait olmayan şeyler olduğu sürece biz kaybetmeye, üzerimize yıkılanların altında kalmaya ve orada yok olmaya mahkumuz. Ancak gücü kendi bilgimizde, inancımızda ve olgunluğumuzda topladığımızda gerçekten ona sahip olabiliriz. Aynı şekilde, ancak bizi hiçbir zaman terk etmeyecek olanların varlığını hissedip onları anlamlandırdıkça, onlara değer kattıkça manevi yönden “değerli” olduğumuzu hissedebiliriz. Yoksa maddesel olarak var olan tüm öğelere, iyi kötü bir değer biçilebilir. Esas olan, içerikleri veya onlara yüklenen anlamlardır. İnsanlar değişmeyecektir, yanlış olduklarını bilseler dahi tüketmekten vazgeçmeyeceklerdir. Para ile prestij alıp gücü buna yüklemekten ve bu şekilde de kendilerini karşılarına çıkan herkese karşı güçlü kılmaya çalışmaktan, her türlü ortamda hiyerarşinin üst katlarında olmak için ruhlarını satmaktan, kendilerini ideallerindeki sahte kimliklerin ardına gizlemekten vazgeçmeyeceklerdir. Değişmeyi istemeyeceklerdir, materyalizmin esirleridir onlar. Tüm yaşamlarını, beklentilerini ve umutlarını sürekli değişim halinde olan yapay döngüler üzerine kurmuşlardır. Hatta güç kavramını somut olan varlıklar ile özdeşleştirmeye öylesine alışmışlardır ki, onları kaybettikleri takdirde ellerinde şimdiye kadar hep yok sayıldığı için son derece zayıf düşmüş özlerinden başka bir şey kalmayacaktır. Kıvanç DEĞİRMENCİ 21803403 AKORDİYONCUYA KULAK VERMEK Sürekli aceleniz var, sürekli bir yerlere koşuşturuyorsunuz. Öğlen aralarında bir an evvel yemek yiyebilmek için restoranlara; okul, iş çıkışlarında kendinizi eve atabilmek için servislere… Zaman, debisi yüksek bir nehir misali akıp gidiyor ve siz bu koşuşturmadan dolayı anın tadını çıkaramıyor, hayattaki güzellikleri göremiyorsunuz. Hâlbuki kafanızı bir kaldırabilseniz, ya da en azından yalnızca akordiyonun sesine bir kulak verebilseniz bunca yıldır hayatınızı bir görev gibi yaşayıp hayatınızda sadece sonuca odaklandığınızı ama önemli olan şeyin gidilen yer değil de yolculuğun kendisi olduğunun farkına varacaksınız. Ama merak etmeyin. Yazımdan sonra akordiyoncuyu duyabileceksiniz. Bir zamanlar benim de öyle yaşadığımı itiraf etmek istiyorum. Sabah evden çıkarken kulaklığı takar, müziğin sesini açar ve dünyanın sesini kısardım. Oturacak yer bulabilmek için dua ederek ter kokulu metroya biner, pis koltuklardan bir tanesini seçer (boşsa, en sevdiğim olan köşe cam kenarına) gideceğim yeri, yapacağım işleri düşünerek yolculuğu sürdürürdüm. Hava karardığındaysa aynı şeyleri tekrarlamak üzere evin yoluna düşerdim. Ne yanımdan geçen yüzlerle ilgilenirdim ne de yanıma oturan kişilerin farkına varırdım. Dışarıdaki hayatlardan bihaber görevini yerine getiren bir robot gibi gidip gelirdim ben de tıpkı sizler gibi. Bir gün metroya bindiğimde, en sevdiğim koltuğu boş görünce şanslı günümdeyim diye düşündüm. Gerçekten şanslı günümdeydim, hâlbuki daha olacaklardan habersiz sadece koltuğuma oturabildiğim için böyle düşünmüştüm. Her zamanki yollardan, her zamanki şarkıları dinleyerek giderken yani her zamankinden çok bir farkı olmayan, sıradan yolculuğumu sürdürürken uzaklardan kulağıma akordiyonun sesi ilişti. Çok uzaklardan geliyormuş gibiydi ses. Oysaki yanı başımdaki akordiyoncu çalıyordu. Akordiyoncuya kulak verdiğimdeyse beni bambaşka diyarlara götürdü. Ancak hâlâ favori koltuğumda oturuyordum. Bunca zamandır yaptığım bu yolculukta akordiyoncuyu fark edememem ne kadar ilginçti. Tıpkı sizin de farkında olmadığınız gibi. “Hayattan keyif almak için beklemeye gerek yok, her anın tadını çıkarmak yeterlidir” demiş Goethe. Günlük yaşantımız içerisinde durup nefes alabilecek, hayatın tadını çıkaracak anlar yaratmak bizim elimizdedir. Akordiyoncuyla soğuk bir kış günü okulda, sınıfta da karşılaşabiliriz; kavurucu bir yaz günü biraz soluklanmak için durduğumuz ağacın gölgesinde de. Belki de daha önce karşılaşmışızdır fakat bunun farkına vardık mı acaba? Bir dahaki sefere de böyle bir vaka yaşanmasını engellemek bizim elimizdedir. Öncelikle kafamızı kaldırmalıyız ve etrafımızdaki şeylerden, belki de sıradan şeylerden zevk almasını öğrenmeliyiz. Sokakta yürürken kaldırım taşının çizgilerini saymak yerine yanımızdaki, yeni boyanmış duvardaki graffitiye, karşımızda tüm ihtişamıyla yükselen gökdelene bakalım, ormandaki yavru sincap seslerine kulak kesilelim. Yüzünüzde tebessüme sebep olacak detaylar bulunca şaşıracaksınız. Etrafımızdaki güzellikleri gördüğümüzde durup ona vakit ayırmalıyız. İlk gördüğünüzde değersiz gibi görünen bir fotoğrafın değerini belki de onuncu defa incelediğimizde, yeni detaylar gördüğümüzde; yeni okuduğumuz bir şiirin anlamını ise bir şeyler yaşadıktan sonra anlayacağız. Bunca zamandır hayattaki küçük gibi görünse de bizi neşelendirecek, hayatımıza renk katacak bu detaylardan mahrum yaşadığınız için üzülebilirsiniz fakat artık siz de akordiyoncunun melodisini işitiyorsunuz. Yazımı okuduktan sonra Walker Evans’ın fotoğrafına benim gözümden tekrardan bakmanızı, bu sefer fotoğrafı dinlemenizi istiyorum. Akordiyoncunun çaldığını görüyor musunuz, sesini duyuyor musunuz? Derinden gelen akordiyoncunun bestesini duymak, duyabilmek etramıza bambaşka bir gözle bakmamıza, etrafımızdaki güzelliklerin farkına varmamıza sebep olur. Etrafımızdaki bunca güzellik bulunurken gözlerimizi yummak hata olsa gerek. Bu şekilde etrafımızdaki şeyleri ne görebilir, ne duyabilir, de değerini anlayabiliiriz. Etrafımızda akordiyon sesleri yükseliyor. Akordiyoncuya kulak verelim. Kaynakça; Evans, Walker, View Down Subway with Accordionist, 1938, Fotoğraf. The Metropolitan Museum of Art. New York. Yaşama Duyulan İhtiyaç Biz insanlar doğduğumuz andan itibaren doğamız gereği bize hediye olarak verilen bu hayata elimizdeki her şey ile tutunuruz. Bu yaşamın öneminin farkına vardığımızda ise hayatın elimizdeki en değerli şey olduğunu anlarız. İşte o zaman insanın içi bir hırs ile dolup taşar ve elinde bulunan her şey ile sahip olduğu bu hediyeyi korumaya çalışır. İşte uzay da hakkında çok az bilgiye sahip olduğumuz Dünyamızdan milyarlarca kilometre uzakta bulunan kızıl gezegen Mars’ta mahsur kalan Mark Watney bizim günlük hayatta karşılaştığımız zorluklara oranla çok daha kötü koşullarda, çok daha büyük zorluklarla karşılaşsa bile hayata tutunmaktan vazgeçmez. Elinde bulunan sınırlı sayıdaki erzak ile kendi becerilerini kullanarak en iyi şekilde yararlanır ve her seferinde kendisine verilen hediyeyi korumayı başarır. Hayat her ne kadar her insan için güzel başlasa bile bu güzelliğini sonuna kadar sürdürmez. Biz insanlar hayatımızın büyük çoğunluğunda engellere takılırız ve tökezleriz. Fakat bu engeller bizi yıldıracağı yerde hayata tutunmamıza yardım eder. Bu hatalardan dersler alarak önümüzdeki engellere daha hazırlıklı oluruz ve yaptığımız hatalar azalmaya başlar. Her seferinde hayata eskisine oranla daha istekli, daha hırslı bir şekilde tutunmaya, yaşamımız için daha çok çaba göstermeye başlarız. Bu dünyada bulunan ve aklı başında olan hiçbir insan yaşamakta olduğu hayatı yaptığı iki ya da üç hatadan dolayı çöpe atmaz. Her seferinde aslında hayatta olduğuna şükredip ne kadar şanslı olduğunun farkına varır. Ona verilmiş olan bu hediyeye sona kadar tutunur ve ondan son nefesini verdiğinde bile vazgeçmez. Hayat bizi çoğunlukla zorluklarla karşılaştırsa da bazen önümüze tüm geleceğimizi değiştirecek olan şanslar da çıkar. İşte Mark Watney’ de insanın hayatında sahip olabileceği nadir armağanlardan biri ile karşı karşıya gelir ve bir gurup insanla beraber Mars’a gitmeye hak kazanır. Ancak Mark’ın hayatı orada yaşadığı bir kaza sonucunda değişir ve Mars’ta tek başına yetersiz miktardaki erzak ile yaşamaya başlar. Fakat Mark doğası gereği yaşamından vazgeçip bir köşede açlıktan ölmeyi beklemek yerine bu kötü koşullarla savaşmaya ve hayata meydan okumaya başlar. Bulunduğu koşullar her geçen gün zorlaşmaya başlasa bile, kurduğu güvenli alan havaya uçsa bile, NASA ile iletişim kuramıyor olsa bile o elinden gelen her şeyi yapmaya devam eder ve mücadelesinde vazgeçmez. Önce sahip olduğu bilgiler yardımıyla bir ilki başarır ve Mars gezegeni üzerinde patates yetiştirmeye başlar, sonra NASA ile iletişim kurmanın bir yolunu bulur ve tüm tümsekleri birer birer aşmayı başarır. Bizler her ne kadar kızıl gezegenin dondurucu ikliminde hayatta olduğumuzdan kimsenin haberi olmadığı bir şekilde sınırlı erzak ile yalnız başımıza hayatta kalmaya çalışmıyor olsak bile günlük hayatta Mark gibi biz de bazı sıkıntılarla yüzleşiriz. Bu sıkıntılar çoğunlukla sonradan çocuklarımıza anlattığımız gülünüp geçilecek anılara dönüşen küçük şeyler olsa bile bazen hayatlarımızda yaşam ve ölüm arasındaki çizginin belli bile olmadığı anlarla karşılaşırız. İşte asıl önemli alan bu tarz seçimlerle karşılaştığımız zaman yılmadan ve asla pes etmeden hayata tutunmaktır. Her ne kadar beynimiz bizi daima kolay olanı seçmeye zorlasa bile biz bütün gayretimizi biz insanların yaşam olarak adlandırdığı hediyeyi korumak için harcamalıyız. Bunu gerçekleştirip beynimiz üzerinde kontrolü sağladığımız zaman gerçek yaşamın ne kadar değerli olduğunu tam anlamıyla anlamış oluruz. Bir anda etrafımızda olup biten her şey daha fazla anlam kazanır, sevdiğimiz insanlara daha çok önem vermeye başlarız. Hatta sevmediğimiz, zaman zaman tartıştığımız insanlarla bile bir hiç uğruna didiştiğimizin farkına varırız. Mehmet Emre BOZKURT Senanur Tosun 21403854 TURK-101.017 Ait olmak İçin Önce Cesaret En büyük mücadelesi ait olmak olmuş Ahmed Arif’in, dünyaya, Anadolu’ya, arkadaşlarına, satırlarına yani “Ahmed Arif”i “Ahmed Arif” yapan ne varsa onlara ait olmak. Zaten asıl anlamamız gereken de bu değil mi? Hayatta olduğumuzu iddia edebilmek, yaşıyor olduğumuzu kanıtlamak için kendimizi insan olarak tanımlayabilmek için iyeliklerimiz kadar aitliklerimizden destek alırız. Nasıl biri olduğumuzu sahip olduğumuz erdemler tanımlarken kim olduğumuzu parçası olduğumuz oluşumlar tanımlar. Ailemiz, sohbet ettiğimiz insanlar, düşüncelerimizi bölüştüğümüz kitaplar, yüreğimizi beslediğimiz ilişkiler yani parçası olduğumuz bütünlükler bizi hayatta birey olarak tanımlayan en temel unsurlar değil midir? Ahmed Arif, okuyan herkesin göğsüne yerleşecek somut, capcanlı samimiyetiyle tek bir satırda bile hayata dair birçok kavramı hatırlatır; mücadele, sahiplenme, mahpusluk, yalnızlık, farkındalık, cesaret, hasret. En önemlisi bütün bu duyguları hissettirmeye çabalamayışıdır. Çırpınmasına gerek yok şairin arayışta olduğunu anlamam için; her bir satırında kim ve ne olduğunu saklamaya ya da kanıtlamaya çalışmadan olduğu kadarıyla o kadar açık ve pürüzsüz ortaya koymuştur çünkü. Yaşam mücadelesinde nereye ait olduğunu yani yolunu bildikten sonra en zorlu sınavlar tatlı birer basamağa dönüşür yeteri kadar cesaretle dolan insana hayat yolunda. O bunu başarmıştır ve ben satırlarında yan yana durmuş bana geceyi anlatan, karayı anlatan kelimelerin arasından görebiliyorum onun bu basamakları elleri cebinde metanetle karşılayışını. Hedefin ufukta net bir nokta olmasına gerek yok kanaatimce. Yolda olmayı hedefleyebilir insan yeter ki nerde olduğunu bilsin. Mensubu olduğu hayati kabullensin. Şairin bizden farkı bu noktada bizim göremediğimizi görmesidir bence. Çünkü o yola ve geceye ve Anadolu’ya aidiyetini insaniyetini bilmiş ve sindirmiştir. Biz hedefimizi somut tuttuğumuza inanıp bir şeylerin mesela bir toplumun bir düşüncenin bir ideolojinin parçası olmak için uğraşırken asil mevzuyu kaçırmışız; varmak istediğimiz yere gelirken de bir şeyler ifade edebilir anlamlı olabilir yaşayabiliriz, yolda olmamak hedefe varmamış olmakla eşdeğer değildir. Bizim gözden kaçırdığımız ve eksik hissetmemize sebep olan bu noktayı niteliklerinin yanında eksikliklerini ve de en önemlisi arayışta olmanın hedefe varmamış olmamın yanlış olmadığını bilme cesaretini gösterdiği için fark edebilmiştir şair. Habire aitlik diyorum cesarettendir diyorum çünkü cesur olan şairdir. Şiirleriyle cesurdur kelimeleriyle cesurdur memleketiyle cesurdur. Gururlu bir Anadoluluyu dinledim her bir satırında mahpushanededir ama yalnız değildir. “ Ben dört duvar arasında değilim Pirinçte, pamukta, tütündeyim, Karacadağ, Çukurova, Cibali’de.” Kelimeler tek başına bu kadar yalın ve sıradanken şu üç satırda hasreti aidiyeti ve ait olduğu Anadolu’yla gururu görüyorum imreniyorum. Ben bugün yaşadığım modern özentisi yarım yamalak hayatta hep bir üst seviyeye ulaşma savaşı verirken, ancak oraya ulaştığımda olmak istediğim kişi olacağıma yani tamamlanacağıma inanırken şu üç satır on kelime yalın çırılçıplak haliyle bir tokat gibi iniyor beynime. Elde edemesem de istediklerim su an sahip olduklarımın ailemin bana miras bıraktığı dünya görüşünün, okuduğum her bir kitapla beslediğim düşüncelerimin memleketimin binbir emekle aldığım eğitimin bugüne kadar beni ben yapmış her bir unsurun yalnızca şu anda gözüme kestirdiğim bir hedefe ulaşmadığım takdirde anlamsız olduğunu düşündüğümü farkadır ve hırpalanıyorum. Bir roman size ikinci elden deneyim katabilir, gerçek hayatta yaşamanız mümkün olmayan heyecanlı maceraları size yaşatabilir; bir hikâye size bir ders öğretebilir, bir makale sizi düşünmeye sevk edebilir, bir şiirinse size hissettirmek ödevi vardır aslında ama öğretmek ya da sadece anlatmak olsa bile. Ama en derinlerinize sizin bile farkında olmadığınız hayallerinize ulaşıp hayat görüşünüzü sarsacak olan yine şiirdir. Nitekim ben bütün kitap boyunca hissettiklerime eşdeğer bir etkiyi Ahmed Arif’in “Yalnız Değiliz” şiirinde hissettim. “Zehirli kör yılanları Ve sıtmasıyla Gün yirmi dört saat insan avında Karacadağ’da çeltikler. Bir kız çocuğunun gözyaşı gibi - Ayak bileklerinde bir dizi boncuk, Sol omzunda nazarlık, Dağ başında unutulmuş üşümüş, Minicik bir aşiret kızının - Damla-damla, berrak olur pirinci. Kamyonlarla, katır kervanlarıyla Beyler sofrasına gider...” Şiirleri okurken ayrı ayrı bana hissettirdikleri duyguları dolu dolu görebiliyorum tek bir kıtada; küçük kızın unutulmuşluğu ve yalnızlığı aşiretin bahsiyle töre, Anadolu ve memleket hissini, hastalıktan bahsetmesiyle hayatın gerçekliğini sıra sıra en sade haliyle anlatmak nasıl mümkün olabilirdiyse öyle dizmiş Ahmed Arif. Bu şiir dahil ruhumun gezindiği köylerin ve bu yolculuğun beni sürüklediği düşünce silsilesinin sonunda umarım şairin her tavrında gördüğüm cesaret ile kendimi kabullenebilirim. Kaynakça Ahmed Arif, Hasretinden Prangalar Eskittim Asil Doğaner 21401066 Geceler Bazı gecelerde tek derdim geceyi atlatabilmek oluyor. Florasan lambanın etrafına üşüşen ufak sinekler, ışık sönünce zihnimin içine giriyorlar sanki. Sağlıklı düşünmeme, muhakeme yeteneğime, geleceğe dair plan ve projelerime sekte vurulan bu anlarda tek istediğim uykuya dalıp sabahın ilk ışıklarıyla birlikte her şeyin geçtiği, zihnimin tekrar eski berraklığına kavuştuğu bir sabaha uyanmak oluyor. Ama bazı geceler hiç bitmiyor. Saniyeler, ağır çekim ilerliyor; ilerlemek ne kelime! Yerinde sayıyorlar. Genç yazarlardan Bora Aşık'ın “Geceyi Atlatabilmek” eseri de tam bu meseleye değiniyor. Güneşin batışıyla bir başına kalan, bir başına kaldığı zaman da kafasının içinde milyonlarca farklı ses duyan insanların hikayesi. Ben de bu insanlardan biri olmam hasebiyle bu romanı oldukça beğendim ve her sayfada yeni dünyalara daldım. Gerçi yeni dünyalar demek yanlış olur, avcumun içi gibi bildiğim şeylerdi bunlar; fakat yine de bu roman kendi iç dünyama biraz daha uzaktan bakmamı sağladı. Bu yazıda da neden bazı insanların sorunları bu kadar derinden yaşadıklarını ya da neden sorunlarını büyüttüklerine değinmek istiyorum. Bence bazı insanlar dertlenmekle ya da dert üretmekle bir ölçüde kendilerine konfor alanı yaratıyorlar ve bu alanı kendi işlevsizlikleri ve pasiflikleri için kılıf olarak kullanıyorlar. Zira depresyona giren bir kişinin dışarı çıkıp hayata dahil olmak, bir şeyler uğruna mücadele etmek için kendince bir nedeni olmuş oluyor: “Depresyondayım.” İşte bu kadar basit! Aslında bu kadar basit değil. Tamamıyla içi boş bir sav bu bana kalırsa. Elbette insanların depresyona girdikleri zamanlar olur, insanlar bunalım yaşayabilirler. İnsan olanın başına her şey gelir, bunda bir itirazım yok. Fakat gözlemlerime göre birçok kişi hayattan korktuğu için, dışarı çıkıp bir şeyler üretmeye cesareti olmadığı için ya da sırf tembelliğinden bunalım kisvesi takıyor. Bu durum bana kalırsa ilk olarak kişinin kendisine yaptığı bir saygısızlıktır. “Şunu yapmak istemiyorum ve yapmayacağım!” yerine “Moralim bozuk, yapamayacağım!” gibi bir bahane ileri sürmek hiç şık bir hareket değil. Ben de bir zamanlar böyle bir insan olduğum için bu konuda rahatça konuşma hakkını kendimde görüyorum. Ancak yaşadıklarım hayatın düşündüğüm gibi olmadığını, bu yaklaşımın insana çok zarar verebileceğini gösterdi. Hayat korkaklığı kaldırmaz. Kaldı ki korkaklık ve tembellik yapmak için yeterince süremiz yok. Zaten az vaktimiz varken neden bu tür bahanelerle yaşayacağımız güzel günlerden çalıyoruz ki? Bununla birlikte illa güzel günler görmek de gerekmiyor. Dediğim gibi hayatta acılar var, tatlılar var, ekşiler var, mayhoşlar var. Her türlü tat var hayatta. Bunların hepsini belli ölçülerde tatmak da gerekiyor bence. Tüm hayatımız boyunca tek bir besin maddesi yiyerek yaşayabiliriz. Her gün makarna yesek, her gün patates yesek ölmeyiz sanırım. Ancak ne damak tadımız kalır ne de sağlığımız yeterince iyi olur. Ama ölmeyiz. Bu da biraz buna benziyor. Yani her duyguyu kararınca yaşamaya gayret etmeli, kendimize türlü nedenlerle işkence etmemeliyiz. Yani geceleri karamsar düşüncelerle geçirmek yerine uyuyarak değerlendirebiliriz pekala! Demem o ki geceyi atlatabilmek bir insanın hayatında bazı şeyleri çözdüğüne işaret eder. Gecenin karanlığını düşüncelere de bulaştırarak zihin ve beden gücünden düşmek yerine dengeli bir hayat sürmenin kişiye son derece büyük faydalar sağlayacağını sanıyorum. “Tüm bu nedenlerden dolayı, gecenin eski ya da mevcut yaralarımızı kanatmamaya gayret göstermeli, gecenin sunduğu sükunet ortamında bu yaraların iyileşmesine ortam sağlamalıyız” derim ben naçizane. KAYNAKÇA Aşık, Bora, Geceyi Atlatabilmek, Everest Yayınları, 2016, Baskı.1.Evrim Karadağ Kaplumbağa Kabuğunda Güzel Sosyoloji derslerinden en akılda kalıcı olanı bizi biz yapan özelliklerin sosyal alanda kimliğimizi oluşturmasıyla alâkalı idi. Konuyla alakalı olarak herkesin kendi kabuğuna çekildiği, kendi olduğu bir yer olduğundan da bahsettik ki benim için vurucu olan, aklımda kalmasını sağlayan da bu oldu. Birden çok yer olamaz mı kişinin kendi olduğu, kendini dinlediği? Oluyormuş işte. En azından benim için durum bu. Belki de bir yerde değil de bir yerlere gitmeyi; yolu kendi kabuğum hâline getirmişimdir. Bilkent göl kenarı, üniversite hayatımda vakit geçirmeyi en sevdiğim yer. İçimdeki huzuru da, melankoliyi de doruklarda yaşayabildiğim izole bir alan. Buz tutunca gölün üzerinde yürümek gibi dengesizliklere de tanıklık etmiş; 20 yaşında bir insana en oturaklı, en olgun hallerini de yaşatmış bir yer. Gitmenin “tehlikeli ve yasak” olarak yansıtılması durumu ise benim bütün duyularıma acı veren biz insanların doğadan kopuşumuzun kanıtı niteliğinde. Ne yazık ki gerçekten de büyük bir kesim için geçerli olan bu söylem benim için geçersiz diyebilirim. Oraya gitmemek hem benim için tehlike arz ediyor hem de sosyal çevrem için. Gündüz gider kuşları dinlerim, hayvanları izlerim. Farelerin deliklerinden çıkıp, tam girerken incecik sesleriyle gözlerimin boş topraklara bakmasına sebep oluşuyla eğlenirim. Baykuşların tamamen sessiz diyebileceğim kanat çırpışlarıyla üstümden geçişi beni öyle heyecanlandırır ki her seferinde; optikten bakmayı vakit kaybı olarak görüp fotoğraf çekemem, çıplak gözlerle takip ederim onları göremeyene kadar. Karda ya da topraktaki ayak izlerinin küçük bir köpeğe mi yoksa bir tilkiye mi ait olduğunu anlamaya çalışmak bile büyük keyif verir bana. Bütün bunları yapamamam yaşama sevincimi eksiltmeye yeter. Dinlemekten büyük haz duyduğum bazı müzikler var, artık oraya aitler. Göl kenarı şarkılarıma sahip oldu. Onlar ki ne zaman dinlesem gözlerim açık da olsa kapalı da yapay ışıklardan uzak, ay ve yıldız ışığı eşliğinde gölde geçirdiğim zamanlara giderim. Ankara ayazına karşı aldığım önlemlerin yanında yüreğime kor olup düşen en derin düşüncelerimin içimi ısıtışı aklıma gelir. Atalarım gibi dertli bir türkü yakıp havalandırmanın eşiğine geldiğim bu özel anlar ki orayı gerçekten benim için farklı kılar. Doğasını sevdiğim okulumun böyle bir doğası olmasa kesinlikle daha zor geçerdi üniversite günlerim. Öyle alışmışım bir kere, melankolimi doğa anamın ellerinde yaşıyorum kendimi bileli. En acımasız sitemimi de, en huzurlu anlarımı da onunla paylaşıyorum. Beni tanıyanlar bilir mesela kendimi doğada bulduğumu. Göl kenarında yaşadıklarıma paralel olarak her yaz Muğla/Akyaka’da da kendimi bulurum doğanın kollarında. Benim için istisnai denilebilecek bir yerden daha bahsetmek isterim. İstisnai bir duruma sebep olan bir yer çünkü bu yer bir bar. Kafe, bar ve türevleri gibi tükettiğimiz şeylere ekstra fiyat koyan; kapan misali dört duvar yerlerden pek hoşlanmam aslında. Ama burası lise anılarımla dolu. O zamanlar da sevmezdim bu tarz yerlere gitmeyi, nasıl oldu bilmem ama iyi ki gitmeyi denemişim. Bir mekân ki müzikleri -abartmak gibi olmasın- tamamen bana hitap ediyor. Bizimle aynı müzik zevkini paylaşan çalışanlarla tanıştığımız günden beri lisedeki arkadaş grubumla ne zaman buluşsak orada bir araya gelir, anılarımızı yâd ederiz. The White Buffalo, The Forest Rangers, HIM, Pink Floyd dinlerken lisedeki halimizle şimdiki halimizi karşılaştırıp bardak tokuştururduk. Yazarken bile “Ne günlerdi değil mi” diyen bir gülümseme beliriyor yüzümde. Kabuğuma çekildiğim zamanlar kimliğimi şekillendirmede en büyük rolü oynuyor; gerek bir göl kenarı olsun, gerek bar, gerekse bunlara giden yollar… Benim “ben” olmam bu yerlerde kendimi bulmamla mümkün oldu. Betül GÜNDOĞDU GÜLMEYİNCE DE OLMUYOR En son ne zaman karnınıza kramplar girecek ve gözünüzden yaşlar gelecek kadar güldüğünüzü hatırlıyor musunuz? Muhtemelen hatırlamıyorsunuzdur. Ben hatırlıyorum, efendim. Mesela 2 gün önce izlediğim bir film sahnesine çok(!) gülmüştüm. Ki ben filmlere aslında çok fazla gülmem, bilmem mizacım böyle. Peki, neden güldüğümüzü hiç düşündük mü ki? Buna hepimizin vereceği birçok cevap var aslında. Kimi zaman insanların kahkahasına karşılık olarak, kimi zaman içimizde kopan fırtınaları gizlemek için ve kimi zamansa en içten gelen duygularımızı açığa çıkarabilmek için gülmez miyiz? “Gülmek” ne kadar irdelenebilir ki demeyiniz. Enis Batur’un Gülmekten Ölmek adlı kitabını alıp okuduğunuz zaman gülmenin aslında hiç de basite indirgenecek bir duygu paylaşımı olmadığını göreceksiniz. Enis Batur Gülmekten Ölmek adlı kitabında gülmenin iki kutuplu bir fiil olduğuna yer yer değinmiş. “İki kutuplu bir fiil mi?” Şaşırdınız değil mi? Evet, bende bu kelime öbeğini ilk gördüğümde biraz garip karşıladım doğrusu. Ama okuduğumda aklıma gelen ilk şey duygu durumları ve karmaşaları oldu aslında. İki kutup demek en uç noktalar demek değil midir? Mesela mutluluk ve hüzün anlarını ele alabiliriz. İnsanlar asıl karmaşayı o zaman yaşamazlar mı? ‘’Ağlasak mı gülsek mi’’ durumlarından bahsediyorum, 1 . Fakat Enis Batur bazı önemli filozofların düşüncelerine değinmişti bu kitapta ki ben onlara katılmıyorum. Descartes ve Hobbes’a göre, bahsedilen filozoflar, gülmenin özellikle kötü amaçlı bir gösteri, alay, olduğunu savunuyorlar. “… Hobbes ama Descartes, gülmenin ve alayın biri(leri)nin ya da bir şey(ler)in zayıflıkları, zaafları üzerinden gerçekleşmesini hoş karşılamamışlardır: Bu durumda kötücül yanı ağır basan bir ifadedir gülme – bir adım ötesine, ibliscil sıfatını yeğleyen Baudelaire’le geçilecektir.” (s.83) Bana fikrimi sorarsanız eğer, gülmenin asla kötü bir şey olmadığını söylerim size. İnsanlar gülerken gözlerinde eşsiz bir pırıltı ve yüzlerinde güzel bir ifade bırakırlar. Fakat alay eden veya bu eylemi kötü yönde kullanmak isteyen bireyler gülerken yüzlerinde acı bir ifade ve gözlerinde donuklukla sahneyi tamamlarlar. İşte bu nedenle gülmenin dünyadaki en saf duygu olduğuna inanıyorum. Çocukları da bu yüzden ağlatmazlar mı zaten? Gülüşlerinin saf olduğunu kanıtlasınlar diye… Duygularınızı bastırmak zorunda olduğunuz bir yerde sokağa çıkıp doyasıya kahkaha atabilir misiniz ki? İçinizden geçen cevabın hayır olduğunu biliyorum çünkü insanlar size “Gülünecek bir şey mi var ?” diyecek veya onu ima eden bakışlarla sizi süzecekler. Ne yapalım gülmekten mi vazgeçelim yahu! Belki acılarımızdan en az sıyrıkla kurtulmanın en güzel yoludur bizim için. Kime ne değil mi? Peki, “Durmadan gülme illetine kapılmak mı, gülme yetisini hepten yitirmek mi?” (s.95). İnsanların içten gelen gülmelerine ve kahkahalarına yadırganacak gözlerle bakıldığı sürece bu sorudan kurtulamayacağız sanırım. Ne acı! Üzgünüm ama bu hayat iki uç noktada yaşanılabilecek bir hayat değil. Ya orta noktayı bulacaksınız ya da kimi zaman bu illete kapılıp gideceksiniz. Tabii gülmekten bir haber olmak da diğer bir seçenek olabilir. “Orta nokta mı?” dediğinizi duyar gibiyim. Orta nokta demek dengeyi tutturmak demektir. Yani her anınız birbirini tutmalı. Eğer siz bu hayatı uçlarda yaşamak isterseniz, bir 2 anınızda kendinizi öldürene kadar gülerken diğer anınızda ise yüz felci geçirmiş bir insan gibi gülmeyi çoktan unutmuş olarak kendinizi bulacaksınız. Gülmek bir başkaldırıdır unutmayınız bunu. Tıpkı Enis Batur’un da değindiği gibi kaynağını doğallıktan alan en masum duygu gösterilerinden biridir. Çünkü gülmek çoğu zaman başrollerde oynar hikâyelerimizde sırf gözyaşlarımız akmasın diye. Bu yüzden gülün! İnsanlara inat gülün. Acılarınızı gözyaşlarınızda görüp size acınası gözlerle bakılması yerine imrenerek bakılmasını kim istemez ki. 3 KAYNAKÇA Batur, Enis, Gülmekten Ölmek, Sel Yayıncılık, İstanbul, 2016 4 Türkay Can Çekerol 21601177 Türkçe-102 Bir Kedinin Gözünden Ne umursamaz, kibirli hayvanlardır kediler. Gel pisi pisi dersin, canı isterse gelir, muhtemelen gelmez. Zekasının kanıtıdır belki de gelmemesi. Umursamazlığından değil de, başına gelebilecekleri öngördüğündendir. Yok ya, öyle olsa sekiz yıllık kedim neden her çağırdığımda gelmesin? Yoksa benden kötülük geleceğinden mi korkuyor? Evet aslında biraz öyle, zamanında az korkutmadım Bıdık’ı. Ara sıra uyumayı tercih etmesi hakkı. “Bir mahallede insanların nasıl olduğunu öğrenmek istiyorsanız, önce o mahalledeki hayvanlara yaklaşın, sizden korkup kaçıyorlarsa sevgi görmüyorlar demektir, dahası onlara k.tü davranılıyor demektir... Hiç hayvan göremiyorsanız çok dikkat edin, hayvanlar orada barındırılmıyor demektir.. Oysa canlılara sevgi insan ruhunun incelik ve derinliğini gösteren önemli bir detaydır...”[Tirmizî, "Birr ve Sıla", 16; Buhârî, "Edeb", 13]. Çok yerinde ve güzel bir tespit. Ne zor zanaat sokak hayvanı olmak. Hele bir de kedi olmak… Hele bir de siyah bir kedi olmak… İnsanların batıl inançlarıyla kaç siyah kedi hor görüldü, kim bilebilir? Bir sokak kedisi olduğumuzu düşünelim. Şu an dışarda olduğumuzu. Siyah, uzun tüylü, sarı gözlü, koca kulaklı pis bir sokak kedisi. İnsanları gerçekten tanımak için inanılmaz bir fırsat. Bir dilenci gördüğümüzde ne kadar görmezden gelmeye çalıştığımızı bir düşünelim. Bir insandan bile bu kadar kaçabiliyoruz, ya o masum kedilerden? Yemek bulma umuduyla çöp çöp geziyorlar. İyi bir mahallede oturanlar için pek zor bir durum değil. Yine iyi insanlar sizi besleyecektir. Ya insafsız bir mahalledeysek ne olacak? İnsanlar sizi gördüğünde üstünüze su fışkırttığı, bir parça yemek vermediği… Masum masum yürüyorsunuz ve bir anda arkadan bir tekme yiyorsunuz. Allah Allah, niye böyle bir şey yaptı ki? Merak etme kedi kardeş, senin kediliğine özel bir durum değildi, o insanlar, insanlıktan namını almamış kişilerdir ve maalesef her yerdeler. Gel pisi pisi. İyi bir insan, beni seviyor. Kafamı okşuyor, göbeğimi kaşıyor. Yaşasın, dur peşine takılayım. Ne oldu ya, az önce beni seviyordu, şimdi kaçıyor? Evet insanlar bazen seni kullanabilir kedicik. Belki o esnada birine aslında yalan olmasına rağmen kedileri sevdiğini kanıtlamaya çalışıyordu, ya da kendini herhangi bir konuda suçlu hissettiği için sana iyilik yapıp her şeyi düzeltebileceğini umuyordu. Bu kadar da bencil o dev insanlar. Hah, bir de şunlar var kedi kardeş; seni sevmek isteyen ama hayatın akışına o kadar kendini kaptırmış ki seni sevebileceği vakti olmayacağını düşünen. Belki de en kötüsü o be kedi kardeş. İyi ya da kötü bir şeyler yaşar bu insanlar, ama sindiremez bile yaşadıklarını, hep yapmaları gereken bir şeyler vardır. Bu insanlar da yine, senin nezdinde değildir bu yaklaşımları. Bu insanlar ne kedi sevmenin tadını çıkarabilir, ne de herhangi başka bir eğlencenin. Yaşamın kısalığını kavrayamamış, hedef insanları. Şanssız tayfa var bir de kedicik. Seni her şeyden çok seven ama yaklaşamayan. Alerjisi olan tayfa. İşte onların vaziyeti gerçekten üzücü kedi kardeş. Kader mi dersin, şanssızlık mı dersin bilmiyorum ama bir bakıma hayatın bir kısmı yasaklıdır bu kimseler için. Ama neyse, yine şükredilesi durumları bile olabilir. Bir bilsen insanların başına neler neler geliyor, ne hastalıklar, ne kazalar… Utangaç kişilere ne demeli sevgili kedi? Toplumdan bir şekilde öyle korkmuş ki, ne alerjisi var ne acelesi, seni de seviyor, ama yalnızken. Biri bana bir şey diyecek diye kafayı yiyenler. Bu kişilere ne üzülürüm be. Genelde çok alçakgönüllüdürler ama o alçakgönüllülüğü bile gösteremezler. Aslında bunlar o hayatın akışına kaptıranların zıt halidir. Hayatın akışına giremeyenler. Aslında kedi olmak pek de kötü değil be kedi kardeş. Bir deyiş vardır ya; “cehalet mutluluktur” diye, çok da doğru olabilir. Bunları kavrayabilmek mutluluktan çok hüzün veriyor, kedi kardeş. Esra Saraç TİTRERİM MÜCRİM GİBİ Rasyonel ve tek cevabı olmayan sorular dönüp dolaşıp bir yerde buluyorlar insanı muhakkak. Mesela, umut bir insanın hayatını daha yaşanmaya değer kılan bir his midir, öyleyse bile ne ölçütlerde kullanmamız gerekir? Daha dün elime geçen bir kitap ve bugün ele aldığı konuyu birebir yaşadığım bir tecrübe... Neredeyse “Tüm bunların bir anlamı olmalı.” diyeceğim. Terry Eagleton’un bu yakın dönemde yazdığı, umudu farklı açılardan değerlendiren İyimser Olmayan Umut oldukça hoşuma giden bir deneme oldu. Öncelikle, ele aldığı felsefi konu, umut, herkesin üzerine birkaç tuğla koyabileceği bir inşaat. Kendi deyimiyle, “Gezegendeki her toy ahlakçıyı ve spiritüel amigoyu cezbetmiş görünen bir konudur umut.” Herkes bir yorum yapabilir bunun üzerine fakat herkes bir manzaraya apayrı pencerelerden bakarlar ya, ben de kendi penceremden bakan insanı pek bulamamıştım bu güne kadar umut konusunda. Kimi yakın dostlarım var, sanırsınız Heidi. Her fırtınayı kendilerini sulayan su zerresi olarak görmekte üstlerine yok. Onlar kendilerinin sihirli fasulyeye sahip olduğunu düşünüyorlar. İnek karşılığında alınmış fakat sınırsız bir dünyanın kapılarını açan fasulye. Ya o aldığımız fasulye sihirli bir fasulye değilse? Yalnızca normal, sıradan bir fasulye ise? Bu soruyu onlara yöneltince aldığım cevap : "Amma da karamsarsın Esra." Karamsar değilim. Onlar "profesyonel iyimser". Ve yazarın da dediği gibi "... çilli ya da düztaban olmak ne kadar erdemden sayılabilirse profesyonel iyimserlik de o kadar erdemdir." Fakat aynı zamanda kimi yakın dostlarım da, küçük büyük her ters giden durumu sonu cehennem çıkışlı ve tek yönlü bir yol olarak görüyor. Onlar hayatında hiç mutlu olmamış ya da bu mutlulukları, mutsuzlukları kadar etki bırakamamış olan insanlardır. Bence yazarın gözlemlediği insanlar çoğunlukla Heidi olan kişilerdi. Çünkü yazar çoğu bölümde ölçüsüz iyimserlere atıfta bulunmuş. Aslında bunun sebebi kendi bakış açısı da olabilir. Kitabın en başında şu cümleleri kuruyor çünkü : "Hani şu meşhur bardağın yarısını boş gördüğü yetmiyormuş gibi, diğer yarısının da tadı berbat bir şeyle dolu olduğundan neredeyse emin biri olarak, umut üzerine yazmak için biçilmiş kaftan değilim muhtemelen. Bir yanda hayat felsefesi “ye, iç, eğlen, yarın öleceğiz nasılsa” cümlesiyle özetlenebilecek olanlar var, bir yanda da kendime çok daha yakın hissettiğim, “yarın öleceğiz” diyenler. " Umut konusundaki görüşü, yalnızca bu cümleye bakarak karar verilmemeli. Çünkü kitabı bitirince anlıyorsunuz ki bir olaya mantıklı yaklaşmaktır onun doğru bulduğu. Ne iyimser ne kötümser... Tarafsız yaklaşabilmek... Yazımda daha önce de bahsettiğim gibi herkesin hayata baktığı pencere farklı. İyimser ya da kötümser olan insanlara yanlış yolda olduklarını söyleyecek bilgeliğe sahip değilim. Fakar iyimserlik de kötümserlik de bir çubuğun iki aşırı ucu ve her şey kararında kullanılırsa hayata olumlu katkı sağlar, aşırısında değil. Yazar da profesyonel iyimserleri eleştirip ölçülü bir umudun kapıları açacağına inanırken, asla okuyucuyu kötümserliğe iten bir havaya da girmiyor. İyimser Olmayan Umut bitti ve bir anda hayatımın merkezine yerleşen insan, sevgilim, bana bu kitaptan öğrendiklerimi kullanabileceğim bir zemin hazırladı. Açıkçası yoğun duygular beslemediğim sürece bu ikili ilişkilere girebilen bir insan değilim. Bazen insanlar sadece eğlenmek için bulur ya partnerini, ben eğlenemem zaten öyle durumda. Gerçekten içimde bir şeyler oluyor onunlayken. Bir şeyler... Ne olduğunun tarifi yok. Göğüs kafesimin bittiği yerde tam ortadan yukarı doğru kaynar su akıyor gibi, Nil gibi... O gün farklıydı. Mutlu değildi yanımda, rahatsızdı. Gün boyu bana, bize karşı hiç umudunun olmadığından bahsetti. O kendi gerekçelerini saydı ben karşı çıktım. Hepsini aşacağımızı biliyordum. Profesyonel iyimser değilim fakat biliyordum işte. Ya da bilmiyordum, sadece öyle olsun istiyordum. Benim aksime o çok kötümserdi, karamsardı. Yorulmuştu belli ki, kırgındı da. Günün sonu ayrılıkla bitti. Çünkü uygun miktarda umut gösteremedik ikimiz de. Uçlardaydık. Kafamda tek soru vardı: Değer miydi? Gelecekte karşımıza çıkacak olası zorluklar için değer miydi? Beraber geçirdiğimiz bu kadarcık süre yeter miydi tüm kalan hayatımız için çıkarım yapmaya? "Titrerim mücrim gibi baktıkça istikbalime." Bu sözleri daha önce duymasam ve o söylese, kendini tarif edebilecek daha güzel bir söz bulamazdı diye düşürdüm. Ağzından sürekli karamsarlık çıkıyor, gözlerinden umutsuzluk akıyordu. Ne diyebilirim ki?.. Kaynakça: Terry Eagleton. İyimser Olmayan Umut. Çev. Emine Ayhan. İstanbul: Ayrıntı Yayınları, 2017. 2. Baskı. SEN EN ÇOK SENKEN GÜZELSİN Daha önce hiç içinizdeki zıtlıklarla boğuşmak zorunda kaldınız mı? Ya da yanlış olduğunu bile bile bir yolun peşinden gitmeye devam ettiğiniz oldu mu? Yaşamım boyunca tanıklık ettiğim fakat son zamanlarda sık sık bu tür sorularla kendimi boğduğum bir dönemden geçtim kısa bir süre önce. Üniversiteyi kazandım ve şimdi öğrenimime kaldığım yerden devam ediyorum. Fakat bu noktaya gelene kadar neler yaşadığımı ve nasıl hissettiğimi paylaşmak istiyorum bu yazımda sizlerle. Tıpkı Çizgili Pijamalı Çocuk filmindeki başrol oyuncu Bruno gibi, benim için neyin doğru neyin ise yanlış olduğunun farkına varamadığım zorlayıcı bir süreçten geçtim fakat onun aksine ben bu süreçten başarı ile çıkabildim. Ben kendi sınırlarımı ve duygularımı zorladığım bu dönemin sonunda yaşadığım tüm çelişki ve zıtlıklarımın meyvelerini almaya başladığımı hissederken, umarım sizler de benim bu hayat tecrübemin bir noktasında dahi olsa kendi yaşamınızdan izler bulursunuz. Hayatımda ilk kez benim için oldukça önemli sayılabilecek ve aslında geleceğimin belirleyicisi olarak karşıma çıkacak bir özelliğimi insanların yardımı olmadan ona karşı hissettiğim yoğun bir arzu sayesinde fark ettim. Hâlbuki onlar beni en başından beri farklı bir kalıbın içine sokmaya çalışmış ve içimdeki bu güçlü hissi sürekli bastırmama neden olmuşlardı. Bahsettiğim bu durumun ne ile alakalı olduğunu tahmin edebiliyor musunuz? Geleceğimi planlama aşamasındaki en önemli etmenlerden biri olan doğru bölüm seçiminden ve benim üzerime biçilen bu rollerden nasıl kurtulduğumdan bahsediyorum. Lise hayatıma geçmeden önce aklımda herhangi bir bölüm yahut meslek seçimi bulunmuyordu, tek bildiğim şey erken yaşta almaya başladığım İngilizce eğitimimin beni oldukça mutlu ettiği ve benim bunu devam ettirme isteğimdi. Fakat lise dönemi boyunca çoğu öğretmenim hukuk okumamı istemiş ve benim yalnızca bu uğurda mutlu olabileceğimi düşünmüşlerdi. Dolayısıyla ben de bir süre sonra kendimi bu duruma adapte etmiş, hedeflerimin ve planladığım geleceğimin bu yoldan geçeceğini zannetmiştim. Bu durum İngilizce sınavında elde ettiğim o yüksek neti görünceye kadar devam etti ne yazık ki. Karşılaştığım bu büyük başarı içimde bir yerlerde bastırdığım o güçlü arzuyu yeniden ortaya çıkarmayı başarmıştı, sanki bana bir işaret verircesine kanıtlıyordu gerçekten nereye ait olduğumu. Büründüğüm rollerin değil, sahip olduğum yeteneklerin beni üstün bilgi birikimine ulaştıracağını fark etmiş ve serüvenimi böylece başlatmıştım. İçim kıpır kıpırdı, tercih sonuçları birazdan açıklanacaktı. Adımın hemen altında gördüğüm o dört kelime artık bir devri kapatmış, yeni bir devri açmıştı. “İngiliz Dili ve Edebiyatı” benim hayal ve hedeflerime giden yolun başlangıcı olmakla kalmamış, aynı zamanda bana çok büyük bir hayat dersi de vermişti. Hiçbirimiz toplumsal normlar altında can çekişmek zorunda değiliz, olmadığımız biri gibi davranmak ya da hoşnutluk olsun diye kendimizden ödün vermek zorunda da değiliz. Her ne kadar içimdeki hislere kulak vermekte oldukça geç kaldığımı düşünsem de, şu an yaşadığım mutluluğun geçmişte maruz kaldığım tüm bu çelişki ve zıtlıklara değdiğini görüyorum. Kendi mutluluğumu kendim yaratmayı başarmış, bu yolda yalnız benim isteklerimin ve kararlarımın hayatıma yön verebilecek nitelikte olduğunu gözlemlemiştim. Şimdi ise sizden ne mi istiyorum? Hayatınızın yalnızca size ait olduğunu hiçbir zaman unutmayın, kim ne derse desin sizi nasıl yönlendirirse yönlendirsin günün sonunda tüm karar ve seçimlerinizin sadece sizin yaşam kalitenizi belirleyeceğini aklınızdan bir an olsun ayırmayın. Umuyorum ki benim hikâyem sizlerin içinde de bastırılan duyguların açığa çıkmasına, özgürlüklerine kavuşmalarına neden olur. İnsanlar için değişmeyin, onların size ve hayatınıza müdahale etmesine izin vermeyin. Çünkü siz, en çok sizken güzelsiniz. Yaren Demir - 21903183 - Turk101-31 Kaynakça: Boyne, J., “Çizgili Pijamalı Çocuk”, Tudem Yayınları, 2016 Kelime Sayısı: 525 Gerçekten Kadının Adı Yok Mu? Merhaba dostlar! Umarım mutlu bir haftaya adım atmışsınızdır. Bu yazının birinci dönem için size yazacağım son yazı olduğunu hem neşe hem de içimdeki burukluk ile belirtmek istiyorum ama üzülmeyin çünkü bu bir son değil sadece kısa bir ara; çok sevdiğim bloğumdan, okuldan, yorucu bir dönemden sonra nefes almam için vereceğim bir ara. Vereceğim arada evimde; İstanbul’da olacağım, ailemin ve arkadaşlarımın yanında. Çok özlediğim odamda, sahilde ve Kadıköy sokaklarında boş boş dolanıp en sevdiğim şarkıları dinlerken size yazacağım yeni yazılar için konu bulmaya çalışacağım. Hep aklımda olacaksınız yani. Bu hafta kitabından bahsedeceğim yazar, lisede kitaplarını okuduğumda dünyaya bakış açımı tamamen değiştirmiş birisi. Kadının Adı Yok adlı kitabıyla adını tüm Türkiye’ye duyurmuştur Duygu Asena. Hatta bir ara müstehcen bulunup yasaklanmıştır kitap. Kitabın müstehcen bulunup yasaklanması bana göre bir bahane çünkü o zamanlar ülkede tek müstehcen olan şey Duygu Asena’nın kitabı değildi. Sonuçta o zamanlar ülkemizde müstehcen içerikli dergilerde satıştaydı bunu sadece Duygu Asena ile sınırlayamayız. Buradaki asıl hedef kitabın müstehcenliği değil içinde yer alan fikirlerdi. Hoşlarına gitmemişti devlet büyüklerinin ülkenin kadınlara yapılan cinsiyetçi muamelenin dile getirilmesi, kadınların günlük hayatta yaşadığı sorunların belirtilmesi. Ataerkil toplumda baskı ile yetiştirilmiş kadınların ses çıkarmaması ve “namusları” ile yaşaması gerekiyordu. YİRMİ DOKUZ YIL geçti Duygu Asena’nın kitapta oluşturduğu karakter ile çoğumuzun tanık olduğu eşitsizlikleri, baskıları, toplumsal beklentileri dile getireli. Peki, bu yirmi dokuz yıl içinde sizce ne değişti? Sizce de o zamandan bu zamana değişen şeylerin kabarık permalı saçlardan, renklenen televizyonlardan veya İspanyol paça pantolonlardan daha fazlası olması gerekmez mi? Ülkemizde hâlâ namus kavramı kadınlar üzerinden yürütülüyor, kısa etek giymek veya gece dışarı çıkmak tecavüz için haklı bir bahane olarak görülüyor ya da eşleri tarafından sözlü- fiziksel şiddete uğramış kadınlar, polis tarafından “Olur böyle şeyler aile içinde biraz alttan al sen de” denilerek evlerine geri gönderiliyorlar. Cinsiyetçilik; kültürümüzde, dilimizde bile o kadar yer edinmiş ki kimse sorgulama gereği duymuyor. Haysiyeti sadece erkeklere layık görüp kullandığımız “adamın dibi”, “kalıbının adamı olmak” gibi sözcük gruplarıyla günlük hayatımızda tanık olduğumuz bu sorunu nesillerden nesillere aktarıyoruz. Gelenek adı altında düğünlerde gelinlere takılan kırmızı kurdele ile kadının namusunu “tescillemek” ve daha birçoğu… “Nasıl olur da değişir bu düzen, yıllardır aynı olan bu durumu nasıl değiştireceğiz ya da değiştirebilir miyiz ki?” dediğinizi duyar gibiyim. Değişir efendim, bal gibi değişir. Her şeyin başı aile ile başlayan eğitim. Kadının bir obje olmadığını, kadınlara saygı duymanın bir zorunluluk olduğunu öğretmemiz lazım erkek çocuklarımıza. Kız çocuklarımıza kimsenin onları cinsiyeti yüzünden aşağı göremeyeceğini anlatmalı. Nasıl “namuslu” olacağını değil nasıl iyi bir insan olabileceği öğretilmeli. Aynı şey erkek çocuklarımız için de geçerli, onlara nasıl “namus bekçisi” olunacağı değil nasıl saygılı birer birey olacağı öğretilmeli. Yanlış anlaşılmasın kimseye çocuğunu kötü yetiştiriyorsun demiyorum ancak bir yerde hata yapıyoruz ki bu cinsiyetçi gelenekler hâlâ sürüyor. Toplumumuza veba gibi bulaşan bu sorun ancak herkes üstüne düşeni yaparsa aşılabilir, böylece daha sağlıklı bir çevrede yaşayabilir ve çocuklarımızı yetiştirebiliriz. Bu hafta da benden bu kadar sevgili okurlarım. Sürç-i lisan ettiysem affola. Niyetim Duygu Asena’nın bize miras bıraktığı bu kitap vesilesiyle düşüncelerimi ifade etmekti. Siz bu konuda ne düşünüyorsunuz? Sizce ülkemizde ve dünyada yer alan bu sorunu ortadan nasıl kaldırabiliriz? Geri dönüşlerinizi merakla bekleyeceğim. Gelecek dönemde görüşünceye kadar ben yazarınız Ilgaz Çatak mutlu haftalar diler! Sevgi EROL TURK101-039 21300704 İNTİKAM YOLUNDA YOK OLAN BİR AŞKIN HİKÂYESİ: UĞULTULU TEPELER İngiliz romanının başyapıtları bir çırpıda sayılacak olsa; ilk üçün içinde kesinlikle yer alır şeklinde bir değerlendirmeye tabi tutulması gereken bir kitaptır Uğultulu Tepeler. Klasik ve kült haline dönüşmesinde etken olan faktörlerin ne olduğu incelenecek olursa, ilk bakışta sınıfsal farklılıklar ve bu farklılıkların arasında filizlenen fakat uzun ömürlü olamayan bir aşkın hikâyesiymiş gibi görünse de karakter içsellikleri başarıyla yansıtılmış, korkunç bir intikam romanı olmasıdır denebilir. Her insan içinde kendini bulduğu eseri sahiplenmeye, satırlarda gözünü gezdirirken zihninde oluşan imgelerin sıcaklığı kadar yakındır. Bu bakış açısıyla Brönte’nin söz konusu eseri ele alış ve karakterleri kurgulayış biçimi de okuru böylesine yakınlaştırmış, kendisinden bir şeyler bulmasını sağlayarak kitabı kültler listesine taşımıştır. Rüzgârın hiç dinmediği ve bayırlar arasında âdeta yaşanmışlıkların öfkesini kusarcasına sesler çıkardığı bir yerde, iki malikâne arasındaki ölümcül kavgayla son bulan bir aşktır konu edinilen. Diğer yandan, ana karakter olan Heathcliff incelendiğinde, bir çingene olan küçük çocuğun evlat edinildiği ailede geliştirdiği sevginin sınıfsal farklılıklara takılarak görünmez uçurumlar yaratması ve varoluşun temelindeki sevginin baştan aşağı yıkılarak, yerini maddiyata ve mutsuzluğa bırakmasının geniş bir tezahürünü görmek mümkündür. Kadın doğasının aksine erkeklerin daha ilkel dürtülerle hareket ettiği ve daha sert karakterli olmaya olan yatkınlıkları güçlü bir sembolizme kendini teslim etmiştir. Kibar ve temiz görünüşlü zengin sarışınların aksine, daha sert ve kolay öfkelenen bir yapıya sahip Heathcliff, gönlünü naif ve ince bir kadına kaptırır: Catherine. Bu aşkın onları nelere sürükleyeceğinden habersiz, aynı evin içinde şömineye odun atar gibi her yeni anıyla besledikleri bu sevgilerinin önündeki engelin para olması ve bu sınıf farklılığının günümüzün de popülist yaklaşımı olan davul bile dengi dengine sözünün somutlaşmış örneği haline gelmesi ise Heathcliff’i mahvoluşuna sebebiyet veren acımasız bir intikam duygusuna sürükler. Kitabın kalanında ise bu aşk hikâyesine ve Heathcliff’in Catherine’den olma çocuğuna ve Lindon ailesine eziyet etmesine yer verilmiştir. Yukarıda anılan okurun kendinden bir şeyler bulması olgusu ve kitabın günümüzde dahi halen klasiklerden biri olarak addediliyor olmasının ise yegâne sebebi, yaşam ve teknoloji ilerlemeye ve gelişmeye devam ettikçe, insani içgüdüler ile hırsların tamamen aynı yavanlıkla tekerrür ediyor olmasından kaynaklanmasıdır. Dünyanın en önemli görülen yerlerinden birçoğu ekonomi-hukuk zıtlaşması ve yakınlaşması ile oluşturulan ve kişilerin insani duyguların yerine daha sığ şeyler hissetmeye yönelmesi sonucunda birçok hissin yerine maddiyatın geçirildiği bir sistematiğe dahildir. Örnek vermek gerekirse, Amerika’daki Wall Street, yıkılması ile borsanın çöküşüne sebep olan ikiz kuleler, siyasetin ekonomi üzerindeki doğrudan bağlantısı ve adaletin günümüzde çoğunlukla parası olanlar için çalışması ilk aşamada sıralanabilir. Mutluluğun küçük şeylerde ve hatta yegâne ruhun besini olan sevgide bulunmasını söyleyen ve ruhani felsefeyi, iyiliği ve kalbin huzurunu öncelik tutan Hindu inancının bulunduğu yerlerin sömürülmesi ve parasal açıdan dinin kullanılması da, sınıfsal farklılıkların insani değerlerin çok daha üzerinde bir konuma sahip olduğunu göstermektedir. İnsanoğlunun teknoloji çağına daha çok ayak uydurduğu günümüzde, insanların senede yasal olarak yalnızca iki haftalık bir tatillerinin olması ve ailelerine vakit ayıramayacak kadar çok çalışıyor olması, liberalizm ve özgürlük sloganları altında parası olanın fakirin umudunu sonuna kadar sömürdüğü söz konusu düzende, Heathcliff, Türk filmlerinden de aşina olduğumuz intikam duygusuyla geri dönen “Fakir ama gururlu genç” gibidir. Aşkını sınıfsal farklılıklara, insani duygularını öfke ve intikam gibi sığ duygulara değişen Heathcliff, yıllar sonra fakir ama gururlu genç olarak intikam almak için dönmüştür. Üstelik zengin olma arayışı ile çıktığı bu intikam yoluna, iki evin de sahibi ve yabani olarak dönen bu adam, bütün manevi değerlerini paraya kurban etmiş, kalbi kırık bir adamdan daha fazlasına dönüşmüştür. Abartılı bir tabirle barbar olarak nitelendirilebilecek bu adam, kendi kızını bile intikam yolunda feda eden, âşık olduğunu dile getirdiği kadının bıraktığı yegâne mirası olan bu kızı önemsemeyen biri olmuştur artık. Belki de kitabın yıllardır vermek istediği mesaj hep yanlış yorumlanarak, teknoloji ve parasal değerlerin medeniyet değil aksine ilkellik ve barbarlık getirdiği düşüncesi kenara atılmıştır. Tarihe bakıldığında bütün savaşların da para, toprak yahut din yani diğer bir deyişle güç için yapılması da insanların medenileşme çabası altında ne kadar vahşileşebildiğini gösterir niteliktedir. Soluksuz okunan bu kitap bir aşk romanından daha derin anlamlar taşımaktadır ve herhangi bir okurun derinlemesine incelediği Heathcliff’in günümüzde yansıtmayacağı herhangi bir insan yoktur cümlesi de gelişen olaylar ışığında fazla iddialı olmayacaktır. Hakikatli Olmak Nedir bir gerçeği gerçek olmaktan alıkoyan? Kötü niyetle söylenmiş olması mı, yoksa olmayan bir şeymiş gibi davranması mı bir ifadenin? Dilsel bir çarpıtma olan yalan, her durum ve koşulda ahlaksal olarak yanlış mıdır? Yahut epistemolojik bir problem olarak yalan yani gerçeğin farklı düzlem ve amaçlarda yozlaştırılması ile etik, evrensel bir kategorinin, dürüstlük ilkesinin ihlali olan yalan arasında nasıl bir ilişki vardır? Emine Gürsoy Naskali’nin dünyanın en kadim ‘günah’larından biri üzerine yaptığı inceleme ufuk açıcı bir sorular demetine bizi sürüklerken, yalanın kısa tarihine ilişkin de pek çok şey söylüyor. Her şeyden önce, yalanın doğasının oldukça paradoksal olduğunu belirtmeliyiz. ‘Yalancı’ dediğimiz kimse, esasen, çok yalan söyleyen değil kötü yalan söyleyendir. Yalancının yalanının ortaya çıkması, gizlenen bir gerçeğin yahut ‘hiç de öyle olmayan’ bir durumun dile getirilişi, çok zaman içgüdüsel olarak, yalanın yalanı söyleyen kişiye bir kimlik olarak atfedilmesine sebep olur. ‘Yalancı’ kişi artık güvenilmez, sözüne inanılmaz hatta kişisel olarak sahip olduğu diğer erdemlerinden de şüphe edilir olmuştur. Her ne kadar bu noktada ‘Hakikat tek midir?’ gibi Platoncu bir soru peşimize takılsa da, gündelik hayata ilişkin anlık hakikatlerin, gerçeklik parçalarının mevcut olduğunu kabul ederiz. Ama gerçekten de yalansız bir hayat mümkün müdür? Tek bir yalan söylememiş kişi bulunur mu dünya üzerinde? Bundan önce daha önemli bir soruyu yanıtlamamız gerekebilir: Gerçekliğe ne kadar tahammül edebiliriz ki? ‘Acımasız gerçekler’ diye basit ve gücünü basitliğinden alan bir deyiş vardır. Napolyon Bonaparte’ın ‘Dünyada acı olan tek bir şey vardır, o da gerçektir’ deyişini hatırlayalım. Gerçekliğin tahammül edilemez tabiatının yanında, yalanın da işte böyle kaçınılmaz bir tabiatı vardır. Dinsel ve etik idealler bize dürüstlüğü salık verirken bu kaçınılmazlığın farkındaydılar elbet. Ruhsal bir bütünlük ya da olduğun gibi görünmek meselesinde de bu biraz böyledir. Bir paradoks gibi, ideal olan her şeyde bir parça imkansızlık, imkansız olan her şeyde ise hayatın özgül yasalarına bir aykırılık sözkonusudur. Yaşamda her şey akar, pante rei, iyi ve kötünün ötesindedir bu. Bu akış kimi zaman zarar verir, kimi zaman besleyici bir şeydir. Onun bu kestirilemezliği de ona bir anlamda baş kaldırmamıza, kendi yaşamımıza ilişkin muhtelif kurallar ve idealler kurarken gerçekliğin kendisinden, ‘olduğu gibi olan’ yaşamın kendi gerçekliğinden kopmamıza sebebiyet verir. İnsana ait bir düzende, beşeri bir gerçeklik mefhumu yaratırken, doğaya ait olan, iyi ve kötünün ötesindeki gerçekliğe de ihanet etmiş oluruz. Her ne kadar kültürün inşası için elzem bir ihanet olsa da bu, dürüstlüğün temel prensip olduğu dünyanın hırsızlık, rüşvet, aldatmalar ve yolsuzluklarla kirlenmişliği tam da bunun göstergesidir. Peki hakikatın ve yalanın dereceleri var mıdır? Her şey doğru ve yanlış arasındaki sarkaçta sallanırken, kimi zaman yaşam o ara noktalardadır. Beyaz yalanlar, sözgelimi, söyleyenin kötü niyet beslemediği, çarpıtılan gerçekliğin birinin yararına olduğu ya da olası bir zararı önlediği durumlarda yalan söyleyen kişiyi nasıl etik bir soruşturmaya tabi tutacağız? Yahut doğru bilinen bir gerçeğin dile getirilmesi durumunda o şeyin gerçeklik olmaktan çıkması o kişiyi yalancı kılar mı? Gün içinde etkisinde olduğumuz binlerce duygulanım varken, gerçeğe ne kadar sadık olabilir, içimizi ve içimizden geçenleri hakikatin kendisi gibi görmekten nasıl kaçınabiliriz ki? Yalan Kitabı’nın esinlediği tüm bu soruların her biri ‘hakikat’li sorulardır; şayet ben tüm bunları gerçekten düşünmüş, bu sayfanın önüne tüm içtenliğimle
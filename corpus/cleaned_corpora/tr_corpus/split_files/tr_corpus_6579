bahçesinde ise başka bir okul (ticaret lisesi) vardır. Öğrenime ortaöğretim ile başlamış olup daha sonra eğitim süresinin 11 yıla uzamasıyla birlikte ortaöğretim bölümü ayrılmıştır. Bu yıllardan sonra lise seviyesindeki öğrencileri üniversite sınavlarına hazırlayarak hâlen lise olarak eğitimini sürdürmektedir. Ayrıca, okul 2011-2012 öğretim yılından itibaren öğretim hayatına "Anadolu lisesi" unvanıyla devam etmeye başlamıştır. Nemf Nymphler ("Nymphe" veya Türkçe "nemf", "nimf" ya da diğer bir deyişle "peri" olarak da anılırlar) Yunan Mitolojisi'nde yeri ve denizi dolduran sayısız çokluktaki dişi, tanrısal varlıklardır. Ölümsüz değillerdir ama tanrılar gibi ambrosia ile beslendiklerinden çok uzun yıllar yaşarlar ve hep genç ve güzel kalırlar. Ambrosia balımsı bir maddedir ve uzun yıllar yaşamı sağlar doğurganlık ve zariflik simgesidirler. Mitlerde genellikle güzellikleri yüzünden başlarından geçenler anlatılır, genel olarak perilerin güzelliğine vurgu yapılır. Çok sayıda nemf türü vardır ve bunlar yaşadıkları yerlere göre ayrı adlar alırlar. Oreadlar dağlarda, Naiadlar akarsularda, Dryadlar meşe ağaçlarında, limnadeslar göllerde, crinaealar çeşmelerde, pegaeaeler kaynaklarda, potameidesler nehirlerde, elionomaeler bataklıklarda yaşarlar. Oreadlar ve Dryadlar doğanın bir parçası oldukları için satirler bu nemflerin hayranıdır. Kabazlı, Salihli Kabazlı, Manisa ilinin Salihli ilçesine bağlı bir mahalledir. İzmir il merkezine 102 km, Manisa il merkezine 82 km, Salihli ilçesine 9 km uzaklıktadır. X Pencere Sistemi X Pencere Sistemi (X), daha çok GNU/Linux ve Unix benzeri işletim sistemlerinde kullanılan grafik arayüz altyapısıdır. Genel olarak ekrana çizdirme ve kullanıcıdan geribesleme alma işlerini yapan X sunucusunu ve uygulamaların sunucu ile haberleşme için kullanabileceği X kütüphanesini kapsar. Bu sunucu-istemci yapısı sistemin ağ üzerinden çalışmasına da olanak verir. Sunucu doğrudan donanımı yönetebildiği gibi, başka bir altyapı üzerinde de çalışabilir. Bu şekilde diğer işletim sistemlerinde de X sunucusu çalıştırılabilmektedir. İlk olarak 1984'te Massachusetts Teknoloji Enstitüsü'nde ortaya çıkmıştır. Mevcut protokol sürümü 1987'den beri 11 olduğundan, kimi zaman kısaca X11 olarak da anılır. X kütüphanesi göreceli olarak düşük seviyeli olduğundan, uygulama geliştiricilerin işini kolaylaştırabilecek birçok kontrol kütüphanesi geliştirilmiştir. Erlik Erlik Han - Türk ve Altay mitolojisinde kötülük yapan Tanrı ruhudur. Erlik Han Gök Tanrı'nın oğlu ve eski Türklerin inancı Tengricilikte yeraltı aleminin efendisidir. ("Yerlik"/"Erlik" de denir). Moğollar ise Erleg veya Yerleg derler. Macar mitolojisindeki "Ördög" ile eşdeğerdir Ülgen'in oğludur ve Tengri'nin yeğeni ve Kayra Han'ın torunudur. Günümüzde "kötü cin" olarak kullanılan bir tür cin olmasına rağmen kötülüğü simgeleyen bir tanrı ruhudur. Altayların bir yaradılış efsanesine göre Erlik Han, dünyanın yaradılışında Tengri'ye karşı fenalık yapmış ve Tengri onu ceza olarak yeraltı âleminin efendisi yapmıştır. Erlik Han, yeraltı Âleminin en alt katında yeşil demirden bir sarayda, gümüşten bir tahtın üzerinde oturur. Orada kendine koyu kırmızı parlayan ve çok az ışık veren bir güneş yaratmıştır. Emirinde dokuz semerli boğası vardır. Erlik Han lanetlenmiştir, Tanrı [Ülgen] ve yarattığı karada dokuz dallı çam ağacının dokuz dalından kendi halkını türetir. Erlik bu halk benim olsun der tanrıya.tanrı da ona git kendi halkını kendin bul deyip Erlik'i geri çevirir. Tanrının halkının bu agacın yalnız doğuya bakan 5 dalından istifade etmelerine izin verilmiştir. Kalan dört dal yasaklamıştır. Erlik gidip bu halkı baştan çıkarır. Erkek olan Törüngey ile dişi olan Eje, Erlik'in şu sözüne kanarlar "Bu dört dal aslında size yasak değildir, meyveleri de pek tatlıdır. Dilediğinizce yiyin." Erlik sonra ağaca bekçi bulunan yılan uyurken ağzına girer ve ağaca çıkar, Ece'ye müsaade ettiğini söyler. Bunun üstüne Ece meyveden yer, Törüngey'in de agzına sürer. Tanrı durumu fark eder ve Erlik'i yer altına gönderir. Eje'ye "Sen benim sözümü tutmadın bundan sonra gebe kalasın ve doğum sancıları çekesin" der. Yılana "Sen benim sözümü tutmadın, bundan böyle Şeytan diye bilinesin, herkes seni ezmeye öldürmeye çalışsın" der. Törüngeye "Sen benim sözümü tutmadın, 9 kızın 9 oğlun olacak ve hepsinden sen sorumlu olacaksın, insan neslini sen çoğaltacaksın"der. "Hepinizi hanemden kovuyorum, dünyaya gönderiyorum, burada sizi ben beslerdim, ben korurdum, artık kendinizi besleyip koruyacaksınız, bir daha da sesimi duymayacaksınız" diye ekler. Böylece Erlik insanoğluna ilk kötülüğünü etmiş olur. Erlik; sağlam gövdeli, atletik yapılı yaşlı bir varlık olarak düşünülür. Gözleri, kaşları kara renklidir. Çatal sakalı dizlerine değin uzanmıştır. Yaban domuzunun azı dişlerine benzeyen bıyığı kulakları üzerine yerleşmiştir. Kara ve kıvırcık saçlıdır. Çenesi tokmağa, boynuzları ağaç köklerine benzer. Kana benzer parlak yüzlü Erlik'in, kara demirden kılıcı ve kalkanı vardır. Bineği kara at ya da kara boğadır (belki de öküz). Erklig Kan, Eski Uygur sanatında boğa ya da öküze binmiş olarak tasvir edilmiştir. Kötülüklerin kaynağıdır. Yeraltında yaşar. Saçları, gözleri ve kaşları ile atı karadır. Çatal (çiftli) sakalı dizlerine kadar uzamıştır. Boynuzları ağaç köklerine, bıyıkları yaban domuzunun dişlerine benzer. Yatağı kunduz derisindendir. Kadehi insan kafatasındandır. Kamçısı karayılandandır. Körüğü, çekici ve örsü vardır. Dokuz oğlu ile dokuz kızı vardır. Çenesi tokmak gibidir. Eyerlenmiş dokuz boğası vardır. Gümüş bir tahtı vardır. Yeraltında demir sarayında yaşar. Yassı demirden bir kalkanı bulunur. Kılıcı geniş ağızlı bir paladır. İhtiyar ve çirkin bir görüntüye sahiptir. Kara renkle simgelenir. Kendisine kara at kurban edilir. Kayra Han ilk önce bir varlık yaratmış onun aracılığı ile de yeryüzünü, dağları, vadileri meydana getirmiştir. Bu varlığın kendisine baş kaldırması üzerine, ona “Erlik” adını vererek ışık evreninden yeraltına atmış, ayrıca yerden dokuz dallı bir ağaç büyüterek her dalında değişik bir cins insan yaratmıştır. Sonsuz suların içinden toprak (balçık) çıkarma görevi ona verilmiş fakat Erlik yeryüzü yaratılırken ağzında kendisi için bir parça toprak saklamış fakat bu yaptığı anlaşılınca cezalandırılmıştır.Bazı yaratılış efsanelerinde cezalandırılan canlı ördektir. Suyun altından çıkardığı toprağı ağzında saklamıştır. Macar efsanelerinde Aran Ata ördeğin bacaklarını kırdığı için paytak kalmıştır. Macar mitolojisinde Erlik’e eşdeğer olan Ördög’ün adının Ördek sözcüğüne benzemesi de bu bakımdan ilgi çekicidir. Evenk mitolojisinde ise cezalandırılan canlı köpektir. Bu ceza nedeniyle kıllı ve kirlidir. Erlik bilgisiz, yıkıcıdır. Düzen ve barış istemez. Huzura karşıdır, yeryüzünü karıştırmak ister. Sonsuz karanlıkların içinde yaşar. İradesi yoktur. İradesizliği simgeler. Affedilir fakat hemen ardından kötülüğe dalar. Evrenin başlangıcında yalnızca Ülgen ve Erlik vardır. Kaz ve kuğu kılığına girerek sonsuz suyun üzerinde uçarlar. Kayra Han ise evrenden önce de mevcuttur. İki köpeğinin adı Kazar ve Pazar’dır. Yeraltındaki ırmağın kenarında, yüksek bir dağın eteğinde kırk köşeli taş evinde yaşar. Çelik mızrak şeklinde bir tılsımı vardır. Bir insanın eline geçtiğinde ölümcül bir silah olur. Tüm düşmanları yok eder. Gözkapakları bir karış, saçları dimdik, yüzü kan gibi kırmızıdır. Bıyığı kıvrılarak kulağına asılmıştır. Vücudu yılanlarla kaplıdır. Domuz boynuzlu öküzünün sırtında yolculuk yapar. Kızlarının hiçbirinin adı yoktur. Kötü ruhların tamamı onun egemenliği altındadır. Pora Ninci ve Kara Ninci adlı iki yardımcısı vardır. Gökten kovulduğunda yardımcı ve hizmetkarları da onunla birlikte yere dökülmüştür. O hızla toprağın altına saplanmışlardır. Erliğin gelişiyle aleme aniden karanlık çöker, rüzgâr eser, fırtına kopar, yer sarsılır. Yeraltını kara bir güneşle aydınlatır. 1980 yılında Moğolistanda bulunan bir dinozora Erlik ismine istinaden Erlikosaurus adı verilmiştir. Erlik'in dokuz oğlu ve dokuz kızı vardır. Kara Oğlanlar olarak anılan Dokuz oğlu, adlarıyla birlikte şunlardır: Karaş Han, Matır Han, Şıngay Han, Kömür Han, Badış Han, Yabaş Han, Temir Han, Uçar Han, Kerey Han. Altay şamanizmine göre Erlik'in oğulları yer altına inen şamana yol gösterirler. Erlik ve oğulları için zayıf ve hasta hayvanlar kurban edilir. Çünkü Altaylılar'ın inançlarına göre Erlik, kötü (zayıf ve sakat) kurbanlardan hoşlanır. Erlik'e asla at kurban edilmez. Ayrıca, Erlik'i simgeleyen şeyler ve tasvirler yapmak yasaktır. Erlik Han'ın oğulları her zaman babaları gibi kötü değildir. Bunlar, kötü ruhlardan insanları korurlar. Babaları için yapılan kurban törenlerinde hazır bulunurlar ve töreni yöneten kamın Erlik Han'ın yanına gitmesine öncülük ederler. Yeryüzündeki görevlerinden ayrı olarak Erlik'in oğulları yer altındaki gölleri, ırmakları, denizleri yönetirler... Kızları olan Kara Kızlar kuttörenleri sırasında kamları baştan çıkarıp, onların başarısız olmalarına neden olurlar. Erlik ile iletişime geçen şamanlara Kara Kam denir. Erlik'in kızları, kam Gök Tanrı'ya (Ülgen'e) kurban vermek için göğe çıkarken, kamı yataklarına çağırıp yolundan alıkoymağa çalışırlar. Kam, işini unutup Erlik'in kızlarının cilvelerine kanarsa başka ruhlarca cezalandırılır ve Tanrı'nın kurbanı kabul etmesi işi de tehlikeye düşer. Erlik'in kızlarından ikisi Kiştey Ana ile Erke Solton'dur. Sibiryanın kuzeyinde yaşayan ve doğaya bağlı bir yaşam sürdüren Türk halkından olan Dolganlarda anlatılan bir efsaneye göre, Erlik han Mamutları yeryüzünden alıp yeraltı alemine götürmüştür. Mamutlar orada pis kokuların, sıcağın ve karanlığın içinde Erlik Han'a hizmet etmek zorundadırlar. Eğer bir Mamut oradan kaçıp tekrar yeryüzüne ulaşmaya çalışırsa derhal buz kesilip ölür. (Er/Yer) kökünden türemiştir. Kişi, güç ve yer, yer altı kelimeleri ile bağlantılıdır. Buryatçada kan içen anlamında kullanılır. TaÅŸ plak İki tarafında da ses sinyalleri kaydedilmiş en ilkel plak türüdür. 1890'larda ortaya çıktı. Aslında 78,26 devir'de okunabilen plak türüdür. Üretimi neredeyse 1940'lı yıllara kadar devam etse de, çok kırılgan olması nedeni ile kullanımı dikkat isteyen bir plak türüdür. Üretiminde kullanılan ebonit maddesinin yapısından dolayı Türkiye'de bu isimle anılmaktadır. Özellikle gramofon ve motoru 78,26 devri destekleyen pikaplar ile okunabilir. Anarşist komünizm Anarşist komünizm; "komünist anarşizm", "anarko komünizm" ya da "liberter komünizm" veya "komünalizm" olarak da bilinir. Kapitalizmin ancak toplumsal bir devrimle ortadan kalkacağını ve bunun da sınıf eksenli bir mücadeleyle gerçekleşeceğini savunur. Anarşist komünistler sosyalist akımların aksine komünal hayat düzenine erişebilmek için sosyalist devrimi ve devletin proletarya tarafından ele geçirilmesini değil, doğrudan kömün hayata geçilmesi gerektiğini savunur. Marksistlerden farklı olarak devrimden sonra iktidarın devletin tekelinde toplanmasına karşı çıkar. Bunun devlet iktidarına sahip olanlar ve olmayanlar arasında ayrışmaya yol açacağını, iktidara sahip olanların yozlaşacağını ve toplumun çıkarına göre davranmak yerine iktidarlarını koruma, kuvvetlendirme yoluna gideceklerini savunur. Anarşist komünistler bunun yerine tüm kararların toplumun tamamının katılımıyla alınmasını savunur. Aynı zamanda devrimci örgütlenme modeli konusunda da marksist ve burjuva partilerden farklılaşır. Toplumun tabandan örgütlenmesini savunduğu gibi devrime giden süreçte anarşist komünizmi savunan bir örgütün de hiyerarşik olmaması, içinde herhangi bir otorite barındırmamasını savunur. Anarşist komünizm fikri 1870’lerde, kollektivist modelin eleştiri süreciyle beraber gelişti. Anarşizm, Uluslararası Emekçiler Birliği (IWPA veya I. Enternasyonal, 1864-72) içinde doğmuş ve gelişmiştir. İlk anarşistler genelde kolektivistlerdi; Enternasyonal içinde Marx tarafından savunulan biçimiyle “komünizme” karşıydılar. Kolektivizm, bir iş yerinde çalışan işçilerin üretim araçlarını ele geçirmesi ve onları beraberce idare etmesini öngörüyordu. Anarşist komünizm, sadece emek araçlarının ortaklaştırılmasının yeterli olmadığını, aynı zamanda emeğin ürünlerinin de toplumun tamamı için ortaklaştırılması ve “Herkesten yeteneğine göre, herkese ihtiyacı kadar” ilkesi doğrultusunda dağıtılması gerektiğini vurguluyordu. 1880’de, Jura Federasyonu konferansında, (temel olarak Fransızca konuşan İsviçre Jura’sının anti-otoriter emekçiler federasyonu), ilk defa anarşist bir konferans ekonomik örgütlülük olarak komünizme sıcak bakılmış oldu. İtalyan devrimci Carlo Cafiero bu konferansta komünist tezleri şöyle savunmuştur: “Bir kimse komünist olmadan anarşist olamaz. Gerçekten de, sınırlamaya dair en ufak bir ipucu, otoriterliğin tohumlarını taşıyacaktır. Ve bunu seri bir şekilde türeyen kanunlar, mahkemeler ve jandarma olmaksızın düşünemeyiz. Komünist olmak durumundayız çünkü kolektivist safsatayı anlayamayan insanlar, Reclus ve Kropotkin arkadaşların da belirttiği gibi komünizmi kusursuz bir şekilde kavrayıp benimseyebilirler. Komünist olmak zorundayız çünkü bizler anarşistiz, çünkü anarşi ve komünizm devrimin iki asıl ilkesidir.” Komünizm, hem üretimi ve dağıtımı hem de toplumsal olarak üretilen serveti ortaklaştırmamız gerektiğini söyleyen öğretidir. Komünizm, yerine dünya çapında sınıfsız bir toplumun alacağı sınıflı sistemin ve ücretli köleliğin kaldırılmasını hedefler. Anarşist komünistlerin düşüncelerine göre, gerçek komünizmin tek hedefi devletin yıkılmasıdır; çünkü devlet, egemenlik ve sınıf hükümdarlığı üzerine kurulu politik örgüttür. Burak Aydos Burak Aydos (8 Ocak 1972, Ankara), Türk şarkıcı, besteci, şarkı sözü yazarı. İlk, orta, lise ve üniversite eğitimini Ankara'da tamamlamıştır. Müzik hayatına 1983 yılında Metin Tufan'dan solfej ve piyano dersleri alarak başlayan müzisyen, 1987'de Hacettepe Üniversitesi Ankara Devlet Konservatuvarı Kontrbas Bölümü'ne girmeye hak kazanmış ancak bir sene sonra yetersiz olduğu gerekçesiyle okuldan uzaklaştırılmıştır. Konservatuvardan uzaklaştırılmasına rağmen Metin Tufan ile çalışmalarına devam eden müzisyen, 1991'de TRT'nin açmış olduğu Altın Anten Beste Yarışması'nda Mor Menekşe adlı şarkısı ile finalde yarışmış ve mansiyon kazanmıştır. 1993 yılında İrlanda'nın Cork kentinde düzenlenen Eurovision Şarkı Yarışması'nda söz, müzik ve koreografisini hazırladığı, düzenlemesini ise Mete Artun ile birlikte yaptığı Esmer Yarim adlı bestesiyle Türkiye'yi temsil etmiştir. 25 ülkenin katılması ile baraj sisteminin ilk defa uygulandığı yarışmada 21. sırayı alması sebebiyle baraja takılan Türkiye, 1994 yılında Eurovision'a katılamamıştır. 1995 yılında üniversite eğitimine ara vererek, 30 Kasım 1995'te söz ve müziği kendisine ait "Şartsız Kuralsız Hesapsız" adlı solo bir albüm çıkartan müzisyen ilk albümünde vokal ve perküsyonda Vedat Sakman, flamenko gitarda Erdinç Şenyaylar, klasik gitarda Soner Egesel, bas gitarda Cüneyt Sözmen, yine perküsyonda Mısırlı Ahmet, davulda ise Volkan Öktem gibi önemli müzisyenler ile çalışmıştır. Şartsız Kuralsız Hesapsız albümünde yer alan Yalnızlık Benim Eski Sevgilim ve Beni Verme Ellere adlı şarkılarına klip çekilen müzisyen, Yalnızlık Benim Eski Sevgilim ile oldukça geniş bir dinleyici kitlesine kavuşmuş, söz konusu şarkı 2005 yılında daha yumuşak bir tarzda yeniden yorumlanmıştır. Burak Aydos, bestelerinin gerek nakarata dayanmayan sözel kurgusu, gerekse melodik yapısı ile popüler müziğin aktüel tavrından uzak kalmayı tercih etmektedir. 1997'de, eğitimine geri dönerek Bilkent Üniversitesi İİBF Siyaset Bilimi Bölümü'nden mezun olan Burak Aydos, profesyonel müzik hayatına Şartsız Kuralsız Hesapsız albümünden sonra uzunca bir süre ara vermiştir. 2007'de dinleyici ile buluşan Ümitsiz bir aşığın, Eski bir İstanbul kabadayısının, 30 yaşını aşanların ve Bir babanın hikâyelerini içeren "30+" adlı yeni çalışmasında müzisyene, trompet ve klarnette Hüsnü Şenlendirici, bas gitarda Nurhat Şensesli, davulda Volkan Öktem, piyanoda Burç Şensesli gibi enstrümanlarında önemli isimler eşlik etmiştir. Söz ve müzikler ilk albümünde olduğu gibi yine Burak Aydos’a ait. Bize Erkek Adam Derlerin Eylül 2007 itibarıyla Show TV'de yayınlanan "Eşref Saati" dizisinin jenerik müziği olarak da kullanılmış, bestekâr aynı dizi için "Eşref Bunu Duyunca" adlı bir çalışma daha yapmıştır. Ã‡etin Alp Çetin Küçükarslan sahne adıyla Çetin Alp (21 Haziran 1947, Malatya - 18 Mayıs 2004, İstanbul), Türk şarkıcı. Malatya'da doğmuştur. 3 evlilik yaşayan Alp, ilk evliliğini Ergül Kuğuoğlu ile yaptı (boşandılar). Bu evliliğinden Fulya (d.1970) ve Filiz adında iki kızı ve Ahmet Küçükarslan (d.1976) adında bir oğlu oldu. 2.evliliğini Şermin Küçükaslan ile yapan Alp, 19 Kasım 1982’de boşandılar. 3. ve son evliliğini seksenlerde Suna Yıldızoğlu ile yapan Alp, 9 yıl sonra boşandı. Uzun zamandır kalp sorunu yaşayan sanatçı, ölümünden birkaç yıl önce anjiyo olmuş ve kalp damarına stent takılmıştı, sanatçının tek böbreğinin olmaması nedeniyle ilaçla tedavisi de yavaş ilerliyordu. 2004 yılında kalp krizi geçirerek hayatını kaybetti. Kariyerine 1970'lerdeki "Altın Ses" yarışmasındaki birincilikle atılır. Bu yıllarda Sezen Cumhur Önal'ın sözlerini yazdığı bir Yunanca şarkıyı 45'lik olarak yayındı. 45'lik tutulur, 500 bin satar. Sanatçıya, bu 45'lik Altın plak kazandırdı. Peşi sıra yine çok tutan 45'liği "Son Defa Görsem"'i yaptı. Yurdaer Doğulu ve Zekai Apaydın orkestralarıyla birlikte çalışmalar yaptı, Eurovizyon ardından Los Angeles'taki 'Dünya Şarkıcı Yarışması'nda üçüncülük elde etti. Ayrıca 1990'da Bulgaristan'da düzenlenen 'Altın Orfe' yarışmasında birinci oldu. İngiliz asıllı eski eşi Suna Yıldızoğlu ile dokuz yıl birlikte kariyerine devam etti, birçok 45'lik yayımlamasına karşın tek bir stüdyo albümü çıkaramadı. 1983 Eurovision Şarkı Yarışması'nda Türkiye'yi Kısa Dalga Vokal Grubu ile birlikte "Opera" adlı şarkıyla temsil etmiştir. Bu yarışmada sıfır puanla sonuncu olması sebebiyle yıllarca yıkıcı eleştirilerin hedefi olan sanatçı, Türkiye'nin 2003'te kazandığı ilk zaferle ertesi yıl İstanbul'da yapılan 2004 Eurovision Şarkı Yarışmasının finalinden üç gün sonra evinde kalp krizi geçirerek hayatını kaybetmiştir. Bir hafta önce Alp'le TRT'nin Eurovision vesilesiyle yaptığı söyleşide "Münih'te aldığı kötü sonucun kendisine mal edildiği için çok üzüldüğünü ve yıllarca kendine gelemediğini" anlatmıştı. Los Angeles ve Altın Orfe Müzik Festivalleri'nde de yarışmıştır. Güçlü bariton sesi, müzik bilgisi ve "Çek Çek" adlı 1970'lerin sonundaki hit şarkısıyla da hatırlanmaktadır. Topkapı Plak Yonca Plak Öncü Plak Diskotür Plak Adnan Menderes HavalimanÄ± Adnan Menderes Havalimanı , Türkiye'nin İzmir iline hizmet veren uluslararası havalimanıdır. Şehir merkezinin 14 km güneyinde, Gaziemir ilçe sınırları içindedir. Adını 1950-1960 yılları arasında başbakanlık yapan Adnan Menderes'ten (1899-1961) almaktadır. Havalimanının sahibi Devlet Hava Meydanları İşletmesi iken işletmecisi TAV Havalimanları'dır. 2019 yılında 12.365.256 yolcu ve 83.585 uçak trafiğine ev sahipliği yapan Adnan Menderes Havalimanı, ülkenin en işlek beşinci havalimanıdır. Kargo trafiği bakımından ise 16.915 ton ile ülkedeki havalimanları arasında üçüncü sıradadır. Eski adı Cumaovası Havaalanı olan Adnan Menderes Havalimanı yeniden inşa edilmeden önce, İzmir'deki sivil uçuşlar Çiğli Havaalanı'ndan gerçekleştiriliyordu. Çiğli Havaalanı onarıma girdiği zamanlarda Cumaovası Havaalanı devreye alınıyordu; ancak teknik yetersizlikler nedeniyle gece uçuşları yapılamıyordu ve büyük uçaklar piste inemiyordu. Cumaovası Havaalanı'nda ayrıca Türkiye'nin ilk havacılık müzesi kuruluydu. 15 Mayıs 1971'de açılan ve 1978 yılına kadar açık kalan müze, daha sonra İstanbul'a taşındı. Artan ihtiyaçla birlikte Cumaovası Havaalanı'nın sivil uçuşlara tahsis edilmesi yönündeki planlar 1980'lerin başında oluşturuldu ve çevredeki araziler istimlak edildi. Proje tutarı 15 milyar 300 milyon lira olarak belirlenen havalimanının temelini Mayıs 1984'te Cumhurbaşkanı Kenan Evren attı. Eski başbakanlardan Adnan Menderes'in adı verilen ve 17 Kasım 1987'de Başbakan Turgut Özal'ın katılımıyla açılan havalimanı, o tarihte İstanbul Atatürk Havalimanı'nın ardından Türkiye'nin ikinci büyük havalimanıydı. Evren'in havalimanına İzmir'in Kurtuluşu anısına 9 Eylül adının verilmesi önerisi Özal hükûmetince kabul edilmedi. 1998'de ortaya çıkan kapasite ihtiyacı nedeniyle Devlet Hava Meydanları İşletmesi, iç hatlar terminalinin dış hatlar terminaline taşınmasına ve eski iç hatlar terminalinin yerine yeni bir dış hatlar terminali yapılmasına karar verdi. 16 Ağustos 2004'te Havaş ile Bayındır İnşaat Ortak Girişim Grubu'nun yap-işlet-devret modeliyle gerçekleştirilen ihaleyi 6 yıl 7 ay 29 gün işletme süresi karşılığında 125 milyon avro ile kazandığı açıklandı. Havaş'ın yüzde 65, Bayındır'ın ise yüzde 35 pay sahibi olduğu girişimin inşaatı 24 ayda bitirmesi öngörüldü. Haziran 2005'te Havaş'ın yüzde 60 hissesinin Ciner Grubu tarafından o tarihte İstanbul Atatürk Havalimanı Dış Hatlar Terminali'ni de işleten TAV Havalimanları'na satıldığı duyuruldu. Terminalin temel atma töreni 22 Eylül 2005'te gerçekleştirildi. 150 milyon euroya mal olan yeni dış hatlar terminali, 9 Eylül 2006'da açıldı ve TAV tarafından işletilmeye başladı. Eski dış hatlar terminali yenilenerek 11 Mayıs 2007'den sonra iç hatlar terminali olarak hizmet vermeye başladı. 2009'da Doha Havacılık Zirvesi'nde Yılın Çevreci Havalimanı seçilen Adnan Menderes Havalimanı, bir yıl sonra ACI Europe tarafından ilk kez verilen Eko-Yenilik Ödülü'nü aldı. DHMİ'nin havalimanının işletme hakkının 2032 yılının sonuna kadar devri ve iç hatlar terminalinin yenilenmesi için 17 Kasım 2011'de gerçekleştirdiği ihaleyi 610 milyon euro bedelle TAV kazandı. 2 Ocak 2012'de kapatılarak yıkımına başlanan iç hatlar terminalinin yerine yapılacak olan yeni binanın temeli 15 Haziran 2012'de atıldı. 266 milyon euroya mal olan yeni iç hatlar terminali, 17 Mart 2014'te açıldı. Havalimanı iç hatlar terminalinin ilk girişindeki güvenlik kontrolü, 1 Temmuz 2015'te kaldırıldı ve Türkiye'de ilk kez böyle bir uygulama gerçekleştirilmiş oldu. Ancak 22 Mart 2016'da meydana gelen Brüksel Havalimanı saldırısı nedeniyle bu uygulamadan 23 Mart itibarıyla vazgeçildi. Adnan Menderes Havalimanı, 2020'de Airports Council International tarafından Avrupa'daki en iyi 5-15 milyon yolcu kapasiteli havalimanlarından biri seçildi. Adnan Menderes Havalimanı, 125 m rakımlı ve 8.230.945 m büyüklüğünde bir alan üzerine kuruludur. Uluslararası Sivil Havacılık Örgütü tarafından yapılan sınıflandırmaya göre CAT-II seviyesindedir. Yaklaşık 310 bin m kapalı alan büyüklüğü ile İstanbul Havalimanı ve Sabiha Gökçen Havalimanı'nın ardından ülkenin üçüncü büyük havalimanıdır. Eski iç hatlar terminali 28.500 m büyüklüğündeydi. Yeni terminal yaklaşık 200 bin metrekare kapalı alana sahiptir ve yaklaşık 20 milyon yolcuya hizmet verebilecek durumdadır. Projede 2.537 araçlık kapalı otopark ve 3 bin araçlık açık otopark da bulunuyor. İç hatlar terminali, Sürdürülebilir kalkınma derneği (SKD) tarafından İnovatif Sürdürülebilirlik Uygulama ödülüne ve Türk Yapısal Çelik Derneği tarafından Ulusal Çelik Yapı Tasarımı ödülüne layık görülmüştür. 2016'da Türkiye'nin ilk LEED sertifikalı binası oldu. Dış hatlar terminali 107 bin 699 metrekare büyüklükle Türkiye'deki dördüncü büyük dış hatlar terminalidir. 10 milyon yolcu kapasitelidir. Dokuz adet yolcu köprüsüne sahiptir. Dış hatlar terminali projesi Devlet Hava Meydanının düzenlediği mimari proje yarışması ile elde edilmiştir. Düzenlenen yarışmada Yük.Mim. Rest. Uz Yakup Hazan'ın tasarladığı proje 1. olmuş ve uygulanmıştır. Yarışma bünyesinde Havalimanı gelişme perspektifiyle ilgili çalışmalar istenmiş bu kapsamda Yakup Hazan'ın tasarladığı iç hatlar terminalide 1. etap gelişme planı çerçevesinde uygulanmıştır. Dış hatlar terminali 2007 yılında ECCS tarafından Avrupa Çelik Yapı ödülüne layık görülmüştür. Adnan Menderes Havalimanı Dış Hatlar Terminali'ndeki gümrüksüz satış mağazaları TAV Havalimanları ve Unifree ortaklığıyla kurulan ATÜ Duty-Free tarafından işletilmektedir. Toplam 2 bin 353 metrekareye yayılan mağazalarda günün her saati hizmet verilmektedir. Gidiş katında yedi, geliş katında iki mağaza bulunmaktadır. Adnan Menderes Havalimanı Dış Hatlar Terminali gidiş katında, pasaport kontrolü öncesinde TAV Galeri İzmir adlı bir sergi alanı yer almaktadır. Şubat 2011'de açılan galeride yıl boyunca resim, fotoğraf ve benzeri alanlarda sergiler düzenlenmektedir. Kargo terminalinde radyoaktif malzeme, kıymetli eşya, soğuk hava depoları ile özel kargo acentelerinin ofisleri bulunmaktadır. Terminalde THY Kargo, PTT, Gümrük Müdürlükleri binası ile kargo, acente ve gümrük komisyoncularının ofisleri yer almaktadır. Ayrıca THY'ye ait ithalat ve ihracat antrepoları da kargo terminalinde bulunmaktadır. Kargo terminalinin 7.794 m'si kapalı olmak üzere toplam büyüklüğü 21.319 m'dir. İç hatlar terminalinin yanında yer alan ve TAV tarafından işletilen genel havacılık terminali özel jetlerle hava taksilere hizmet vermektedir. Terminalde gümrük ve pasaport işlemleri yapılabilmektedir. Havalimanında 3.240 m uzunluğunda ve 45 m genişliğinde paralel iki pist vardır. 16L/34R ana pist iken aslında taksi yolu olan 16R/34L, ana pist bakımdayken pist görevi görmektedir. Havalimanının taksi yollarıyla birlikte 716 bin m genişliğindeki üç apronu 61 uçağın park edebileceği büyüklüktedir. Hava trafik kontrol kulesi 45 m yüksekliğinde olup 140 m kullanım alanına sahiptir. Havalimanında 3.426 araç kapasiteli park yeri bulunmaktadır. Ayrıca havalimanı içerisinde TAV Airport Hotel adlı ve 81 odalı bir otel hizmet vermektedir. Adnan Menderes Havalimanı, 2019 verilerine göre yolcu ve uçak trafiğinde sırasıyla İstanbul, İstanbul Sabiha Gökçen, Ankara Esenboğa ve Antalya havalimanlarının ardından beşinci sıradadır. Kargo trafiği bakımından ise İstanbul ve İstanbul Sabiha Gökçen havalimanlarının ardından üçüncü sıradadır. 2016 verilerine göre dış hatlarda en fazla yolcu %43 oranla Almanya'dan gelmektedir. Adnan Menderes Havalimanı, şehir merkezine D 550 karayolu üzerindeki Akçay Caddesi ile bağlıdır. Havalimanına toplu taşıma araçları ile ulaşım olanağı da vardır. İç hatlar terminalinin önündeki aynı adlı istasyondan geçen banliyö hattı İZBAN aracılığıyla şehrin kuzey ve güneyine yolcu taşınmaktadır. Hat üzerindeki Hilal ve Halkapınar istasyonlarından ise İzmir metrosuna aktarma yapılabilmektedir. Mavişehir istasyonundan kalkan 200, Cumhuriyet Meydanı'ndan kalkan 202 ve Bornova metro istasyonundan kalkan 204 numaralı ESHOT otobüsleri havalimanına 24 saat ulaşım sağlamaktadır. Havaş servis otobüsleri ise İzmir'in Bornova, Çeşme, Karşıyaka, Konak, Selçuk ve Urla ilçelerine, Aydın'ın Efeler, Köşk, Kuşadası, Nazilli, Söke ve Sultanhisar ilçelerine ve Manisa'nın Şehzadeler ve Yunusemre ilçelerine havalimanından yolcu taşımaktadır. Ayrıca havalimanında taksiler ve araç kiralama firmaları hizmet vermektedir. Emma Watson Emma Charlotte Duerre Watson (d. 15 Nisan 1990, Paris), Ä°ngiliz oyuncu, model. Watson "Harry Potter" film serisinde canlandırdığı Hermione Granger karakteriyle tanındı. Hermione olarak kadroya dahil olduğunda dokuz yaşındaydı ve daha önce yalnızca okul gösterilerinde oynamıştı. 2001'den 2011'e kadar Daniel Radcliffe ve Rupert Grint'le beraber sekiz "Harry Potter" filminde rol aldı. Watson "Harry Potter" serisindeki çalışmalarından çok sayıda ödül ve 10.000.000 sterlinin üzerinde para kazandı. İlk mankenlik deneyimini ise 2009'da Burberry'nin Sonbahar/Kış sezonunda yaptı. 2013 yılının ekim ayında Empire dergisi tarafından dünya çapında yapılan ankette En Seksi Film Yıldızı seçildi. 2007'de, Watson iki yapımda yer alacağını duyurdu: "Bale Papuçları" romanının televizyon uyarlaması ve "Despero" adlı çizgi film. "Bale Pabuçları" filmi 2007 yılında gösterime girdi ve 5,2 milyon seyirci elde etti; Kate DiCamillo romanından uyarlanan "Despero" ise 2008'de yayınlandı ve 70 milyon dolar gişe hasılatı elde etti. 2011 yılından 2014 yılına kadar Watson zamanını hem film çalışmaları hem de eğitimine devam ederek sürdürdü, Mayıs 2014'te Brown Üniversitesi İngiliz Edebiyatı bölümününden mezun oldu. Burberry ve Lancôme şirketlerinin reklam kampanyalarına model olarak dahil oldu. Bir moda danışmanı olarak, People Tree için giyim tasarımlarında yardımcı oldu. 2017 yılında Disney'in 1991 yapımı filminin yeniden uyarlanması olan "Güzel ve Çirkin"de Belle'i canlandırdı. Emma Watson, her ikisi de İngiliz avukat olan Jacqueline Luesby ve Chris Watson'ın kızı olarak Paris, Fransa'da doğdu. Watson'ın büyükannelerinden biri Fransız'dır. 5 yaşına kadar Paris'te yaşadı. Anne ve babasının boşanmalarının ardından, annesi ve erkek kardeşiyle birlikte Oxfordshire'a taşındı. Altı yaşından beri oyuncu olmak isteyen Watson senelerin birinde Stagecoach Sahne Sanatları'nın Oxford şubesinde eğitim gördü; yarım günlük tiyatro okulu olan Stagecoach'ta şan, dans ve oyunculuk dersleri aldı. On yaşına geldiğinde, içlerinde "Arthur: The Young Years" ve "The Happy Prince"in de aralarında bulunduğu çeşitli Stagecoach yapımlarında ve okul oyunlarında oynadı, fakat "Harry Potter" serisinden önce hiç profesyonelce çalışmadı. Watson, "Parade" dergisinin 2007'de yapmış olduğu röportajında "Film serilerinin ölçeği hakkında hiçbir fikrim yoktu. Fikrim olsaydı, düpedüz boğulurdum." şeklinde demeç verdi. 25 Mayıs 2014'te Brown Üniversitesi İngiliz Edebiyatı alanında lisans derecesi ile mezun oldu ve Twitter hesabından cübbeli ve kepli bir fotoğrafını yayınladı. Watson boşanan ailesinin yeni eşleri ve çocuklarıyla geniş bir ailede büyüdü. Babasının Nina ve Lucy isimli ikizleri ve kendinden 4 yaş küçük Toby isimli çocuğu vardır. Annesinin yeni eşinden iki çocuğu vardır (Emma'nın üvey kardeşleri) ve düzenli olarak onlarla kalmaktadır. Kardeşi Alexander iki "Harry Potter" filmlerinde gözüktü ve BBC yapımı "Ballet Shoes" 'da üvey kardeşleri Pauline Fossil karakterinin gençliği rolünü canlandırmıştır. Annesi ve kardeşiyle Oxford'a taşınan Emma 2003 yılının sonuna kadar "The Dragon School" 'da okumuş daha sonra "Headington School" 'a geçmiştir. Film setleri sürerken Watson ve akranları günde 5 saatten fazla özel ders aldı. Filme konsantre olmasına rağmen eğitimine başarılı bir şekilde devam etmiştir. 2006 Haziranında General Certificate of Secondary Education(Liseyi bitirme sınavları) sınavına girmiş ve 10 dersten 8'inden A* ve 2'sinden A notunu almıştır. Brown Üniversitesi'nde (ABD) eğitim görmüş ve bu üniversiteden mezun olmuştur. Watson Harry Potter serisinden 10 milyon sterlinden fazla kazanmıştır, böyle bir parayı yapacağı hiçbir işte kazanamayacağını kabul etmektedir. Filmlerden kazandığı parayı ailesine vermiş ve üniversite masrafları için bankaya koymuştur. Ancak okulu bitirdiği zaman tam manasıyla aktris olmaya başlayacağını belirten Watson " İnsanlar neden istemediğimi anlamıyorlar... Fakat okul hayatı arkadaşlarımın arasında olmak beni koruyor. Bu benim gerçek hayatta olmamı sağlıyor" demiştir. Çalışırken olumlu olmaya çalıştığını belirtip ailesinin ve meslektaşlarının mutlu bir deneyim için ona yardım ettiklerini söylemiştir. Watson Harry Potter serilenin yıldızları Daniel Radcliffe ve Rupert Grint ile çok eğlendiğini aralarında kardeşlik bağı olduğunu söylemiştir. Dans etmek, şarkı söylemek, çim hokeyi, tenis, resim çizmek, balık tutmak, ve WTT'ye bağışta bulunmak ilgi alanları arasındadır. Kendisini "birazcık feminist" olarak tanımlayan Watson'ın hayran olduğu oyuncular Johnny Depp ve Julia Roberts'tır. 1999 yılında Watson'ın oyunculuk yaşamı J. K. Rowling'in aynı adı taşıyan kitabından uyarlanan "Harry Potter ve Felsefe Taşı" filmiyle başlamıştır. Yönetmenleri için Harry Potter rolü ve Potter'ın iki arkadaşı Hermione Granger ve Ron Weasley yardımcı rolleri çok önemliydi. Oyuncu ajansları Watson'ı Oxford tiyatro hocası sayesinde buldular ve kendine olan güveninden dolayı ondan oldukça etkilendiler. Sekiz ses sınavının ardından yapımcı David Heyman Watson, Daniel Radcliffe ve Rupert Grint'in sırasıyla Hermione Granger, Harry Potter ve Ron Weasley rollerini kaptığını söyledi. Rowling ilk deneme çekiminden itibaren Watson'ı desteklediğini belirtmiştir. 2001 yılına gelindiğinde Watson'ın sahneye ilk çıkışı "Harry Potter ve Felsefe Taşı" filminin vizyona girmesiyle olmuştur. Film ilk gün gelirleri ve ilk hafta sonu gelirleri rekorlarını kırmış ve 2001 yılının en fazla gelir elde eden filmi olmuştur. Eleştirmenler filmdeki üç ana oyuncuyu övmüş, çoğunlukla Watson'ın performansını ayrıca takdir etmişlerdir. "The Daily Telegraph" gazetesi performansının "takdire şayan" olduğunu belirtmiştir. Watson Felsefe Taşı'ndaki performansıyla içinde Genç Aktris Ödülü de olan 5 ödül kazanmıştır. Bir yıl sonra serinin ikinci filmi "Harry Potter ve Sırlar Odası" ile tekrar kamera karşına geçti. Filmle ilgili olarak birbirinden farklı yorumlar yapıldıysa da eleştirmenler oyuncuların performansları hakkında olumluydu. "The Times" gazetesi yönetmen Chris Columbus'u Watson'un fazlasıyla popüler olan karakterini yeterince kullanmadığı için eleştirirken "Los Angeles Times" gazetesi iki film arasında geçen süreçte Watson ve arkadaşlarının olgunlaştığını yazdı. Watson performansıyla Alman "Die Welt" dergisinin düzenlediği Otto ödüllerinde En İyi Kadın Aktris (gümüş) ödülü almıştır. 2004 yılına gelindiğinde "Harry Potter ve Azkaban Tutsağı" gösterime girmiştir. Watson iddalı Hermione rolünü beğendiğini, oynadığı rolün "karizmatik" ve "oynanması fanstastik bir rol" oluğunu söylemiştir. Eleştirmenler Radcliffe'e odun damgası vurup oyunculuk yeteneğinden ümidi kestilerse de Watson'ı övmeye devam etmişlerdir; "The New York Times" gazetesi etkili performansını "Çok şükür Radcliffe'ın uysallığı, Watson'un sivri uçlu sabırsızlığı ile dengeleniyor" yorumunda bulunmuştur. "Harry gelişen sihirbazlık becerileriyle hava atabilir fakat Hermione Draco'nun burnuna attığı büyüsüz yumrukla büyük alkışı hakkediyor. Ocak 2008 itibarıyla "Azkaban Tutsağı" en az gelir elde edilen Harry Potter filmi olmasına rağmen Watson için en başarılı filmiydi; bu filmle iki Otto ödülü ve Total Film dergisinin düzenlemiş olduğu törende Yılın Çocuk Performansı ödülünü almıştır. 2005 yılında "Harry Potter ve Ateş Kadehi" filminin gösterime girmesi Watson ve Potter filmleri için yeni bir kilometre taşı olmuştur. Eleştirmenler Watson ve genç yıldız rol arkadaşlarının artan olgunluklarını övdü; The New York Times performansını "dokunaklı bir şekilde ciddiyet" olarak belirtti. Watson için, filmin tabiatının büyük kısmı üç ana karakterin arasındaki gerilimi olgunluğuyla yatıştırmasıdır. "Ben bütün tartışmaları sevdim. Onların tartışmalarının çok gerçekçi olduğunu düşünüyorum." demiştir. "Ateş Kadehi" 'yle birlikte Otto ödülleri (bronz) ödülüde dahil 3 ödül kazanmıştır. Bir yıl sonra "Teen Vogue" dergisinin kapağına çıkan en genç kişi olmuştur. 2006 yılında kendini "The Queen's Handbag"'de bulmuş ve Kraliçe Elizabeth'in 80. yaş günü için özel Harry Potter mini bölümünde oynamıştır. Serisinin beşinci filmi "Harry Potter ve Zümrüdüanka Yoldaşlığı" 2007'de yayınlandı. Dünya çapında rekor kırarak ilk haftasında 332,7 milyon dolar gelir elde etmiştir. Watson İngiltere'de düzenlenen Ulusal Film Ödülleri'nde "En İyi Kadın Performansı" ödülünü almıştır. Watson'un ünü serinin filmleriyle devam etti ve 9 Temmuz 2007'de Watson ve Harry Potter'ın yıldızları Daniel Radcliffe ve Rupert Grint Hollywood'un Grauman'ın Çin Tiyatrosu önüne el ve ayak izlerini bıraktılar. Temmuz 2007'de, Watson "Harry Potter" serisindeki çalışmalarından 10 milyon sterlinden fazla kazandığını söyledi; hayatının geri kalanında para için çalışmak zorunda olmadığını kabul etti. Mart 2009'da, "Forbes" dergisinin "En Değerli Genç Yıldızlar" listesinde 6. sırada yer aldı, 2009'da kazandığı yaklaşık 19 milyon sterlin ile Şubat 2010'da Hollywood'un en yüksek maaşlı kadın yıldızı olarak adlandırıldı. "Zümrüdüanka Yoldaşlığı"nda elde edilen başarıya karşın, "Harry Potter" serisinin geleceğinden endişe duyuldu; üç başrol oyuncusu da son iki bölümdeki rollerine devam etme konusunda kararsızdı. Radcliffe sonunda son filmler için 2 Mart 2007'de anlaşmaya vardı, fakat Watson çok daha duraksamalıydı. Kararın önemli olduğu, filmlerdeki rolün önündeki dört sene boyunca bağlayıcılığı bulunduğunu açıkladı, fakat sonunda "Hermione'yi [rolünü] asla bırakamayacağını" kabullendi ve 23 Mart 2007 günü rol için imza attı. Son filmlere olan taahhüdünün karşılığında, Watson'ın ücreti film başına 2 milyon sterlin olacak şekilde ikiye katlandı "sonunda, artıların eksilerden daha ağır bastığı" kararına vardı. Altıncı filmin ana çekimlerine 2007'nin sonunda başlandı, Watson'ın bölümleri 18 Aralık ile 17 Mayıs 2008 tarihleri arasında çekildi. Watson, 15 Temmuz 2009'da gösterime giren Harry Potter serisinin 6. filmi olan Harry Potter ve Melez Prens (film) ile yine övgü dolu eleştiriler almıştır. Los Angeles Times kendisinin oyununu "İngiliz aktörlüğü açısından kapsamlı bir rehber olarak tanımlarken, Washington Post ise "Bu onun şu ana kadarki en büyüleyici performansıydı" şeklinde bir yorumda bulunmuştur . "Harry Potter" serisinin son bölümü "Harry Potter ve Ölüm Yadigârları" için Watson'ın çekimleri 18 Şubat 2009'da başladı ve 12 Haziran 2010'da sona erdi. Parasal ve betik nedenler yüzünden özgün kitap art arda çekilecek iki film hâlinde ikiye bölündü. "Harry Potter ve Ölüm Yadigârları"nın Kasım 2010'da yayınlanırken ise Temmuz 2011'de yayınlandı. Watson'ın Potter filmleri dışında rol aldığı ilk film 2007 yılı yapımı TV filmi olan "Ballet Shoes" 'dur. Pauline Fossil rolünü canlandırmıştır. Proje için "Harry Potter (ve Zümrüdüanka Yoldaşlığı) 'a dönmek için kararsız kaldım fakat Ballet Shoes'a direnemedim. Gerçekten sevdim." demiştir. Aynı isimli Noel Streatfeild'in romanının uyarlanan BBC adaptasyonu olan filmde Watson hikâyede yer alan üç kız kardeşin en büyüğüdür. Yönetmen Sandra Goldbacher "Emma, Pauline için mükemmeldi... Bir piercingi var, onun sahip olduğu narin hava ona baktıkça sizin ona bakıp dalmanıza sebep olur." yorumunda bulundu. Watson sarı saçıları rol gereği ağartılmıştır. Ballet Shoes Birleşik Krallık'ta yılbaşı tatilinde yayınlandı ve filmi 5.2 milyon izleyici izledi. Film eleştirilerin genelinden zayıf notlar aldı ve "The Times" filmi " Az duygusal yatırımla veya büyü veya dramatik momentum ilerlemekte" olarak tanımlamıştır. Yine de filmdeki performansı genellikle övüldü; The Daily Telegraph filmi için "Kesinlikle iyi yapılmış mıydı, hiç yoktan değil mi? Çünkü o bu günlerde ne kadar iyi çocuk aktörlerden biri olduğunu doğruladı" yazdı. Watson 2008 Aralığında gösterime giren animasyon filmi The Tale of Despereaux'da seslendirme yapmıştır. Filmde sesiyle Prenses Pea karakterini canlandırdı. 2008 Haziranında Chanel moda şirketi ile 3 milyon dolarlık reklam anlaşması imzalamıştır. Chanel şirketinin sahip olduğu Coco Mademoiselle parfümlerinin Keira Knightley'nın yerini alarak yeni yüzü olmuştur. Mayıs 2010'da Watson, Saksı Olmanın Faydaları'nın film uyarlamasında rol aldı film Eylül 2012'de gösterime girdi. Haziran 2012'de Watson, sonraki ay çekime başlayan Darren Aronofsky'nin Nuh filminde Ila rolünü aldı Mart 2014'te film yayınlandı. Watson, 2015 yapımı, gerilim filmi Colonia'da rol aldı. Ekim 2013'te, Watson İngiliz GQ tarafından Yılın Kadını seçildi. Watson, Bill Condon'un yönettiği Disney Güzel ve Çirkin uyarlamasında Belle'yi canlandırdı. Film gişede 1.2 milyar doların üzerinde kazanç sağladı ve 2017'nin en yüksek gişe hasılatını kazanan ikinci film oldu. Peşin ücreti 3 milyon dolardı ve kâr katılımı toplamı kazancını 15 milyon dolara çıkardı 2019'da Watson Küçük Kadınlar filminde oynadı. Nana Buluku Nana Buluku (Nan Nan, Nana Baruku, Nana Baluku, Na Na Baraclou, Boucalou...), Dahomey'deki (Benin) Fon halkının ve dolayısıyla Vodun inancının en önemli tanrısı. Çift cinsiyetli olan Nana Buluku, Judeo-Hristiyan tanrı anlayışındaki gibi evreni ve evrenin içindeki her şeyi yaratan, yaratıcı tanrıdır. Nana Buluku'nun iki kız çocuğu vardır: ay tanrıçası Mawu ve güneş tanrısı Lisa. Nana Buluku inancı Yorùbá dinine de, eril yaratıcı Aşe'nin dişi düşüncesi/zihni ve daha sonraki yaratıcılığın etkili nedeni olarak dahil edilmiştir. Nana Buluku inancı Vodun (veya Vudu) için çok önemlidir. Vodun'da Nana Buluku Yaratıcı-Baş-Tanrı'dır, fakat dünyevi işlerle ilgilenmez, zira Vodun inancına göre Nana Buluku dünyevi işlerle ilgilenmek için çok önemli ve büyüktür. Vodun inancı Afrika'dan Amerika kıta ve adalarına köle olarak götürülen topluluklar tarafından buralarda da yaygınlaştı. Vodun inancının yaygınlaşmasıyla Nana Buluku inancı da varlığını sürdürdü ve gelişti. Rupert Grint Rupert Alexander Lloyd Grint (d. 24 Ağustos 1988) İngiliz oyuncu. Harry Potter filminde canlandırdığı Ron Weasley karakteri ile tanınır. Grint 24 Ağustos 1988’de Nigel ve Jo Grint’in ilk oğlu olarak doğdu. Beş çocuğun ilki olan Rupert’ın bir erkek kardeşi (James (d. 1990)) ve üç de kız kardeşi (Georgina (d. 1993), Samantha (d. 1996), Charlotte (d. 1999)) var. Laura Linney ve Julie Walters ile birlikte rol aldığı Driving Lessons 2006 yazında gösterime girdi. 5 Temmuz 2009'da gazetelerde Grint'in domuz gribine yakalandığı haberi verildi. Ancak daha sonra domuz gribini atlattığı haberi verildi. 2011 yılında, Ed Sheeran'ın Lego House adlı klibinde oynamıştır. 2002 Satellite Ödülleri 2002 Young Artist Ödülleri 2010 Otto Ödülleri Abdul Alhazred Abdul Alhazred, H. P. Lovecraft tarafından yaratılan kurgusal bir karakter. Büyü kitabı Necronomicon'un yazarıdır. Yine Lovecraft'ın yazdığı Necronomicon'un Tarihi adlı kitapta Abdul Alhazred'den sekizinci yüzyılda Yemen'in Sana şehrinde yaşayan bir deli arap olarak bahsedilir. Babil harabeleri ve Memfis'in yeraltı gizemlerini araştırdığı anlatılır. 738'deki ortadan kayboluşu önceleri görünmez bir canavar tarafından yenilişine bağlanmış ama daha sonra bu son August Derleth tarafından değiştirilmiştir. Buna göre Abdul Alhazred, gizli bilgileri açığa çıkardığı için önce işkencelere maruz kalmış, kör bırakılmış, dili kesilmiş ve en sonunda idam edilmiştir. Necronomicon Necronomicon, Howard Phillips Lovecraft'ın kendi yarattığı Cthulhu Mitosu'nu desteklemek için çoğu öyküsünde bahsini geçirdiği kurmaca kitap. İlk olarak "The Hound" (1924) başlıklı Lovecraft öyküsünde yer alır. 8. yüzyılda Abdul Alhazred adlı bir Arap tarafından yazılmıştır. Yunancadan çevirisi Lovecraft'ın iddiasıyla Ölüler Yasasının Simgesi ("necros": ölü, "nomos": yasa, "eikon": simge) başka bir yaklaşımla ise Ölülerin Sınıflandırılması'dır. ("necros": ölü, "nemo": sınıflamak, "ikon": nötr sıfat eki). Yazar, kitabın özgün adının Kitab Al Azif olduğunu ve 950 yılında Theodorus Philetas tarafından Yunancaya çevrildiğini söyler. Piyasada birbirinden tamamen farklı birçok Necronomicon bulmak mümkündür. Bunlardan en çok bilineni "Simon" Necronomicon'u denilen kitaptır. Bu Kitap Sümer mitolojisiyle bağlantılıdır. Necronomicon okülttür. Lovecraft öykülerinin çoğunda Necronomicon'dan bir tiksinti ile bahseder. O gizin araştırılması sonucu ortalığa çıkan/çıkabilecek şeylerden bahseder. Tasarımının sahibi bilinmemekle birlikte Necronomicon Gate olarak bilinen bir tür okült de Necronomicon'un piyasadaki örnekleri üzerinde görülebilmektedir. Lovecraft'ın yarattığı bu kurgusal kitabın müzikte etkilerine sıklıkla rastlanır. Mazer Mazer ya da maser, atomların, dışarıdan uyarılması neticesinde dışarıya salınan radyasyon yardımı ile elde edilen, genliği yükseltilmiş elektromanyetik dalga. Mazer, önceleri ilk mazerin mikrodalga frekansında çalışması sebebiyle İngilizce ("Microwave Amplification by Stimulated Emission of Radiation") cümlesindeki kelimelerin baş harflerinin alınmasından türetilmiştir. Bugünse işitme frekansından itibaren (20 ila 20.000 saykıl/saniye), görünen ve morötesi frekanslı elektromanyetik bölgelerde dahi aynı prensip tatbik edildiğinden mazer, "Molecular amplification by Stimulated Emission of Radiation" olarak tarif edilmektedir. Mazer, uyarılmış radyasyon (ışın, şua) yayılımıyla mikrodalga veya moleküler dalga kuvvetlendirilmesi demektir. Cihaz, hassas olarak tayin edilmiş frekansta mikrodalga osilasyonları (titreşimleri) ve düşük gürültü seviyeli amplifikasyon (kuvvetlendirme) elde etmeyi sağlar. Bu maksatla atomların ve moleküllerin iç enerjisinden faydalanan bir amplifikatör ve osilatör grubu kullanılır. Aletin çalışmasının temel prensibi olan uyarılmış emisyon ("stimulated emission"), uyarılmış (aşırı enerji yüklü) haldeki bir atoma, dışarıdan eşit enerjili bir fotonun çarpması sonucu atomun aynı özellikli bir foton yayması şeklinde meydana gelir. Böylece atoma çarpan foton veya dalgalar çarptıkları uyarılmış atomlar tarafından yayılan fotonlarla kuvvetlenir. Bir mazer, gaz veya katı halde aktif bir ortamdan ibarettir. Sistem çeşitli frekanslar halinde elektromanyetik bir radyasyona maruz bırakılır. İçerideki atomların çoğu bu tesirle yüksek enerjili (uyarılmış) hale gelir. Böylece uyarılmış bir frekans meydana gelir. Aktif ortam, rezonans sağlayan bir boşlukla çevrili olduğundan, tek bir çıkış frekansına eşdeğer osilasyon modlu paralel dalgalar meydana gelir. Çok fazla çeşitli, koherent ve tek renk ışık elde etmek amacıyla oluşturulan optik düzenekler mazerdir. Bunların optik frekanslarda çalışanlarına optik mazer veya lazer adı verilir. Birkaç milimetreden daha uzun dalga boyları için rezonatör olarak metal bir kutu kullanılır.Bu kutunun boyutu titreşim modlarından yalnızca biri atomların yaymış oldukları ışınımların frekanslarıyla çalışacak biçimde belirlenir,kutuda yalnızca bir ses frekansında rezonansa uğramış gibi belirli bir mikro dalga frekansında rezonansa gelir. Mazer dalgaları oldukça kararlı ve monokromatik (aynı frekans ve fazda) olduğu için astronomi ve uzay haberleşmesinde, gürültü seviyesi olmayan yükselticiler olarak kullanılırlar. Mazerde dalga rezonans sistemi, atom enerji seviyelerinden istifade edilerek çalıştığı için, dalga boyları çok küçük olmasına rağmen imal edilmesi mümkündür. Hâlbuki aynı frekansta mevcut hiçbir manyetik dalga rezonatörü yapılamaz. Çünkü rezonatör yapımı dalga boyu büyüklüğü ile sınırlıdır. Mazer dalga boyu 1 mm'den çok küçüktür. Klasik metotlarla elde edilen en yüksek frekansa (daha doğrusu en küçük dalga boyuna) sahip rezonatör radar cihazlarında kullanılmaktadır. İlk mazer rezonatörü (osilatör de denir) Charles H. Townes, James Gordon ve Herbert Zeiger tarafından 1954 senesinde yapıldı. Bu mazerde amonyak gazının özel frekansından istifade edildi. İlk mazerde metal çubuklardan yapılmış silindirik bir kafes içerisinde eksen boyunca yol alan bir molekülden yararlanılmaktaydı. Amonyak moleküllerinin bu demetteki uyarılan durumda olanları, sırası ile bir artı bir eksi yüklü olacak şekilde dizilmiş çubukların oluşturduğu elektrik alan etkisiyle, uyarılmamış durumdakilerden ayrılır ve rezonatördeki küçük bir deliğe doğru kayar.İlk mazerin çıkış gücü çok düşüktü (1 mikrowattan küçük) fakat amonyak amonyak moleküllerinin belirlemiş olduğu ışınım dalga boyu sabitti bu dalga boyuyla denetlenen bir saat ancak birkaç yüzyılda 1 saniyelik hata yapacak doğrulukta çalışmaktaydı. Azot atomu amonyak molekülünde (NH) hidrojen atomları arasında 24.000 MHz ile titreşir. Bu frekansla titreşen amonyak molekülleri, havasız elektrostatik bir ortamdan geçirilirken aynı frekansta titreşen amonyak molekülleri bir hüzme şeklinde rezonatöre gelir. Rezonatör de enerji seviyelerindeki değişmelerle foton üretimine sebep olur. Bu fotonlar aynı fazda, aynı frekansta mikrodalgalar halinde titreşirler. Mikrodalga, rezonatörden dalga kılavuzu ile alınarak yayınlanır. Katı mazerler çok geniş olan frekans bandındaki radyo dalgalarının yükseltilmesinde kullanılır. Mazerin kullanıldığı en önemli saha haberleşmedir. Haberleşmede karşılaşılan en büyük sıkıntı haberleşme kanallarının sınırlandırılmış olmasıdır. Böyle bir haberleşme trafiğinde yayınların birbirine müdahale etmemesi için, mikrodalga (yüksek frekans) kullanılması gerekir. Mazer bu tür haberleşme için çok uygundur. Mikrodalga ile yayında, yayın yapan istasyonla alıcının birbirini görmesi lazımdır. Bu bakımdan ara istasyonlara ihtiyaç vardır. Dünya etrafında yörüngede bulunan uydular, ara istasyon vazifesi yaparlar. 1962 senesinde yörüngeye oturtulan Telstar uydusu bu vazifeyi icra etmektedir. Telstar 3700-4200 ve 5925-6425 MHz bandlarında mazer yayını alır ve yükselterek yayınlar.Radyoastronomide Venüsün yayınladığı çok zayıf radyo dalgalarının ölçülmesinde ve bununla da gezegenin sıcaklığına ilişkin bilgi sahibi olunmada mazer kullanılır. Mazerin kullanıldığı bir saha da, uzaya fırlatılan araçların göndereceği bilgiler içindir. Uzay aracı çok küçük ve mesafe çok uzak olduğu için mikrodalga vericisinin hem küçük hem de yaptığı yayının gürültüsüz olarak alınması gereklidir. Mazer bu maksada mükemmel cevap verir. 1964 senesinde 383.180 km mesafedeki ay yüzeyinden Ranger VII ay modülünün gönderdiği TV yayınları ile 1965 senesinde 215.740.000 km mesafedeki Mars yüzeyinden Mariner IV'ün gönderdiği çok net resim yayınları, mazer ile sağlanmıştır. Bu kadar uzak mesafeden optik ve radyo dalgaları ile TV ve resim yayını mümkün değildir. Mazer yayını ile uzaydaki gazların cinslerini tespit etmek mümkündür. Bu maksatla hidrojen atomu ile 1421 MHz'de çalışan hidrojen mazeri yapılmıştır.Alçak basınçlı rubidyum buharı içeren mazer de frekans standardı kullanılır. Bu mazerde boşluk ile çevrelenmiş saydam göze içerisinde tutulmakta olan rubidyum buharına bir rubidyum lambasından elde edilmiş olan ve uygun filtrelerden geçirilen ışık düşürülür.Düşürülen ışığın etkisi ile uyarılmış atomlar frekanslı dalga yayarlar. Alice Cooper Alice Cooper (asıl adı Vincent Damon Furnier) (d. 4 Şubat 1948), rock solisti ve müzisyen. Genellikle "metalin babası", "metal tanrısı" sıfatlarıyla anılan Alice Cooper, aslında Vincent Damon Furnier'ın kurduğu bir grubun adıdır. Furnier daha sonra ismini Alice Cooper olarak değiştirmiştir. Cooper, The Beatles, The Rolling Stones, The Who, The Kinks ve The Yardbirds gibi gruplardan etkilenerek 1960'larda Earwigs, The Spiders ve The Nazz isimli rock grupları kurmuştur. School's out adlı şarkısıyla da tanınır. 1964'te 16 yaşındaki Furnier bir yetenek yarışmasına katılmak için arkadaşları ile "the Earwigs" adını verdikleri ve the Beatles taklitleri yapan bir grup kurdu. Yarışmayı kazanan grup, gerçek bir müzik grubuna dönüşmeye karar verdi. Bir eleman dışında enstrüman çalmayı bilmeyen grup üyeleri kendilerini geliştirip the Spiders adını aldılar. Furnier de grubun vokalistliğini üstlendi. Grup, Pheonix'te verdikleri ilk konserlerde sahnede büyük siyah bir örümcek maketi önünde sahne alıyordu. 1965'te ilk single'ları "Why Don't You Love Me?"yi kaydeden grupta, Furnier sadece bu şarkı için harmonika çalmayı öğrendi. Bir sene sonra liseden mezun olduktan sonra ikinci single'ları "Don't Blow Your Mind" ile bölgesel bir ün kazandılar. 1967'de Nazz adı altında bir single daha çıkarıp Los Angeles'a taşındılar. 1968 yılında Nazz adını kullanan bir başka grubun varlığını öğrenince yeni bir isim aramaya başladılar. Furnier, Alice Cooper adını buldu ve hem kendisine hem de grubuna bu ismi verdi. Bu dönemde Cooper, kendisiyle özdeşleşen makyajı kullanmaya başladı ve sahnede "What Ever Happened to Baby Jane?, Barbarella" ve "The Avengers" gibi filmlerden etkilenerek yarattığı katil bir karakteri oynamaya başladı. Grubun ilk kadrosu vokalde Cooper, gitarda Glen Buxton ve Michael Bruce, basta Dennis Dunaway ve davulda Neal Smith'ten oluşuyordu. Salvador Dali'den etkilendikleri sahne şovlarıyla önce seyirciyi yakalayamasalar da müzik adamlarının dikkatini çektiler. Frank Zappa'nın evinde sabah saat 7'de çaldıkları üç şarkı sonrası Zappa, grubu plak şirketi olan Straight Records'a dahil etti. Cooper'ın ilk albümü "Pretties for You", 1969 yılında yayınlandı. Zappa'nın etkilerinin de görünür olduğu psychedelic rock şarkıları dinleyicinin dikkatini çekmedi ve albüm ABD listelerinde 193. sıraya kadar çıktı ve bir hafta sonra listelerden düştü. Eylül 1969'da Toronto'da verdiği bir konserde yaşadıkları ile gazetelere çıktı. Cooper, konser verirken bir şekilde sahneye giren tavuğu uçması için havaya fırlattı ancak tavuk en ön sıradaki tekerlekli sandalyede oturan dinleyicilerinin üstüne düştü ve bunun şovun bir parçası olduğunu düşünen dinleyiciler tavuğu parçalara ayırdı. Bir gün sonra bu olay gazetelerde Cooper'ın tavuğun kafasını ısırarak kopartması ve sahnede kanını içmesi olarak anlatıldı. Bu olayın yarattığı gündeme rağmen David Briggs'in prodüktörlüğünü yaptığı Haziran 1970'te çıkan ikinci albüm "Easy Action" ilk albümden de kötü bir performans gösterdi ve Billboard 200 listesine giremedi. Bu dönemde Cooper, the Stooges ve the MC5 gibi yerel grupların dikkat çektiği Pontiac, Michigan'a taşındı ve 1972'ye kadar burada kaldı. 1970 sonbaharında, Alice Cooper ve prodüktör Bob Ezrin, grubun üçüncü albümü "Love It to Death" için stüdyoya girdi. Bu albüm Straight Records ile kaydedilecek son albümdü ve grubun plak şirketinde kalması için albümün tutması gerekiyordu. Kasım 1970'te çıkan ilk single "I'm Eighteen" gruba ilk başarısını kazandırdı ve 1971 yılı başında "Billboard" Hot 100 listesinde 21. sıraya kadar çıktı. Ocak 1971'de albüm çıktıktan hemen sonra Warner Bros. Records, Cooper'ın konratını Straight Records'tan aldı ve albümü daha büyük bir promosyonla yeniden bastı. Albüm, Billboard 200'de 35. numara çıkarak grubun ilk popüler albümü oldu. Albümün başarısı Cooper'ın sonraki yıllarda Ezrin ile çalışmaya devam etmesine neden oldu. Grubun 1971 turnesi, sahnede kurgulanmış kavgaların yaşandığı, gotik dönem işkence aletlerinin sergilendiği, en sonunda da Cooper'ın elektrikli sandalye ile idam edilmesi ile biten bir şov içeriyordu. Single'ın, albümün ve Cooper'ın Avrupa'da ilk kez sahne aldığı bu turnenin başarısı sayesinde Warner Bros. gruba birkaç albümlük yeni bir kontrat teklif etti. 1971 yılının sonlarında "Killer" yayınlandı ve bir önceki albümün başarılı çizgisini devam ettirdi ve 1972 yılı başında "Under My Wheels" ve "Be My Lover" single'ları ile büyük bir başarı kazandı. "Halo of Flies" da Hollanda'da aynı yıl ilk 10'a girdi. "Killer," Cooper'ın kötü adam rolünü devam ettirdiği bir öyküden oluşuyordu. Cooper, turnede bu sefer bir boa yılanı eğitmeni ile sahne aldı ve şov bu sefer darağacında idam sahnesiyle sonlandı. 1972 yazında yeni single "School's Out" yayınlandı ve şarkı İngiltere'de bir numaraya, ABD'de ise ilk 10'a girme başarısı gösterdi ve rock radyolarının değişmez şarkılarından biri oldu. Bu şarkıyı içeren yeni albüm "School's Out" da Amerika listelerinde iki numaraya çıktı ve bir milyondan fazla sattı. Grup, bu albüm sonrası Greenwich, Connecticut'a taşındı. ABD'de ve Avrupa'da yaptıkları turneyle hayranlarını memnun ederken, tepki toplamaya da devam ettiler. İngiltere'de BBC'nin "School's Out" klibini yasaklaması yönünde Hristiyan grupları kampanya düzenleyip başarılı olsalar da şarkının liste başı olmasına engel olamadılar. Cooper, bu kampanyayı başlatan Mary Whitehouse'a bu nedenle çiçek gönderip teşekkür etti. Aynı zaman İngiliz İşçi Partisi milletvekili Leo Abse de grubun ülkede konser vermesini yasaklamak için dilekçe yazsa da başarılı olamadı. Şubat 1973'te "Billion Dollar Babies" bütün dünyada yayınlandı ve ABD'de ve İngiltere'de birinci sıraya çıkarak grubun en başarılı albümü aldı. 1972 yılı sonunda yayınlanan ve İngiltere'de ilk 10'a giren "Elected", bir öyküsü olan ilk müzik kliplerinden biri oldu. Bu şarkının ardından "Hello Hooray" ve "No More Mr. Nice Guy" single'ları yayınlandı ve bu şarkılar da İngiltere'de ilk 10'a girdi. Donovan'ın vokallerinin de bulunduğu albüme adını veren şarkı ise ABD'de hit oldu. 1973 ABD turnesi, the Rolling Stones'un en çok seyirciyi çeken turne rekorunu kırdı. Turnede kullanılan özel efektleri geliştiren grup, sihirbaz James Randi ile çalıştı ve Randi bazı şovlarda Cooper'ı kendi dizayn ettiği giyotin ile idam etti. Yılın sonunda yeni albüm "Muscle of Love" yayınlandı. Albüm, klasik Alice Cooper kadrosu ile yayınlanan son albüm oldu. "Teenage Lament '74" şarkısı Cooper'ın 1970'lerde İngiltere Top 20 listesine soktuğu son şarkı oldu. Albümde Cooper'ın James Bond filmi "The Man with the Golden Gun" için kaydettiği bir şarkı da bulunmaktaydı ancak film için Lulu'nun aynı isimli bestesi tercih edildi. 1974 yılı biterken, "Muscle of Love" halen önceki albümler kadar büyük bir satış rakamına ulaşamamıştı ve grup üyeleri arasında anlaşmazlıklar ortaya çıktı. Grup, kısa bir süre müziğe ara verme kararı aldı. Gazeteci Bob Greene, grupla beraber "Muscle of Love Christmas Tour" konserlerini beraber geçirdikten sonra Kasım 1974'te "Billion Dollar Baby" kitabını yayınladı ve grup içindeki problemleri bütün çıplaklığıyla anlattı. Bu sırada Alice Cooper, Los Angeles'a döndü ve "The Hollywood Squares" gibi televizyon şovlarında oynadı. Warner Bros. da "Alice Cooper's Greatest Hits" adlı toplama albümü yayınladı. Albüm ABD Top 10 listelerine girerek, "Muscle of Love"'dan daha iyi bir başarı yakaladı. 1974 yılında grubun baş rolde olduğu "Good to See You Again, Alice Cooper" filmi az sayıda sinemada gösterime girdi ve büyük bir izleyici sayısına ulşamadı. Mart ve Nisan 1974'te Alice Cooper grubu son konserlerini Brezilya'da verdi. 30 Mart'ta São Paulo'daki Anhembi Exposition Hall'da verdikleri Güney Amerika turnesinin ilk konserine 158,000 kişi gelerek bir rekor kırdı. 1975'te Alice Cooper, "Welcome to My Nightmare" ile solo kariyerine giriş yaptı ve "Alice Cooper" markasını grup isminden solo ismine çevirttirdi. Albümün başarısı Alice Cooper'ın bir grup olarak sonunun geldiğini de gösteriyordu. Albümde Cooper yine prodüktör Bob Ezrin ile çalıştı ve Ezrin albümde çalması için Lou Reed'in grubundan gitarist Dick Wagner ve Steve Hunter'ı kayıtlara davet etti. ABD Top 20 listesine giren "Only Women Bleed"in ardından Atlantic Records tarafından Mart ayında yayınlanan albüm ilk 10'a girdi. Steven adlı bir çocuğun gördüğü bir kabusa dayanan bu konsept albümde klasik korku filmi yıldızı Vincent Price da seslendirme yapıyordu. Cooper'ın yeni sahne şovunda ise bu sefer Cooper tarafından kafası kesilerek öldürülen 2.4 metre boyunda bir Cyclops sahne almaktaydı. Albüm ve turneyi desteklemek için Cooper ve Vincent Price'ın içinde bulunduğu televizyon şovu "The Nightmare", Nisan 1975'te Amerikan televizyonlarında prime time'da yayınlandı. "The Nightmare" rock müzik tarihine geçen bir gösteri olmanın dışında daha sonra 1983'te video formatında tekrar yayınlandı ve En İyi Müzik Filmi Grammy Ödülü dalında Grammy adaylığı kazandı. Bunun yanı sıra Eylül 1975'te Londra'daki Wembley Arena'da West Side Story müzikalinden David Winters tarafından çekilen konser filmi "Welcome to My Nightmare" 1976'da sinemalarda gösterime girdi. Cooper'ın solo projesinin büyük başarısı sonrası Cooper solo kariyerine devam edeceğini açıkladı ve grup tamamen dağılmış oldu. Grup elemanlarından Bruce, Dunnaway ve Smith, daha sonra Billion Dollar Babies adlı grubu kurdu ve 1977'de "Battle Axe" adlı bir albüm çıkardıktan sonra dağıldılar. Zaman zaman birbirleri ile çalan grup elemanları 23 Ekim 1999'da hayatını kaybeden üyeleri Glen Buxton anısına Alice Cooper ile yıllar sonra ilk kez sahne aldı. 16 Aralık 2010'da Phoenix'te gitar Steve Hunter ile verilen bir konserden sonra 14 Mart 2011'de orijinal Alice Cooper grubunun the Rock and Roll Hall of Fame'e dahil edilmesi ile tekrar bir araya geldiler. Bruce, Dunnaway ve Smith, Alice'in 2011 tarihli "Welcome 2 My Nightmare" albümünde üç şarkının yazımında ve kaydında Cooper'a destek oldular. 1976'da yayınlanan ve ABD listelerinde 12 numaraya çıkan "I Never Cry"'ın ardından "Alice Cooper Goes to Hell" and "Lace and Whiskey" albümleri yayınlandı. 1977'de "You and Me" isimli şarkısı ABD'de dokuz numaraya çıktı. 1977 ABD turnesinden sonra ise Cooper'ın alkolizm ile yaşadığı sıkıntılar arttı. Turdan hemen sonra "The Alice Cooper Show" adlı konser albümü piyasaya sürülürken, Cooper bir akıl hastanesinde denetim altına alındı. 1978'de alkolü bırakmış Cooper, akıl hastesinde kazandığı deneyimlerden esinlenerek Bernie Taupin ile hazırladığı yarı-otobiyografik albümü "From the Inside"'ı çıkardı. Bu albümde ABD Top 20 listelerine giren bir şarkı olan "How You Gonna See Me Now" da bulunuyordu. Bu albümün turnesinde akıl hastanesi dekoru kullandı ve bu konserlerde yapılan çekimler 1979'da "The Strange Case of Alice Cooper" adlı bir video olarak piyasaya sürüldü. Bu dönemde bir "The Muppet Show" bölümünde konuk sanatçı olup, "Welcome to My Nightmare", "You and Me" ve "School's Out" şarkılarını söyledi. Ayrıca Mae West'in son filmi "Sextette"'te bir disko görevlisi ve "Sgt. Pepper's Lonely Hearts Club Band" filminde bir kötü adamı oynadı. 1980'lerin başında tekrar madde bağımlılığına geri dönen Cooper, bu dönemde kaydettiğini hatırlamadığı albümler yayınladı. "Flush the Fashion", "Special Forces", "Zipper Catches Skin" ve "DaDa," Cooper'ın satışlarında büyük bir düşüşün göstergesi olurken, son iki albüm Top 200 listesine dahi giremedi. Queen'in prodüktörü Roy Thomas Baker tarafından düzenlenen "Flush the Fashion", ABD'de Top 40'a giren "Clones (We're All)" şarkısını bulundurmasına rağmen, new wave etkisi nedeniyle Cooper hayranlarını şaşırtmıştı. "Special Forces" da new wave tarzına daha yakın olsa da daha agresif bir tona sahipti ve "Generation Landslide" şarkısının yeni düzenlemesini içeriyordu. Bu albüm için yaptığı turneden sonra Cooper, yaklaşık beş sene turne yapmaya ara verdi. 1982 tarihli "Zipper Catches Skin" diğer albümlere göre daha pop punk tarzına yakındı ve gitar sesi daha fazla ön plandaydı. 1983 tarihli "DaDa" albümünde ise Cooper tekrar Ezrin ve gitarist Wagner ile çalışmıştı. Bu albüm Cooper'ın Warner Bros.'tan çıkardığı son albümdü. 1983 yılı ortasında "DaDa" kayıtları bittikten sonra Cooper alkolden doğan karaciğer sorunları nedeniyle tekrar hastanelik oldu. Bu kötü deneyimden sonra Cooper, tam anlamı ile alkolü bıraktı. Şubat 1984'te Cooper kariyeri boyunca ilk kez bir plak şirketi ile anlaşmamış bir durumdaydı. Bu sırada Cooper, özel hayatındaki problemlerle ilgilenmeye başladı. 30 Ocak 1984'te eşi Sheryl Cooper'dan ayrıldı. Bir sonraki ay 26. Grammy Ödülleri'nde Grace Jones ile ödül veren isimlerden biri oldu. 1984 baharında B-tipi korku filmi "Monster Dog" çekimleri için Torrelodones, İspanya'ya gitti. Çekimlerden sonra eşi Sheryl ile barışan Cooper, Chicago'ya taşındı. Yeni şarkıları üstünde çalışmaya başlayan Cooper, MCA Records ile anlaştı. Cooper, Twisted Sister şarkısı "Be Chrool to Your Scuel"da gruba eşlik ederken, şarkının klibinde de yıllardan sonra ilk kez klasik Alice Cooper görüntüsünde kamera karşısına geçti. Ancak şarkı ve klip büyük bir başarı yakalayamadı. 1986'da müzik hayatına resmen dönen Alice Cooper, gitarda Kane Roberts ve bas gitarda Kip Winger ile çalıştığı "Constrictor" albümünü çıkardı. Albümden "He's Back (The Man Behind the Mask)" ("Friday the 13th Part VI: Jason Lives" film müziği, filmde de Cooper'ın aklı havada bir psikiyatrist olarak ufak bir rolü vardı) ve "Teenage Frankenstein" şarkıları başarı yakaladı. Bu albümün başarısından sonra Cooper beş yıl aradan sonra turneye çıkmaya karar verdi ve turnenin adı "The Nightmare Returns" oldu"." Turnenin Detroit ayağında Ekim 1986'da çekilen görüntüleri aynı isimde video olarak yayınlandı. Bu albümü bir sene sonra yine aynı ekiple çalıştığı "Raise Your Fist and Yell" takip etti ve bir öncekine göre daha sert olan bu albümden "Freedom", Cooper fanlarının beğenisini kazandı. Bu albümün turnesi 13. Cuma ve Elm Sokağında Kabus gibi dönemin popüler korku filmlerinden etkilenmişti ve 1970'lerde Cooper'ın yarattığı sansasyona benzer bir sansasyon yaratmıştı. Turnenin Almanya ayağında şovdaki bazı elementler Alman hükümeti tarafından yasaklanırken, Londra konserinde ise şovun sonundaki darağacında idam sahnesinde Cooper bir kaza geçirerek ölümden döndü. 1988'de MCA Records ile anlaşması biten Cooper, Epic Records'a geçti. Bir yıl sonra, Cooper'ın kariyeri tam anlamıyla bir geri dönüş yaşadı ve Desmond Child ile çalıştığı "Trash" piyasaya sürüldü. Grammy adayı olan albüm, İngiltere'de iki numaraya, ABD'de ise yedi numaraya çıkan bir hit single olan "Poison"ı içermekteydi. Bu albümü de dünya çapında bir arena turnesi takip etti. 1991 yılında Cooper, rock müziğin en önemli isimleriyle çalıştığı 19. stüdyo albümü "Hey Stoopid"'i çıkardı.Glam metalin popülerliğini grunge'a bıraktığı bu dönemde çıkan bu albüm bir önceki kadar iş yapmadı. Aynı sene Cooper'ın kariyerini Cooper, Ezrin ve menejeri Shep Gordon gibi isimlerin ağzından anlatan "" video formatında yayınlandı. Cooper, öte yandan farklı işlerde de görünmeye devam ediyordu. Guns N' Roses albümü "Use Your Illusion I"'da bulunan "The Garden" şarkısında Axl Rose ile düet yaptı. Ayrıca "" filminde ünlü karakteri Freddy Krueger'in şiddet yanlısı üvey babası rolünde ufak bir rol aldı. 1992'de ise ünlü komedi filmi "Wayne's World"'de ufak bir rol aldı ve grubu filmde son albümlerinden "Feed My Frankenstein"ı söyledi. 1994'te Cooper, "DaDa"'dan sonra yaptığı ilk konsept albüm olan "The Last Temptation"'ı çıkardı. Bu albümde genç bir adamın inanç, şehvet, yalnızlık ve modern dünya hakkındaki kafa karışıklıklarına değindi. Albümle beraber, albümün hikayesinin anlatılığı ve Neil Gaiman tarafından çizilen üç bölümlük bir karikatür kitabı yayınlandı. Bu albüm Cooper'ın Epic Records ile kaydettiği son albüm oldu ve Cooper, altı yıl süren bir sessizliğe girdi. Bu dönemde "A Fistful of Alice" adlı konser albümünü çıkarırken konserlere ise devam etti. 1996'da 1974'ten beri gitmediği Güney Amerika'ya geri döndü. 1999'da dört CD'lik bir box set olan "The Life and Crimes of Alice Cooper" yayınlandı. Bu setteCreem dergisi editörü Jeffrey Morgan tarafından yazılan ve Cooper tarafından onaylanmış "Alcohol and Razor Blades, Poison and Needles: The Glorious Wretched Excess of Alice Cooper, All-American" adlı bir biyografi de yer alıyordu. Öte yandan yine farklı işlerde Cooper imzası görmek mümkündü. Insane Clown Posse'nun "The Great Milenko" albümünün de introsunda yer aldı. Londra'da sahnelenen "Jesus Christ Superstar"'da Herod karakterinin söylediği şarkıları seslendirdi. Televizyonda ise That 70s Show'un bir bölümünde göründü. 20. yüzyılın ilk yarısı Alice Cooper için yoğun bir dönem oldu ve 60 yaşına giren sanatçı bir takım onur ödülleri almaya başladı. 2007 yılında Scream Awards'ta "Ölümsüz Rock Yıldızı" ödülü, 2003 yılında Hollywood Walk of Fame'de bir yıldız, Mayıs 2004'te Grand Canyon University'de onursal doktora unvanı, Mayıs 2006'da Kuzey Dakota'daki Alice şehrinin anahtarı, 2006'da Classic Rock Roll of Honor töreninde yaşayan efsane ödülü, ve 2007'de Mojo dergisinden "kahraman" ödülü aldı. Stüdyo albümleri arasındaki büyük boşluğu 2000 yılında "Brutal Planet" albümü ile sonlandırdı. Modern hayatın getirdiği vahşetleri gelecekte geçen bir distopyada anlatan albümde CNN'de yayınlanmış haberlerden de esinlendi. Albümün prodüktörlüğünü Bob Marlett yaparken, prodüksiyona Bob Ezrin de yardımda bulundu. Bu albümün turnesinde Cooper, Rusya'da ilk konserini verdi. Yeni nesil dinleyici ile Cooper'ı buluşturan bu turnenin 19 Temmuz 2000'deki Londra ayağı "Brutally Live" DVD olarak yayınlandı. Bu albümü benzer bir tarzda yayınlanan ve prodüktörlüğünü Bob Ezrin'in yaptığı "Dragontown" takip etti. Bu iki albüm Cooper'ın tekrar Hristiyanlığa dönmesinin izlerini de taşıyordu. 2003 yılında yayınlanan "The Eyes of Alice Cooper" önceki albümlere göre daha az agresif bir sound içeriyordu. Önceki albümlere göre daha genç müzisyenlerle çalışan sanatçı, albümün "Bare Bones" adlı turnesinde şovdan daha fazla müzikaliteye önem verdi. 26 Ocak 2004'te "Nights with Alice Cooper" adlı bir radyo programı yapmaya başladı. Programda klasik rock şarkıları, Cooper'ın bir rock yıldızı olarak yaşadıkları, ve diğer ünlü rock yıldızlarıyla röportajlar yer aldı. Bir önceki albümdeki tarzını devam ettiren Cooper, 2005 yılında 24. albümü "Dirty Diamonds"'ı yayınladı. Bu albüm Cooper'ın 1994 yılındaki "The Last Temptation"'dan sonra listelerde en iyi sıradaki albümü oldu. Bu albümün turnesi kapsamında 12 Temmuz 2005'te Montrö Caz Festivali'nde davulda KISS'ten Eric Singer'ın da yer aldığı bir kadro ile sahne aldı ve bu konser DVD olarak yayınlandı. Ocak 2008'de Cooper, Avantasia albümü "The Scarecrow"'da yer alan vokallerden biri oldu. Temmuz 2008'de Cooper, "Along Came a Spider"'ı yayınladı. Bu albüm de "Hey Stoopid"'den sonra en başarılı Cooper albümü olarak ABD'de 53., İngiltere'de ise 31. sıraya kadar yükseldi. Albüm müzik eleştirmenleri tarafından da takdirle karşılandı. Ocak 2010'da Alice, Rob Zombie ile "Gruesome Twosome" turnesine başladı. Mayıs 2010'da "American Idol" yarışmasının sezon finalde sahne alan şarkıcı "School's Out" şarkısını yorumladı. Aynı sene "Welcome to My Nightmare" albümünün devamı olarak düşünülen "Welcome 2 My Nightmare" için çalışmalara başladı. Albüm, 2011'de piyasaya sürüldü. 15 Aralık 2010'da Cooper ve orijinal kadrosunun Rock and Roll Hall of Fame'e kabul edildiği açıklandı. 14 Mart 2011'de düzenlenen törende Rob Zombie, Alice Cooper'ı sahneye çağıran isim oldu. Orijinal grup elemanlarından Cooper, Bruce, Dunaway ve Smith kısa konuşmalar yaptı ve hayatını kaybetmiş Glen Buxton'ın yerine Steve Hunter'ın gitar çaldığı grup "I'm Eighteen" ve "School's Out" şarkılarını çaldı. Alice törene üzerine kan sıçramış bir gömlek ve boynunda canlı bir beyaz piton ile katıldı. 9 Haziran 2011'de ise Cooper, Kerrang! tarafından düzenlenen Kerrang! Ödülleri'nde "ikon" ödülüne layık görüldü. Cooper, 2012 tarihli Tim Burton filmi "Dark Shadows"'da kendini oynayarak beyaz perdede bir kez daha yer aldı. Daha sonra Kanadalı yönetmenler Sam Dunn, Scot McFadyen ve Reginald Harkema tarafından çekilen ve hayatını anlatan "Super Duper Alice Cooper" belgeselinde oynadı. Bu film 3. Canadian Screen Awards'ta en iyi belgesel ödülü kazandı. 2015 yılında Cooper, Johnny Depp ve Joe Perry'nin de yer aldığı bir süper grup projesi olan Hollywood Vampires'ı hayata geçirdi. Rock cover'larından oluşan albümlerinde Paul McCartney dahil olmak üzere birçok konuk sanatçıya yer veren grup konserler de verdi. 2017 yılında altı yıllık bir aradan sonra yeni stüdyo albümü "Paranormal"'i yayınladı. Davullarını U2'dan Larry Mullen'in çaldığı albümde ZZ Top'tan Billy Gibbons ve Deep Purple'dan Roger Glover da yer aldı. Metin And Metin And (17 Haziran 1927, İstanbul – 30 Eylül 2008, Ankara), Türk bilim insanı, yazar, performans, tiyatro, illüzyon sanatı ve sanat tarihi araştırmacısı ve hukukçudur. 17 Haziran 1927’de İstanbul’da doğdu. Galatasaray Lisesi ve İstanbul Üniversitesi Hukuk Fakültesi'nden mezun olduktan sonra yüksek lisans yapmak için önce Londra’ya, daha sonra bale, opera ve tiyatro eğitimi için Rockefeller Vakfı bursuyla New York'a gitti. Yazı hayatına 1954 yılında edebiyat, opera ve bale eleştirmenliği ile başlayan And, Ulus gazetesinde 15 yıl boyunca tiyatro eleştirileri yazdı. Ayrıca Forum, Değişim, Dost, Türk Dili dergisi dergilerinde yazıları yayınlandı. Kuruluşundan itibaren Ankara Üniversitesi Dil ve Tarih-Coğrafya Fakültesi Tiyatro Bölümü’nde (DTCF Tiyatro Bölümü) otuz yılı aşkın süre ile öğretim üyeliği yaptıktan sonra 1994’te emekli oldu. Sonrasında Boğaziçi Üniversitesi ve Bilkent Üniversitesi'nde üçer yıl "Kültür Tarihi" dersleri verdi. Milliyet ve Vatan gazetelerinde yazıları yayımlandı. And, bazıları yabancı dillerde olmak üzere 50 kadar kitap, 1500 kadar bilimsel inceleme, tanıtma-eleştiri yazısı ve ansiklopedi maddesi kaleme aldı. Metin And, Türk Dil Kurumu Bilim Ödülü (1970), Türkiye İş Bankası Bilimsel Araştırma Ödülü (1980), Sedat Simavi Sosyal Bilimler Ödülü (1983), Fransa Hükümeti’nin ""Officier de l’ordre des Arts et des Letres"" nişanı (1985), İtalya Cumhurbaşkanı’nın Şövalyelik nişanı (1991), Türkiye Bilimler Akademisi Hizmet Ödülü (1998) gibi ödül ve nişanlar aldı. Giuseppe Donizetti Giuseppe Donizetti ya da Donizetti Paşa (d. 6 Kasım 1788, Bergamo (günümüzde Lombardiya, İtalya), – ö. 12 Şubat 1856, İstanbul). İtalyan müzisyen. Türkiye'yi 19. yüzyılda batı müziği ile tanıştıran ve ilk Türk bandosu olan Mûsikâ-i Hümâyûn'un (günümüzde Cumhurbaşkanlığı Senfoni Orkestrası) gelişmesinde en büyük katkıyı sağlamış olan kişidir. 28 yıl boyunca Osmanlı Devleti'nin hizmetinde çalışan ve kendisine "Paşa" unvanı verilen Donizetti, hükümdarın kurduğu modern ordunun bando teşkilatını hayatı boyunca yönetti ve ikinci vatanı olan İstanbul'da hayatını kaybetti. Giuseppe Donizetti'nin, II. Mahmut için bestelediği "Mahmudiye Marşı" on bir yıl, II. Mahmut'un ölümünden sonra tahta çıkan oğlu Sultan Abdülmecit için bestelediği "Mecidiye Marşı" da (1839) 22 yıl boyunca Osmanlı Devleti'nin marşı olarak çalınmıştır. Giuseppe Donizeetti 6 Kasım 1788'de Bergamo (günümüzde Lombardiya, İtalya) doğdu. Çoğu müzisyen olan bir aile ortamı içinde yetişti. Sonradan tanınmış bir opera bestecisi olan Gaetano Donizetti (1797-848) onun küçük kardeşi idi. Bergamo'da amcası Carini Donizetti'den flüt dersleri aldı. İlk müzik derslerini için Bergamnoi'da yeni açılan "Lezioni Caritatevoli di Musica" adlı okula devam etmek istedi ama 17 yaşında idi ve yaşının büyük olması nedeniyle konservatuvarlara kabul edilmedi. Kardeşi sonradan opera bestecisi olarak ün yapacak Gaetano'nun müzik hocası Bergamo'da yerleşik Alman besteci Johann Simon Mayr'dan bir süre ücretiz müzik dersi aldı. 1808'de 20 yaşında iken Napolyon Bonapart'ın Fransa ordusuna kayıt oldu. Fransa ordusunda 1808-1813 arasında asker olarak Avusturya ve İspanya seferlerine katıldı. 1813'te Cenevre'de "Elba Adsai Taburu Bandosu"'na girdi. 1814 Napolyon Elba adasına sürüldüğünde onunla birlikte Elba'ya gitti. Napolyon Mart 1815'te Fransa'ya dönüp Yüz Gün tekrar imparator olarak hüküm sürmesi döneminde bando şefi olarak Napolyon'nun yanında idi. O yıl Angela Toki ile evlendi. Napolyon'un 19 Haziran,1815'de Waterloo Muharebesi'nde yenilmesinden sonra Fransa ordusundan ayrıldı. Ardından Sardinya-Piyemonte Krallığı ordusunun "Casale Ili Alayi (Reggimento Provinciale Casale" alayına bando üyesi olarak katıldı, 1821'de bu alayın müzik direktörü ve bando şefi oldu. Osmanlı İmparatorluğu'nda yeni kurulan "Mûsıkâ-i Humâyûn" adlı saray bandosunun şefi olmak üzere İstanbul'a davet edildi. Osmanlı Sultanı II. Mahmut, Vakay-i Hayriye adiı ile Yeniçeri Ocağı'nı kaldıran reform yapmış ve eski orduyu dağıtmış; yerine kurduğu yeni ordu (Asakir-i Mansure-i Muhammediyye) ile birlikte Avrupa asıllı asker eğitim programı uygulanmaya başlamıştı. Bu dönemde Mehter eğitimi için Mehterhane ve Mahter tipi askeri müzik sistemi yeni ordu için yetersiz ve uygunsuz görülüp kaldırılmış; Mûsikâ-i Hümâyûn adlı yeni bir saray bandosu kurulmuştu. Koca Hüsrev Mehmed Paşa ve Sardinya Krallığı İstanbul elçisi Markı Groppallo vasıtasıyla Fransız müzisyen Manguel yerine Mûsıkâ-i Humâyûn bandosunun başına bir deneyimli bir İtalyan müzisyen bando şefi aranmış ve Markı'nın tavsiyesi ile Fransa ve Sardinya ordusunda bando şefliği deneyimi olan Giuseppe Donizetti bu görev için davet edilmiştir. II. Mahmut'un daveti ile İstanbul'a gelen Giuesppe Donizetti 17 Eylül 1828'de görevine başladı. Donizetti İtalya'dan gemi ile gelirken Batı Avrupa tipi bir
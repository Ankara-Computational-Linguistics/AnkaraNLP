sorduğunuzu duyar gibiyim; bu bir önden bilet alma yarışı hatta zaman zaman sadece bilet bulabilme yarışı. Açıkçası bazen bir bakmışım ki ben de bu yarışın tam ortasındayım. Fındıkkıran biletlerini takip ederken de aynı şeyi yaşadım. Çünkü Fındıkkıran klasik balenin temel eserlerinden biri diyebiliriz. Sahnelenmiş eserlerin hepsi birbirinden değerlidir bana göre ama klasik bale denildiğinde bu işle çok alakası olmayan insanların bile sayabileceği eserlerdendir Fındıkkıran. İşte bu durum, Fındıkkıran’ın bu kadar biliniyor oluşu benim bilet alma serüvenimi biraz zorlaştırmış olsa da o akşam geldiğinde, bilet almak için yarıştığım rakiplerimi gördüğümde, Opera binasının o atmosferini bir kez daha tattığımda dedim ki keşke bütün halkımız bu yarışın içine girse ve ben bilet bulamasam, benim yerime başkaları da bu anı yaşasa. Çünkü o atmosfer bende babaannemin o üstü örtülü sandıktan çıkardığı fotoğraﬂarla aynı etkiyi yaratıyor. Üzeri biraz tozlanmış ama o toz asla o fotoğrafın güzelliğini eskitememiş. Siyah beyaz ama bir o kadar da renkli. Arkasına tarih not düşülmüş ama bir o kadar da yeni. Her seferinde bu duygularla koltuğuma geçiyorum ben. Işıklar kapandıktan sonra ve perde açılmadan önce orkestra girişini yapıyor. Ben bu anda gözlerimi kapatırım çünkü nedense hep önümde bir yerlerde telefonunu kapatamamış birileri olur. Gözlerimi kapatırım ki o telefon ekranlarını görmeyeyim, büyü bozulmasın. Perdenin açılma sesiyle birlikte ben de gözlerimi açarım. Eğer o gün biraz şanslıysam bütün telefonlar da kaldırılmış olur. Sonrasında Fındıkkıran’ın Clara’sı (burada Clara’ya can veren Özge Başaran’ı anmadan geçmek istemiyorum) sahneye çıkıp o büyülü eseri resmen başlatıyor ve bu büyü benim için perde kapanana kadar devam ediyor ki eminim oradaki yaklaşık beş yüz izleyici de benimle aynı şeyleri hissetmiştir. İşte ben Ankara Devlet Opera Balesi’nin bütün eserlerini bu ve bunun gibi duygularla izlediğim için baştaki kimine göre sert bulunabilecek sözlerimi söylemek zorunda hissediyorum kendimi. Çünkü gerçekten yanı başımızda böyle bir imkan varken birçoğumuzun bunu değerlendirmeyişi beni rahatsız ediyor. Kimseye her gün bale izleyin, her akşam tiyatroya gidin tabii ki demiyorum ama en azından ayda bir bile gidilse insan temizleniyor. İnsanın ruhu temizleniyor. Çünkü iki saatliğine bile olsa hayat kaygılarımızı unutuyoruz, hatırlamıyoruz. İşte bence sanatın tanımı tam olarak da bu olmalı: hayat kaygılarından uzaklaşmak.(Fotoğraf Tarkan Serengül tarafından çekilmiştir.)KaynakçaFındıkkıran Balesi. Pyotr Ilyich Tchaikovsky. Sahneye koyan Lale Balkan. Devlet Opera ve Balesi. Ankara. 11 Ocak 2018. Gösteri.Sercan GÜR Zaman Varken Hayattaki her şey gibi gençliğin de değeri kaybedince yani yaşlanınca anlaşılıyor. Genç birine bunu anlatmak biraz zor oluyor. Ben de çok yaşlı olmadığım için derinden anlamasam da yaşlılarla muhabbet etmekten hoşlandığım için birkaç bir şey biliyorum. Bunun yanında hayatta yaşadığımız bazı şeyler de gençliğin, hayatın değerini anlamana yardımcı olabiliyor. Mesela yakın birini kaybedince hayatın ne kadar kısa olduğunu, gençliğin değerini anlıyoruz. Hatta bu kaybı yaşayan kişi gençse daha da vurucu oluyor. Pamela Redmond Satran’ın Keşke Genç Olsaydım kitabında ana karakter Alice Green’in gençliğe duyduğu özlem ise kocasının onu genç biriyle terk etmesi ile tetikleniyor. Zaten aldatılma veya terk edilme olayı başlı başına insanı bir psikolojik buhrana itiyor, bir de kocasının onu genç biri için terk etmesi iyice büyük bir bunalıma sürüklüyor ve sonucunda bir kadın tıpkı eski zamanlarında olduğu gibi gençlik ateşi ile yanıp tutuşuyor. Green’in de kabullenemediği gibi kimse aslında yaşlandığını kolay kolay kabul etmiyor. Alice’in de romanın başlarında gençler gibi giyinmeye, makyaj yapmaya yani gençleşmeye sıcak bakmaması nedeni iç dünyasında kendisinin yaşlandığını kabul edememesi oluyor. Genç veya orta yaşlı herkes yaşlılığın bize daha uzak, bitiş çizgisine daha çok olduğunu düşünüyor. Yaşlılar bile bunu uzun sürelerde, zor kabul ediyorken gençlerden de bunu kolayca kabul etmeleri zaten beklenemezdi. Ancak kimse durup düşünmüyor geçen yılların ne kadar fazla olduğunu. Yaşlılığın her gün bize bir adım daha yaklaştığını. Bir avuç insan hariç kimse şu anın değerini bilmiyor. Sürekli geleceğe dair planlar yapıyor ancak çoğunu uygulamıyoruz. Korktuğumuz bir şeyle yüzleşme işini veya hayatlarımız hakkında verdiğimiz büyük kararları hep erteliyoruz. Her gün aynı sıradan işleri yapıyor, her gün aynı yolda yürüyor, aynı otobüsü kullanıyor, hatta aynı yemekleri yiyoruz. Olması gereken şey ise hayatın ikinci defa verilmeyeceğini kavramak ve her günümüzü ona göre yaşamak, farklılıkların peşinden koşmak. En basitinden hala yapabiliyorken gezmek istediğimiz her yeri gezmek, yemek istediğimiz ne kadar çeşitli yemek varsa yemek, özlenen eski dostları görmek, birine söylemek istediğimiz herhangi bir şey varsa onu içimizde tutmamak, yüzleşmeye korktuğumuz korkularımız varsa onları yenmeye çalışmak, yaşam şeklimizden memnun değilsek değiştirmek, kısaca hayatımızda yapmak istediğimiz ne varsa yapmak… Bazen kendimizi bir kelebeğin larvadan çıkması gibi kabuğumuzdan çıkarak keşfederiz. Aslında eskiden olduğumuz insanın bizden uzak olduğunu anlarız. İçimizden gelen şeyleri yaparken eşi olmayan anılar da biriktirme şansını yakalarız. Bu tüm insanlar için ileri derecede önemlidir. Elden gençlik gidince geriye dönüp baktığımızda “Vay be!” diyebilmeliyiz. Yaşadığımız onca yılın ardından baktığımızda boş bir film kaseti değil dopdolu heyecanlı, farklı, zaman zaman hüzünlendiren, zaman zaman güldüren ama sıkıcılıktan uzak bir film izleyebilmeliyiz. Yazımın başında da dediğim gibi gençliğimiz çok değerli yaşlanınca herkes anlıyor bunu ama biz kaybetmeden yolun başında bunu anlarsak o zaman harikalar diyarına bir bilet kazanacağız. Her bir günü istediğimiz şekilde yaşamanın bizim elimizde olduğunu öğreneceğiz. Okul, iş veya diğer zorunlulukların, bahanelerin aslında bizi tutamayacağı kalan vakitlerin bizim elimizde olduğunu anlamalıyız. Yapmak istediğimiz şeylerin önünde duran bu engellerin bizim yaşama, hayatın iliğini emme istediğimize karşı dayanamayacağını bilmeliyiz. Alice Green’in çok da geç olmadan kötü bir olay sonrasında olsa bile gençliğin aslında ne kadar güzel, değerli olduğunu anlamasıyla yaşadığı maceralar bize gösteriyor ki insan istediği takdirde kendini kendi muhteşem filminde başrol oyuncusu yapabiliyor. Sıradan hayatından çıkıp bambaşka dünyaları gezen, bambaşka insanları tanıyan başkahraman kendini nasıl keşfediyor, nasıl içindeki gençlik ateşini hissediyorsa biz de zamanımız varken hala içimizde bizi durmadan iten içgüdülerimizi dinleyip hayatımıza biraz çılgınlık katabiliriz. Bir kez anladık mı hayatın gelip geçtiğini, bir daha asla bedenen bu kadar genç olamayacağımızı gerisinde sadece biraz cesarete ihtiyacımız kalıyor. Ölmek Sessiz Bir Eylemdir Belki de yüzbinlerce yıl geçti insanoğlunun ilk cinayeti üzerinden, meçhul bir insan binlerce yıl önce bugün ebediyen sustu belki. Ürpertmeli mi bu durum beni, yoksa insan ölen ve öldüren bir canlı mıydı en başından beri? Çığlıklar duyuyorum sessizlikte, tekinsiz bir huzuru barındıran bu filmin atmosferinden ürperiyorum, çünkü artık işitiyor gibi hissediyorum sessizliğe gömülmüş, tarih öncesine ait çığlıkları. Sanki yan dairemde biri öldürülmüş de katile her sabah selam vermişim ben asansörde. Ürperiyorum çünkü artık duyuyorum her gün işittiğim sessizlikten yükselen çığlıkları. Vavien. Bağırmayı ifade eden bir şey olmalı bu kelime artık çoktan yitip gitmiş bir dilde. Başka türlü ifade edilemez bu ismi duyduğumda gözümün önüne gelen sahne ve kulaklarıma notaları gelen acı dolu serzeniş. Vavien bir çığlığın filmi benim için ve hala kulaklarımda çınlayan sessizliğin sebebi. Beni insan doğasına çeken ve aynı zamanda bu doğadan korkutan şeyin filmi Vavien. Etten kemikten karakterlerin kanlı ve vahşi arzularının sahnesi, orta direk bir mahalle sakinliğinin korkunç yüzü Vavien. Beni ben yapan her şeyin; girdiğim evlerin, konuştuğum insanların, her gün gördüğüm olayların, işittiğim seslerin, huzur bulduğum sessizliğin, âşık olduğum kadınların, komşumun, mahalle bakkalımın, dışarıda top oynayan çocukların, işittiğim okul zilinin, duyduğum sokak kokusunun filmi Vavien. Yarım kalmış bir cinayetin, gerçek bir insanın filmi Vavien. Gündelik karakterlerin etten ve kemikten somutluğunun gölgesinde kalan kurgusuyla beni alıp götüren, hayatı izliyormuşum hissiyatını son merhalesine kadar yaşatan ve belki de her iyi kurgu gibi aslında kurgu olmama hissi veren birkaç saatlik bir tecrübe Vavien. Fakat aynı zamanda da hayat denen bu hadisenin tek gerçek birkaç saati; gerçek korkuların ve gerçek arzuların, yapaylıktan ve kabul edilmeme korkusundan arınmış isteklerin nihayet sahne aldığı bir dünya Vavien. Soruların filmi belki de Vavien. Neden öldürür insan? Öldüren herkes en başından beri katil ruhlu mudur? Cinayet ancak nihayete erince mi suçtur? Her cinayet çığlıklardan ve gözyaşlarından mı oluşur? Öldüren hiç pişman olmuş mudur öldürdüğüne? Ölen hiç kalkıp geri gelmek, yaşamak pahasına katilini affetmek istemiş midir? Vavien’in yol açtığı sorunlara aklın ve sağduyunun yöntemleriyle değil; rüyaların, kabusların, korkuların, bencil tutkuların gerçekliğiyle cevap verilmesi gerekiyor ve tam olarak bu yüzden en ilkel duyguların vücut bulduğu bir anın, sessizliğin, gürültülü ve huzursuz bir dinginliğin filmi Vavien. İzlediğim diğer filmler, okuduğum diğer kitaplar gibi bir zıtlığı öğretti Vavien bana. Fakat önemi olan şey ne öğrettiği değil, öğrendiğim şeyle neyi düşünmeye sevk edildiğim, elde ettiğim fikri aklımın hangi kalıbında ete ve kemiğe çevirdiğim. Pek çok şey öğrendim ben filmlerden ve kitaplardan. Önce insanın öldüğünü öğrendim küçük bir çocukken, biraz büyüyünce de öldürdüğünü öğrendim. Âşık olduğunu, hırsızlık yaptığını, kırdığını, yok ettiğini, yok yere iyilik yaptığını, kıskandığını ve inandığını öğrendim. Sayısız tezatı, aklımın bin bir çeşit kalıbında ete ve kemiğe dönüştürdüm bugüne kadar. İzlediğim filmlerin, okuduğum kitapların pek çoğunu bugün çoktan unuttum bile; elde kalan tek şey bu tezatların oluşturduğu fikirler, önyargılar ve belki de hayat felsefem. Aklımın kalıplarında eritip bir kapta birbirine karıştırdığım bunca tezattan, bunca çelişkiden beni en çok ürperteni Vavien oldu. Hep biliyordum belki de aşkın aslında nefreti sevdiğini, ölümün yaşam demek olduğunu. Fakat hiç düşünmemiştim sessizliğin çığlıklar barındırdığını, çığlıkların aslında sessiz olduğunu ve daha önce hiç işitmemiştim sessizliğin ta kendisini. Hiç düşünmemiştim sanırım daha evvel, ölmenin sessiz bir eylem olduğunu. Rümeysa MUMCU Yitirdiklerimiz İnsan birçok şeye sahip olmasına rağmen yitirdiklerine olan özlemi geçmiyor ne yazık ki. Elimizde olanlar kadar olmayanları da önemsiyoruz çünkü avuçlarımızdan kayıp gidenler yalnızca mal, mülk gibi eşyalar değil aslında. Yitirdiklerimizden bize en yoğun duyguları yaşatanlar ise insanlar oluyor hep. Yaşam kadar ölüm de bir gerçek, ben her ne kadar öyle olmasını istemesem de. Ayrılık da sevdaya dâhil derler ya işte öyle bir şey. Ama ölümün getirdiği ayrılık var ya işte en acı olanı o. Ölüm ve ayrılık üzerine birçok eser yazılmış ve işte onlardan biri de Nilüfer Altunkaya’nın Sevgili Yalnızlık adlı eseri. Nilüfer Altunkaya’nın öykü türünde yazdığı Sevgili Yalnızlık adlı kitabı birçok öykü içeriyor fakat ‘’Koyu Sarı Yelek’’ beni kendine en çok çeken oldu. ‘’Koyu Sarı Yelek’’ öyküsünde ilk önce annelerini daha sonra da ninelerini kaybeden iki çocuk ve bunu okuyan dedesini yeni kaybetmiş bir ben. Bilemiyorum bu öykü başkasına bu kadar yoğun duygular yaşatır mıydı? Bana yaşattırdığı özlem duygusunun ise tarifi yok kesinlikle. Buna her ne kadar inanmak istemesem de iki hafta oldu dedemi kaybedeli. Koskoca iki hafta… Bir yandan çok uzun bir süre geçmiş gibi gelse de bir yandan da sanki daha yeni olmuş gibi geliyor. Aslında acı sabit kalıyor fakat özlem gün geçtikçe katlanarak devam ediyor. Hayatım boyunca benimle kalacak ve beni hiç bırakmayacak bu iki güçlü duygunun bu iki küçük çocuğun da yakasını bırakmadığı kesin. Ondandır ki sürekli ninelerini görüyorlar. Nineleri bir hayalet gibi onları bırakmıyor mu yoksa onların mı ninelerini bırakmaya niyetleri yok bilinmez. Anne ölmeden nine ona bir yelek örmeye başlıyor daha sonra annenin vefat haberi geliyor fakat bu yelek anne öldükten sonra da nine öldükten sonra da örülmeye devam ediliyor. ‘’Ninem bu yeleği öldükten sonra da ördü.’’ Bu cümle bana ölümün fiziki bir ayrılığa yol açsa da asla duygusal olarak bizi birbirimizden ayıramayacağını hissettirdi. O yelek belki de sonsuza kadar örülmeye devam edildi. Ve o ninede o koltuktan hiç kalkmadı. Nine hep oradaydı çünkü o iki küçük çocuk onun gitmesine hiç izin vermediler. O minik kalplerinde hep yaşattılar onu. Dedemin de sabit bir koltuğu vardı. Hep onun oturduğu bir koltuk. Ailece yemek yenen o masanın en başköşesi de ona aitti. Televizyon kumandası da hep onda dururdu mesela. Bunlar belki de basit örnekler ama onun evdeki varlığını gösteriyor. Onu hala aramızda tuttuğumuzu ve hatırladığımızı gösteriyor. O yine o koltukta oturuyor, yine masanın başköşesinde ve kumanda her zaman elinde. Biz onu yaşattıkça o da bir şekilde yaşamaya devam edecekmiş gibi geliyor. Belki de en önemlisi bir şekilde unutmamak ve hatırlatmak. Ölüm gerçekten çok zor. Ölüm zor ama bence daha da zor olan geride kalan olmak, birini yitirmek. O acıyla yaşama çalışmak çok zor ya da o hasretle. Belki de en zoru inanmak. Ölüme ya da öldüğüne inanmak çok zor. 1 Sonuçta bize bu duyguları yaşatan yitirdiklerimiz aslında en sevdiklerimiz, en değerlilerimiz. İnsan bir şekilde inanmak istemiyor bu fikre. Ölüm yokmuş gibi davranmak istiyor fakat bu gerçeklik biz isteyelim ya da istemeyelim ne yazık ki bizimle. Devam etmek çok zor mesela ve bir şekilde onsuz devam etmek zorunda olduğunu bilmek daha da zor. Belki de bunu kolaylaştırmak için onların gitmesine izin vermiyoruz ve bir şekilde onları bizimle birlikte yaşatıyoruz. İşte bu yüzden de onların o örgü bitene kadar gitmelerine asla izin vermiyoruz. Yitirmemek için… Kaynakça Altunkaya, Nilüfer. Sevgili Yalnızlık. İstanbul: Alakarga Yayıncılık,2015. 2 Kaan Karaş 21401868 Fedakârlıklarla Dolup Taşmış İlişkiler Sınırsız sayıda kelimenin anlam kazandığı hayatlar yaşıyoruz her birimiz. Mutluluklarımız kahkahalarımızla canlanıyor, üzüntülerimiz gözyaşlarımızla beliriyor, heyecanlarımız ise yaşadığımız olaylarla gelişiyor. Bütün bu duyguların değer kazandığı nokta, hayatımız üzerinde kelimeler kadar etkisi olan ilişkiler oluyor. Arkadaşlarımızla, ailemizle, sevdiğimiz insanla olan ilişkimiz, iletişimimiz birbirinden tümüyle farklı olarak görülse de, hepsinin ortak paydası hayatımıza dokunuşları oluyor. İlişkilerimiz bizi güçlü kılıyor, hayata tutunmamızı ve değişiklikler yaşamamızı sağlıyor. İlişkilerin tek bir yönde ilerlemediği her insanın bildiği bir gerçektir. Pascal Mercier, Sahnede Ölüm adlı romanında bu çok yönlülükle birlikte, ilişkilerin derinliğini ve bilinmezliğini de konu ediniyor. Bu konu ile ilgili sorgulamalar sırasında ilişkilerin içerikleri de ortaya çıkıyor. Bağlılık, sonsuzluk, tutku, fedakârlık, beraberlik gibi pek çok kavramı barındıran bu kapsamlı konunun içinde en büyük yere sahip olan şüphesiz fedakârlık oluyor. İlişki söz konusu olduğunda anahtar kelime görevi görür fedakârlık. Yoldan geçen insanlara sorduğumuzda tanım olarak verecekleri cümle “Karşılık beklemeden yapılan hareketlerdir.” olsa da gerçeğin bu olup olmadığı konusunda şüpheye düşenler de olacaktır. Ben bu şüpheye düşenlerdenim, hatta tam tersine inananlardanım diyebilirim. Benim için sözlükte fedakârlığın karşısına gerçeklik dışı yazılabilir. Karşı tarafı koşulsuz şartsız memnun etmek insanoğlu için kabul edilebilir bir durum değildir. Biraz yüzleşme ve birazcık da cesaretle beraber fedakârlığın en büyük beklenti olduğunu itiraf edebiliriz kendimize. Hayatımızdaki örnekler üzerinden ilerlersek fedakârlığın asıl ifade etmek istediği anlamı, benim gözümdeki karşılığını, “beklenti” oluşunu daha rahat görebiliriz. En basitinden, annemizle beraber olduğumuz zamanlarda, ondan ihtiyaçlarımızı karşılamasını beklerken, o da bizden sevgi ve ilgi bekler veya bir arkadaşımıza hediye aldığımızda, doğum günümüz geldiğinde karşılığını bekleriz. Bir başka açıdan da sevgilimiz için vazgeçtiğimiz şeylerin onun tarafından fark edilmesini isterken karşılığında gelecek şeylerin hayalini kurarız. Birbirinden tümüyle ayrı olan örneklerden de gördüğümüz gibi, fedakârlığın sözlük anlamı gerçek hayatta dikiş tutturamamıştır. İnsanoğlu doğuşundan itibaren her hareketinin karşılığını alarak yaşamıştır. Avcılık yapan kişi, toplayıcılık yapan kişiyle işbirliği yapmış, yakaladığı hayvandan feragat edip, bitkisini almıştır. Toprak fetheden kral, vergi almak karşılığında yani bir başka deyişle çıkarlarını göz önüne alarak, toprağını farklı insanlara satmıştır. Yemek yapımı sırasında malzemeleri karıştırırken, sonucunda ortaya çıkacak şeyin hayalini kurarız. Giysimiz için kumaş alırken, aynadaki son görüntümüzü kafamızda belirleştirmeye çalışırız. Fedakârlığın karşılıksız davranışlar bütünlüğü olmadığını gözler önüne seren bu örnekler farklı birkaç soruyu akıllarda oluşturuyor. “Bu kadar fazla beklenti odaklı yaşamak yanlış mı?” veya “Fedakârlığın karşılıksız anlamına gelmesindense; beklenti anlamına gelmesi kötü bir şey mi?” Farklı cevaplara ve yorumlara fazlasıyla açık olan bu sorunun benim aklımdaki yanıtı ortada, hayır. İyilik yap iyilik bul, kötülük yap kötülük bul sözünden de anlayabileceğimiz gibi şu hayatta başımıza ne geliyorsa hepsini istiyoruz ve hak ediyoruz aslında. Kısaca başımıza gelen şeyleri biz yaratıyoruz. Birine karşı sergilediğimiz tavırların altında aslında bize karşı davranmasını istediğimiz şekli saklıyoruz. Eğer sarılıyorsak onu sevdiğimiz kadar sevilmeyi beklediğimizden; eğer birinin esprilerine gülüyorsak, biz espri yaptığımızda karşı tarafın da bizim eğlendiğimiz kadar eğlenmesini istediğimizden ötürü oluyor. Sürekli bir şeyler vererek eksiye düşmektense, vererek ve alarak, karşılıklı çıkar güderek, hayattaki beklentilerimizi karşılıyoruz. İlişkilerin iki kişilik olduğunu düşünecek olursak, eşit düzeyde götürüldüğü sürece bu durum hiçbir sıkıntı yaratmıyor. Bir taraf sürekli istemedikçe veya bir taraf sürekli vermedikçe; terazi dengesini korudukça ortaya mutlak bir mutluluk çıkıyor. “Ben” ve “biz” kavramlarını iç içe sokan; kimi zaman ben, kimi zaman sen için yaşanılan ilişki, fedakârlık ve beklenti durumu, insanları birbirine sıkı sıkıya bağlayan kavramlar bütünü oluyor aslında. Bütün duyguları beraber yaşıyor ve hayat zorluklarıyla beraber yüzleşiyor insanlar. Her ilişkideki “iki” sayısı “bir” oluyor bu yolun sonunda… Kaynakça: Mercier, Pascal. Sahnede Ölüm. Çeviren İlknur Özdemir. İstanbul: Kırmızı Kedi Yayınları, 2013. Baskı Umutcan Altun Varoluş Mücadelesi Bazen kendimi derin düşüncelerden alıkoyamıyorum. Bu size de oluyor mu? Eminim, herkesin güneş doğana kadar oturup kara kara düşündüğü zor geceler olmuştur. Ama benimkisi birazcık bıkkınlık, yalnız hissetme durumu ve ne yapacağını kestirememek. Hayatta nerede olduğuma dair bir fikrim pek yok. Hayatı pekçok insana göre iyi yaşıyorum, gülüyorum, derslerimi ihmal etmemeye bakıyor, arkadaşlarımla iyi geçinip gezmelere çıkıyor ve hatta onları kendi evimde misafir ediyorum. Günler birbirini aynen bu şekilde bir kısır döngü misali kovalıyor. Dışardan bakılınca çokta yakışıklı olmayan ama çirkin de olmayan biri olarak tasvir ediliyorum akranlarım tarafından. Peki sizce, insanlar sizi ne derece ve ne kadar tanıyorlar, veya siz kendinizi gerçekten olduğunuz gibi mi yoksa, az miktardaki suyun içinde çırpınan bir balık gibi olduğunuzdan farklı mı göstermeye çalışıyorsunuz bu hayatta? Sizce insanlarımız çok mu mutlu veya sosyal medya aracılığı ile gündelik yaşantımızı paylaştığımız bir dönemde, mükemmel olmaya çalışmak suç mu? Bilmiyorum... Edward Hopper’in Summer Interior (Hopper) adlı eserinde de görüldüğü gibi kendimi toplumun benden beklediği kalıplar içine koyup ona göre davranıyor ve bazen akşam eve döndüğümde kendimi bir buhranın içinde bulabiliyorum. Kendinizi gerçekten tanıyor musunuz? Hiç prensiplerinizin dışına çıktığınız oldu mu? Benim oldu, “Asla asla dememelisin” demişler. Benim de çoğu insan gibi hayattaki amacım hayallerimi gerçekleştirmek ve bunu başarmak için harekete geçiyorum veya çabalıyorum desem daha doğru olur, değil mi? Hayat akışında devam ederken, herkes gibi yargılanıyor ve ben de insanları yargılıyorum; yanlış olduğunu bile bile... Neticesinde hepimiz insanız diyerek kendimi haklı çıkarmaya çalışıyorum ama aynı zamanda bazı insanların yaptığı gibi bir başkası tarafından herhangi bir konuda yargılandığımı duyunca ortalığı ateşe vermek yerine, duymamazlıktan geliyorum. Çünkü, bunun en iyi yol olduğunu düşünürüm. Çünkü bu devir konuşma devri, ağzı olan herkes ne yazık ki boşta olsa, doluda olsa konuşur. Yargılanma sebebim bazen insanların benden beklemediği bir olayı yapmam veya sözü söylemem olabiliyor. Ama hiç düşünmüyorlar ki; ne kadar insanlara karşı iyi de olsam ben bir makine değil, aynı anda duygularımla ve mantığımla hareket eden bir insanım. Sıkıntı kaplıyor tüm vücudumu. Daralıyor ruhum bu kendini mükemmel gösterme yarışında. Çevremde insanların hangi şehirden geldiğine, giyiniş tarzlarına, yaşam biçimlerine, sanki Türkiye değil, İsviçre’deyiz. Sanki, on kilometre ötede on dört, on beş yaşında çocuk işçiler çalışmıyormuş, ülkede cinayet, tecavüz, hırsızlık suçları oldukça aza indirilmiş gibi bir hava var. İşte bundan dolayı bıkkın, yorgun, tükenmiş ve kendi kimliğimi arıyorum. Umutcan Altun İnsanlar neden kendilerini olduklarından farklı göstermeye çalışır? Bence bu durum tamamen toplumumuzun ahlaki temellerinin pek sağlam olmayışından kaynaklı. Çoğu insan kendi içinde birileriyle çatışıyor ama kimse bunu dışarıya yansıtmıyor. İşte beni en çok üzen ve üzerinde durmadan düşündüren konu bu. Ama bu demek değil ki, çevremde kendisi olarak kalabilmiş insanlar yok. Onlarla karşı karşıya gelince içten içe: “İşte bu!” diyorum. Bu sahte dünyada kendisi olarak kalmayı başarabilmiş bir insan evladı. İşte bu, gerçeğin ta kendisi. Hepimizin kaçtığı, örtbas etmeye çalıştığı gerçeklik ile karşı karşıyayım. Mutluyum... İnandınız mı? Bende az önce yukarıda beğenmediğim insanlar gibi ilk önce kendisi olabildiği için mutlu oldum ve daha sonra çevremdekiler gibi onu: “Neden bizim gibi değilsin?” diyerek yargılamaya başladım. Utanıyorum, ufalıyorum, kaybolmak istiyorum, kendime bunları itiraf ederken. Bi nebze de olsa içime su serpmek için hemen aynı bahaneye başvuruyorum: “Ben de insanım, hatalarım olabilir.” References Hopper, Edward. Summer Interior. Whitney Museum of American Art. New Realism. New York, 1909. Picture. Gizem Gülsoy Doğarken Bile Eşit Değiliz “‘Kaç lira?’ diye soruyorlar. ‘Bir lira,’ diyorum. ‘Al sana beş lira,’ diyorlar. Ama çocuksuz çıktığında bir lirasını veriyor.” Aslıcan Kalfa Topateş’in Türkiye’deki dilencileri ve dilenci sorununu ele aldığı Türkiye’de Yoksulluk ve Dilenme Kültürü adlı eserine ait olan bu sözler, tek başına bile ülkemizde bu sorunun ne kadar üzücü olduğunu göstermeye yetiyor. Eser bana dünyanın, en azından ülkemizin benim sandığım kadar masum ve iyiliklerle dolu olmadığını gösteriyor. Dahası yazar Topateş, daha önce pek kafa yormadığım belki de sahip olduğum yaşam standartlarım yüzünden kafa yormaya gerek duymadığım dilencilik konusu hakkında beni düşünmeye itiyor ve kendimi sorgulamaya başlıyorum. Her gün yürüdüğünüz sokaklara bir bakın. Son zamanlarda her caddede, sokak kenarın dilencilerle karşılaşmak bizim için şaşırtıcı olmamaya başladı. Özellikle son zamanlarda politik nedenlerden, iç savaşlardan dolayı gelen mültecilerle birlikte dilencilerin sayısı gittikçe artı ve artmaya devam ediyor. Hatta bu sayı o kadar arttı ki sokak üzerinde yatan küçük çocukları, bebekleri, insanları görmek bizim için o kadar normal bir hale geldi ki onları görmemeyi seçtik. Şimdi yerde yatan o çocuklara, bebeklere bir kez daha her zamankinden daha dikkatli bakın ve benim de bu eseri okuduktan sonra kendime sorduğum gibi şu soruyu sorun: “Hayatta bizi bu çocuklardan ayıran şey nedir?” İşte bana bu soruyu sorduran Aslıcan K. Topateş bu noktada kendimi sorgulamaya itti. Gerçekten neydi bizi bu soğukta üşümekten donmak üzereyken dilenen insanlardan ayıran? Ne kadar düşünsem de elle tutulan bir sebep bulamayacağımı fark ettim. O anda gerçek yüzüme vurdu. Bizi onlardan ayıran zekâ, güç hiçbiri değildi. Bize seçim şansı verilmemişti ki! Verilse sanki onlar bu durumda olmayı mı seçerlerdi! Şanstı bizi ayıran, şanstı sahip olduğumuz aileleri bize veren, kimileri bu olayı daha yüce, ilahi varlığın varlığına da bağlayabilirler ama işin sonunda şanstı her şey. Bunu anladıktan sonra hüzün ve sevinç arasında gidip gelen karmaşık duygular yaşamaktan kendimi alamadım. Mutluydum, sevinçliydim çünkü hayata gelmeden yazı-tura oynamıştım ve şans benim yüzüme gülmüştü, şuan ki hayatıma sahiptim. Tabi ki bu kumarı kaybedenler de vardı. İşte beni üzende bu nokta da buydu. Kaybetmeye bu kadar yakın olmak ve bugüne kadar bunu fark edememek… Bu yüzden daha önce dilencilere yaptığım iyilikleri hatırlamaya çalıştım. Belki birkaç defa para bırakmıştım önlerine, birkaç kez mendil almıştım. Çok da bir şey yapmamışım diye düşünürken bir kere yeni doğmuş bir bebeğe beremi verdiğimi hatırladım. Bu küçük ama anlamlı anım beni bir anda olsa mutlu etmeye yetti. Kafamı anılara ve kendi iç sorgumun sonuçlarına vermişken, Aslı K. Topateş beni başka gerçeklerle de tanıştırıyor. Her ne kadar şansın dilencilik konusunda etkili olduğunu gösterse de bir dilencilik sorununun olduğunu gözlerimin önüne seriyor. Dilenciliğin sorunu nedir diye soruyorum kendime, daha demin her şey şanstı diyordum kendimi. Eserin sayesinde bu noktada farkı anlıyorum. Evet, şans vardı hayatta bizi olduğumuz kişiler olarak dünyaya getiren. Küçük çocuklara, bebeklere üzülmemin sebebi de buydu zaten. Oysa bir de yetişkinler vardı ortada. Yetişkinlerdi sorunu yaratan. Onlar için ne kadar çabalasam da üzülemiyorum hatta içten içe bir nefret duyuyorum. Neden mi? Görmek o kadar zor olmamalı… Kendilerinin hayatları boyunca dilendikleri, çaresiz durumuna yatmaları yetmezmiş gibi bir de öyle kalmaya devam ediyorlar. Okuyup, düzgün bir iş bulmaya çalışmıyorlar. Bakamayacakları kadar çocuk yetiştirip onlar sayesinde geçimlerini sağlayıp ona rağmen onları çıplak bir şekilde sokağa atıyorlar. İşte Aslı K. Topateş’in de bahsettiği gibi Türkiye’de dilencilik sorunu bu noktada başlıyor. Yetişkin olanlar öncelikli hakları olan eğitimden çocuklarını alıkoyuyorlar ve onların çaresizliklerinden para kazanmaya devam ediyorlar. İşte bu yüzden sorun oluyorlar ve kendileri kadar sorun olacak, yoksulluk içinde yaşayacak bir nesli sokağa bırakıyorlar. Bu döngüye ne kadar kızsam da şu anda elimden bir şey gelmeyeceğini anlıyor, tek yapabileceğim şeyin o çocukların doğru yolu bulmasını ummak olduğunu biliyorum ve hâlâ onlarla aramızda fark yaratan tek şeyin şans olduğunu biliyorum… Eserin sonunda yazar Aslı K. Topateş Türkiye’de yoksulluk ve dilenme sorununu daha da derinlemesine işliyor ve bu sorunlar üzerine çözümler öneriyor. Aslı K. Topateş Türkiye’de Yoksulluk ve Dilenme Kültürü adlı incelemesinde daha önce gözümün önünde duran ancak daha önce hiç sorgulamaya gerek duymadığım konular üzerinde beni aydınlatıyor ve bana yol gösteriyor. Eseri sayesinde yaşadığım karmaşadan bir anda olsa kendimi alıyor ve ne kadar şanlı ve mutlu olduğumu düşünme fırsatı buluyorum. Son olarak da benim kadar o bebeklerin, çocukların ya da onlardan sonra gelecek nesillerinin bir gün bizim kadar şanslı olmasını umuyorum. Demircan 1 Ayberk Demircan 21201664 TURK-102 Sec 14 Ahmet Kaya 21.11.2014 Posta Arabacısı Karanlık ve puslu bir gecede ağır aksak ilerliyordu posta arabası. Etraf oldukça sessiz ve ürkütücüydü. Ağır aksak ilerleyen posta arabasının ahşap tekerlerinin, bir saat kadranındaki akrep misali sanki hep duruyormuşçasına hareketi neticesinde çıkan kulak tırmalayıcı gıcırtı ve yere düştükçe dinlendirici bir etki yaratan yağmur damlaları haricinde gecenin sessizliğini bozan hiçbir şey yoktu. Uzun bir süredir durmaksızın yağan şiddetli yağmur posta arabasının yolunu iyice ilerlenemez bir hale getirdikten sonra yağmur adeta görevini tamamlamış da gidiyormuş gibi bir anda kesildi. Böyle geçirmişti içinden posta arabacısı. Uzun süredir durmaksızın yağan şiddetli yağmur arabacının işini oldukça zorlaştırmıştı. Artık araba nerdeyse ilerleyemiyordu. Aslında arabacı böyle durumlara alışıktı. Uzun süredir bu işte çalışmakta ve hayatını böyle sürdürmekteydi. Çalıştığı bölgede iklim bakımından genelde yağışlı bir bölgeydi ve posta arabasının yolu irili ufaklı çukurlarla doluydu. Ancak nedendir bilinmez bir an için yol bir anda gözünde büyüdü ve bir ümitsizliğe kapıldı. Tıpkı Charles Dickens tarafından İki Şehrin Hikâyesi adlı romanda hayat verilen Doktor Manette karakterinin içinde olduğu derin ve sebebini bilmediği bir ümitsizlik gibi. Arabacı kendini bildi bileli bu işi yapmaktaydı. Artık kendisi bile kaç senedir bu işle meşgul olduğunu tam olarak kestirememekteydi. Şöyle bir hafızasını zorladı, eski, üstü tozlanmış, unutulmaya yüz tutmuş hatıralarla dolu olan bir odaya daldı zihninde. Önce bir göz gezdirdi etrafına, bu eski, tozlanmış kitaplarla dolu odada ne işi olduğunu düşündü bir an, sonra birden hatırladı. Buraya ne zaman bu işlerle uğraşmaya başladığını hatırlamak için gelmişti. Ancak ulaşmak istediği kitabı bir türlü bulamıyordu bu odada. Hep diğer kitaplar diğer hatıralar, daha eski olanlar daha ilgi çekici geliyor, onlara gidiyordu eli. Sanki Demircan 2 hatırlamak istemiyordu o günleri. Kolay değildi on sekiz yıldır bu işi yapmaktaydı. On sekiz yıl hayatından birçok şeyi de alıp götürmüştü. Artık o çekici gelen eski anıları dahi silikleşmiş ve ondan uzaklaşmıştı. Anıların kahramanı o değil de başka birisi gibiydi. Doktor Mannette de on sekiz yıldır bir zindanda yaşamaktaydı. Bu zaman insana dışarıda bir dünyanın olduğunu, insanın bir geçmişe sahip olduğunu ve insanların farklı bir şekilde yaşayabileceğini unutturacak kadar uzun bir zamandı. Arabacının da buna paralel bir hayatı vardı. Hatıralarla dolu o odadan istediği cevabı hiç bulamadı. Daha önceden başka bir şey ile uğraşıyor olabileceğini düşünmek dahi onun için zordu. Posta arabasının tekerinin derin bir çukura girip çıkmasıyla araba şiddetli bir şekilde sarsıldı. Bu sarsıntı arabacıyı zihninde girdiği o odadan çıkarmaya yetti. Oturduğu yerden şöyle bir doğruldu. Nemli havaya rağmen oldukça terlediğini fark etti. Atların dizginlerini eliyle iyice sıktığını ve biraz daha serbest bırakmasa ellerinin yara olacağını hissetti. Anlaşılan zihninde yaptığı bu küçük seyahat onu ürkütmüştü. Hayallerinde bile serbest değilken nasıl başka bir hayatın varlığını düşünebilirdi? Bu soru onun geçen seferkinden daha derin düşüncelere dalmasına neden oldu. Artık bazı şeyleri kabullenmesi gerektiğini düşündü. Bu hayat belki onun tercihi değildi belki istememişti de bu hayatı ama artık böyle yaşamak zorundaydı. Onun için bu iş bir zindandı ve on sekiz yıldır bu zindandaydı artık başka bir hayat düşünemezdi tıpkı Doktor Mannette gibi. Bu düşüncelerle işini yapmaya devam ederken, yavaş yavaş güneş gökyüzünde yükselmeye başlamıştı. Bütün gece ıslanan ve üşüyen bedenine güneşin değmesiyle bir parça ısındığını hissetti ve çok büyük olmayan hareketlerle gerinip silkinerek yorgunluğuyla beraber kafasındaki düşünleri de atmak istercesine dik ve kendinden emin bir şekilde dikkatini yola çevirdi. Önce yağmurdan sonra çıkan gökkuşağını fark etti. Ardından yolun neredeyse bittiğini fark edip bütün düşüncelerinden uzaklaşarak işine yoğunlaşmaya çalıştı. Deren BAYAR KEŞKE ÇIKSAN CANIM “Dokunsam ağlayacak gibisin Dokunmuyorum bak” Dokunmadılar, dokundurtmadım kendime. Dokunacakları anda kaçtım. Duygularımın kimsenin eline bulaşmasına izin vermedim. Üzüldüm, ağladım, gözyaşlarımı gizledim, kaçtım en yakınlarımdan bile. Sinirlendim, boğazıma tıkıldı çığlıklarım, bağırmadım kimsenin suratına bütün gücümle. Sevdim, sarılmadım tüm gücümle, gizlice içime çektim sevdiklerimin kokusunu. Kocaman duvarlarım oldu hep hayatımda, arkasında duygularımı gizlediğim, arkasında kendimi gizlediğim. Ben inşa ettim o duvarları. Nedendi peki, defalarca sordum kendime. Neden boğdum kendimi, neden bu kadar kaçtım duygularımı dışa vurmaktan, neden Çin Seddi ördüm duygularımın önüne? Ben bir toplumun parçasıyım, varoluşum toplumun beni içine koyduğum kalıpların içinde başladı. Ben bir kadınım ve kadın; hep duygusallığın, narinliğin ve zarafetin simgesi olarak atfedildi toplumda. Yüzyıllardır böyle bu. İlk çağlardaki toplayıcı avcı yaşamda, kadın fiziksel olarak zayıftı, avlanmazdı. Avdan gelecek erkeği beklerdi, toplayıcılık yapardı. Yıllarca devam etti bu durum, kadının “fiziksel” zayıflığı, salt zayıflığa evrilmeye başladı sonrasında. Bu fiziksel algı psikolojisine yansıdı kadının. Kadın zayıftı, zor işler yapamazdı. Hassas oldu erkeklerin gözünde, her şeyden çok çabuk etkilenen, kolayca ağlayan oldu. Kadın bir odaya hapsedildi toplum tarafından; duvarlarında sen duygusalsın, hassassın, büyütüyorsun her şeyi, abartıyorsun, bu kadar üzüleceğin bir şey yok yazan. Kadına duygusalsın denildi, duygusallık zayıflıktır algısı empoze edildi yüzyıllarca ve kadının kendini algılayışı da evrildi bu yönde. Kadın zayıf olduğunu kabullendi, kadın duyguların zayıflık olduğunu kabul etti. Erkekler kadını zayıf olarak gördü her anlamda, kadınlar ise onları hapseden erkek algılarının içinde hapsoldu. Benliklerini unuttular kadınlar, hissetmenin bir yaşam belirtisi olduğunu ve bunu bir zayıflık göstergesi olmadığını unuttular. Yıllar geçti kadınlar güçlendiklerini sandılar, erkek algısına göre güçlü nitelendirdiler kendilerini. Güçlenmek için duygularını bastırdılar, gözleri dolunca gözlerini kaçırdılar. Kıskanınca umurlarında değilmiş gibi gülüp geçebilmeyi öğrendiler. Sevince sırf karşılarındaki onları zayıf görmesin, zaaflarından faydalanmasın diye sevmiyormuş gibi davrandılar. Odaya hapsolmuş kadın, bir tiyatro sahnesinde buldu bu sefer kendini. Asla kendi olamadığı, sürekli rol yapmak zorunda olduğu bir tiyatro sahnesinde. Bitmek bilmeyen bir oyunun içindeydi kadın, toplumda güçlü algılanabilmek için dinlenmeden oynadığı bir oyunun başrolü oldu. Kadın biliyordu ki bir kez daha zayıf algılanırsa, bir kez daha açarsa kendini zarar görecekti. “Zayıflığından” vuracaklardı kadını. Ben de bu kadınlardan biriyim, ne eksik ne de fazla. Ben de oynuyorum bu oyunu. Gücün duygusuzluk olduğunu empoze eden bir toplumda büyüdüm ben, asla zayıflığımı kimseye göstermemeliyim dedim kendime hep. Ağlarsam zayıf olurdum mesela, üzüntümü belli etmiş olurdum insanlara. Bana dokunabileceklerini fark etmiş olurlardı, bu kozu veremezdim onlara. Çin Seddi ördüm duygularımın önüne, herkesi uzak tuttum duygularımdan. Korktum zayıf olarak nitelendirmekten. Duygularımın olduğunun fark edilmesinden ve insanların beni “zayıf” sanmalarından korktum. Zayıflık neydi peki, kim zayıftı? Duygusal olan zayıftı tabii ki, içinde yaşadığım toplum bunu söyledi bana. Duygularını ne kadar gösterirsen, o kadar zayıftın insanların gözünde. Senin duygularını, sonrasında verdiğin tepkilere göre senin canını acıtabilirlerdi. Kimse düşünmedi, o duyguları, tepkileri içine gömerken de canının acıyabileceğini. Hatta daha fazla acıyabileceğini tahmin edemedi kimse. Başkasının dokunmasını izin vermedin sana, peki sonra senin kendine dokunman acıtmadı mı canını? Ağlarken çıkarmaktan korktuğun her ses saplanmadı mı gırtlağına? Benim saplandı. Duygusuz olduğuma kendimi ikna etmeye çalışırken kendimi bulamamak çok acıttı canımı. Kayıp hissettim, ne yazık ki bu da bir duyguydu. Bomboş hissettim, bu da bir histi. Boşluk bile bir şey hissettirebilirdi. Kaçamadım duygulardan, onlardan kaçarken aslında sırtıma onları da yüklediğimi fark ettim. Onlardan kaçamıyorsam neden koşuyordum? Nereye koşuyordum? Toplumdan kaçıyordum, algılardan, toplumun kadına yani bana yüklediği sıfatlardan kaçıyordum. Nereye kadar kaçacaktım, nereye kadar kaçacağız? Kaçmayacağız artık, kaçmayacağım. Oyunu bitirip perdeyi kapatıp seyirciye selam verme vakti geldi. Dokunun ağlayayım, korkmayayım artık zayıflıktan. Lütfen izin verebileyim bana dokunmanıza! Korkacağım tek şey duygularımı yitirmek olsun, onlara sahip olmak değil. Bonomo’nun dediği doğru gelmesin artık bana, “Tatlı canım, çıkma canım” demeyeyim kendime. Keşke çıksan canım, keşke ben bir şeyler hissetmekten bu kadar korkmasam artık, hissetmeyi zayıflık sanmasam. KAYNAKÇA 1. Bonomo, C. (2018). Parya Koma. İstanbul: İthaki. Gökyüzünü Yırtan Medeniyet Açıklamalı [OB1]: Geri bildiriminize göre düzeltmelerimi yaptım. Dikkatimden kaçan anlatım bozuklukları ve yazım Bir yere yetişmeye çalışırcasına hızlı esen rüzgârları tanıştırdı New York’u bana. Bir zamanlar Avrupalı hataları için özür diliyorum. Onun dışında fotoğraf ve yazıda göçmenleri selamlayan hanımefendi bir selam da bana verdi. Bej rengi granit, kırk bir metre boyunda başkasına ait bir öge olmadığı için kaynak gösterme gereği duymadım. bir köprü ve Frank Sinatra eşliğinde şehrin en kalabalık bölgesi olan adayla sabah erkenden buluştuk. Ziyaretçilerine sunduğu seçeneklerin çeşitliliğini düşünürken kendimi özenle çizilmiş sokakların Açıklamalı [OB2]: Aslında amacım şehrin adını metinde hiç kullanmadan okuyucuya tahmin ettirmekti. Fakat geri hikâyelerini takip ederken buldum. Beton ve çelik karışımı mızraklar gökyüzünü yırtmaya bildiriminize göre bunu da değiştirme gereği duydum. azmediyordu. Hedeflerin yönü hep belliydi bu karınca yuvasında. Yanımdan geçen, birbirine benzemeyen yüzler, farklı kültürlerin ve dillerin temsilcileri bana sürekli dünyanın merkezinde olduğumu hatırlatıyordu. Bir dört yol ağzında durup sol tarafıma ve göz alabildiğince yukarı baktım. Baktığım yerde, neredeyse yirmi yıl önce dünya ticaretinin iki büyük devi tüm azameti ile durmaktaydı. Ama bugün, sanki bu iki binanın iç içe geçmiş hâli olan bir bina dikkat çekiyordu. Ülkesinin kuruluşuna atıfta bulunan 1776 fit yüksekliği ve hemen yanında bulunan anıt havuzu ile bu yapı dayanışma ve kalkınmanın hikâyesini anlatıyordu. Her iki tarafı dünyaca ünlü markalarla kuşatılmış bu yoldan aşağı doğru, yüzümde bir gün önce yağan karın soğuğunu hissederek yürümeye devam ettim. Bu yolun sonunda, adanın güneyinde, sakinlerinin hırsını ve gücünü temsil edercesine bronz bir boğa heykeli hazır durmaktaydı. Bu bölgede gökyüzünü görme şansına ancak bu mızraklara tırmanmaya cesareti olanlar ulaşabiliyordu. Yürümekten yorulan bacaklarımın ve acıkan midemin ısrarıyla yemek yiyip dinlenebileceğim bir mekân arayışına koyuldum. Sokak kenarlarındaki kar tepeciklerinden ve ruhu üşüten rüzgârdan hızla kaçarak Meksika mutfağından seçenekler sunan, orta fiyatlı bir restorana girdim. Bu tip restoranlarda çalışanlar -ülkenin her yerinde olduğu gibi- aynı etnik grubun mensuplarıydı. Sıraya girip siparişimi verdim ve burrito adı verilen bir çeşit etli dürümü aldım. Bu ülkeye ilk ayak bastığım zamanki damak tadıma hiç uymasa da burada alışmıştım komşu ülkenin acısına. Ayakta oturma sırası bekleyenlerin sessiz baskılarıyla hızlıca yemeğimi yiyip çantamı omuzlayarak dışarı çıktım. Bacaklarım her ne kadar hala şikayetçi olsa da midem ve dolayısıyla zihnim biraz daha hikâye peşinde koşmaya hazırdı. Hemen hemen her yüz adımda bir bulabileceğiniz, şehrin dört yüz yetmiş iki metro istasyonundan bana en yakın olanına doğru yürüdüm. Dünyanın en eski metrolarından birine sahip olan bu şehrin istasyonları hayli iç karartıcı ve kirliydi. Kısa bir beklemeden sonra kuzey yönüne giden metroya bindim. Aracın içinde yerimi alıp etrafımı incelemeye başladım. İçeride her renkten ve her tipten insan bulmak mümkündü. Teknolojinin son harikalarının ilk durağı olan bu ülkede toplu ulaşım araçlarında yazılı basının tercih edilmesi -sanıyorum ki gelenekten kaynaklanıyor- beni hayli şaşırtmıştı. Metalik duvarları ve kaotik ortamıyla bu dar vagon eski bir bilim kurgu filminden kesit gibiydi. Sosyal rollerdeki çeşitliliğin sınırsız olduğu bu yerde kendi rolümü sorgulayarak ineceğim durağa kadar geldim. Bu büyük kara parçasının var olduğunu Batı’ya, ya da yerlilerine göre Doğu’ya, tanıtan beyefendinin adının verildiği meydana geldim. Bu yuvarlak meydan Central Park’ın güneybatı köşesinde kalmaktaydı. Parkı kıyısından köşesinden ziyaret ederken yavaş yavaş zamanın geçtiğini fark ettim. Daha önce yüzlerce fotoğrafını gördüğüm ve bu koleksiyona bir tane de kendimden fotoğraf ilave etmek istediğim bir diğer meydana doğru rotamı çizdim. İnsan ve araç kalabalığı yılın bu zamanında, yani Noel arifesinde, kilit noktasına ulaşmaktaydı. İşlerinden çıkan insanları ve gün batmadan fotoğraf çekmek için oradan oraya hareket eden turist kafilelerini aşarak hedefime yaklaştım. Üç blok öteden saçtığı ışıklar görünen bu yere yaklaştıkça kalbim daha hızlı atmaya başladı. Dünyanın sıfır noktasına varmak üzere olduğumu hissediyordum. Işığın geldiği yere doğru döndüm. Kostümlü bir sokak sanatçısı beni rahatsız edene kadar kendi etrafımda tur atarak çevremdeki göz alıcı ekranları ve yüksek binaları izledim. İnsan medeniyetinin geldiği son nokta herhalde bu sokak olmalıydı. Ekranlardaki reklamlar ve ilanlar yine bu şehrin insanları gibi yılın yaklaşan o zamanını ve nerede olduğumu yüzüme çarptı. Buradaki anılarımı ölümsüzleştirerek bir sonraki durağım ve hayalimin merkezi olan binaya doğru doğuya yürümeye başladım. Ayaz dayanılmaz bir hal almaya başlasa da son hedefime doğru adımlarımı hızlandırarak devam ettim. Enerjimin son kaynaklarını harcayarak hedefime ulaştım. Şehri çevreleyen nehre bakan bu bina hayallerime ve dünya milletlerinin temsilcilerine ev sahipliği yapmaktaydı. Uzaktan binaya girip çıkan diplomatları izleyerek -biraz kıskançlık ve çokça istekle- bu şehre bir daha geleceğimin ve bu binaya gireceğimin sözünü verdim kendime. Odama asmak üzere buranın da bir fotoğrafını çektim ve bu büyüleyici adaya veda ederek evin yolunu tuttum. Onurcan Büyükkalkan YAZIN VE HİSLERİN FİLMİ Derinsu Danışman Her insanın filmlere duygusal açıdan yaklaşımı farklıdır. Benim en sevdiğim filmler, izlediğimde yaz gelmiş gibi hissettirenler. Hayatta herkes bir kez olsun bu hisse kapılıyor mu bilmiyorum fakat “yaz gelmiş gibi” hissettirmek bana göre bir filmin, anlık bir görüntünün, birkaç saniyelik bir sesin, pastel ya da canlı bir rengin, bir yaz meyvesini düşünmenin beni yaşadığım o gerçek andan uzaklaştırıp sadece yaz mevsiminin yaşandığı bir ütopyaya ulaştırması. Benim bu hissi veren anlardan hayranlıkla bahsetmemi hâlihazırda bir yaz âşığı olmama atfedenler olacaktır. Onlar söylemeden ben söyleyeyim, eğer yazın hayat tarafından verilmiş bir hediye olduğuna inanmıyorsanız bu filmin fazla abartılmış, bu yazının da reklam niyetine yazılmış olduğunu düşünmeniz ihtimaller dâhilinde. Oysa ben, yalnızca mevsimin kendisine vurgu yapmıyorum, yazı büyülü yapan birçok faktör olduğunu ve bunların birlikteliğinin yazı güzelleştirdiğini düşünüyorum. İşte bunu iyice anlamama tam da bir film sebep oldu. Üstelik filmleri birden fazla izlemenin o filme dair hisleri yok edecek bir eylem olduğunu düşünen biri olmama rağmen defalarca izlediğim ve her izleyişimde yazın ilk günüymüş gibi hissettiren bir film: “Call Me By Your Name” Bence bir film ile aramızdaki bağın kuvveti ve o film ile paylaştığımız ortak noktaların sayısı doğru orantılı. Bir filmi tekrar izlemeye dair itici gücü de bu noktalardan aldığımızı düşünüyorum. İşte bu sebeple, soğuk ve kapalı bir kış gününde Call Me By Your Name’i tekrar izlerken bile kendimi yaz ekseninde ilerleyen o hikâyenin içerisinde hissettim. Yaz mevsimi ve hikâyenin tamamındaki gerçeklik bence mükemmel bir kombinasyon ve bu beni filme yakınen bağlıyor. Görünürde filmin hikâyesi ile benim hayatım arasında ortak noktalar olmayabilir. Ne ben filmin ana karakterleriyle aynı cinsiyettenim, ne de eşcinselim. Üstelik filmde İtalyanca, Fransızca, Almanca gibi alt yazı olmadan anlayamadığım diller konuşuluyor. Peki ya bu kadar yabancılık içinden sıyrılıp nasıl kendimi bu filme böylesine yakın hissedebiliyorum? Çünkü bahsettiğim ortak noktalar benim hayatımdan değil, benim hayatı izleyişimden, onu nasıl bulmak istediğimden geliyor. İlk kez eşcinsel aşkın işlendiği bir filmde hor görülmeye yer verilmediğini görüyorum. Bana sorarsanız bu çok önemli ve de heyecan verici bir detay çünkü sevginin salt sevgi olarak işlenmesi çok hoşuma gitti. Üstelik 2019 senesinde homofobiyle boğuşan dünyamız ile 1980’lerde ailesi tarafından desteklenen eşcinsel bir gencin kontrastı beni güzel bir ütopyaya götürdü. Bu sebeplerden dolayı, bahsettiğim detay küçük olmasına rağmen bence filmin atmosferine pozitiflik aşılayan bir etkiye sahip. Dahası, bu filmin eşcinsel izleyicilere umut kaynağı olacağını düşünüyorum ve filmin insanların hayatında fark yaratabileceği fikri de beni ayrıca mutlu ediyor. Bana sorarsanız mutluluk veren her detayın içinde biraz da yaz vardır. Bundan dolayı da, Dünya’nın Güneş’i takip etmesinin romantik sebepleri, bilimsel sebeplerini ağır basar. Evren boşluğunda süzülen her bir bilinç taneciği aslında yazı takip eder. Ve bence, insanlar olarak yılın 9 ayını geri kalan 3 aylık yaz dönemine ulaşmak için yaşıyoruz. Ben hiç bitmesin isterken aslında yazın diğer mevsimlere kıyasla kısa bir periyot olması kimi zaman sinir bozucu gelebiliyor. Bu film ise birçok hikayeyi, hissi ve karakteri aslında tek bir yaz dönemine sığdırıyor ve içimde “bitmeyen yaz” hissi uyandırıyor. Özellikle kış aylarının esiri gibi hissettiğinizde size yazın çok uzaklarda değil, orada bir yerlerde olduğunu hatırlatan ve ilk sahnesinden itibaren içinize ferah, canlı bir yaz gününün hissini hem görsel hem işitsel hem de duygusal olarak veren bir filmin varlığını bilmek çok güzel. Kısalığından şikâyet ettiğimiz yaz döneminin aslında ne çok ana şahitlik ettiğini üçüncü bir göz olarak dışarıdan izlemek benim için unutamayacağım bir deneyimdi. Yaz, bir mevsimden fazlası. Yılın çoğunu ona ulaşmak için beklediğin; gelişini sevdiğin meyvelerle, güneşin o gün biraz daha parlak olmasıyla belli eden; ansızın bir yaz aşkıyla, bazen bir top dondurmayla gelecek; kimi zaman ise en sevdiğin film boyunca arka planda kendini gösterecek. Kaynakça: Luca Guadagnino. Call Me By Your Name. Frenesey Film, 2017. Film YARGILAMA! Onca yıl çalışma, ün peşinde koşma, saygı açlığında bir arayıcı olma, çaba ve daha birçok şey. Ve hepsi küçük bir kaza ile saniyeler içinde gidiyor ve insanlar hakkınızda konuşmaya başlıyor. Nedir bu, kader mi? Tanrı`nın bir yaptırımı mı? O kadar çalışmanın, uykusuz gecelerin sonucu bu mu olmalı? İnsanların boş laflarına, çıkarımlarına, acıyan bakışlarına boyun mu eğmeli? Hiç sanmıyorum. Hep beraber düşünelim hadi sebeplerin ne olabileceğini. Her ne kadar insanlar bunun kaderin bir cilvesi olduğunu düşünse de, asıl sebep bence çok daha farklı ve bir bakıma da çok önemli. Ne mi olabilir? Bir doktor olduğumuzu varsayalım. En iyilerinden biri. Hayatımız boyunca çalışıp kendimizi geliştirme, en iyiye ulaşma yolunda pratik yapmışız ve hiç beklenmedik bir günde trafik kazası geçirince ellerimiz işlevini yitirmiş. Ardından insanlar konuşmaya başlar. Kazazedenin artık işe yaramayacağını iddia ederler. Gayet olağan bir olay. Aslında her gün bu tarz olaylar başkalarının başına geliyor, illa ki bir doktorun başına gelmesi gerekmiyor tabii ki. Her gün insanlar kendileri için önemli olan varlıkları kaybediyorlar ve başkalarının yargılamalarıyla karşı karşıya kalıyorlar. Aileleri, sevdikleri, hatta manevi değerleri olan hatıraları uçup gidiyor hayatlarından. Komik geliyor biliyorum ama çok sevdiği bir arkadaşından hediye gelen bir kalemi kaybedince günlerce ağlayıp kalemi arayan bir arkadaşım var. Dürüst olmak gerekirse onu yargılamıştım. Bir kalemin bu kadar önemli olabileceğini düşünememiştim. Daha sonradan öğrendim ki arkadaşını kısa süre önce bir trafik kazasında kaybetmiş. O gün anladım ki, küçük gibi gözüken bu tarz şeyler başkaları için çok önemli olabiliyor. Bunları her zaman göz önünde bulundurmak lazım tabii birini yargılamadan önce. Neden birilerini yargılarız? Nedir amacımız? Amacımız kendimizden farklı olan birini kendimize benzetmeye çalışmaktır. En azından benim fikrime göre budur insanların birini yargılamadaki amacı. Başkaları tarafından çok yargılandığımı söyleyebilirim. Neden olduğunu anlamadığım bir şekilde davranışlarım, konuşma şeklim ve olaylara bakış açım başkalarınınkinden çok daha farklı imiş. Bunu da bana yakın bir arkadaşım çok kibar bir dille izah etti. Komik olan şu ki, bunu öğrenene kadar kafamda devamlı yeni şeyler kuruyordum neden bana garip bir şekilde davranıldığı ile ilgili? Sanırım yengeç burcu olmamdan kaynaklanıyor bu problemim. İnsanların neden böyle davrandığını onlara sormandan önce kendi kendime fikirler üretiyorum. Bu davranışımdan kurtulmak için çok uğraştım ve çabalarım sonucunda kurtulduğumu mutlulukla siz okurlarımla paylaşabilirim. O günden beri kimseyi yargılamıyorum ve çok mutluyum. Ne gerek var ki başkalarının sorunlarını, kusurlarını kendimize dert etmeye. Hem bizim yaşam enerjimizi götürüyor hem de çevremizin. Başkalarını hiç sıkılmadan yargılayıp, onların heveslerini kırmak üzere eleştirenler genelde yapacak hiçbir şeyi olmayan, hayattan sıkılmış, zavallı insanlar. Bu eski alışkanlığımın bana onlardan geldiğini düşünüyorum. Onları hayatımdan uzaklaştırmamla birlikte hayatım güzelleşti, aydınlandı. Her gün çok daha rahat uyuyor, çok daha rahat, sevinçle uyanıyorum. Size de aynısını tavsiye ediyorum. Eğer çevrenizde varsa böyle insanlar, devamlı başkalarını yargılayan ve onların kusurlarını yüzüne vurup bundan zevk alan, onlardan uzaklaştırın kendinizi. Arkanızı dönün ve koşmaya başlayın. Çok daha mutlu hissedeceksiniz. 1 Biz insanlar sadece ve sadece kendimizden mesulüz. Neale Donald Walsch2’ın dediği gibi “Başka bir ruhun yolculuğunu yargılamak sana düşmez.” Bir insanın kendini yargılaması başkalarını yargılamaktan daha zordur. Kendini yargılamayı başarabilen insan bilgelik mertebesine her geçen gün daha da yaklaşır ve bizim de 1 Google Resimler 2 Pinterest.com amacımız bu olmalı. Her zaman başkalarından önce kendimizi yargılamalıyız. Başkaları tarafından ne kadar yargılansak, ne kadar eleştirilsek de hiçbir zaman onlarda kusur aramamalıyız. Bilakis kusur örtmeliyiz. Başkaları ne düşünürse düşünsün, ne söylerse söylesin gerçek olan bir şey var ki “hiçbiri bizi ilgilendirmez.” Mutlu olmak istiyoruz değil mi? Çok kolay. İnsanları üzmeyip, kalp kırmayacağız. Bir kere onları ve onların kusurlarını koşulsuz sevmeyi başarabildik mi çok daha mutlu hissedeceğiz. Bu yüzden bebekler çok mutlu. Ne olursa olsun onlar koşulsuz severler ve bu dünyadaki en güzel şeydir. Koşulsuz, saf sevgi. 3 Adilhan ADİL 3 Pinterest.com/Neale Donald Walsch Babama Mektup Mektup, uzağı yakın yapandır. Teknolojik gelişmeler bir yana özlemi, sevgiyi, hasreti ve kimi zaman sitemi sanki uzakta olan sevilen yanımızdaymışçasına yaşatandır mektup. Franz Kafka’nın Grete Bloch’a yazdığı mektupları okurken ilkokul sıralarında mektup yazmayı öğrendiğim o ilk güne gidiverdim. Okuldan çıkıp koşarak eve gittiğimde ilk düşündüğüm şey kime mektup yazabileceğimdi. Yazıp yazmamak arasında gidip gelirken babamın hayatımdaki yeriyle ilgili zihnimde ufak bir gezintiye çıkmıştım. Çocukluğumda, baba eksikliğini hissettiğim ilk zamanlarda, filmlerdeki gibi bir baba hayal etmeye başlamıştım kendime. Hep yanımda olan, derdimi dinleyen, kendi derdini anlatan biri olsun istedim hayatımda ama hayal ettiklerimle yaşamda karşıma çıkanların her zaman paralel gitmediğini ufak ufak anlamaya başladım daha o yıllarda. Babamın maddi yetersizliklerimiz dolayısıyla yurtdışına gitmeye karar vermesi, bunu idrak etmeme yetecek yaş seviyesine geldiğimde beni yerle bir etmişti. Hayatımdaki çoğu özel ânda yanımda göremediğim babam, kış mevsimine denk gelen izinlerinde eve döndüğünde sanki onu tanımıyormuş gibi davranırdım. Babam onu tanımadığımı zannederdi ama ben onu kandırdığımı düşünür, kendimi kandırırdım aslında. Yakın zamanda tekrar işinin başına dönmesi gerektiğini bildiğim için kalbimi, babamın varlığına alıştırmamaya çalışırdım. Onunla fazla vakit geçirmezdim. Salonda otururken yanına bile gitmez, mutfağa su almaya yönelmişken önünden geçtiğim sırada yüzüne bile bakmazdım. İki üç yılda bir eve dönen babam, benim için evimde bir yabancı gibiydi âdeta. Yanımdayken yüzüne bakmadığım babama mı mektup yazacaktım? Bunu ne ben kaldırabilirdim ne de kalem tutan elim. Sesini duymadan, yüzünü görmeden kağıda dökülen sözcükler; birden anlatamadığım ne kadar çok şey olduğunu açığa çıkarabilirdi. Babamın varlığını hayatımdan silmeye çalışan ben, aslında babasına kırılmış küçük bir kız çocuğuydum. Yanlış yazınca silecek bir tuş olmadan duyguları yazmak… Ne kadar da zor… Babama bu kadar kırgınken kalemimden dökülen bu kelimeler onu kırmaz mıydı, küçükken ona bu kadar sert davranmama gerek var mıydı; soruları bile kalem elimdeyken, hatıralar aklımdayken gözyaşlarımın yanaklarımdan süzülmesine sebep oluyordu. Yine de kağıda bir şeyler karalamaya çalıştım. Yazdım, yazdım. Hiç durmadım. Sanki mektubu ona gönderecekmiş gibi özenle yazdım. Belki de onunla geçirdiğim günleri, onsuz geçen yıllara duyduğum öfkeyle mahvedişimin özrüydü bu mektup. Hislerimi, fikirlerimi, babamın olmasını istediğim kişiyi babama anlattım. Mektubum altı sayfa sürmüştü, içimde ne kadar çok şey biriktirdiğimi kendi gözlerimle gördüm. Nasıl da kimseye hissettirmeden yaşamıştım her şeyi içimde? Nasıl bugüne kadar tek kelime etmeden durabilmiştim? Mektup sayfalarımı katlayıp zarfa koyduğumda aslında yazmanın beni ne kadar rahatlattığını fark ettim. Sanırım sorun hissettiklerim değildi. Asıl sorun hissettiklerimi yıllarca ifade bulmalarına müsaade etmeden içimde taşımam, eteğimdeki taşları dökemememdeydi. Nihayet önümdeki taşlara baktığımda ne kadar da değersiz göründüklerini, ne kadar da gereksiz olduklarını aklımdan geçirdim. Kafka da bu yüzden bazı mektuplarını Grete’ye yollamadı belki de. Sadece anlattı ve rahatladı. Babam sahip olduğu biricik evladı için güzel bir gelecek hazırlamaya çalışan bir babaydı. Yıllar geçtikçe babamın benim geleceğim için çalıştığı gerçeğini görsem de dilimden hiçbir zaman babamın beni bırakıp uzaklara gitmesini onaylayan bir cümle çıkmadı. İstanbul’da annesiyle tek başına, babası olmadan yaşayan bir çocuğun hayatı geceleri rengârenk olan Boğaz Köprüsü kadar ihtişamlı, göz kamaştırıcı olsa da hâlâ babasız bir hayattı. Kalabalıkta yalnızdım ben. Kimse görmedi. Tıpkı Grete gibi… O da görünmezdi. Onun tarafından yazılan mektupları yaktığı için, Franz’ın tek taraflı kayıtlı olan mektuplarından yola çıkarak Grete’nin neler anlattığını, hissiyatını hayal dünyamda tekrar yazdım. “Merhamet insanı daha mutlu etmez, buna inanıyorum, insanı olduğundan daha iyi de yapmaz ama insanın bir bütün olarak görebildiği ve belli kişilere karşı gösterebildiği paylaşım duygusu, bu duyguyu gösterebilen kişiyi benim bildiklerime kıyasla daha mutlu eder, onu öncekinden daha iyi birine dönüştürür” (Kafka, 2019, s. 24). Mektuplar, hem sevgiyi hem öfkeyi hem acıyı taşır; mektuplaştığımız kişiyle aramızda. Karşınızda olmayan, göremediğiniz yakınınızın yüzüne haykırmak istediğiniz ama asla cevap alamayacağınız duygularınızı bir zarfa koymak… Yazarken rahatlamak… Bir kağıt parçasına dünyaya gözlerini yeni açan bir bebeğin doğumunun müjdesi de sığabiliyordu, en çok sevilene karşı hissedilen ancak daha önce hiç söylenmemiş duygular da ve hatta Kafka ile Grete’in ilişkisinde olduğu gibi ihanet de… RABİA DEMİRHAN Kaynakça Kafka, Franz. Grete Bloch’a Mektuplar. Çev., M. Kamil Utku. İstanbul: Altıkırkbeş Yayın: 2019. Deniz Güçsavaş Soluk Duygular, Donuk İnsanlar Aşk, sevgi, ilişkiler… Filmlerin, şarkıların, şiirlerin temel taşı; klişelerin doğuş sebebi… Neredeyse herkesin hayatının merkezine yerleştirdiği ama neden bu kadar önem verdiğini bir türlü açıklayamadığı sarsıntılı macera, aşk. Herkesin bir aşkı, bir sevgilisi, onun için dünyaları vereceği biri olmalı, değil mi? Öyle öğrendik, öyle duyduk. Özendik belki de. Filmlerde izlediğimiz, şiirlerde bulduğumuzun aşkın hayalini kurmayan, peşinden koşmayanlar garipsendi hep. Bir sorunları olmalıydı, kim istemezdi ki delice âşık olmayı? Yalnız kalmak korkunç gelmeye, sevgilisiz yaşamak imkânsız görünmeye başladı kimine. İnsanın kendini ilişki adını alan bu belirsiz, engebeli yola atıvermesi zorunluymuş gibi. Herkesin o büyük aşkı, o özel kişiyi araması gerekiyormuş gibi. Peki, ya gerçekten zorunlu olsaydı? Yalnızca hayranlıkla izlediğimiz filmler bize bu zorunluluk illüzyonunu yarattığı için değil de, yasal olarak, resmi olarak zorunlu olsaydı bir ilişkide bulunmak? Yalnız kalmaktan hayallerimizi süsleyen o büyüleyici aşkı bulamayacağımız için değil, bir yaptırımı, cezası olduğu için korkuyor olsaydık? Kulağa o kadar da romantik komedi senaryosu gibi gelmiyor, değil mi? Sevdiğimiz, hoşlandığımız bir aktiviteden zorunluluk haline geldiği an soğumamız gibi aşktan da soğur muyduk yasalaşsa? Âşık olmak, ilişki kurmak, sevgili olmak zorunlu olsaydı yine hayallerimizdekini mi arardık? Yine efsanevi romantik filmler, romanlar gibi olması umudu taşır mıydık? Yoksa bunu bir iş, bir ödev olarak mı görürdük? Duygular kurallarla, yasalarla kontrol edilmeye çalışılsaydı, anlamını yitirirdi. Düşünebiliyor musunuz mutluluğunuzun, üzüntünüzün devlet kontrolü altında olduğunu? Bana kalırsa aşkı zorunlu kılmak da en az bunun kadar imkânsız. İlişkilerimiz bir zorunluluk haline geldiği an bizim elimizden, kontrolümüzden çıkmış demektir. Bu durumda, bizim elimizde olmayan zorunluluktan seçilmiş bir ilişki aşkla uzaktan yakından bağlantılı olabilir mi? Ne anlamı kalır bütün o şiirlerin, filmlerin, bestelerin? İnsan yasal olarak zorunlu olduğu bir şey için tutku duyabilir mi, kalbini döktüğü eserler çıkarabilir mi bir zorunluluk hakkında? Yasal bir çerçeveye alınsa rengi solmaz mıydı rüyalarımızın, aşklarımızın? Lanthimos, Istakoz (2015) filminde sorularımıza cevap arıyor ve ilişkisi olmayan insanların tutuklandığı distopik bir gelecek fikrini ele alıyor. Yalnız kalmış, bir sevgilisi, eşi olmayan insanlar tutuklanıp 45 günlüğüne bir otele götürülüyor. Kendilerine verilen bu süre zarfında bir ilişki kuramadıkları takdirde de istedikleri bir hayvana dönüştürülüyor. Sonuçlar, insanlığın geldiği durum tahmin edildiği üzere hiç de iç açıcı değil. Film, insanlığın düştüğü bu duygusuzluğu, solmuş anlamını yitirmiş hisleri donuk konuşmalar, ifadesiz karakterler üzerinden işliyor. Öyle karanlık, öyle soğuk ki, şükrediyorsunuz istediğiniz zaman istediğiniz ilişkiyi kurabilme hakkına sahip olduğunuza. Her sistemde, her yasada olduğu gibi ilişkilerin zorunlu olduğu bir sistemde de buna karşı gelecekler; sistemin dışında, kuralların aksine yaşayacak insanlar olacaktır. Peki, aşkın zıddı nedir? İlişkilerin zıddı? Yasalar çerçevesinde, zorunlu bir ilişki yaşayamayacağımız açık, peki ya tersi? Yasalara karşı gelmek için aşkı, karşı ya da aynı cinsle kurulacak bu tür bütün ilişkileri geride bırakabilir miyiz? Herhangi bir ilişki yaşamamızın yasak olduğunu düşünün şimdi de. Daha iyi bir durum değil gibi açıkçası. Bu sefer de ya yaşayamayacağımız için bütün hisler, tutkular, aşklar daha cezbedici gelecek ve bizi bu yasaklar çerçevesinde delirtecek ya da ilişkilerden, duygularımızdan mahrum bırakıldığımız için buz kesileceğiz. Her iki durum da birbirinden zor, düşünmesi oldukça acı. İnsan ilişkileri, duyguları, arzuları, rüyaları kanunlarla zorunluluk altına alınamayacağı gibi yasaklanamaz da. Duygularımızın işleyişi buna el vermiyor. Bütün bu duyguların asıl sahibi bizler bile kontrol altına alamazken bir başkasının, bir sistemin, belli kuralların kontrol altında tutmasını bekleyemeyiz herhalde. Aşkın, sevginin, her türlü hissin anlamını yitirdiği bir distopya fikri tarif edilemez karanlık yaratıyor insanın aklında. Her şeyin üstüne karanlık bir sis çökmüşçesine bunaltıyor insanı. Solmuş duygular, donuk, ifadesiz yüzler, soğuk sesler… Bir distopya için ideal, yaşadığımız bu evren içinse korku dolu ögeler. Yalnızca bu düşüncenin sebep olduğu hisler bile bazı şeylerin bir sisteme sokulamayacağını, belli kurallar bütünü tarafından sınırlandırılamayacağını, kontrol altında tutulamayacağını anlatmaya yetiyor da artıyor. Hele aşk kadar bağımsız bir duyguyu sınırlamak düşünülmemeli bile. Kontrolü kendi elinde bulunduran, bize söz hakkı dahi vermeyen bir duygu, böylesine bir tutku nasıl kurallarla sınırlandırılabilir ki, değil mi? Lanthimos, Yorgos. Istakoz. 2015. Film4. Film. İlk İzlenim Demek Kendini Kandırmak Demek Düşüncelerimiz bir anda beynimizde belirir, genelde o ilk düşüncenin belirlenmesinde mantığımızın etkisizdir. Yaşadıklarımız, içgüdülerimiz, alışık olduğumuz şeyler bir anda bu düşüncelerin parlamasına neden olur. Bu düşüncelerimize de ilk izlenim deriz. Aslında karşındaki insan hakkında hiçbir fikrin olmadan oluşturulan bu düşünceler bir nevi yargısız infaz değil midir? Ama biz sevecen bir kalıba sokup kendi içimizi rahatlatmak için buna ilk izlenim deriz. Bir insan eğer benim kalıplarımın dışındaysa, benim gibi gözükmüyorsa onu kötü bir insan olarak nitelendirme hakkına sahipmişim gibi davranırım. Bunun yanlış olduğunu, ilk izlenimim açığa çıktıktan hemen sonra fark etmiş olsam da o düşüncelerin parlaklığı hemen azalmaz. Kafamda yanan o ışığı tam anlamıyla söndürmem için de zaman gerekir aynı alternatif akım verilen bir lambanın o akım kesildiğinde hemen sönmemesi gibi. Düşüncelerim de yaşam enerjilerini alternatif akım gibi bir akımdan alıyorlar; düşünce tarzımın yanlış olduğunu, hemen yargılamamam gerektiğini düşünerek yaşam enerjilerini kessem de anında sönmüyorlar. “Fil adam” filminde ise yargılayan taraf değil yargılanan tarafı inceliyorduk. Her ne kadar bunu söylerken kendimi kötü hissediyor da olsam da ilk gördüğümde ondan ben de korkmuştum. Dış görünüşü onun saf ve temiz kalbini görmemi engelleyen bir perdeydi. O perde normal insanların sahip olduğu perdeden çok farklıydı. Eğer ben o insanların yerinde olsam ona bu kadar kötü davranır mıydım düşünmeden edemiyorum. Hani dedim ya mantıklı yaklaştığımda öyle davranmayıp onunla arkadaş olacağımı söyleyebiliyorum ama hayatımızın her alanında mantığımız gerçekten yer alıyor mu? İlk izlenim diye sevecenleştirilen ama aslında insanları yargılamak anlamına gelen kavramda mantığımızın hiç yer almadığına inanıyorum. Bu kavramda yer alan tek şey ise karşılaştırma. Bence bu karşılaştırmalar hepimizin içinde bulunduğuna inandığım korkunç bir canavar tarafından yapılıyor. Bu canavar kendini her zaman harika görüp, çevresindekileri de hep kendisiyle karşılaştırıyor. Karşılaştırdığında kendinden farklı birini görüyorsa, aynı filmdeki gibi, onu tehlikeli, kötü gibi terimlerin içine sıkıştırıyor. Sıkıştırıyor diyorum çünkü bu hayatta kimse saf olarak kötü değildir. Yani hayat siyah ve beyazlardan oluşmaz, kimseyi görüp o kesinlikle iyi biri, yani beyaz, diyemezsin ya da kimseye tam anlamıyla kötü biri, yani siyah, diyemezsin. Hepimiz aslında griyiz, sadece tonlamalarımız farklı. Bazılarımız siyaha yakınken bazılarımız beyaza yakın. Mantığımın söylediği bu cümleleri ilk izlenimim söyleyemiyor. Bence ilk izlenimimiz yanlış olanı yapmayı yani siyah ve beyaz olarak ayırmayı seviyor. Ben bundan sonra ilk izlenim demek istemiyorum. Çünkü bu sevimli sözcüğü kullanmak yaptığım yanlışı kabullenmemek anlamına geliyor. Bunun yerine yargısız infaz demeyi daha doğru buluyorum. Fil adamı görünüşüne göre kafamda kurduğum mahkemede suçlu buldum. Onu suçlu bulurken ne ona sordum ne de onu tanımak için kendime zaman tanıdım. Mahkeme sonucunda haklı nedenlerim olmadan ondan korktum, bir nebze iğrendim. Sonra bu hareketime ilk izlenim dediğimde yaptığım yanlışı reddetmiş olmuyor muyum? Yargısız infaz yapmak ne kadar kolaysa ondan geri dönmek de o kadar zor. Bir kere o yargıyı yaptıktan sonra mantığımı da o mahkeme salonuna çağırıp yeni bir karara varalım dediğimde de hâlâ ilk kararın etkilerini taşıyor oluyorum. Her ne kadar ona giden akımı kesip onu sonlandırmak istesem de o benimle bir süre daha yer alıyor. Er ya da geç gidiyor mu? Evet, gidiyor ama sorun gidişinin geç olmasında değil mi zaten? Örneğin, filmin yarısından çoğunda benimle birlikte yer aldı, zamanla sönüyordu ama hâlâ oradaydı. Filmin sonlarında hiç benimle değildi ama hayatta filmdeki kadar tüm gerçekliklere hâkim olabiliyor muyuz? Tüm yaşadıklarına şahit olurken bile bu kadar zaman geçiyorsa gerçekte bu süreyi tahmin edebiliyor musunuz? Belki de gerçek hayatta yargısız infazımın etkisi tam geçmediği için hayatımdan gerçekten iyi insanları çıkardım. Belki de fil adamdaki gibi sevgi dolu bir kalbe sahiplerdi ama ben o perdenin altına erişememiştim. Özlem Yıldız Kaynakça: Fil Adam.Dir.David Lynch.Studio Canal Muazzez Cemre ÖZKAN 21300568 TURK 102-069 ''BİR PARÇA GURUR BİR PARÇA DA ÖNYARGI''Her çizgi filmde ya da filmde mutlaka gördüğümüz o klasik, uykudan önce çocuğuna kitap okuyan ebeveyn görüntüsü hepimizin hafızasındadır. Çocukluğumda ben de bu görüntülerden etkilenip ısrarcı bir şekilde anne ve babamdan uyumadan önce bana masal okumasını isterdim. Her gece dinlediğim onlarca masala rağmen bende en kalıcı etkiyi yaratanı ise; insanlar hakkında, onları gördüğümüz ilk andan itibaren yargıya varmanın bize zarar verip iyi insanları bu yolla daha tanımadan kaybedeceğimiz ana fikrini taşıyanıydı. Masal her varlığın çift olarak yaratıldığı ve mutlaka bir eşinin olduğu bir ülkede geçiyordu. Masala göre ölmek üzere olan kralın oğlundan tek isteği onun evlendiğini görmekti. Prens bu son arzuyu yerine getirebilmek için uzun bir yolculuğa çıkıyordu ve dinlenmek için bir köyde duruyordu. Diğer yarısı tam da o köydeydi fakat prens önyargılarını aşamayan acımasız biri olduğu için kızı gördüğü ilk anda onun yoksul olduğunu anlamıştı ve onu aşağılamıştı. Masalın sonunda prens önyargılarının ve insanları tanımadan yargılamasının kurbanı olmuştu bu yüzden babasının son isteğini bile yerine getirememişti. Jane Austen’ın Aşk ve Gurur romanını okumaya başladığımda çocukluğumdaki karmaşık duygulardan uzak ve gayet sade hayatıma geri döndüm. Kitabın ilk bölümlerinde bu dönüşün hafızamda yer eden masaldan kaynaklandığını düşünsem de bunun aslında yazarın uçsuz bucaksız hayal gücünün karakterlerle arasında kurduğu kopmaz bağın bir sonucu olduğunu anlamam fazla zamanımı almadı. Romanı okudukça yazıldığı dönemin düşünce biçimini ve insanların günlük yaşantılarını daha iyi kavrayıp bu konular hakkında çıkarımlarda bulunabilmem ise beni kitaba bağlayan etkenlerden biri oldu fakat tüm bunlara rağmen okuyucuyu kitaba bağlayan ve asıl övgüyü hakkedenler ise bence romanın kahramanları. Karakterleri tanıdıkça birçoğu için ayrı ayrı romanlar yazılabileceğini anlıyorsunuz çünkü her biri kendi fikir ve davranışlarıyla hayattaki tüm zorlukları deneyimlemiş bir ihtiyar gibi ayakları yere sağlam basan karakterler olarak kaleme alınmışlar. Romanın gerçek adının Gurur ve Önyargı olmasından dolayı başkahramanlardan biri olan Elizabeth Bennet’ın önyargı kavramını sembolize ettiğini söylemek yanlış olmaz. Elizabeth’in, hissettiği yoğun duyguları kilitli bir kasaya konulduktan sonra denizin en derin noktasında sonsuza kadar saklanması gereken bir hazineymiş gibi gizli tutmaya çalışması onun inatçılık özelliğini güzel bir şekilde açıklamış. Jane Austen’in üzerinde en çok çalıştığı karakter olduğunu düşündüğüm Elizabeth, taşrada yetişmesine rağmen yaşadığı dönemin değer yargılarını kolayca eleştirebilen ve bu yargılara karşı çıkabilen cesur biri olarak kurgulanmış. Onunla evlenmek isteyen varlıklı ve statü sahibi bir kişiyi, sevmediği için reddetmesi ise cesurluğunu somutlaştırıp bana daha sağlıklı bir karakter analizi yapabilme imkânı veren en güzel örnek oldu. Kendimi bildim bileli akıl almaz bir düzen ve kural saplantım olmuştur. Kalemlerimi türlerine göre ayırır hatta bununla da yetinmeyip renklerine göre tekrar düzenlerim. Kitap okurken de buna benzer bir gruplama yaparak okuduğum kitaptaki karakterleri favorim ve en etkilendiğim olarak ikiye ayırırım. Aşk ve Gurur adlı romanda etkileyicilik rolünü hak ettiğini düşündüğüm kahraman Fitzwilliam Darcy oldu çünkü Jane Austen gurur kavramını bu karakterle öyle bir bütünleştirmiş ki kitabın sayfaları arasında yazılar yerine Darcy’nin siluetini görmüş gibi oldum. Roman boyunca Darcy’nin Elizabeth hakkında konuştuğu hatta konuşmaktan öte sanki seslendirip bize duyurduğu bölümleri okumak tadı damağınızda kalan bir çikolatayı yemek kadar mutluluk vericiydi. Darcy, Elizabeth ile zıt özelliklere sahip şekilde kurgulanmış olsa da aralarındaki aşkın dünyaca ünlü hale gelmesi bence bu zıtlıkların doğal sonucu olarak ortaya çıkmış. Uzun lafın kısası, gerçek aşkın ne olduğunu ve nasıl yaşandığını yazıldığı dönemin özellikleriyle güzelce birleştirebilmiş bu eser gururun ve önyargının aslında kolayca aşılabilecek duygular olduğunu bize açık ve anlaşılabilir bir şekilde anlatmış. Jane Austen, okuyucularına sıcak bir kahve alıp hayattan kısa süreliğine de olsa uzaklaşmak için vazgeçilmez bir fırsat sunmuş. Aşk ve Gurur dünya klasikleri arasında bu denli saygı duyulan bir eser olmasını tabii ki yazarına ve onun edebi zekâsına borçlu. Anıl Furkan Postacı Küçük Değişiklikler İnsanlara yaşadıkları hayattan ne beklediklerini sorsak, birçok insan mutlu ve huzurlu bir yaşam ister. Sessiz, sakin ve stressiz bir yaşam birçok insanın tek amacıdır. Fakat bazen öyle bir an gelir ki, sıradan ve tekdüze yaşam insanı zorlamaya başlar. Hayatında yeni insanlar ve yeni heyecanlar isteyebilir. Paulo Coelho Aldatmak adlı kitabında tam olarak sıradan ama mutlu bir hayat yaşayan bir kadının, yeni heyecanlar aramak istemesi sonucu kocasını aldatmasına parmak basıyor. Kocasını aldatmış olsa bile, genç kadının amacı kendisine göre sıradan ve monoton yaşamından uzaklaşıp tutkularını ve yaşam enerjisini yeniden kazanabilmektir. Bir kadının veya bir erkeğin evli olduğu kişiyi aldatması etik bir şey olmayabilir. Kendimizi aldatılan bir kişinin yerine koysak, neler hissedebileceğimizi tahmin bile edemeyebiliriz. Fakat bu kitapta aldatma olgusundan daha çok benim ilgimi çeken konu, tekdüze yaşamın insana bıkkınlık verme konusu oldu. Bu sıralar kiminle konuşsam bana, hayatın çok sıkıcı olduğunu ve bu yaşamdan sıkıldıklarını söylüyorlar. İnsanlar neden bu duruma geldi bir fikrim yok. Birçok sebebi olabilir bu durumun. Fakat bazı anlar ben de düşünüyorum. Hayatımı, geçmişimi ve geleceğimi düşünerek günler geçiriyorum. Aklıma bazen “Bırak her şeyi ve bir kıyı kasabasına gidip tek başına yaşa” düşüncesi geliyor. Bunu yapmak kolay değil. Düşüncesi her ne kadar güzel olsa da, insanın aklında hâla bir şüphe kalıyor. Bu şüphe de ya o yaşamdan da zevk alamazsam şüphesidir. Eğer zevk alamazsam o zaman ne olacak? O zaman nereye çekip gideceğim veya ilk yaşantıma geri dönebilecek miyim? Bence bu yaşamı bırakıp yeni bir yaşama başlamak çözüm değil. Eğer bu yaşamdan sıkıldıysak ve artık zevk alamıyorsak hayatımızda bazı değişiklikler yapmalıyız. Peki, hayatımızda ufak değişiklikler yapmak tutkularımızın peşinden koşabilmek için yeterli olabilir mi? Denemekten ne kaybederiz? Örnek olarak, sabah uyanma saatimizi birkaç saat erkene çeksek hayat çok farklı gelebilir. Özellikle benim gibi uyku düzeniniz yoksa her gün saat on ikide kalkmak yerine, yarından itibaren saat sekizde kalkmayı deneyin. Kalktıktan sonra o günü en verimli şekilde kullanmaya çalışın. Uyuduğunuz saatler yerine o saatlerde spora gidin veya arkadaşlarınızla oturup güzel bir kahvaltı yapın. Bu tek değişiklik bile size iyi gelebilir. Yaşam enerjiniz tekrardan artabilir. Hayatınızda bunun gibi birçok değişiklik yapabilirsiniz. Fakat asıl problem burada başlıyor. Hayatınızda bazı değişiklikler yapıp, hâla hayattan zevk almadığınızı hissettiğiniz an o güne kadar yaptığınız her şey çöpe gidiyor. En azından bende öyle oldu. Ancak unuttuğumuz kesinlikle bir şey olmalı. Değiştirmemiz veya hayatımıza eklememiz gereken bir şey olmalı. Umutsuzluk ve geri adım atma bizi hiçbir zaman ileri götürmez ve bize destek olmaz. Sonuna kadar bu yaşama tutunmalıyız. Hayatımızı bir şekilde yoluna sokmamız lazım. Bu hayattan nasıl zevk alabileceğimizi öğrenmemiz lazım. Çünkü eğer öğrenemezsek, gerçekten bu yaşamı sürdürmek çok zor. Bence ilk önceliğimiz, hayatı sorgulamayı bırakıp, yapmaktan zevk aldığımız şeylere odaklanmalıyız. İkinci olarak ise hayatımıza yeni uğraşlar ve yeni insanlar eklemeliyiz. Gelişimimizi her daim sürdürmeliyiz. Çünkü insan her zaman kendinde bir gelişme görmek ister. Bunun içinde yeni hobiler edinmeli ve en önemlisi kendimize bakmalıyız. Kendi hayatımızdan daha önemli hiçbir şey yok bu hayatta. Eğer benim gibi genç yaştaki insanlar bile hayattan zevk alamıyorsa, hayatın zorlaştığı, sorumluluklarımızın arttığı ilerleyen yaşlarda ne yapacağız. O yüzden bir an önce iyi veya kötü bir takım değişikler yapmalı ve bir kez de bu şekilde yaşamayı denemeliyiz.  1 POLAT Defne POLAT Entellektüellik ve İçe Dönüş Dünyamızda “çeşitlik” kavramı çok büyük bir yere sahiptir. Çeşit çeşit insanlar, toplumlar, düşünceler, davranışlar, şehirler ve yaşayışlar vardır. Toplum çok karma bir iç yapıya sahip aslında. Yanımızda oturan bir insanın sayamayacağımız kadar mutluluğu ya da üzüntüsü var. Nuri Bilge Ceylan’ın yönetmiş olduğu Kış Uykusu, bana bu çeşitliliğin aslında ne kadar keskin olduğunu gösterdi. Şu anda birçok insan evinde huzurlu, güvende ve sımsıcak yaşarken bazı insanlar ise sefalet içinde bir hayata mahkum olmuş durumda. Ben, filmden önce Anadolu topraklarında bu kadar keskin bir farklılığın olduğunu çok net bir biçimde bilmiyordum. Kapadokya, farklılaşmanın bir merkezi gibi aslında. Filmin ana karakteri Aydın bir nevi elimden tuttu ve gösterdi bana Kapadokya halkını. Toplumda aslında, hala daha, sınıf farkı var. Entelektüel insanlar ve cahil kesim, zengin ile fakir… Kapadokya hepsinin bir beşiği… Bu farklılık bana doğduğum yer olan Bursa’yı hatırlattı. Bursa da tıpkı Kapadokya gibi farklılıkların çok keskin olduğu bir
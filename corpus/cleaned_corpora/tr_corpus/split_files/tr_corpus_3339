bir nebze gidereyim. Elinizdeki ıslaklık kaygının ta kendisi. Merakınız hâlâ bu kadar fazlayken sizce de zamanı gelmedi mi kaygının dünyasına bir yolculuğa çıkmanın, bambaşka kapılardan geçmenin? Nedir kaygı? İstisnasız her bir ruhun diğerlerine göstermekten sakındığı dünyasında farklı anlamlar taşır kaygı. Kimilerine göre göz açıp kapayıncaya kadar bitecek bir zaman aralığıdır kimilerine göre de hayat boyu taşıyacakları kapanmaz bir yaradır. Birden fazla yüzü vardır kaygının. Bazen hayat değiştirecek bir olayın sonucunu beklerken hissedilen gerginliğin maskesini takar bazen de insanın o unutulmaz kimsenin bir daha yüzünü görüp göremeyeceğini düşünürken hissettiği acının maskesini. Bana sorarsanız eğer vereceğim cevap basit. Kocaman bir dalgadır kaygı, siz daha ne olduğunu anlayamadan sizi yutan, ruhunuzu paramparça eden ve nefessiz bırakan. Hızlı kalp atışlarını, dinmek bilmeyen gözyaşlarını ve sonsuzluğa uzanan düşünceler denizini ifade eder kaygı benim dünyamda. Uykumdan terler içinde uyanmama sebep olan o acımasız kâbus, beni bir ışık zerresinin bile girmediği, çığlıklarımın sonsuz sessizlikte yok olup gittiği karanlık ve soğuk odalara kapatan görünmez bir eldir. Biz bitmek bilmez bu kasvetli, hüzünlü yağmurun altında ıslanadururken kim bilir kaç insanın ruhunu ele geçirmiştir bu acımasız kaygı. Şimdi sizden bir şey yapmanızı isteyeceğim. Kısa sürecek merak etmeyin. İstediğim tek şey, kafanızı kaldırıp şöyle bir etrafınıza bakmanız. Ne mi görmeniz gerekiyor? Vereceğim cevap basit. Bir şey görme dürtüsüyle bakmayın etrafınıza. Emin olun, siz kafanızı kaldırdığınız anda tam karşınızda bekliyor olacaklar. Kırışmış okul gömleğiyle bu karanlık bulutların yok olacağı zamanı ümitsizce bekleyen, gözyaşlarında boğulan çocuğu görüyor musunuz? Kalp atışlarını hissediyor musunuz? Acısını paylaşabiliyor musunuz? En önemlisi yüzündeki kaygılı ifadeye tanık oluyor musunuz? Neden bu kadar kaygılı dersiniz? Kim bilir belki de emek vererek hazırlandığı, tüm hayatını değiştirecek sınavda istediği başarıyı gösterememiş ve kaygının, onu çığlıklarının sonsuz sessizlikte yok olduğu odaya kapatmasına izin vermiştir. Şimdi kafanızı diğer tarafa çevirin. Yıpranmış bir bankta yağmura aldırış etmeden, elleri titreyerek telefonunu durmaksızın kulağına tutup geri çeken adamı görebiliyor musunuz? Gözlerindeki kaygı dolu bakış dikkatinizi çekmeyi başardı mı? Evet, o da sizin ve benim gibi zamanın yarattığı bin bir çeşit kaygının kurbanlarından bir tanesi. Neden bu kadar kaygılı dersiniz? B.Nihan Eren’in kaleme aldığı Kör Pencerede Uyuyan’daki Melike gibi kendisinden daha fazla önemsediği ve diğer yarısı gibi gördüğü o paha biçilmez kişiye ulaşamadığı içindir belki. Kim bilir belki de Ilgaz gibi kendine verdiği sözü tutamayacağından dolayı duyduğu kaygıdan ne yapacağını bilemeyenlerdendir. Sizi benimle kaygının küçük bir damlaya dönüşüverdiği bu iç karatıcı yağmurun altında ıslanmaya davet etmemdeki amacım, bu olumsuzluk yağmurundan bir kaçış olmadığının ancak kaygılar bizi dizlerimizin üstüne düşürdüğünde tekrar kalkamazsak o kapkaranlık, soğuk odalardan asla ve asla çıkamayacağımızın farkına varmanızı sağlamaktı. Kim bilir belki amacıma ulaşmışımdır belki de tüm emeklerim boşa gitmiştir. Tek bildiğim kimilerine göre göz açıp kapayıncaya kadar bitecek bir zaman aralığı, kimilerine göre de hayat boyu taşıyacakları kapanmaz bir yara olan kaygının karşısında dimdik durmayı başaramadığımız müddetçe ruhumuzdan her geçen gün parçalar eksileceği. Nereden mi biliyorum? Cevabı basit çünkü kimi zaman bir damlaya dönüşüveren kaygı ne kadar saf ve temiz görünürse gözüksün aynı bu hayat gibi acımasız ve küstah. KAYNAKÇA Eren, Nihan B. (2015). Kör Pencerede Uyuyan. İstanbul: Yapı Kredi Yayınları Hayat bir bulmaca mı yoksa? Çoğumuz hayatlarımızın ne kadar çabuk akıp gittiğinin farkında değiliz. Her yeni güne; uyanmak, (varsa) işe gitmek, karnımızı doyurmak ve -birkaç sosyal aktivite dışında- tekrar uyumak için başlıyoruz. Düşünmeden, sorgulamadan geçiriyoruz bize tanınan bu vakti. Kimimiz hayatlarımızın bir noktasında (zamanın yavaşladığı ve sadece gerçeğin göründüğü anda) durup, bu düşünce arayışına girecek; kimimiz ise hayatlarında karşılarına sadece birkaç kere çıkabilecek o fırsatları teperek, yaşamaya ama sadece yaşamaya devam edecek. Kim olmalı, ne yapmalı? Aldous Huxley işte tam burda devreye giriyor. İçinde bulunduğumuz dünyanın perde arkalarındaki karanlığa ışık tutuyor Cesur Yeni Dünya. Bunu da türlerinin –ütopya ve distopya- vermiş olduğu avantajlardan yararlanarak yapıyor. Distopya denen bu kelime aslında Yunanca’daki ‘eutopia’ kelimesinin başındaki iyi anlamına gelen ‘eu’ takısının çıkarılıp, yerine kötü ve hasta anlamına gelen ‘dis’ takısının koyulmasıyla elde ediliyor. Buna değinmemin en önemli sebebi de; kitapta anlatılan dünya her ne kadar bugünle kıyasladığımızda vahşi ve anlamsız gibi gözükse de, önümüzdeki gelecekle kıyasladığımızda koşulların ve şartların böyle olmayacağını kesin bir şekilde söylemek pek mümkün değil. Özellikle Avrupa’daki yüksek boşanma oranları ve insan klonlamasındaki süregelmiş ve gelecek gelişmeler, kitapta belki biraz farklı bir dünyayla ama yine de ana hatlarından uzaklaşmadan işlenmiş. Sorgulamanın ve öğrenme duygusunun olmadığı bir dünyadan sesleniyor bize Huxley. Herşeyin kalıplara göre olduğu bir yerden... Doğumdan bilinç kazanmaya, yaşamaktan ölmeye kadar hayatta kontrol edebildiğinizi sandığınız ve edemeyeceğinizi bildiğiniz her durum aslında önceden tasarlanmış durumda. Her ne kadar başta bireylerin mutluluğu açısından –hani hep derler ya, az bil mutlu yaşa diye- kabul edilebilir gibi gözüksede (en azından kitabın içinde) bunun aslında gerçek amacının toplumun veya ekonominin yararına uygulanmış olan birkaç projeden ibaret olduğunu gördüğünüzde biraz duraksıyorsunuz bence. Her iki durumda da kendinize bir yol arkadaşı bulmanız çok uzun sürmüyor okurken Cesur Yeni Dünya’yı. Kafanızda kurduğunuz patikanın yönünü kitabı okuduğunuz her an ve her saniye değiştirebilirsiniz aslında. Kitabın içerik olarak düşünmenin ve araştırmanın yasak olduğu bir dönemi anlatması, oysa beynimizin arka planda bize farkettirmeden sürekli o dünya ile bu dünyayı kıyaslayarak bize aslında durmamız gerektiği yeri söylemesi ne kadar da ironik ve ilgi çekici, öyle değil mi? Kitapta kullanılan isimler de gerçekten kitabın bir başka güzel yönü. Tarihe bir şekilde damgasını vurmuş kişiler var kitapta. Örneğin; Bernard Marx karakteri –ki kitapta kendimi özleştirdiğim karakter budur- adını Bernard Shaw ve Karl Marx’tan alır. Mustapha Mond adını Mustafa Kemal Atatürk ve Alfred Mond’dan alırken, Darwin Bonaparte adını Napoleon Bonapart ve Charles Darwin’den almaktadır. Tabiki, kitaptaki diğer isimleri biraz hatırlamaya çalışarak bulabilirsiniz. Bu isimlerin benim için anlamlı olmasının sebebi ise; kitabın genel özelliği olan ironik içeriğinin burda da karşımıza çıkması. Demek istediğim şu ki, kitaptaki karakterle birer birer tanıştıkça hepsinin isminin nereden ve kimden geldiğini neredeyse hatırlıyorsunuz ancak tam isimlere ulaşmak için düşünmek gerekiyor. Genel olarak ele alındığında Cesur Yeni Dünya tam bir bulunmaz nimet. Gerek içerdiği fikir ve yaklaşım, gerekse üslup açısından asla kaçırılmaması gereken bir kitap. Bitirdikten sonra: ‘Ben bunu niye daha önce okumamışım ki?’ diyeceğinize de eminim. Ha son olarak, hayatın bir bulmaca olup olmaması size kalmış.Onu ister çözmeye çalışın, isterseniz de akışına bırakın. Ancak ne zaman bir ipucuya ihtiyacınız olacak bu bulmacada, ihtiyaç duyduğunuz anahtar Cesur Yeni Dünya farklı ve mükemmeliyetçi anlayışıyla sizi orada bekliyor olacak. Çağrı İnan Egesoy 21400478 26.10.2014 Demet Baylan Kaderin Cilvesine Bak Sayın Okur? Yarın hayatınızın en kötü gününü yaşayacağınızı bilseniz, yarın olsun ister misiniz? Çok acıktınız, dünyanın en kötü yemeğini sunacaklarını bilseniz, yine de yemek ister misiniz? Peki, bu kadar olumsuz gitmeyelim, canınızı sıkmayalım ki satırlarımı okumak için bir umudunuz olsun. Umut dedim. Yani bizi bu satırlara, bir saat sonrasına, yarına, geleceğe umut bağlıyor. İyi bir şeyler olacakmış gibi geliyor. Biz de yürümeye devam ediyoruz, belki o iyi şeylerle karşılaşırız diye. Umut olmadığından emin olsak ne yemek yeriz, ne dışarı çıkarız, ne çabalarız, ne de yaşarız bence. Bana kalırsa insanoğlu o kadar karmaşık kas, kemik, iskelet, dolaşım ve daha nice sistemleri olmasına rağmen bir tutam umuda tav oluyor. Kaderin cilvesine bak sayın okur! Tüm vücut sistemleri nasıl çalışıyor şimdi size açıklayıp canınızı sıkmak istemiyorum. Tabii ki bu durumun tıbbi bilgimin yetersizliğiyle hiçbir ilgisi yok, ben tamamen siz sıkılmayın, üzülmeyin diye uğraşıyorum. Demek istediğim ne kadar düşünceli bir insan olduğum değil, demek istediğim yaptığımız karmaşık işler, karmaşık bir biçimde işleyen vücudumuz, karmaşık dünya halleri umudumuzu yitirdiysek pek bir işe yaramıyor bence. İnsanların birtakım psikolojik rahatsızlıklarını bir kenara bırakırsak eğer, insanlar temel olarak neden intihar eğilimi gösteriyor? Yani bir insan intiharı düşünerek yaşama isteğinin olmadığını ifade etmiyor mu ? Özetle umudun kaybolduğu bir hayatta yaşama isteği de çok uzun sürmüyor bence. Umut etmek sanki biraz sihirli bir şeymiş gibi geliyor. Geleceği bilmiyoruz ama güzel şeyler olsun istiyoruz. Garantimiz yok ama, ya mutlu olursak diye de düşünmeden edemiyoruz. Kaderin cilvesine bak sayın okur! Umuttur, insanlıktır, yaşamaktır bu işlere bir süredir fazlasıyla kafa yoruyordum ki biraz olsun beni rahatlatabilecek biriyle tanışıp, kendimi buralarda bulmak oldukça iyi geldi ruhuma. Erdal Öz'den bahsediyorum. Erdal Öz Düşünüyorum Da Müthiş Bir Şey​ isimli kitabı ile yaşama isteği veren satırlar sunmuş okuruna, ne kadar da iyi etmiş. Sebepsiz yere yaşama isteği vermiyor insana, umut verdiği için ben bu duruma gelmiş, buralarda soluklanıyorum. Umut öyle büyülü bir şey işte. Hiç tanımadığınız bir adam, bir anda karşınıza çıkıyor, sizi olumlu düşüncelere teşvik ediyor ve kendinizde insanlara bir şey anlatacak, umut dağıtacak özgüveni buluyorsunuz. Erdal Öz bir araya getirilen çeşitli yazılarıyla hayatınıza umut aşılayabiliyor. Fal baktırıyorsunuz ve günümüze, geleceğe dair güzel şeyler söyleyen birine denk gelirseniz, umutlanıyorsunuz. Kötü giden bir dönemde birtakım ilaçlar kullanıyorsunuz, iyi insanlarla tanışıyorsunuz, hemen gerçekleşmese de güzel şeylerin gerçekleşebileceğine dair çiçekler açıyor içinizde. İnsan hayatı karmaşık olduğu kadar, basit de benim gözümde. En kötü hastalığa, en kötü güne, en kötü insana güzel şeyleri değil, sadece güzel şeylerin umudunu ekleseniz bile bir anda değişebiliyor her şey. Kaderin cilvesine bak sayın okur! Erdal Öz beni, tanımadığı bir insanı, sizi burada buluşturduğunu, umut veren cümleler kurdurduğunu bilse kendiyle bir kez daha gurur duyar, tekrar bir şeyler yazabilmek için o da umut bulurdu satırlarında. Umarım şu anda umudun ne kadar büyülü bir şey olduğu konusunda anlaşmışızdır ve umarım Umut isimli bir eski sevgiliniz yoktur da, kelimeyi her zikrettiğimde sinir olmuyorsunuzdur. Bana inanmıyorsanız Erdal Öz ile tanışın. İkimize de inanmıyorsanız, yarın ne kadar güzel şeylerin sizi bulabileceğini düşleyin. Her hücrenizde gerçekleşecek olan o olumlu değişime inanın. Güzel şeyler olmayacak olsa bile kendinizi kandırın ve geleceğe daha farklı bakabileceğiniz bir umut ışığı bulun içinizde. Belki böylece bu dünyadaki zorlu maceranızda yolunuzu kaybetseniz bile, o ışık sizin yol göstericiniz olacaktır. Kaynakça Öz, Erdal. Düşünüyorum Da Müthiş Bir Şey : Düz yazılar. İstanbul. Can yayınları, 2016. İNSANLIKTAN NE OLURSA OLSUN VAZGEÇMEMEK Ne olursa olsun insanlıktan vazgeçmemek lazım bence hayatta.Her ne kadar dünyamızda sayılamaz derece suç olsa da-terörizm,cinaye,tecavüz,hırsızlık gibi-son ana kadar dimdik ayakta durmak gerekir.Olaylar geçer başımızdan ve bazen bu olaylar bizi resmen boğar,sıkar,nefes alamaz duruma getirir.Hayat enerjimizi tüketir tamamen.Ölsem de kurtulsam deriz.Dayanamayız.Hepimiz bunları yaşıyoruz ne yazık ki.Yalnız bu yani ne olursa olsun insanlığımızdan vazgeçmeme meselesi bazı insanları düşündürüyor.Öleceğimizi bilsek bile,kitapta da yazarın yarattığı bir karakter gibi olan yani öleceğini öğrenip de kaçırılan bi kıza yardım eden gibi bir adam gibi mi olacağız?Bence olmalıyız çünkü bizi insan yapan değerlerimizdir,ahlakımızdır kanaatimce.Ne o bazılarının çok övündüğü mesleğidir ya da başka bir şeydeki başarısıdır.Bence sırf öleceğini bildiği için bütün insanlara kötü davranan ya da onları umursamayan,dünya artık umrunda olmayan insan şeref yoksunudur.İnsanlar son anlarında gerçek yüzlerini gösterirler.Yani böyle yüzsüzlükleri ortaya çıkar.İşte bunun olmaması gerekir.Başımıza kötü bir şey geliyor diye inzivaya çekilmeyi aklım almıyor.Böyle insanların adamlığı başlarına kötü bir şey gelene kadarmış demektir bu.Acizliğin hat safhası olsa gerek bu durum sanırım. Mesele Allah’a olan inancınız falan değil çünkü böyle olan insanların Allah’a olan inancını yitirdikleri düşünülür o yüzden böyle davrandıkları düşünülür.İnsanlar ister inansın,ister inanmasın ya da isterse krem peynire bile tapsın.Hiç umrumda değil.Bunu yapmanın Allah’a olan inanç meselesi olduğunu kabul etmiyorum.İnanç meselesi bunu tetiklemiyor.Din meselesi de bunu tetiklemiyor.Şahnen Müslümanlığın gerektirdiği şeyleri çok yapmayan birisi olarak söylüyorum,şahsen ben o kadar düşeceğimi sanmıyorum ve kimse bu kadar düşmemeli zaten.Niye herkes kendine hakaret etsin ki?Bunu yaparsak kendimize küfretmiş oluruz demek istiyorum.Bence tabii ki.Kitaptaki profesörün genç Jennifer’ı bulma uğraşı ne büyük bir ilham kaynağıdır benim gibi düşünenler için çünkü Alzheimer olan bir insan bu profesör ve kaçırılan kızı bulmak için,doğru olan şeyi yapmak için oradan buradan topladığı delilleri not ediyor.Çok zor bir şey çünkü her an ne yaptığını unutabilir.Diyebilir ki en azından hayatımdaki son anları mutlu geçireyim ama demiyor.Sırf şerefli olduğu için,insanlığı her şeyden üstün tuttuğu için çünkü her şekilde kabul edilsin edilmesin insanlık dinden,inançtan daha önemlidir çünkü o olmazsa diğerlerinin olmasının bir anlamı olmaz.Bu bağlamda kitaptaki gibi büyük bir karar verirken ya da buna benzer ciddiyette bir karar verirken iki kere düşünmek lazım ne olursa olsun.Başka insanların kaderi bizim elimizde sonuçta.Bencillik,seçeneklerimiz arasında olmamalı.Ucunda ölüm varsa bile.En azından vicdanımız rahat eder bir de bu şekilde düşünürsek.Ölürken,kalbi büyük bir pişmanlıkla dolu olan biri olarak mı ölmeyi isteriz yoksa en azından bunun verdiği gurula mı ölmeyi tercih ederiz.Belli ki ikinci seçenek daha mantıklı ama vicdan gibi bir özelliğe sahipsek ki bu yaşadığımız şuanki dünyada pek de geçerli değil.Yine de vazgeçmeyelim ne olursa olsun.Kendimize bakalım.Değiştirebiliyorsak,bir fark yaratıyorsak bazı şeylerde uğraşalım onun için çünkü her şeyden önce dünyanın iyi insanlara ihtiyacı var.Gerçekten çok büyük bir eksiklik bu.Umarım bu süreç,bazı insanların-aslında çoğu insanın- vicdanlarını tekrar kazanmasıyla son bulur çünkü eğer son bulmazsa daha da karanlık günler insanlığı bekliyor olacak. Kaynakça:Profesör/John Katzenbach(Koridor Yayımcılık 2012) Kitap/Yazar:Profesör/John Katzenbach Enes Tayyip Burca 21401668 NE HALE GELDİ O AŞK DEDİKLERİ Gerçek sevgi neydi sahi? Ashima ve Zhong Wen'in yaşadıkları tüm olumsuzluklara rağmen ellerini birbirlerine kenetleyip inatla mücadele etmesi mi? Yoksa günümüz sevgi(!)lerinde olduğu gibi en ufak bir maddi yahut manevi eksiklikte sırt çevirip yarı yolda bırakmak mı? Assalamualaikum Beijing filmini diğer aşk filmlerinden benim nazarımda farklı kılan Esma Nadia isimli yazarın otobiyografik romanının beyaz perdeye uyarlaması olduğunu öğrenmemdi. Bu bilgiyi öğrenmeden önce filmi izlerken iç geçirip "nerede böyle sevgi" dediğim birçok sahne olmuştu ve her seferinde eserin inandırıcılığı azalmıştı çünkü dönüp kendimize baktığımızda bu kadar cesur bu kadar yoğun sevgilere sahip olmayışımız diğer insanlarda da böyle saf sevgiler yoktur düşüncesini getiriyordu akıllarımıza. Peki gerçekten yok muydu böyle sevgiler? Elbette vardı ve yazar bu sevgiyi, aşkı yaşayan şanslı güzel insanlardan biriydi. Eserin baş kahramanı olan Esma nişanlanmadan bir gün önce aldatıldığını öğrenen, kendisine açıldığını düşündüğü hayat yoluna 1-0 yenik başlayan lakin sendelese de düşmeye fırsat vermeyen güçlü bir karakter olarak karşımıza çıkıyor. Daha ilk adımlarımızı atarken böyle bir yıkıntı arasında kalmak hangimizi güçlü bırakabilirdi bilmiyorum ama Esma gibi ayakta kalmak hepimizin harcı olamayabilirdi bu konuda eminim. Keza bu güçlü oluşu ona yeni kapılar açarak farklı biriyle daha güzel bir yola adım atmaya götürüyor. Ama olumsuzluklar peşini bırakmadığı için sağlığından olarak yaşadığı güzel günleri ve sevdiği adamı bırakmak zorunda kalıp tedavi olmak için inzivaya çekiliyor. Onun bu mütevazi ve anlayışlı karakteri farklı inanca sahip olan sevdiği adamı dahi aynı dini inanca yönelterek aradaki engellerin sadece "sağlık" yahut "inanç" olmadığını vuruyor yüzümüze. İlk olarak Esma’nın bu davranışlarının birçoğunu yaşadığımız bu devirde görmek neredeyse imkânsız. Çünkü aşk olarak adlandırabileceğimiz kutsal duygu para ile yer değiştirmiş, sevgi dediğimiz bütünleştirici unsur ise yerini elektrik yahut hoşlantı gibi içi doldurulamayan kelimelere bırakmıştır. En büyük sorunlarımızdan biri borsa, enflasyon yahut iktidar olmaktan çıkmış sevgisizlik, samimiyetsizlik ve çıkarcılık olmuştur. Gönül güzelliği olarak gördüğümüz insanları bize asıl sevdiren o saf duygu yerini yüz güzellğine bırakmıştır. Bizi biz yapan değerler giderek azalmış, bizi istediğimiz yahut çevremizin dikte ettiği "beğenilen" insan olarak görmeye çalıştığımız değerler ortaya çıkmıştır. Artık insanların "yarım" oluşları sorun olmaya başlamış, tam olarak görülen kriterler olmayınca bir obje seçermişçesine insan seçme durumlar ortaya çıkmıştır. Bir diğer etkilendiğim nokta ise erkek kahraman Wen'in aşka olan inancı ve Esma’nın ona yaşattığı şiddetli hislerle Wen'in din değiştirmesi hatta bunun yanı sıra Esma’nın hastalığı nedeniyle gözlerini kaybetmesine rağmen Wen'in onu "yarım" olsa da çok sevmeye devam etmesi oldu. Kendi kendimi sorguluyorum, aynı hadise içerisinde olsam sevmek duygusu bana bu denli sert geçişler yaşattırabilir miydi acaba? Sanırım bir Wen olamasam da sevdiğim insan için bu denli mücadele edebilirim. Bu cümleyi altı boş olarak değil, gerçekten gönülden hissettiğim için kelimelere döküyorum. Onun bir uzvundaki problemin ona olan hislerimde herhangi bir değişme yapacağına inancım mevcut değil çünkü gerçek sevgi zaten bir olmaktır. Yarım olsan da, eksik kalsan da tamamlayabilmektir birbirini. Eş olmaktır, birbirine her konuda sonsuz güven duyarak, samimiyeti ve muhabbeti hep diri tutmaktır. Sonuç olarak samimi olarak sevmek hissi günümüzde şans eseri yaşanılan bir duygu olarak vuku buluyor. Çünkü eski samimiyet, inanç, bağlılık ve aşk günümüzdeki düşünce ve zihniyet için ağır bir yük olmakla birlikte maddi çıkarlar içeren bir müesseseye dönüşmüştür. Düşünce itibarıyla neredeyse tüm hislerimi beyaz perdeye aktaran Esma Nadia gibi güzel insanların hala var oluşu gerçek aşka ve sevgiye olan umudu içimizde yeşertiyor. Güzel insanlar güzel gemilere binip gitmeden, aşkın içimizde baki kalması ümidiyle. Son olarak Wen'in de dediği gibi “Mükemmel aşk için mükemmel fiziksel özelliklere gerek yok, aşk hikayesi önemli olan.” KAYNAKÇA Nadia E. (2014) Assalamualaikum Beijing Selen Ardıç 21602379 Piyon Değil Şah Olabilmek Sizce güç nedir? Sevgi mi? Vicdan mı? Erdem mi? Bilgi mi? Bence güç, atlatabilmektir. Benim gözümde bir insan yaşadığı zor ve acı dolu şeyler hakkında rahatça konuşabiliyorsa, o insan güçlüdür. Bu dünyada acılarına tutunan milyarlarca insan var, acılarını bir kalkan gibi kullanıp onların arkasına sığınan, onları hareketlerine gösterecek bir bahane olarak kullanan, atlatmak istediğini söyleyip buna yönelik hiçbir davranışta bulunmayan ve daha birçok bahaneyle ve yöntemle acılarını bırakmayan ya da bırakamayacağına kendini inandırmış onca ruh... Görmemin zaman aldığı, gördükten sonra da kabullenebilmemin bir o kadar uzun sürdüğü bir gerçek var, tıpkı insan gibi, etrafımızda gördüğümüz, dinlediğimiz, dokunduğumuz, hissettiğimiz, sonsuza kadar süreceğini düşündüğümüz her şey ölümlü, geçici olduğu için, benim gözümde acılarımıza tutunmamızın hiçbir anlamı yok, bu sebeple Jeanette Winterson’dan Normal Olmak Varken Neden Mutlu Olasın, okurken en çok keyif aldığım kitaplardan biri, çünkü kitabın yazarı Jeanette, benim güçlü sınıfına sokabileceğim insanlardan, yaşadıklarını tüm acımasızlığıyla, eksiltmeden, demagoji katmadan tüm saflığıyla anlatması benim gözümde fazlasıyla etkileyici ve yazar birebir güçlü insan tanımıma uyan bir üsluba sahip. Hayattaki olaylara karşı duruşumuz onun gibi hafif dalga geçermişcesine, çok ciddiye almadan olmalı, çünkü ne zaman hayatımızın son nefesini alacağımızı bilmiyoruz. Bu sebeple acılarımızı kolayca sindirebilmeli ve güldüğümüz dakikaları elimizden geldiğince uzatmamız gerektiğine inanıyorum. İnsanlar, yaşadıklarını kolay kolay atlatamazlar, gerçekten onları üzmüş, acı dolu olayları anlatırken boğazları düğümlenir, gözleri dolar, kelimeler ağızlarından çıkarken zorlanırlar, aslında bu çok doğal, ama uzun vadede gerekli veya anlamlı değil, çünkü belli bir doz aşımı, hayattan keyif alınması gerekirken acıya tutunulan bir bünyede sıkışıp kalmak demek. Benim gözümde farkındalık da bir çeşit güçtür, zaten eğer tek bir hayata sahip olduğunu tamamen farkedebilmiş bir insan öncelikle acılarını uzun süre hissetmeyi zihninde reddeder. Evet insanız, ben güç, duygusal olmamaktır, olaylara hep mantıkla bakmaktır, yıpratıcı tarafları görmezden gelmektir demiyorum. Güç, benim gözümde, en zor, en kötü, en acıklı hikâyenin bile, kenarından köşesinden pozitif bir yaklaşım, bir düşünce çıkarıp o düşüncenşn üzerine giderek yaşanılanı hiçbir zaman bire bir, sadece acıyla bağdaştırmamaktır. Dürüst olmak gerekirse, ben kendimi de tamamen güçlü sınıfına sokamıyorum, çünkü hâlâ düşündüğümde kendimi güçsüz hissettiğim ve üzüntüden başka bir duygu hissetmediğim birkaç olay var. Bu, ben o olayların pozitif tarafını görmek için yeterince çaba harcamamışım demek. Bunlar için daha çok vakit harcayıp düzeltmek için de önümde zamanım var. Onlar dışında da yaşadığım tüm üzüntüler için çok minnettar ve çok mutluyum, çünkü o olaylardan çok şey öğrendim, onları kabullenip atlattım ve bence gerek ruhsal gerek zihinsel olarak da çok ilerledim. Çok sevdiğim dedemin ölümüne bile, o şu anda daha iyi bir yerde ve daha mutlu diyerek yaklaşmayı seçiyorum, çünkü bencillikle, o bir daha benim yanımda olamayacak, bana sarılamayacak gibi negatif bakarsam kendimi üzmekten başka bir şey elde edemem. Bence her olaya böyle bakılabilir, kendi açınızdan bir haksızlığa uğradığınızı ve size haksızlık eden o insan için elinizden geleni ardınıza koymadığınızı düşünün, bu insan sizi hiç kimsenin üzemediği bir şekilde bilerek ve isteyerek üzdüğünde bile, demek ki bana gerçekten değer vermiyormuş farkındalığına sahip olursunuz. Bu farkındalık bir ayrıcalıktır. Eğer o insanla devam etseydiniz, vaktiniz, düşünceleriniz ve emeğiniz hep o insana yönelik olacaktı, artık bunları kabullenmek, iyileşmek ve nihayetinde atlatmak için kullanabileceksiniz. Her zaman iyi tarafını görmeye çalıştım ve dünyadaki her durum ve olaya böyle yaklaşmaya çalıştığım için belki de tanıdığım en güleryüzlü ve en mutlu insan kendimim. Özgürüm, Öyleyse Düşünüyorum “Bu maskenin altında etten fazlası var. Bu maskenin altında bir fikir var ve fikirler kurşun geçirmezdir.” V For Vendetta adlı başyapıtta geçen bu replik filmin beni en çok etkileyen kısımlarından biriydi. Filmin anlatmak istediği şeyi tam anlamıyla veriyordu bu söz ve beni de çok düşündürdü. Tarih boyunca birçok diktatör veya yönetici, kendilerine muhalif olan fikirleri yok etmeye çalıştılar. Bazen bu muhalif düşünceleri taşıyan kişileri öldürerek, bazen de devletin bütün olanaklarını ve medya unsurlarını kendi kontrollerinde tutup halka sadece kendi fikirlerini dayatarak yapmaya çalıştılar bunu. Eninde sonunda, insanların büyük bir kısmı düşüncelerinin kontrol altına alınmaya çalışıldığını anladı ve dayatılan fikirleri reddederek harekete geçti. Böylece kafalarından hiç yok olmayan muhalif düşünceler ortaya çıktı ve olması gerektiği gibi, halk yönetimi ele aldı, filmde olduğu gibi. Yüzyıllardır birçok kez tekrarlanan bu süreç hep aynı şekilde son buldu: Düşünce ve din özgürlüğünün daha fazla olduğu ve yöneticileri büyük ölçüde halkın belirlediği yeni bir devlet. Öte yandan, düşünce ve din özgürlüğünün tam olarak uygulandığı bir devletin hiç olmadığını ve bundan sonra da olmayacağını düşünüyorum. Bunun sebebi tamamen insanoğlunun özgüvensiz, önyargılı ve olaylara şüpheyle yaklaşan yapısı. Bir eylemi gerçekleştirirken veya bir fikri ortaya koyarken, “Bunu yaparsam insanlar benim hakkımda ne düşünür?” sorusunu kendimize sormadan edemiyoruz. Bu da özgürlüğümüzü büyük ölçüde kısıtlıyor. Fikirlerin “kurşun geçirmez” oluşu da düşünce özgürlüğünün tam olarak sağlanamamasının bir sebebi bence. Çünkü bir düşüncemizi dile getirdiğimiz zaman, bu düşüncenin asla yok olmayacağını ve bizim düşüncemiz olarak kalacağını biliyoruz. Bu da bir düşünceyi söylemeden önce birkaç kez daha ele almayı, bazen de hiç söylememeyi gerektirebiliyor. Fikirlerin asla yok olmamasının düşünce özgürlüğünü tam olarak sağlayamamakta bir payı olsa da, düşünce özgürlüğünü ortaya çıkaran da aslında yine bu. Çünkü insanlığın tarihine yön veren bütün fikirler ve ideolojiler bu sayede ortaya çıkıyor. İnsanlar öldükten sonra bile dünyada bıraktıkları izin silinmemesini düşüncelerinin yok olmamasıyla sağlıyor. İnsanların arkalarında bıraktıkları bu düşünceler, zamanla büyüyor, daha fazla kişiye ulaşıyor ve diğer benzer düşüncelerle birleşip büyük kitlelere hitap eden ideolojileri oluşturabiliyor. Bu da insanları kendi fikirlerini söylemeye ve yaşatmaya itiyor. Düşünce özgürlüğü üzerine bu kadar düşününce aklıma Ocak ayında yaşanmış bir olay geliyor. Charlie Hebdo adlı Fransız karikatür dergisinin çizerlerine yapılan saldırı beni çok derinden etkilemişti. Fransızca eğitim veren bir okulda okuduğum için bu olay daha da çok ilgimi çekmişti. Olayın yaşandığı günden sonra haberleri okurken kendi kendime “İsteyen istediğini çizer, düşünür; bu başka kimseyi ilgilendirmez.” diye düşünüyordum. Daha sonra çizerlerin ölümüne sebep olan karikatürleri gördüğümde ise “Ama onlar da bayağı provoke etmiş.” demekten kendimi alamadım. İşte bu yüzden, düşünce özgürlüğü hiçbir zaman tam olarak sağlanamıyor. Çünkü bir grup insanın hoşuna giden bir şey, diğer bir grubun nefretiyle karşı karşıya kalabiliyor. Bu olayda Charlie Hebdo çizerleri en doğal hakları olan düşünce ve ifade özgürlüklerini kullanmış, fakat bunu yaparken diğer insanların dini inançlarına saygılı olmayı ihmal etmişti. Sosyal yaşamın en büyük olgularından ikisi; ifade özgürlüğü ve başkalarının inançlarına saygılı olma kavramları çarpışmıştı bu olayda. Dünyanın birçok yerinde düşünce özgürlüğünün sandığımızdan daha az olduğunu düşünüyorum. Birçok gazete veya televizyon kanalı, birilerinin istediği şekilde yönetiliyor ve haber yayınlıyor. Bu şekilde yöneticiler halka sadece kendi düşüncelerin empoze ediyor ve insanların düşünme süreleri azaltılarak düşünce özgürlükleri kısıtlanmış oluyor. Bu da çeşitli muhalif ideolojilerin ortaya çıkmasını kısmen önlüyor. Muhalif gazeteciler düşüncelerini yazdıklarında saldırıya bile uğrayabiliyor. Gazeteciler veya çizerler düşüncelerini ifade etmek istedikleri için bunu yapıyorlar, biz kimsenin düşüncesini okumak veya dikkate almak zorunda değiliz. Bu yüzden Charlie Hebdo çizerlerinin, ne kadar bazı insanların dini inançlarına saygısızlık etmiş olsalar da, kesinlikle öldürülmeyi hak etmediklerini düşünüyorum. Bu örnekte olduğu gibi, insanların değerlerine saldırıldığında bile düşünce özgürlüğü yok sayılmamalı bence. Böyle bir durum söz konusu olduğunda, saldırıya uğrayan kişi hakkını hukuki yollardan arayabilir, aramalı. Çünkü insanların düşündükleri şeyler onları öldürmek için bir bahane değil. Diğerlerinin istemediği şekilde düşünen insanları öldürmek de hiçbir şeyin çözümü değildir, ne de olsa fikirler kurşun geçirmezdir. Onur Tepençelik Kaynakça: -V for Vendetta. Yön. James McTeigue. 2006. Film. -”Charlie Hebdo Saldırısı”. Vikipedi. Web. 20 Ekim 2015. Tuva Tanay Işıksal 21503011 Hep Yanındayım Merak Etme Arkadaş bulma konusunda hiçbir zaman sıkıntı çekmedim ve gerçekten çok sağlam arkadaşlıklarım olduğunu da biliyorum. Elbette arkadaşlığımı kestiğim insanlar oldu geçmişte ama küçükken insan arkadaş seçme konusunda o kadar da başarılı olamıyor. Sonuçta kimsenin karakteri daha gelişmemiş oluyor. Ama büyüdükçe ve karakterin oturdukça kurduğun arkadaşlıklar daha uzun süreli ve kalıcı oluyor. Benim de etrafımda biraz fazla sayıda arkadaşım var ve hepsinin de uzun süreli, kalıcı olduğunu düşünüyordum. Sonuçta kaç yaşına geldim artık kendime göre, güvenebileceğim bir arkadaş bulmakta başarılı oluyorumdur diye düşünüyordum. Ne yazık ki yanılmışım. İyi arkadaşlar kötü günde belli olur diye kalıplaşmış bir söz vardır. Bunu birçok yerden sık sık duymuşumdur. Ama başıma daha önce öyle çok kötü bir olay gelmediği için bu sözün ne kadar doğru olduğunu fark edememiştim. Hayatımda büyük karmaşalar ve üzüntüler vardı son 5-6 aydır ve aslında başıma asıl gelecek kötü şeyden tamamen habersizdim. Daha doğrusu o kötü sonucu asla kabullenmek istemiyordum belki de. Bu beş-altı aylık süreçte gerçekten kendime yakın gördüğüm ve yanımda olacaklarını düşündüğüm birçok arkadaşıma neler olup bittiğini ve neler olabileceğini anlatıyordum. Anlatmam bittiğinde ise istisnasız aldığım karşılık “ben hep senin yanındayım, hiç merak etme” oluyordu. Gerçekten de yanımda olacaklarını düşünüyordum. Figur-1Verilen sözlerin tutulmadığını fark etmek gerçekten çok üzücü oluyor. O hep yanındayım merak etme diyenlerin, gerçekten ihtiyacım olduğunda yanımda olmamaları çok ironik. Çok kötü bir bir hafta geçirmiştim ve sonucunda gerçekten hiç beklemediğim, başıma gelmesini de asla istemediğim bir şey gelmişti. İşte o zaman gelince hep yanındayım diyen birçok kişinin aslında yakınımdan bile geçmediğini fark ettim. Tabii o an anlamıyorsun, çünkü ne olursa olsun senin gerçekten yanında olan arkadaşların diğerlerinin eksikliğini hissetmiyor ve zaten o an düşündüğün tek şey başına gelen o kötü olay ve onla nasıl başa çıkacağın oluyor. Ancak sonrasında o kötü günleri ve daha da geçmişi düşününce o yanında olacağım diyen birçok kişinin nerede olduğunu, niye yanımda olmadığını merak ediyorum. Belki de durumun ciddiyetinin farkında değillerdi ya da vakitleri yoktu ya da çok daha başka bir sebep üreterek onların benimle olmamasına mantıklı bir neden bulmaya çalışıyorum. Sonrasında ise aklıma o zamanlarda gerçekten hep yanımda olan birkaç arkadaşım geliyor. Onlar vakit ayırabildiyse, onlar işin ciddiyetine varabildiyse diğerleri niye yapamasın diyorum kendi kendime. O yüzden o düşündüğüm mazeretleri kendimi kandırmak için ürettiğimi fark ediyorum. Çünkü galiba bu yaşıma gelmiş olup hala arkadaş seçmekte hata yapıyor olmam beni üzüyor. Bunu da geçtim o insanlara vakit ayırıp, onları dinleyip, onların benim gerçek arkadaşım olduğunu ihtiyacım olduğunda gerçekten yanıma koşacaklarını düşünüp sonucunun böyle olmaması yıkıcı oluyor. Her şeyden önce güvenini yitirmiş oluyorsun. O sözleri söylenip yerine getirilmediğinde bir daha nasıl güvenemeyeceğimi düşünmeye başlıyorum. İşin kötüsü arkadaşlığım hiçbiriyle sonlanmış değil ama sonlandırmalı mıyım diye de çok düşündüm. Bir söz verip tutamadılar diye hemen arkadaşlığımı bitirmeye gerek var mıydı? Abarttığımı düşündüğüm de çok oldu. Ama o zamanlar onların yanımda olmasına gerçekten ihtiyacım vardı ve şu an buraya bunları yazarken onlara karşı olan güvenimi kaybettiğimi de açık açık söyleyebiliyorsam demek ki artık bunu düşünmenin bir anlamı yok. Hep yanımda olmayanlar ihtiyacım olduğunda başkalarının yanındaysa hep orda kalabilirler. Artık onlara ihtiyacım yok. Kaynakça 1-https://turkagram.com/arkadas-arkadas-guven-veren-sevimli-sozcuk-degilmi-arkadasi-anlatsam-kelimeler/Furkan ÖZÇAMKüreselleşmenin EtkileriKüreselleşme 1990'ların başından beri uluslararası ilişkilerden ekonomiye, ticarete kadar her alanı ilgilendiren ve en çok konuşulan kavramlardan bir tanesi. Küreselleşme basit olarak; dünyada var olan ülkelerin birbirleri ile bütünleşmesi olarak tanımlanabilir. Bu kadar yaygın olarak tartışılması Sovyetler Birliği'nin çöküşünden sonra başlamıştır. Çünkü Sovyetler Birliği dağılmadan önce dünyanın iki kutuplu siyaseti, tanımdaki gibi ülkelerin bütünleşmesine engel oluyordu. Günümüzde, yani küreselleşmenin yükselişinin başlamasından yaklaşık 25 yıl sonra ülkelerin, insanların yani bizlerin üzerindeki etkisi hâlâ yoğun bir şekilde devam ediyor.Kitabın yazarı Thomas Friedman, kitabı 1990'ların sonlarında yazdığı için tabii ki küreselleşmenin etkileri konusunda günümüz ile belli farklar mevcut çünkü o zamanlar insanlar küreselleşmeden daha farklı şekilde etkileniyordu ancak sonuçta arkasındaki mantık hemen hemen aynı. Küreselleşmenin benim yaşamım üzerindeki etkilerinden biri, satın aldığım, tükettiğim ürünler ve satın aldığım hizmetler. Bana göre küreselleşmenin en çok etkilediği yer ticaret diyebilirim. Örneğin şu anda, evimin karşısındaki bir AVM'de yediğim hamburgerin, pizzanın, sandviçin tıpatıp aynısını Amerika, Asya ya da Afrika kıtasında bulunan ve bu küreselleşme akımından etkilenmiş herhangi bir ülkede yiyebilirim. Mesela bu yemek kültürümüzde yaşanan çok önemli bir değişim. Bundan belki 30-40 yıl önce de Türkiye'de yabancı mallar ve hizmetler satılıyordu ancak hayatımıza bu kadar girip, alışkanlıklarımız arasında yer almıyordu burası kesin. Hazır gıdalar da buna çok uygun bir örnek. Bugün "Coca-Cola" gibi içtiğimiz meşrubatların, "Snickers" gibi yediğimiz çikolataların vs. çoğu Amerika'dan Asya'ya her kıtada, her ülkede bizimle aynı oranda tüketiliyor. Dediğim gibi belki küreselleşmeden önce de yabancı mallar ülkemizde satılıyordu ancak küreselleşme bunları satın almayı ve tüketmeyi birer alışkanlık ve kültür haline getirdi. Mesela "Starbucks" örneği bu kültürü çok iyi şekilde yansıtıyor. Ben de dahil olmak üzere insanlar Starbucks kafeye kahve içmek istedikleri için değil Starbucks'tan kahve içmek istedikleri için gidiyor. Çünkü küreselleşen dünya bize bu kültürü teşvik ediyor. Diğer bir örnek ise elektronik ve dijital sektör. Küreselleşmenin ticaretteki etkisinin en yüksek olduğu sektör elektronik ve dijital. Şu anda etrafımda tanıdığım istisnasız herkes akıllı telefon kullanıyor. Bize etkisi inanılmaz, düşünsenize istisnasız herkes diyorum. Küreselleşmenin sayesinde ülkece akıllı telefon üretecek teknolojiye sahip olmamamıza rağmen akıllı telefonların nimetlerinden faydalanabiliyoruz. Aynı şekilde küreselleşme sayesinde farklı ülkelerde ortaya çıkan farklı ﬁrmalar arasında rekabet de doğuyor ve bu da biz tüketicilerin işine yarıyor. Mesela Android ve iOS telefonlar arasındaki rekabet çok fazla ve ben Android kullanmayı sevdiğimden Android kullanıyorum ancak aralarındaki rekabet ikisinin de daha ucuza daha verimli olmasını sağlıyor. Eğer küreselleşme olmasa idi böye bir rekabetten söz edemezdik çünkü birisi Amerikan, diğeri Güney Kore şirketi. Bu birbirinden uzak iki pazardaki iki ﬁrmayı birbirleri ile rekabet edebilecek seviyede bütünleştiren şey de işte bahsettiğim küreselleşme.Küreselleşmenin etkileri tabii ki ticaret ile sınırlı değil, bize daha dolaylı yoldan etkileri olan politika, uluslararası ilişkiler, eğitim gibi alanlarda da etkileri var küreselleşmenin. Ancak bizi daha doğrudan etkileyen alan ticaret ve bu ticaretin yarattığı kültür diyebilirim. Bu kültür şu anda bizim her türlü alışkanlığımızı değiştirmiş durumda. Yemekten giyime, sanat ve kültürden eğlenceye kadar. Bu değişimin olumlu yönleri olduğu kadar olumsuz yönleri de yok değil. Ancak bana göre olumlu yönleri daha ağır basıyor bu nedenle ben "küresel" bir dünyada yaşamaktan gayet memnunum.Mehmet Burak BERK Ahmet KAYA Turkish-102-12 09.12.14 AĞIR ROMAN Herkesin hayatında dibe vurma noktası olarak nitelendirilebilecek zamanları olmuştur. Bu zamanlarda okunan kitapların verdiği haz, insanın o dipsiz çukurun en derininden çıkarak gün yüzü görmesine vesile olur. Duygu değişikliğinin her zaman insanı farklı düşünmeye ittiğini varsayarsak ve bu değişikliğin üzerimizdeki olumlu etkilerini gözden geçirirsek bizlere en iyi gelebilecek şey bir kitaptır. Ama herhangi bir kitap değil kendimizi hikayenin bütününe yerleştirebileceğimiz, hikayeyi tam zamanlı olarak bizzat yaşayabileceğimiz bir kitap olmalıdır bu. Bazı günler gelir hüzünlenmek istersiniz başka hiçbir şey yaşamadan saf hüzne erişmek için çabalarsınız sebebi hakkında hiçbir fikriniz olmamasına rağmen. Tahminen karanlık kapalı bir hava gözlerinizi bir perde gibi örterken , hafif bir yağmur eşliğinde, yağmur tanelerinin pencerenizin camında yarışını izlerken hissedersiniz bu hissi. Havanın insan üzerindeki etkisini tartışılabileceğim insanlar tanırken “Kürk Mantolu Madonna”’nın etkisini tartışabileceğim bir tek insana rastlamadım şimdiye kadar. Bir kitap düşünün ki dengenizi alt üst edebilsin. Bir yazar düşünün ki hüzün ile mutluluğu harmanlayarak okurlarına sunabilsin. Hayatınızın en karanlık dönemlerinde okuyabileceğiniz bir kitap olarak karşımıza çıkıyor Kürk Mantolu Madonna. Insanı ağlamaya sevk eden sayılı eserlerden biri olan bu kitap, okuyan herkesin zihnini bir girdap gibi su yüzünden alıp asla inemeyeceği derinliklere götürüyor. Hep duyduğumuz “zamanında ne aşklar varmış be!” sözünü adeta kanıtlayan bu eser, bizleri insan olmaya, unuttuğumuz yargıları, düşünceleri, duyguları hatırlamaya, tekrar sevmeye çağırıyor. Bir farklıdır Sabahattin Ali’yi okumak. Kitabı yaşarcasına yazılmıştır eserleri. Kitaplarında mutlaka kendinizi özdeşleştirebileceğiniz bir karakter bulunur. Kürk Mantolu Madonna’da Raif Efendi vardır, Maria Puder vardır. İki kişi üzerinden anlatılan harika bir hikaye vardır. Bu aşkı hepimizin yaşamış olduğu ikili ilişkilere benzetmek isteyeceğiz ama emin olun başaramayacağız. Peki kendimizi nasıl bulacağız o zaman romanda? İşte burada Ali’nin ustalığını ne kadar övsek azdır. Hikayeyi anlatış biçimi, bir anlatıcı aracılığıyla Raif Efendi’nin hayatını anlatması sanki bize anlatıcı bizmişiz hissini veriyor. Bir ilginç detay ise Sabahattin Ali ve Raif Efendi arasındaki benzerliktir. Raif Efendi, Almanya’ya iş ve dil öğrenmek amacıyla gitmiş bulunurken, Sabahattin Ali eğitimine Almanya’da devam etmiş ve Türkiye’ye döndüğünde Almanca öğretmenliği yapmıştır. Sabahattin Ali’nin romanında bu şekilde, efsanevi bir biçimde işlemiş olduğu aşk hikayesini yaşamadan mı anlatmıştır yoksa yaşadığı aşk hikayesini efsaneleştirip bizlere mi sunmuştur burası bilinmez ama şu bir gerçek ki okunabilecek en güzel aşk kitaplarından biridir Kürk Mantolu Madonna. Aşk kitabı diyebiliyoruz çünkü Aşık Veysel’in de dediği gibi “Seversen, kavuşursan vuslat olur, seversen kavuşamazsan aşk olur”. Bir acı, bir keder, böylesine işlenemezdi dedirtebilen bir kitaptır Madonna. “Ona hakikaten dargın değildim; asla kızmıyordum. Sadece müteessirdim. ‘Bunun böyle olmaması lazımdı’ diyordum. Demek ki beni bir türlü sevemiyordu. Hakkı vardı. Beni hayatımda hiç, hiç kimse sevmemiştir.”(124). Bir umudun yitirilişini yüreğimize işleyen yazar, ‘bir insanın hayattan kopması için daha büyük ne sebep olabilir’ dercesine bizleri hüzünle tanıştırıyor. Ve devam ediyor “Önümdeki seneler bana tahammül edilemeyecek kadar hazin görünüyordu. Bu yüke katlanmak için bir sebep bulamıyordum”(126). Yazarın bilinçaltımıza saldırdığı fikrine kapılan birtek ben olmamalıyım. Kitabın her sayfasını çevirdiğinizde, güneşin asla doğmayacağını hissettiğiniz fakat doğmasını derinden, yürekten beklediğiniz günlerde olduğu gibi karanlık ve boğucu bir hava bizleri karşılıyor. Kendinizle bağdaştırdınığız ya bir kişi ya bir duygu yaşanırken gözlerinizi başka bir yöne çevirmek istemiyorsunuz çünkü size acıyı en ince ayrıntısına kadar yaşatmayı kendine görev biliyor yazar. Bu sebeple eserin ambiyansı hiçbir zaman dağılmıyor sürekli olarak Raif Efendi’yi dolayısıyla bizleri bir buhrana sürüklüyor. Kürk Mantolu Madonna bizlere Sabahattin Ali’nin bir armağanıdır, kıymeti bilinmesi gereken bir eserdir. Bizlere hayatı anlatan bir eser olmasının yanı sıra sevdiklerimizin kıymetini bilmemizi öğütlemektedir ve bunu şu sözlerle yapmaktadır “ Bu akşam anladım ki, bir insan diğer bir insana bazan hayata bağlandığından çok daha kuvvetli bağlarla sarılabilirmiş. Gene bu akşam anladım ki, onu kaybettikten sonra, ben dünyada ancak kof bir ceviz tanesi gibi yuvarlanıp sürüklenebilirim”(131). Inanıyorum ki bu kitabı okuyan herkes kitabın sonunda Rasim’in yaptığı gibi Raif Efendi’nin siyah kaplı defterini önüne koyarak bir kere daha okumaya başlayacaktır. Bibliography Ali, Sabahattin. Kürk Mantolu Madonna. Istanbul: Remzi Kitabevi, 1943. Fulya Akbaş Ankara Adliyesi’nde Bir Gün Geleceğe attığım bir adımdan söz edeceğim bugün. Fal baktırmak gibi düşünün; ben 10 yıl sonra nerede olacağım sorusunun cevabını aradım. Gözlerimi açtığımda adliyedeydim. Çok değerli bir hocamızın dersine giren tüm öğrencilere verdiği ödeviydi bu; bir günümüzü adliyede geçirmek. Başlangıçta onca dersin, ödevin ve sınavların arasında yaygara gibi görünen bu küçük adliye gezisi, adliyenin koridorlarında dolaşmamla, davalara girip gerçek insanlarla tanışmamla birlikte keyifli bir yolculuğa dönüştü. Hukuk okuyorum ama daha önce gelecekte evim gibi olacak bu yeri hiç ziyaret etmemiştim. Bunun heyecanıyla uyandım sabah. Evet ne beklemem gerektiğini, nasıl bir kargaşaya adım atacağımı aşağı yukarı tahmin ediyordum. Ancak ben ne hayal ettiysem gerçeği misliyle karşıladı beni. 13 Kasım 2014 Perşembe sabahı aynı ödevi yapmakla yükümlü olduğumuz arkadaşlarımla birlikte Ankara Adalet Sarayı’nın yolunu tutuyoruz. Oldukça büyük ve dışardan ihtişamlı bir bina karşılıyor bizi. Dışarısı ana baba günü gibi. Seyyar satıcılar, ellerinde cübbeleri merdivenleri hızla çıkan avukatlar, davalarının görülmesini beklerken dışarda sigara yakan onlarca insan. Bu tabloyu ardımızda bırakıp hep birlikte adliyenin içerisine giriyoruz. Koridorlar hınca hınç dolu ancak onlarca sesin arasından hep seçilebilen tok mübaşir sesleri var. Hepsi görevli olduğu mahkemenin önünden bağırıyor. Zaten davalara girdiğimizde de görüyoruz ki mübaşirlerin kendilerine özgü bir havaları var. Hakim bakar davana ama senin işini ben görürüm, der gibi bir çoğu. Karanlık, kasvetli ama kendi içerisindeki dinamiğini asla kaybetmeyen koridorlardan geçiyoruz. Duruşmalarına katılacağımız 3.Ağır Ceza Mahkemesinin önündeyiz. Günün ilk duruşmasının saati yaklaşınca bizde içeri alınıyoruz. Mahkeme salonu oldukça geniş. Biri mahkeme başkanı olan iki kadın hakim, iki de erkek Cumhuriyet savcısı vardı kürsüde. Mahkeme başkanın kadın olması içten içe kadınlık gururumu okşadı. Evet, aslında bu gayet normal bir durum olabilir. Ancak günümüz Türkiye’sinde kadına verilen değeri gördükçe, okudukça, onların nasıl ezildiğine şahit oldukça bir kadının ihtişamlı cübbesini giyip mahkemeyi yönetiyor olması beni çok gururlandırdı. Mahkeme heyeti, biz genç hukukçu adaylarını oldukça sıcak karşıladı. Mahkeme başkanı hakim, bize idealist bireyler olmamızı öğütledi. Maddi kaygılarınızı anlıyorum ama bu müthiş mesleğin erbabı olmanızı canı yürekten isterim, dedi. Korkmayın, çekinmeyin ben uzaklara nasıl giderim demeyin, her yeri eviniz belleyebilirsiniz yeter ki içinizde adalet duygunuz olsun dedi. Mesleğimin özünde barındırdığı kutsal değeri, adaleti duyumsadım hakimi dinlerken. Bu gezide birbirinden ilginç bir çok dava izledim. Tecavüz iddiası, çocuk tacizi, nitelikli dolandırıcılık gibi türlü suçları içeren bu davalardan içerisinde beni en çok etkileyeni paylaşmak istiyorum. Yarı zihinsel engelli bir kızın tecavüz davası. Aslında tecavüz iddiası demem daha doğru olur. Çünkü ortada hali hazırda kesin bir kanıt yok. Sanık, kızdan cinsel olarak yararlanmış bu da yetmezmiş gibi engelli maaşından da beş yüz lira çekmiş. Oldukça fakir olduklarını gözlemlediğim mağdure ve ailesi için belli ki bu beş yüz lira oldukça şey ifade ediyordu. Tüm bunlar elbette kalbime dokundu ancak beni asıl sinirlendiren olay mağdurenin avukatının ilgisizliğiydi. Mağdure maddi imkansızsızlıkları nedeniyle avukat tutamamış, avukatı baro tarafından atanmış. Avukat Bey tüm dava boyunca telefonuyla ilgilendi. Ne mağdure ifade verirken dinledi onu ne de yanında oturan gözyaşları içerisindeki mağdurenin annesini umursadı. Baronun ona zorunlu kıldığı bu dava belli ki ona yük olmuştu. Ancak bu insanlar orada adalet bekliyordu ve eminim ki avukat telefonunda her ne okuyorsa ondan daha büyük bir ehemmiyet taşıyordu görülen dava. Bu geziden çok şey öğrendim. İyi ki hukuk okumayı seçmişim dedim. Okulun türlü zorlukları arasında bunalıp kaçmak istediğim zamanlarda tutunacak bir dalım oldu şimdi. Yıllar içinde nasıl değişir mesleğe bakışım bilmiyorum, gelecekte nasıl bir hukukçu olurum bilmiyorum ama nasıl olmamam gerektiğini biliyorum. Sizin ağzınızdan çıkan bir söze muhtaç o insanların yanında o avukat bey gibi asla kayıtsız kalmayacağım. Bilgim gayretim nereye kadar ulaşıyorsa doğru olduğuna inandığım şey için oraya kadar gideceğim. SELİN ŞAHİN Türkiye’de Kadın Olmak Zülfü Livaneli’nin Mutluluk adlı kitabını, konusunu hiç bilmeden sadece adından ve kapak fotoğrafından etkilenerek elime aldım ve hiç tahmin etmediğim bir konu ile karşılaştım. Bir Türk kızı olan Meryem’in kadın olarak karşılaştığı cinsel taciz ve töre çatısı altında şuçlanarak ölüme zorlanma gibi zorluklar içerisinde mutluluğu arayışını anlatan bu kitabı bitirdiğimde ise bir Türk kızı olarak “Kadın nedir?” diye düşünmeye başladım. “Kadın” denilince aklımıza bir sürü isimler, sıfatlar ve fiiller geliyor peki ama bu beş harften oluşan kelimenin asıl anlamı nedir sizce ? Hadi gelin Türk Dil Kurumu’nun kadın kelimesini nasıl ifade ettiğine bir bakalım. Öncelikle isim olarak anlamını ele alan Türk Dil Kurumu kadını “Erişkin dişi insan” olarak ifade ediyor. İlk önce bu ifadeye baktığınızda evet doğru, insanlar cinsiyetlerine göre ayrılır ve dişi olanlar Türkçede kadın olarak adlandırılır diye düşünüyorsunuz ama sonra sözlüğün hemen bir alt satırında kadın kelimesinin sıfat olarak anlamını gördüğünüzde toplum olarak nasıl bir anlaşın içinde olduğumuzu ve bunun maalesef ki sözlüğümüze bile yansıdığını daha net görüyorsunuz. Neden mi ? Çünkü, Türk Dil Kurumu kadın kelimesini sıfat olarak “Analık veya ev yönetimi bakımından gereken becerileri olan.” sözleri ile ifade ediyor ve daha sonra üçüncü bir anlam olarak da “ Hizmetçi bayan.” açıklamasını ekliyor. Evet! Maalesef bizler sürekli gelişmekte olan bir ülke, bir toplum olduğumuzu savunsak da, aslında hâla kadını bir hizmetçi olarak görüp ona senin bunlara becerin var o yüzden senin işin sadece evde oturup çocuklarını büyütmek ve evin düzenini sağlamak diyen bir zihniyeti içimizde barındırıyoruz. Fotoğraf 1 : “Arzu Boztaş çocuk gelindi, büyüdü, şiddetin en büyük mağdurlarından biri oldu. Üzerine ‘kuma’ getirilince boşanmak isteyen Boztaş eşinin pompalı tüfekle açtığı ateş sonucu bacaklarını kaybetti, kollarını kullanamaz hale geldi.” Bu öyle bir zihniyet ki, haberlerde gördüğümüz hatta bazen şahit olduğumuz kadın cinayetlerini ve küçük yaşta evlendirilen kızları sanki günlük yaşamın bir parçasıymış gibi çok normal karşılıyor. Bununla da kalmayıp bu olayları, adam öldürdüyse mutlaka kadının bir suçu vardır, kızlar evlenmeli yoksa okuyunca erkekleri beğenmiyorlar gibi söylemlerle destekliyorlar. İşin kötü yanı ise maalesef Türk toplumunda, hem eğitimlisi hem de eğitimsizi bu zihniyetin bir parçası olarak yaşıyor. Evet! Gerçekten eğitimli, üniversite mezunu insanlar hatta önemli devlet kuruluşlarının başındaki insanlar da bu zihniyetin içinde yer alabiliyorlar. Bugün kadın hakları ve kadının özgürlüğü üstüne bir konferans düzenlendiğinde bu eğitimli ama hâla geri kafalı olan bu adamlar katılıyorlar ve daha özgür bir Türk kadını için konuşuyorlar ama iş konferansın bitiş saatine geldiğinde hepsi evlerine dönüp o çalıştırmadıkları eşlerinden yemek bekleyerek yine Türk kadınını senin yerin evindir kalıbına sokuyorlar ve ekran arkası yaşamlarında kadın susup başını eğdiğinde onu “ terbiyeli” olarak ele alırken aksini yapanı “ahlaksız” olarak ele alıyorlar. Bu zihniyete sahip olanlara rağmen, toplumumuzda gerçekten bu konuda bilinçli olan insanlar da var. Fakat, bu insanların içinde olan kadınlar da bazen bu olanlara, kadına karşı olan bu bakış açısına karşı çıktıklarında bu geri-kafalı zihniyet tarafından feminist olarak adlandırılıp kötü bir şey yapıyorlarmış gibi topluma yansıtılabiliyorlar ve yine kadının önüne toplum tarafından konulan engellerle karşılaşıyorlar. Peki! Sizce de artık bu zihniyete bir dur deme zamanı gelmedi mi ? Unutmayın eğer ki, Türk gençleri olarak biz bu sisteme bu zihniyete şimdi karşı gelmezsek, gittikçe daha çok onun bir parçası haline gelmiş olacağız ve o haberlerde izlediğimiz töre cinayetleri ve küçük gelinler bir gün bu ülkenin başına geldiğimizde bizlere de normal gelecek ve bizler de insanlığımızı yitireceğiz. Fotoğraf 2: Şu anda Türkiye’de kadın olmanın anlamı. Hale ÖZEN 21502281 Section 7 BU BEN DEĞİLİM Kİ! Hayatınızda bir defa olsun bir ağaç kovuğunda yatayım dediniz mi? Evinizin konforundan sıkılıp, ormanın kuzeyinde bir yerde yosunları kendinize battaniye yapmak istediniz mi? Çocukken annenizin söylediği ninnileri, suyun akışında yaprak hışırtılarıyla dinlediğinizi hayal ettiniz mi hiç? Mevsimin sonbahardan kışa geçtiği şu günlerde mutlu hissettiniz mi kendinizi bu doğada yaşadığınız için? Şöyle güzelce bir nefes alıp, yağmurdan sonraki toprak kokusunu içinize çektiniz mi? Kardan sonra tavandan akan suların sırçaya dönüşmesine şahit oldunuz mu? Tüm bu sorularımın cevabını, kendinizi olmak istediğiniz yerde düşünerek es geçebilirsiniz veya bir cevabınız varsa tabii ki cevaplayabilirsiniz. Hepimizin tercihleri farklı olabilir ve bunları eleştirmek kimsenin haddine değildir. Kiminiz iki günlük hafta sonunu alışveriş merkezlerinde para harcayarak geçirebilir, kiminiz ise Afrika’dan gelen kahve çekirdeğinin kahveye dönüşme serüvenine şahit olmanın hazzı peşinde olabilirsiniz. Maalesef ben de tattım adı duyulan kahve markalarının leziz kahvelerinden. Veya ne bileyim, sıkıldığımda ben de annemle ihtiyacım olan kıyafetleri almak için alışveriş keyifleri yaptım. Elbette ben de herkes gibi günümüz düzenine ayak uydurdum, uydurmak zorunda kaldım. Tüm bunlar olurken; tükettim, tükettik, bizler tükettik, bilinçsizce tükettik, kendimiz de tükendik… Bilincimizi tükettik, kendimizi asimile ettik. Uzaklaştık, bir o kadar kendimizden, özümüzden uzaklaştık. Kendimizi bulmak için aydınlığa sığındık. Güzel güneşli günler bir o kadar karanlık oldu ve o karanlık geceler ise bir o kadar aydınlık artık parlayan yıldızlarla. Sanki herkes gece olunca kendi olabiliyor; uykusunda ve rüyalarında. Tıpkı Wilma Stockenström’ün ‘Baobab Ağacına Yolculuk’ adlı kitabında dediği gibi “Yalnızca uyuduğum zamanlar kim olduğumu tam olarak biliyorum. Çünkü rüyalarıma ben hâkimim ve onları memnuniyetle işgal ediyorum. Böyle zamanlarda, ben kendime gerekliyim.” (Stockenström 13). Aslında keşke böyle olmasa, herkes kendini kaybetse bir ağaç kovuğunda tıpkı romanımızda olduğu gibi. Herkes kendi özüne dönse… Şu hayat telaşesinden kaçsak ve biz olsak biraz da. Çok farklı olmaz mıydı her şey? Belki o zaman ahlaki değerler, dini görüşler, çıkar ilişkileri ve benzerlerine karşı bakış açımız çok farklı olurdu. Belki o zaman ‘insanca’ yaşayıp, etrafımızdakileri kırmadan, dökmeden devam ederdik. Ve işte belki o zaman çevremize daha çok önem verirdik. Çevremize, yeryüzüne, doğaya, doğanın canlılarına ve ağaçlarına… Yeryüzünde, uzaklarda bir yerlerde, doğanın içinde, bir ormanda örneğin, bir Baobab ağacının kovuğunda… Keşfederdim kendimi, hislerimi, ayırt ederdim diğerlerinden duygularımı ve değerlerimi, daha da bir ben olurdum, iyice kendim olurdum. Şimdi, şu anda kaybetmek istiyorum kendimi kitaptaki eski köle kadın gibi. Onun gibi bir ağaç kovuğunda yaşamak ve kendimi bulmak istiyorum. Kendimi, kaybettiğim yerde bulmak istiyorum. Nerede kaybettiysem orada… Rüzgârın beni götürdüğü yerde bulmak istiyorum benliğimi. Ben gibi kimseler kendini doğada kaybetmek isteyebilir ve yine doğada bulabilirler kendilerini değil mi? Kulağa hoş geliyorsa neden olmasın? Aklıma yine garip bir düşünce geldi, her zaman olduğu gibi. Eskiden gidilen piknikler veya fidan dikme etkinlikleri bir nevi terapiymiş zannımca. Aslında ağacın kovuğunda bulunmanın bir arayış olduğunu, özüne 1 Hale ÖZEN 21502281 Section 7 dönmenin veya özünü arama çabasının göstergesi olduğunu düşündünüz mü? Yazarımızın Afrika gözlemleriyle harmanlayıp bu kitabı yazması bir öze dönüş hikayesi gibi. Özümüze dönmek için hepimizin ihtiyacı olan terapileri, bir ağaç kovuğunda bulmak ne güzel! Hem de doğanın sessizliği ve kucaklayıcı karşılaması ile bulmuşken. “Bir Baobab ağacının gövdesinden her seferinde yeniden doğarak, kendimle dopdolu, duruyorum. Güneş gölgemi tanımlıyor. Rüzgâr beni giydiriyor. Havaya işaret ediyorum ve diyorum ki: hava beni yaşat.” (Stockenström 16). Biz kendimizi bulduk diyelim o eşsiz doğada, peki ya sonra ne olacak? Hemen aklıma ilk gelenleri yazayım, ne mi olacak? Doğa özünden kopacak, ağaç kovukları insanların atıklarıyla dolacak. Kısacası eşsizliğini kaybedecek doğa, çeşitliliğini kaybedecek, yok olacak, hiç olacak. İnsan elinin değdiği yer ne zaman eskisi kadar bakir olmuş? Kim görmüş bizlerin, insanların elinin değdiği bir tek şeyin bile harap olmadığını. Hayatın döngüsü mü bu bilemiyorum, fakat böyle dönmeyeceği aşikâr. Ana karakter kadının ağaç kovuğunda yaşaması belki kendini buluşunun bir hikayesiydi; fakat beni düşündüren, kadının kendini bulurken başkalarının kendini kaybetmesiydi. Bu tıpkı zeytin dalının güvercinin ağzında getirilmesi gibi. Önce zeytin ağacının dalını koparan güvercin, şimdi bize barışı mı anımsatıyordu. O zaman ne oldu o ağacın dalına? Düşündürücü sorular bunlar, ben en iyisi konuma döneyim. Kitaptan bir alıntıyla sonlandırıyorum yazımı, ana karakterin kendini bulması ve başkalarının kendini bulamamasıyla: “Sonra kulağıma bir şeyin girdiğini hissettim. Gıdıklıyor, kaşındırıyordu, kafamı salladım. Bir karınca. Bir şey. Parmağımla ezdim.” (Stockenström 112). Kaynaklar Stockenström, Wilma. Baobab Ağacına Yolculuk. İstanbul: Everest Yayınları, 2014. Baskı. Dereceören’de ormana giden yol, Bolu. Yazarın kendi çektiği fotoğraf. 11 Ağustos 2016. 2 MAVİ YEŞİL KRALLIK İzlediğim filmler arasında izlerken sıkılmadığım ve bir o kadar da sorguladığım nadir filmlerden biri, mavi devler ve vahşi insanların savaşı. Hangi film mi bu? Çoğunuzun izlediği, izlemese bile adını mutlaka duyduğu Avatar filminden bahsediyorum. Görsel efektleri ve baştan sona izleyicinin ilgisini canlı tutabilen 2009 yapımı Avatar filmi James Cameron'un ustalık eserlerinden biri olsa gerek. Filmin yönetmeni ve aynı zamanda senaristi olan Cameron'un görsel efektlerin yanı sıra senaryodaki detaylarla Budizm, Şamanizm ve Hinduizm gibi beşeri dinlerin dogmalarını filme taşıdığını anlamak hiç de zor değil. Mesela Na'vi halkının neredeyse çıplak gezmesi Hinduizm'den, dini liderlerinin bir şaman gibi olması Şamanizm'den, hayvanların ve doğadaki tüm canlıların ruhlarına taparcasına saygı göstermeleri Budizm'deki reankarnasyon inancının bir göstergesiydi bence. Tüm bunlara rağmen filmin kalite ve senaryo olarak, uzun ve titiz bir çalışmanın ürünü olduğu çok açık. Bu yazıda bu filmin benim üzerimde yarattığı duygusal etkileri ve bana göre filmdekilerin en dikkat çeki özelliklerini sizlere aktarmaya çalışacağım. İlk olarak doğayla iç içe yaşayan Na’vi halkının mavi tenleri, maymun kuyrukları, kaplan dişleri ve üç metreye yakın boyları filmi izlerken en çok ilgimi çeken özellikleri oldu. Tüm bu hayvani özelliklere rağmen insana benzeyen görünüşleri, kabile şeklindeki yaşam tarzları ve dini liderlerinin olması onlarla empati kurabilmemdeki en önemli faktördü. Na'vi halkının birbirine ve doğaya çok bağlı olması, her türlü iyi ve kötü olayda omuz omuza durmaları en çok hasret duyduğum özellikleriydi. Her zorluğun üstesinden birlikte gelmeleri onların sadece fiziksel olarak değil manevi olarak da ne kadar güçlü olduklarının bir göstergesi. Sizce de biz artık birbirimizden daha kopuk ve daha güçsüz değil miyiz? Bence her geçen gün daha da yalnız daha yozlaşmış bir dünya olma yolunda ilerliyoruz. Daha çok insani duygular olan sadakat, sevgi ve bağlılık (birbirlerine ve inançlarına) duygularının başka bir ırkta daha gelişmiş olduğunu görmek,hiç de şaşırtıcı değildi doğrusu. Neden mi? Bazen hayvanlardaki merhameti bile karşımızdakine göstermekten aciziz. Hayvanlarla ve bitkilerle olan güçlü bağlara yapılan vurgu ile aslında bize doğanın bir parçası olduğumuzu hatırlatmaya çalışıyordu sanki James Cameron. 'Ikran' adı verilen kuşlarla ('saheylu' denen bağı kurduktan sonra) ilk kez uçan Jack karakterinin yaşadığı mutluluğu kalbimin derinliklerinde hissedebildim.Filmdeki bir olayı gerçek hayatta yapabilme şansım olsaydı bu kesinlikle Ikranlarla uçmak olurdu. Bu kuşlarla kurulan bağ sayesinde kendi beyinleriyle onları komuta etmeleri, çağımızda robotlarla yapılan işin ete kemiğe bürünmüş hali gibiydi.Sadece beyin gücüyle devasa bir hayvana hükmetmek, onunla bir bütün olmak sizce de harika olmaz mıydı? Evet dediğinizi duyar gibiyim.Yeşil ve mavinin tüm tonlarıyla huzur ve barış içinde yaşayan Na'vi lerin yaşam tarzına imrenmedim değil doğrusu. Filmin başrolü Jack’in yolculuğuna değinecek olursak onunki Na’vi projesindeki diğer herkesinkinden daha farklıydı çünkü Jack’in orada olmak için para ve bilimden daha güçlü sebepleri vardı. Özgürlük arzusu...Jack Sully gibi yarı felçli bir askerin bu yolculuğa çıkmasının asıl sebebi kendi esaretinden kurtulmak istemesiydi bana göre. Kendimi onun yerine koyduğumda fiziksel engellerin insanın kendisi için bir şeyler yapma isteğini daha da alevlendirdiğini fark ettim. Jack' in Avatar bedenine ilk kez girdiğinde kontrollerinin bitmesini beklemeden delilerce koşması, ayaklarıyla toprağı hissetmeye çalışması bu durumun en büyük kanıtı ve filmin en dokunaklı sahnelerinden biriydi. Bu sahneyi izlerken bir an için bacaklarımın çalışmadığını düşündüm. Hissedemediğim ayaklarımla toprağı ilk hissedebildiğim anı hayal ettim.Uğruna her şeyi yapabileceğim kadar güçlü ve tatmin edici bir duyguydu. Bazılarına göre Jack'in kendi ırkına karşı savaşıp Pandora'da kalmak istemesi bir çeşit ihanet olsa da, onun koşullarında yaşayan biri için hiçbir umudun kalmadığı betonlaşmış dünya yerine mavi yeşil bir krallıkta (Pandora) özgürce yaşama isteği oldukça makul ve anlaşılabilir bir istek. Sevdiğim ve eleştirdiğim tüm yönleriyle beraber Avatar severek izlediğim filmlerden biri. Beşeri dinlerin öğretileriyle kurgulanan senaryo, içinde evrensel insani değerleri de barındırdığı için beni içine çekmeyi başardı. Bu filmi izlerken bende ağaçtan ağaca atlayan, Ikranlar'a binen doğayla iç içe olan üç metrelik mavi bir devdim. Yeşile ve maviye olan düşkünlüğümden olsa gerek bu film görsel efektleriyle bir şölen sundu bana. Siz benimle aynı fikirde misiniz bilmem ama bu film uzunca bir süre unutulmazlarım arasındaki yerini koruyacak. KAYNAKÇA James Cameron (senarist ve yönetmen) Avatar (Film) 'Avatar'.commonsensemedia.ty.yy.Web.3 Ekim 2018. 'Avatar'.teknolojen.ty.yy.Web.3 Ekim 2018 İspanya Kralı VIII. Ferdinand’ın Unutulmaz Zaferi İvanov... Rus dünyasının gördüğü gelmiş geçmiş en zeki İspanya kralı... Günden güne artan ferasetiyle akıllara kazınmış efsane... Tuttuğu günlüğüne takvim yapraklarının sınırlarını aşan tarihler atıp edindiği dahilikleri kendi yaşadığı çağla sınırlı tutmayan, onları zaman kavramının her bir noktasına serpiştirmiş bir aydın… Sıradan bir memur olan baş kahramanımız hizmetçisiyle yaşamaktadır. Orta sınıf bir hayat süren İvanov gün içinde yaşadıklarını belki de tek arkadaşı olan günlüğüne yazmaktadır. Ve hikayemizin kaynağı da bu günlükten başka bir şey değildir. Bulduğu üç beş meteliği tiyatrolara harcayan garip(!) bir insandır İvanov. Patronuna açık bir hayranlık duymaktadır ve yaşına, tipine bakmadan(!) entelektüel patronunun üst tabaka sosyetik kızına içten içe aşk duymaktadır. Şube müdürünün bu aşkı fark edip İvanov’un bu hadsiz aşkını yüzüne vurmasıyla bu aşkın yangını İvanov’un kalbinden aklına sıçramıştır. Bu sıçrama öncelikle köpeklerin mektuplarını okumakla başlamıştır. Daha sonra arzularına dayanamayarak gizlice aşkının yatak odasına girip birtakım hayaller yaşayan İvanov, sevdiği kadının bir generalle izdivacının olacağı haberini alınca da hepten aydınlanmalar yaşayıp kendini İspanya kralı ilan etmiş ve artık soyluluğunu kanıtlamıştır. Süregiden hayatın acımasızlığına bir isyan çıkarmıştı o. Herkesin umursadığı şeyleri hiç etmeyi başarmıştı. Ve hiç kimsenin dinlemediği ve görmediği şeyleri sezebilmişti. Bu tarihi uyanışa sebep olan sadece bir köpekti. İnsanların görmezden geldiği, hayvanlardan bir hayvan saydığı basit(!) bir varlıktı işte. Ama maharet ondaki derinliği yakalayabilmek, o bakış açısıyla bakmak, onu idrak edebilmekti. Ve işte bunu başarmıştı dünyada hakkıyla kral olan tek insan. İnsanları İngiliz anahtarları misali numaralara ayırmış bir toplumdan ne beklenebilir ki? “On numara on numaranındır! Başka bir işe yaramaz!”. Ne bir itiraz hakkı vardır ne de bir hakkı vardır zaten on’dan başka. Onun suçu mudur ki on numaralık metale sahip olması? Dünya kutusunda az yer kaplıyor diye yok sayılabilir mi o? Anahtarlar anahtar olma bilinçlerini yitirip böylesi bir cehalete nasıl dalabilirler, anlayamıyorum. Hepimiz bir anahtarız aslında. Her birimiz hayattaki kapılardan birini açabilmek için yaratılmış. Kaç gram metal taşıdığımızın hiçbir önemi yok. Ne kadar işe yaradığımız özümüzde saklı, anahtarın hiçbir kapıyı açamıyorsa yirmi gram metal taşımanın ne anlamı var ki mesela? Manası, orta çağ diyip aşağıladığımız bir zaman diliminde kalan ama herkesin diline dolayıp her söylediğinde ne kadar basit biri olduğunu gösterdiği bir kavram var bu dünyada: Adalet. Biz biliyor muyuz peki bu sözcüğü? Bildiğimizi sanıyoruz evet ama bu sadece bir yanılgı. Çünkü sadece hangi harflerden oluştuğunu biliyoruz. Sözcük hakkında en ufak fikrimiz yok. Eğer kelimenin özüne en ufak inebilseydik dünyanın zengine cennet, fakire cehennem olduğunu anlardık. Dünyanın ücra bir köşesinde bir deri birkaç da kemik kalmış minik bedenlerin toprak olduğunu görebilirdik. Milyarlarca israfın öldürdüğü milyonlarca insanın yasını tutardık bir nebze. Ama biz ne yaptık? Her yeni güne cebimizdeki paranın iki katı olması şehvetiyle uyandık. İnsanlığımıza yakışan(!) bir tiksindiricilikle masumların hayatlarını çaldık. Nerede ezilen gördüysek bir de biz ezdik onu. Bir de biz çıktık o insanların üzerine. Ezdiğimiz kadar yükseldik aşağılık vicdanlarımızda. Dokunabildiğimiz kadarını bizim saydık. Elle tutulamayan ne varsa korkuttu bizi ve aptalca saydık. O yüzden anlayamayız İvanov’un elindeki üç beş lirasını neden somut bir şeye değil de tiyatroya verdiğini. İzlediği her oyundan ruhunu doyuracak kırıntılar çıkarıyordu çünkü o, biraz huzur için. Hiçbirimiz onun kadar cesur olamadı bu hayatta. Bir köpekle konuşamadık mesela. Kendimizle yüzleşmek pahasına, bir dahi olup İspanya'ya kral olmak pahasına isyan edemedik bu hayata. Karşı çıkamadık dünyadaki acımasızlıklara ve kendi acınasılığımıza. Peki ya kimsesizliğimize ne demeli? Sevebilmek için yeterli bakiyemiz olması gereken bir dünyada yaşıyoruz yapayalnız bir savaşçı olarak tüm dünyaya cephe alarak. Sevmeye ya da sevilmeye cesaret edenimiz oldu mu aramızda? Paraya, makama, dokunabildiğimiz güzelliğine bakmadan birini sırf kalbi için sevebildik mi? Ya da korkusuzca soyunup bütün benliğimizi insanların gözleri önüne serip “Ben buyum!” diyebildik mi? Diyemedik. Akla hayale gelmeyecek maskelerle sakladık hep özümüzü. Yalanlar söyledik ailemize, arkadaşlarımıza, sevdiğimize. Kendimizi bile kandırdığımızı sanacağız, gün gelip de avucumuzdaki zamanın kum taneleri bitene kadar. Yakınlarımızın bizim değil, maskelerimizin yakınları olduğunu anlayacağız. Yalnızlığımıza hayaletler doldurduğumuzu fark edeceğiz. Ama geç kalmış olacağız ve hepsi yok olacak o gün. Kalbimizde, ruhumuzda açtığımız o derin yara kalacak bizden geriye öldüğümüz gün. Yalnız ve ezilmiş ruhlar adına kazandığın zaferin bir gün tüm dünya tarafından anlaşılmasını ümit ediyorum İvanov! Yaşasın Cezayir Beyi’nin burnunun altındaki kocaman ben! Ali Hakan ALTINAY KAYNAKÇA: Bir Delinin Hatıra Defteri. Nikolay Vasilyeviç Gogol. Yön. ve Oy. Erdal Beşikçioğlu. Tatbikat Sahnesi. Ankara. 8 Nis. 2019. Gösteri. İlayda Eva Baygın Deniz misin ? Liman mı ?Yapılan araştırmalara göre dünya nüfusu tahmini olarak 7,44 milyarı geçmiştir. Size göre bu insanlar binlerce kategoriye ayırılabilir çünkü hepsi eşsiz ve farklı. Kimi mutlu, kimi agresif, kimi idealist… Aslında durum bu kadar karışık değil. Olay yüzlerce kategoriden değil, sadece 2 pencereden ibaret. Deniz ve liman. Bu gördüğünüz, duyduğunuz, âşık olduğunuz ya da tanıdığınız insanlar ya denizdir ya liman. Yaşadığı yere,ailesine değerlerine, işine sıkı sıkıya bağlı, prensiplerinden vazgeçmek istemeyen, düzeni –kendi oluşturduğu düzeni-seven, belirli bir kalıp içerisinde bulunmaktan zevk alan, riskler yerine garantiyi tercih eden biriyse şayet ki, bu kişi limandır. Bu açıdan liman kişilerinin hayatlarını aneleye benzetmek yerinde bir tespit olacaktır. Demir halkalarla birbirlerine zincirlenmiş değerleri ve varlıkları onların hayatlarını oluşturur. Diğer yandan kişi eğer olduğu yere bağlı kalmayı sevmiyorsa, sınırlı olan kara yerine okyanusun uçsuz bucaksız, derin ve gizemli sularını tercih ediyorsa yaşamak için, ufuk çizgisine ulaşmak ise amacı, bu kişi denizdir. Sanki denizkızları onları çağırır, gemiciler onlara “avara!” diye bağırır. Onların evi limancılar gibi iki kapı bir bacadan değil, bir direk bir yelkenden oluşur. Deniz Benim Kardeşim adlı kitabın iki ana karakterini liman ve deniz olarak değerlendirdim. Bill Everhart -yaşça daha büyük olan- düzenli bir hayata ve işe sahip olan bir akademisyen. Aslında tam bir liman ama daha denize açılmadığı için ne olduğunu, nerede nasıl mutlu olacağını bilmiyor. Wesley Martin ise – yaşça daha küçük ama istekleri konusundan yeterli olgunluğa ulaşmış kişi- denize ait olduğunu, deniz olduğunu çoktan fark etmiş, kök salmak yerine, kürek çekmeyi tercih etmiş biri. Ben ise ikisinin arasında gidip gelen, iskeleden denize bakıp atlamaya korkan küçük bir çocuk gibiyim. Cesaretlenip kendimi boşluğa bıraktığım an denizin soğuk sularıyla buluşacağım. Sonuç ne olacak peki? Boğulma riskim ve iskeleye çıkan merdivene ulaşamama ihtimalim var. Ya pişman olursam? Atlamasam ne olacak? İlk başta bir rahatlama hissi gelecek şüphesiz ki, ama sonra oluşacak olan merak içimi kemirecek, atlayınca neler göreceğim, neler yaşayacağım düşüncesi günlerce kafamı kurcalayacak. Ama ikisinden birini seçtiğim an olan olacak ve ve ben bu belirsizlikten kurtulacağım. Kötü olan ise benim arafta olmam. Ne arkamı dönüp gidecek, atlamaktan vazgeçecek cesarete sahibim, ne de atlama cesaretine . Benim bu iki tarafa karşı olan çekimser tutumum ise beni durgunluğa itiyor, eylemsizliğe sebep oluyor. Kararsızlık en büyük çaresizliğim oluyor, bağlıyor elimi kolumu. Kendimi limanla deniz arasındaki, ikisini birbirine bağlayan merdiven olarak görüyorum. Başım limanda, ayaklarım denizde. Denizden gelen dalgalarla ayaklarım ıslanıyor, heyecanlanıyorum. Ellerim karaya sımsıkı bağlı, kendimi güvende ve huzurlu hissediyorum. Bir tarafı seçmem gerektiğinin farkındayım çünkü bir süre sonra ayaklarım üşüyecek ve ellerimde tutacak derman kalmayacak. Ben yaşadığımı hissettirecek tarafı istiyorum. Tutku istiyorum, hissetmek istiyorum. Sallantılı bir hayatım var desem yalan olmaz. Sallantılı bir ruh hâlim hatta sallantılı bir bedenim var ancak işler göründüğü kadar çılgın değil. Hissettiğim tek baş dönmesinin vertigo ataklarım olmasından yoruldum. Benim dünyam dönüyor ancak istediğim yönde dönmüyor. Altüst oluyor çoğu zaman. Henüz 18 yaşındayken, bir deniz gibi alçalıp yükselen, dalgalanan, heyecan dolu bir hayatı arzuluyorum. Artık baş döndürücü hastalıklardan kurtulup baş döndürücü aşklar yaşama zamanım geldi. Belki denizde bulacağım onu belki limanda. Belki ben deniz olacağım: hırçın, dengesiz, duru. Ancak liman gibi sığınacağım biri olacak, güvende hissedeceğim. Kim bilir belki de bu sefer gemim batmayacak. SEN NEYİN KÖLESİSİN? Sabah gözlerini açtığında ilk düşündüğün şey ne oluyor? Vücudunu dinlendirmiş olmanın verdiği rahatlıkla mutlu bir şekilde yeni bir güne mi uyanıyorsun yoksa kurtulma planlarını yaptığın, içten içe seni bitiren bir kurt mu var aklında? Çoğu kez bunu fark etmeyiz fakat her birimiz bir oltaya takılmışızdır. Bizi bir kere ağına takmış balıkçı gibi her gün onun için uyandığımız, sorgusuz sualsiz peşinden koştuğumuz bir uğraş vardır hayatımızda. Peki sen hayatını bu uğraşa adamışken hâlâ özgür olduğunu düşünüyor musun? Peter Weir’in Truman Show’u doğduğu anda farkında olmadan bir televizyon programının yıldızı olan Truman Burbank’ın hayatını anlatıyor. Truman, doğduğundan beri ona sunulanları uyguluyor ve hiçbir zaman yaptıklarının nedenini sorgulamıyor, hayatı olduğu gibi kabulleniyor. Film, insanlarla, insanların önlerine koyulanı düşünmeden -ya da düşündüklerini sanarak- kabul etmeleriyle alay ediyor. Biz insanlar her şeyin farkındayız değil mi? Etrafımızda düşüncelerimizi baskılayan bir toplum yok, doğduğumuz anda kabullenmemiz gereken bir kültürün içine doğmuyoruz. Tamam, tamam. Bu dediklerim yalan olabilir ama en azından Truman gibi bir televizyon programında yaşamıyoruz (!). İstediğimiz an düşüncelerimizi değiştirebilir, bu peşinden koştuğumuz olta adı altındaki zindandan kurtulabiliriz, ya da biz öyle sanıyoruz. Kendimi bildim bileli aileme yararlı olmak istedim. Her şeyden önce isteğim buydu. Bunun doğrultusunda hayalimdeki meslek oyuncu olmaktan pilot olmaya, oradan da mühendis olmaya kadar kaydı. Hayalim her kaydığında içimden de bir parça benliğimin koptuğunun farkındaydım fakat hayalimi onların isteklerine göre şekillendirmeye devam ettim. Ben şimdi özgür müydüm? Kendimi kandırmayı hiçbir zaman sevmedim ve özgürüm dersem kendimi kandıracağımı biliyorum. Kendi düşüncelerim var sanıyorum fakat bu düşünceler hareketlere dönüşmüyorsa bana ait düşünceler var diyebilir miyim? İşte bu yüzden kendime köle adını verdim. Ailesinin istekleri üzerine yaşayan bir köle. Bu düşünce üzerinden yola çıktığımızda herkes köle olmuyor mu zaten, kimi insan ailesinin kölesi, kimi insan hayranı olduğu bir şarkıcının kölesi, kimi insan düşüncelerini benimsediği yazarın kölesi, kimi insan ise paranın kölesi… Truman Show’u izlerken kendimin de Truman gibi bir köle olduğunu fark etmiştim. Özgür olmadığının farkına varan her insan gibi içinde bulunduğum hapishaneden kaçmak istedim ilk önce. Hayallerimi değiştirmeye çalıştım, özgür olabileceğim bir ülkeye gitmeye karar verdim. Yurtdışı üniversite başvuruları yaptım, birkaç kabul de aldım fakat gel gör ki iş gerçekten gidip okumaya geldiğinde her şeyden vazgeçip ailemin dibindeki üniversiteye gitmeye karar verdim. Özgürlüğün göründüğü kadar kolay elde edilemediğini görmüştüm. Gönüllü bir köleydim artık. Truman köle olduğunu fark ettiği an cesurca tüm hayatını geride bırakıp ileriye adım atmıştı, ben ise korkularıma yenik düşüp alışık olduğum hayata geri dönmüştüm. Truman bana dünyada üç tip insan olduğunu göstermişti. Bunlardan ilki köle olduğunun farkında olmayanlardı. Bir zamanlar benim de içinde olduğum bu grup cehaletin mutluluğunu yaşıyordu. İkinci grup, köle olduğunun farkında olup değişimin verdiği korku ile hayatlarına devam edenlerdi ve belki de en önemlileri olan üçüncü grup ise köle olmayı terk edenlerdi. Büyük ihtimalle tek üyesinin Truman olduğu bu grup, dünyada en nadir bulunan gruptu, herkesin bir gün kabul edilme hayalini kurduğu ya da içinde olduğunu sandığı grup. Bu yazı, Truman olmak isteyip bunu beceremeyen gönüllü kölelere gelsin. Kim bilir, Truman’da aslında kendinin kölesi olmuştur, üçüncü grup hiçbir zaman var olmamıştır ve özgür olmak insanoğlunun asla erişemeyeceği bir yerdedir. Eda Akyıldız KAYNAKÇA Niccol, A. (Yapımcı), Niccol, A. (Senarist) ve Weir P. (Yönetmen). (1998) Truman Show [Film]. ABD: Scott Rudin Productions KOLEKTİF ZEKANIN SIFIR NOKTASINDA BİR İNSAN Oya Morva’nın kolektif zekaya ilişkin biyolojiden bilgisayar bilimine kadar uzanan farklı uzmanların çalışmalarından aldığı derlemelerle oluşturduğu bu kitabın beni, hepimizin özüne uzanan, “hayat” dediğimiz kısa gibi görünüp aslında çoğunu boşa harcadığımız büyüleyici serüvene dair yıllardır alışık olduğum gibi kafa karışıklıkları ve kimlik bunalımlarına sokarak bir nevi her şeyi yeniden sorgulama noktasına doğru tekrar geri ittiğini düşünüyorum. Dürüst olmak gerekirse etrafımda ne yaşıtlarım ne de büyüklerim içinde kolektif zekayı gerçekten evrende kendi durduğu ve sahip olduğu “şimdinin” içerisinde sorgulayan insan yok. (Belki bu bir insan olarak yapması olanaksız bir iş). Kolektif bilinç hakkında fikirlerimi veya halihazırda fikirlerimin ulaştığı noktayı anlatabileceğim ve kendi hayat tecrübelerinin kırbacı altında ezilmeden fakat onları emri altına alarak, safi ve ilahi varlığının bakış açısından cevap alabileceğim birileri de. Durum bu noktaya geldiği için kendi kendime, belki de haddinden ve zaten uğraşması gereken sorumluluklardan fazlasını merak eden çocuksuluğumla baş başa kalarak, aslında kim ve neyin parçası olduğuma dair belki erken belki geç bir sorgulama içerisinde kalakalıyorum. Aslında ne geç ne de erken, tam zamanında olduğunu hissettiren bu duygu hali içinde, bedenimin ve zihnimin kaldırabileceğini ölçerek kendimle girdiğim bu iddiayı kazanmak istemiyor da değilim. Hiçbir şeyin gerçekten özgün olamadığı yer yüzünde insanlığın bilmesi gerekene benden öncekilerin verdiği cevapları bir üst basamağa taşıyabilecek bir açıklama veya belki de yaşanmış tüm deneyimlerin farklı bir yorumu peşinde, kolektif zekanın teknoloji öncesi dönemden bu yana doğru süregelen serüveninde kilit noktalardan birine kendimi oturtabilmenin olasılığını kovalıyorum ve belki de bu sorgulamanın ardından doğacak ufacık bir ışık kümesini görebileceğimi; onu gerçekten doğrudan kolektif zekadan almamın olasılığı üzerine bir iddianın içerisindeyim. Tüm bu düşüncelerimin görünür yüzeyinde kalan, bana ait olduğunu hala hissetmekte olduğum özgün düşünceler bir elin parmağını geçmiyor. 2020 yılının tüm insanlığa ve dolaylı yoldan (belki de direkt olarak oradan geldiği) kolektif bilince bağlanan, virüs salgınıyla biraz olsun ayılabiliyorum. Düşüncelere dalarak tüm eğitim sisteminin simülasyon yönüne evrim geçirebileceğini hissettiğim ve artık hocalar dahil tüm kampüs hayatının göz retina taramasıyla giriş yapılacak gelecek nesiller için oldukça basit fakat benim “şimdim”den kestirmenin hayli zor olduğu bir simülasyon eğitim sistemine doğru gideceğinin hayallerini kurarak geleceğe dair tüm fantezilerimle ruhumu zorladığım bir anda hayat bana durmayı ve sabretmeyi öğretiyor. Aslında benim düşünce
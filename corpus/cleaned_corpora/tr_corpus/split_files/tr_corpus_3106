tahammülü olduğuyla ilgili bir fikir verebilir. Ama beni asıl ilgilendiren kitapta sansürün nasıl işlendiğinden çok, kısıtlamaların aldığı hali gösteren (ve hiç kuşkusuz Luther’den esinlenilmiş) bu hayati sahnenin ana karakterinin bir üniversite öğrencisi olması ve onu ilk yargılayanın da üniversitenin rektörü olması. Malum, muhtemelen kurulmalarından çok da sonraya rastlamayan bir dönemden beri üniversite öğrencileri hâlihazırdaki iktidara karşı çıkmalarıyla nam salmışlardır. Malafrena ’nın 1822 yılına alternatif bir bakış açısı getirdiği düşünülürse, insan o zamandan bugüne öğrenciler ve otorite (çünkü bu devlet değil, basitçe üniversite yönetimi de olabilir) arasındaki anlaşmazlığın nasıl değiştiğini merak ediyor. Bir bakımdan, artık her tür siyasi konularda herhangi bir sansürle karşılaşmadan, özgürce konuşmak geçmişe göre günümüzde çok daha kolay (gerçi bana kalırsa hâlâ hiç zorluk olmadığını söylemek epey abartı olur) ama henüz yeterli özgürlüğün ne olduğu konusunda tam bir fikir birliğine varılmış değil. Zira fazlasıyla iyi bilindiği gibi, birinin özgürlüğü başkasınınkinin azalmaya başladığı yerde biter. Üniversite öğrencileri başta olmak üzere pek çok kişinin otoritelerle asıl çatıştığı nokta da bu: Tam olarak hangi noktada ifade özgürlüğünün başka insanların özgürlüklerini ihlal etmeye başladığı. Hangi protestolar kişinin kendi haklarını aramasından ileri gidip, başkalarının özgürlüklerine müdahale etmeye başlar? Muhalefet nerede suça dönüşür? Bunların hepsi şüphesiz cevaplanması oldukça güç ve uzun zamandır tartışılan sorular ve ben de cevapları kesinkes bildiğimi iddia etmeyeceğim. Öte yandan bunun öğrenilmesi gereken bir şey olduğu kesin: Hiçbir iktidar (buradaki iktidar aile reisinden devlet yönetimine kadar değişebilir) mükemmel olmadığına göre bu iktidardan duyulan memnuniyetsizlik nasıl dile getirilebilir? Bana öyle geliyor ki bu konu herhangi bir yükseköğrenim kurumunda okutulan bir ders olmadığından (diye tahmin ediyorum, sosyal bilimlerinin tüm ders programları incelenirse belki bulunabilir ama yine de doğrudan “Nasıl Protesto Yapılır” başlıklı bir konu olduğunu düşünmüyorum) bu bir öğrenme şekli olabilir. Muhtemelen üniversitelerdeki protestoların, eylemlerin ve yönetime karşı diğer tüm başkaldırıların okul yönetimleri ve güvenlik güçleri tarafından pek de fark edilmeyen bir faydası da öğrencilerin, bu gibi hareketler sayesinde haklarını nasıl arayacaklarını öğrenmeleri olabilir. Deneme yanılma bu gibi hayati öneme sahip konular için uygun bir öğrenme yolu olmayabilir ama dediğim gibi, bunlar okulda öğretilmiyor. Öğrenciler üniversite gibi nispeten güvenli ve açık bir ortamda haksız buldukları durumları eleştirmeleri nasıl protesto yapılacağını öğrenmeleri ve sınırlarını fark etmeleri için faydalı olabilir. Tüm bunlar göz önüne alındığında üniversitelerde yapılan protesto ve eylemlerin aslında olumlu hareketler olduğunu düşünüyorum. Tabii ki gerekli makamlar tarafından kimsenin incinmediğinden ve eylemin amacı dışına çıkmadığından emin olunduğu sürece. Eğer öğrenciler bu gibi meselelerde kendi yöntemleriyle hareket edip ne yapmaları, nasıl iletişim kurmaları ve nasıl kendilerini genel olarak ifade etmeyi öğrenebilirlerse toplumun ve demokrasinin okulda öğretilmeyen yanlarından birini anlayabilirler belki. Le Guin, yine Malafrena ’da uzun süre söylenmeyen kelimelerin sessizliğin gücünü taşıdıklarını söyler. Bir şeylere karşı çıkmak için seslerini kullanmaya çalışan insanlar varken susturulmaları sadece tepkilerini arttırır. Aynı şekilde, benim örneğimde, üniversitelerde huzuru sağlamak için bastırılmanın kullanımı sadece sonradan oluşacak tepkinin şiddetini arttırır. Aslında en iyisi basitçe, toplumun ve otoritenin, sorunlarını konuşup çözmeleri. Simay Tekgül 21301024 Aslı Uçar 14 Ekim 2014 ZITLIKLARIN DENGESİ Her olgunun, her varlığın iki karşıt kutbu vardır ve birbiriyle taban tabana zıt olduğu düşünülen kavramlar ne olursa olsun ayrılmayan bir bütün oluştururlar. Birbirinin düşmanı gibi görünen iyi ile kötü, güzel ile çirkin, savaş ile barış ve daha niceleri aslında bir bütünün ayrılmaz parçaları, bir elmanın iki yarısı, ‘’Yin Yang’’ sembolünün siyahıyla beyazıdır. Zıtlıkların beraberliği, Çin kültüründe biri siyah biri beyaz olan ‘’Yin’’ ve’’ Yang’’ balık motifleriyle simgeleştirilmiştir. Siyah balığın gözleri beyaz, beyaz balığın gözleri ise siyahtır. Bu inanışa göre aslında her şeyin özü ve çekirdeği kendi zıddından oluşmaktadır. İyilik ve kötülüğün bitmek bilmeyen üstünlük mücadelesini düşündüğümüzde, iyiliğin kötülüğü yok etme çabasının da bir çeşit kötülük olduğu sonucuna varırız. Öte yandan kötülüğün iyilik üstünde egemenlik kurduktan sonra başka rakibi kalmayacağı için oluşan barış ortamında kötülük kendi kendiyle çelişmiş olmaz mı? Ama hayat; keskin bir sınırla ayırıp bu iyi ya da kötüdür diyemeyeceğimiz kadar karmaşık ve iç içe geçmiş olaylardan ve de kavramlardan oluşmaktadır. Her iyiliğin içinde bir art niyet, her güzelin bir kusuru, her gerçeğin bir eksik tarafı olduğu gibi her acının olgunlaştırıcı yönü, her yalanın da doğruluk payı vardır. Zıt kavramların bu ilişkisini bana sorgulatan ve düşünmemi sağlayan film; ‘’Leon: The Professional’’ oldu. Seyirciyi kendine bağlayan başarılı olay akışının yanı sıra filmi favorilerimden biri haline getiren en önemli özelliği; hayatta her zaman iç içe geçmiş şekilde karşımıza çıkan zıtlıkların çarpıcı bir biçimde işlenişiydi. Filmde bir D.E.A. (Drug Enforcement Administration) ajanı olan Stansfield’ın kanun tanımaz ve aykırı kişiliğine karşı, profesyonel bir kiralık katil olan Leon’un son derece mantıklı, ayakları yere basan fikirleriyle kadın ve çocuklara zarar vermeme prensibi anlatılmış. Bencil ve acımasız bir polise karşılık kiralık bir katilin merhametini buluyoruz filmde. Uyuşturucu haplar kullanan bir D.E.A ajanı, beyaz kâğıttaki siyah lekelerden biri değil de nedir? Stansfield ve Leon, mutlak iyi ve mutlak kötünün olmadığını sokar gözümüze. İyi bir değerlendirme için her zaman daha derine inmek gerekir. Filme sahip olduğu ün ve değeri kazandıran Mathilda ve Leon’un ilişkisi var bir de. Sevgisizlik ve hor görülme ortak paydasında birleşen, şimdiye kadar kimseden göremedikleri ilgi ve şefkati bir apartman boşluğunda bulan, birbirlerinden olabildiğince farklı karakterlere sahip iki insan... Belki de zıt kutupların birbirini çekmesi gibi Mathilda’nın tüm ailesini kaybetmiş olmasına rağmen sahip olduğu neşesi ve Leon’un durgun hüznü birbirini tamamlamıştır. Belki de Leon’un planlı programlı yaşamı, Mathilda’nın savrukluğunda anlam kazanmıştır. Mathilda’nın cüretkârlığı, Leon’un utangaç ve içine kapanık dünyasına değer katar, onu yüceltir. Sigara kullanan on iki yaşındaki küçük bir kız ve içtiği tek içecek süt olan kocaman bir adam düşünüldüğünde varılan sonuç doğal olarak tezatlık olacaktır. Leon ve Mathilda’nın, yıllarca süren yalnızlıklarını birleştirerek kurdukları ve filmin iskeletini oluşturan bağın kenarına köşesine iliştirilmiş detaylar umarım ki benim gibi pek çok izleyiciye farkındalık kazandırmıştır. Filmi izlediğim süre boyunca ve sonrasında olayların, insanların ve kavramların çok yönlü olduğunu ve hayatın tadının da bu karmaşada gizli olduğunu düşündüm. Güzellik kavramı, çirkinlikle birlikte vardır ve güzelin ne kadar güzel olduğu yine çirkinin ne kadar çirkin olduğuyla anlaşılır. Özlem duymayan birine kavuşmanın tadını, hiç üzülmemiş birine mutluluğun değerini, geceyi bilmeyen birine gündüzün aydınlığının kıymetini, hayatını refah içinde sürdürmüş bir insana huzurun nasıl bir hazine olduğunu anlatamazsınız. Çünkü zıt kavramlar sanıldığı gibi hasım değil, birbirlerinin eksiklerini tamamlayan iki kardeştir. O yüzdendir ki her sevgide bir çıkar, her öfkede merhamet, her başarısızlıktan alınan bir ders, her mutluluğumuzda buruk kalan bir tarafımız vardır. Cennetim de Cehennemim de Sen misin Acaba? Tiyatroya sıklıkla giden veya tiyatroyu çok seven biri olmadım hiç. Ancak, aldığım Ge250 kodlu dersin ve tiyatro sevgimi artırma çabamın da etkisi ile birlikte Gizli Oturum adlı bir tiyatro oyununa bilet aldım. Oyunun en çok ilgimi çeken noktası içinde taşıdığı cehennem başkalarıdır görüşü oldu. Açıkçası, bu benim uzak olduğum bir düşünceydi. Bu bağlamda, cehennemin nasıl başkaları olabileceğini düşünmeye başladım. Ancak, bu düşünce aklıma çok daha başka soruyu da getirdi, eğer başkaları insanın cehennemi olabiliyorsa cenneti de olamaz mı? Yazıma başlamadan önce belki de biraz cennet ve cehennem kavramları hakkındaki görüşlerimden bahsetmeliyim. Ben cennet veya cehennem kavramlarını hiçbir zaman bu dünyadan ayrı olarak, sadece dinlerde bahsedilen öteki dünyalara ait kavramlar olarak düşünmedim. Bana göre hem cennet hem de cehennem bu dünyanın içinde barındırdığı kavramlardı. İnsan bu dünyada hem cennetten hem de cehennemden parçalar ve örnekler bulabilirdi ve bu dünyada cehennemi de cenneti de yaşayabilirdi. Önceden belirlenmiş ortak bir cehennem veya cennet yoktu bence, bu kavramlar kişiden kişiye değişebilirdi. Birinin cehennemi başkasının cenneti, birinin cenneti başkasının cehennemi olabilirdi, cennet ve cehennem tamamen insanın karakteri, istekleri ve korkuları ile şekillenirdi. İşkence odalarından, zebanilerden, yanan ateşlerden, hurilerden, yeşilliklerden bahsetmenin pek de anlamı yoktu. Çünkü bu bahsedilen kavramların gerçekten bir kişi için cennet veya cehennem olduğunu bilmenin yolu yoktu. Bu nedenle ben; eğer öteki dünya var ise, o dünyada cennet ve cehennemin bize anlatılanlar gibi olduğuna hiç inanmadım, bence herkesin cehennemi ve cenneti kendine göreydi. Bu düşüncelerin etkisinde cehennem başkalarıdır düşüncesini kafamda tartışmaya başladım. Eğer cehennem kişiye özelse, yani en azından ben öyle düşünüyorsam, bazılarının cehenneminin başka insanlar olması çok doğal bir durumdu. Herkes için konuşamasam bile benim tanıdığım çoğu insanın ve benim hayatlarımızda nefret ettiğimiz, bir dakikayı bile birlikte geçirmeye tahammül edemediğimiz insanlar olmuştu. Bazen bu nefret o kadar şiddetli olmuştu ki kavgalara, arkalardan konuşmalara, aşağılamalara ve kötü davranışlara neden olmuştu. Bu insanlarla bir dakika bile kişiye cehennem gibi gelebilirdi. Ancak, benim ve çevremdekilerin hayatındaki örnekler düşünüldüğünde pek de cehennemin o korkunç yapısına yaklaşmıyordu. İşte, tam bu noktada dünyada olan olayları düşünmeye başladım. Her gün patlayan bombaları, ardı arkası kesilmeyen tecavüzleri, çocuk ve kadınları ayırt etmeyen füzeleri, sokaklarda sürünen insanları; her gün, her geçen saniyede tasavvur bile edemeyeceğim acıları çeken insanları getirdim aklıma. İnsanların, insan olduğunu savunanların, başka insanlara yaşattığı terörü ve acıyı düşündüm. İşte, bu noktada cehennem başkalarıdır sözü kafamda anlam kazanmaya başladı. Evet, belki benim bu söz hakkındaki yorumum Gizli Oturum’unki kadar felsefi değildi ancak ben insanların insanlara yaptıklarını düşündükçe, başkalarının nasıl bir insanın cehennemi olabileceğini anlıyordum. İnsan kendi çıkarları, hırsları ve ihtirasları uğruna başkalarına bu dünyayı zehir edebiliyordu. Bu durumun ise birilerinin cehennem tanımına uyması ihtimali bu bağlamda bana çok yüksek geliyordu. Bu noktada, aklımda karşıt bir düşünce şekillendi. Evet, bazılarının cehenneminin başkaları olması doğaldı ancak benim öznel cehennem tanımım başka insanlardan öte çok daha başka bir kişi üzerinde duruyordu: kendim. Bence bu dünyada bir insanın kendine yapabileceği kötülüğü başka hiç kimse yapamazdı. İnsanın içinden gelecek bir darbe her zaman dışarıdan gelecek bir darbeden daha yıkıcı idi bence. Bu noktada, içinde yaşadığım dünyayı düşündüğümde çok büyük zorluklara rağmen hayatta kalan, umudunu yitirmeyen ve mücadelesine devam eden insanlar vardı, bu insanlar başka insanların onlara yaptıklarına karşın bir şekilde hayatta kalmayı başarıyorlardı. Bütün zorluklara ve sıkıntılara rağmen hayata farklı bakış açıları getirebiliyorlardı. Buna karşın, bazı insanlar da en küçük zorlukta hayatı kendine zehir ediyorlar, en ufak olumsuzlukta bile yılıyorlardı. Hayatın önlerine sunduğu her şeye rağmen bu insanlar bu dünyada kendi cehennemlerini yaratıyorlardı. İşte bu bağlamda, ben tiyatro oyunundan ayrı düşmeye başlıyordum. İnsanın cehennemi kendisidir görüşü kafamda şekillenmeye başlıyordu. Aynen Türkçe blog yazılarında olduğu gibi hayat kişinin oyun hamuruydu, önüne ne atarsa atsın mesele kişinin hayatla ne yaptığı idi. Kişini kendisi hakkındaki görüşleri, kendisine yaklaşımı ve de hayatı algılayışı idi önemli olan. Bu bağlamda kişinin cehennemi kendisiydi, başkaları değil çünkü kişi hayat şartlarını seçemezdi belki ancak onunla ne yapabileceğini seçebilirdi. Beni bu blog yazısı yazmaya iten sorulardan biri olan “Başkaları insanın cenneti olabilir mi?” sorusuna geri dönersem eğer, günümüzde, insanın insana yaptığı kötülüğün ne yazık ki bir sınırı yok. Ancak, sevgi ve aşk kavramlarının hâlâ varlığını yitirmediğini de unutmamak gerekir. Bu kavramlar doğrultusunda hayatı başka insanlar ile daha anlamlı olan, başka insanların varlığı ile mutlu olan insanların da var olduğu gerçeği yadsınamaz. Bu bağlamda, eğer cehennemi başkaları getirebiliyorsa, cenneti de başkaları getirebilirdi. Ancak, cennet başkalarıdır düşüncesi ne kadar kulağa mantıklı gelse de, bence yine cenneti getirecek kişinin kendisiydi. Hayat insanın oyun hamuruydu, nasıl ona cehennemi getirebiliyorsa, cenneti de getirebilirdi. En azından benim cennet tanımım bu düşünceyi beraberinde getiriyordu. Bütün bu düşüncelerin sonunda herkes için geçerli bir cennet veya cehennem kavramından söz etmeyi mantıklı bulmamakla birlikte ben cennetin veya cehennemin kişinin kendisi ve hayata bakışı ile ilgili bir durum olduğunu düşünüyorum. Bu bağlamda, hayat kişinin elindeki malzemedir, onu nasıl kullanacağı, onu cenneti mi cehennemi mi yapacağı kişiye kalmıştır, başkasına değil. Kaynakça  Gizli Oturum. Jean-Paul Sartre. Yön. Jason Hale. Oy. Ecesu Sevindik, Hakan Coşar, İpek Erim, Kıvanç Değirmenci. Bilkent Tiyatro Salonu. Ankara. 18 Şub. 2016. Gösteri. HASTASIYIZ! Farklı kültürleri tanımak, incelemek hep çok hoşuma gitmiştir. Ankara’da farklı kültürleri tatmak her zaman mümkün olamıyor fakat geçen cuma Next Level Alışveriş Merkezi’nin podyum katında gerçekleşen Ayhan Sicimoğlu&Latin All Stars konseri Latin havasını tatmak için kaçırılmayacak bir fırsattı. Konserin gerçekleşeceğini duyduğum anda heyecanla o günü bekledim. Ayhan Sicimoğlu hem sanatçı, hem gezgin hem de bir gurme olarak hayranlık duyduğum bir insandır. İmkanınız olursa bir gün televizyon programını da izlemenizi tavsiye ederim çünkü klasikleşmiş turistilikten öte farklı yerler keşfetmemize çok yardımcı oluyor aynı zamanda kişiliğini de bizden saklamadan yansıtabiliyor. Kişiliğini bizden saklamayışı ve bu sayede anladığımız özgür ruhu bize onun her zaman karşısındaki insana bu hayatın yaşamaya değer olduğunu ve daha keşfedilecek bir çok şeyin olduğunu hatırlatıyor. Ayhan Sicimoğlu&Latin All Stars konserine ikinci gidişim, ikisinde de bir konser insana ne kadar çok şey katabilirse onun farkındalığı ile ayrıldım. Hayat enerjisi o kadar yüksek ki konser bitiminde dinleyicilerin hepsinin suratında gülümsemeyle ayrıldılar, ben de dahil olmak üzere. Yaklaşık 500 kişiyi mutlu etmek bence herkesin yapabilceği bir eylem değil. Eğer bir gün “Bir etkinliğe gidiyim ve bu etkinliğin sonunda çok mutlu olarak ayrılayım ordan” derseniz, Ayhan Sicimoğlu ve grubunun konserine gitmek yapabilceğiniz en iyi tercih olacaktır. Yorucu geçen bir günün sonunda böylesine keyifli bir etkinliğe gitmek beni çok mutlu etti. Ayhan Sicimoğlu ve grubu aslında çok kültürlüğün somut hali gibiydi çünkü hem Türkçe şarkıların Latin ezgilerle çalınması hem de grupta farklı ırktan insanların bulunması buna bir örnek. Alışmış olduğumuz Türkçe şarkıların farklı bir şekilde yorumlanması önceden dinlemediğim şarkıları şimdi beğenip, dinlememe sebep oldu. Yaptıkları müzik alışılmıştan o kadar farklı ki Ayhan Sicimoğlu’nun deyişiyle “hastasıyız”. Grubun solistleri Yaima Aguirre Hechavarria ve Suami Ramirez Veliz Küba doğumlu olmalarına rağmen Türkçe şarkıları çok güzel söylüyorlardı. Suami Ramirez Veliz’i dedesi büyütmüş ve hem ülkesinin özlemini hem de dedesine olan özlemini gelenekselleşmiş olan “Yüksek Yüksek Tepelere” şarkısını söylemesiyle bize yansıttı. Yabancı bir kızın geçmişe ve ülkesine olan özlemini bizim türkümüz ile yansıtması bir tek beni değil Ayhan Sicimoğlu’nu da çok duygulandırmış. Alışkın olduğumuz bu türküyü, Latin havasında dinlemek benim çok hoşuma gitti. Grubun diğer üyelerinden bahsetmek istersek trombon çalan Taşkın Akarsu ve trompet çalan Barış Yazıcı aslında İstanbul Devlet Senfoni Orkestrası’nda çalan fakat alışılmışın dışına çıkmak için aynı zamanda Latin All Stars’ın da bir parçası olmayı tercih etmişlerdir. Taşkın Akarsu ve Barış Yazıcı’nın bu kararları aslında insanın hep aynı noktada gitmesi değil farklı alanlarla da tecrübe edinmesi gerektiğini bana hissettiriyorlar. Örneğin sadece okuduğumuz bölümle kendimizi kısıtlarsak hiç bir gelişme sağlayamayız. Endüstri Mühendisi olan birisi ilgisi varsa bir müzik aletinde kendini geliştirebilir. Ayhan Sicimoğlu hayattaki her şeyden sonuna kadar faydanlanmak isteyen ve hayatı o kadar güzel ve kaliteli yaşayan bir insan ki insana rol model olmaktan başka bir çaresi kalmıyor. Hayata o kadar bağlı ki yaptığı programın adının “Renkler” olması ve üzerindeki kıyafetlerini hep renkli tercih etmesinden bunu anlayabiliyorum. Ayhan Sicimoğlu konuşmasıyla ve anlattıklarıyla bende tüm Dünya’yı gezme duygusu uyandırıyor. Bir insanın gelişmesinde ve karakterinin oturmasında en büyük etkenin farklı kültürleri ve farklı insanları tanımaktan geçtiğine inanıyorum çünkü insan alışılmışın dışına çıktığında kendini tanır bu yüzden Ayhan Sicimoğlu donanımlılığı ile benim için rol model olmuştur.Konser alanından ayrıldıktan sonra iyi ki gitmişim ve kelimenin tam anlamıyla “hastasıyız!” dedirtebilen bir etkinlikti benim için. Latin müziğine ilgisi olan veya olmayan herkesin gidince keyif alabilceği tarzda ve yaşadığı şehirde Latin rüzgarının eseceği bir konserdi bu yüzden Ayhan Sicimoğlu&Latin All Starsın konserine denk gelirseniz kesinlikle gitmenizi tavsiye ederim. Konser çıkışı hepinizin benim gibi konser müziklerine bakacağınızdan eminim. Bu güzel konserin keyfini ve size katacaklarını görmeyi hepinizin bir gün yaşaması umuduyla. Emre Arslanbek MESAFELER Elleri titrerken içeri girdi. Girdiği an sanki birazdan böğrüne saplanacak olan kurşundan haberi vardı ama bunu kendine itiraf edemiyordu. Onu gördü ve tam karşısına oturdu. Kıytırık çay bahçelerinin gereği olarak sorgusuz sualsiz masada iki çay belirdi, biri açık. Gözleri buluştu ve mermiler kızın ağzından dışarı çıktı; “biraz mesafeye ihtiyacım var.” O gün o çay bahçesinde biri öldü. İnsanlar yıllardır düşünüyor en acı veren ölüm hangisidir diye. Boğularak mı? Yanarak mı? Hiçbiri. En acı veren ölüm mesafelerle ölmektir. İnsanların arasındaki en kısa mesafenin hiç de kısa olmamasıdır. Mesafeler, tanrının hesaplamadığı hatalardır. Yedi milyar insanın minnacık bir küre üstünde birbirine bu kadar uzak kalacağını tahmin etmemiştir. Ya da belki hepsi büyük bir planın parçasıdır? Eğer öyleyse bu yazı burada biter. İnsan yaratılırken acı, sevgi, keder, mutluluk, hüzün, heyecan ve aklınıza gelebilecek ne kadar duygu varsa insanın içine işlenmiştir. Bir tek mesafeler işlenmemiştir. İnsan mesafeleri kendisi yaratmıştır. İçinde olanlar içinde olmayanı doğurmuştur. Acılar yaşadıkça, kedere boğuldukça mesafeler koymuştur. Ara sıra mutlu olunca da bu mesafeleri kısaltmıştır ama yok etmemiştir. En kötüsü ise, insanın koyduğu mesafeler fiziksel değildir. Keşke fiziksel olsalardı! O zaman her şey daha kolay olurdu. Dağlar aşılır, sular geçilir, yollar biter ama mesafeler hiç bitmez. Birbirine bakamayan iki çift göz arasındaki mesafeyi ölçmek mümkün müdür? Aramızdaki en kısa mesafe neye göre, kime göre en kısadır? Aramızdaki en kısa mesafe hiç de kısa değildir. Bana göre elbette! Aynı masada oturup birbirine bakmayan iki göz arasındaki mesafe yaşanmışlıklar kadardır. Kimse yaşanmışıkları katedip karşısındakine kolay kolay ulaşamaz. İnsanoğlu arabalar, uçaklar, gemiler yapmıştır ama yaşanmışlıkları katedebilecek bir ulaşım aracı henüz yapmamıştır. O iki göz arasında gözyaşları vardır, dakikalarca yankılanan kahkahalar vardır, sabahın ikisinde ışığı yanan telefonlar vardır, öylesine çekilen fotoğraflar vardır ve çarpmanın sertliğinden kirişleri kırılan kapılar vardır. En sonunda ise birbirine uzanamayan eller, birbirine değmeyen hayaller ve sonsuzluğa gömülen sırlar vardır. Gözyaşları sel olur, hayaller çürür, eller uzaklaşır, masadaki çaylar soğur ama mesafeler kısalmaz. Mesafelerin boyunu ölçmeye yeltenirsek, toprakta biten otları kullanabiliriz ya da dalından koparılmış renk renk çiçekleri. Sıradan bir topraktakiler değil ama, başında kocaman bir mermer olan topraklardan. Mezarlıktakilerden bahsediyorum! Mesafeler sadece yaşayanlar arasında olacak diye bir kural yok en nihayetinde. Bir uzaklığın mesafe olması için iki insana ihtiyaç vardır. Biri toprağa girdiğinde mesafe belki biraz kısalır ama toprağa gömülmez. Yaşanmışlıkları, sadece beraber dinlenen şarkıları, duyguları toprağa gömebilir misiniz? Mezarlıklar mesafelerin en tehlkelisidir. Artık mesafeler ne uzar ne kısalır, hep öyle kalır. Yaşayan kahrolur, ölen öldüğüyle kalır. Biri gerçek ceset diğeri kanlı canlı ceset olur. Devam edelim. Bence hiçbir sakıncası yok. Birbirimizin gözlerine bir daha hiç bakmayalım, ellerini hiç tutmayalım. Çayları soğumaya terk edelim. En kötü ne olabilir ki? Ölür müyüz? Zaten mesafeler varken çok da yaşadığımız söylenemez. İnsanlık son hız çürüyor. Bu çürüme her geçen gün artıyor ve durdurmak için yapabileceğimiz pek bir şey yok denemek dışında. Neyi mi? Mesafeleri aşmayı. Yol bitmez ama kısalabilir ya da bize öyle gelebilir. Denemekten ne çıkar ki? İşe bir çay söyleyerek başlayabiliriz. Ya da iki! Biraz kafamızı kaldıralm ve gözlerimiz birbirine değsin bir anlığına ve mesafeler bir hayal olup havaya karışsın. Sonra iki çay gelip masaya konsun, biri açık. Enver Eray Erdem KURUTULMUŞ KELİMELER VE DIŞAVURAN AŞK Kelimeler, insanı kaderiyle birleştiren küçük sözcükler bütünü… Kelimeler ki, insanı hayatının aşkına kavuşturup, gönül alıp, barıştırabileceği gibi yeri geldiğindeyse onu yaralayıp koparabilir. Her koşulda onlar yine insanın kendisine mal olurlar. Hayattaki çoğu eğlencenin, işlerin, hatta ekim yapmanın bile mevsimi olurken kelimelerin niye olmasın? İşte bu soru akıllara Cüneyt Özdemir’in kaleme aldığı Günebakan kitabını getiriyor. Kitapta da anlatıldığı gibi yalnızlık veya beraberlik kelimelerin insafındadır aslında. Bu kelimelerin en güzelleri ise yaz güneşinde ortaya çıkan, insanın içini kıpır kıpır edenleridir zira yaz güneşidir insana umudu, aşkı aşılayan. Okuduğum kitaplarda kendimi aramayı öyle çok severim ki kimi zaman kendime bir sayfa bulur kıvrılır yatarım içerisine. Günebakan kitabında da işte öyle sayfalar vardı ki, bir an olsun sonraki sözcükleri ben yazıyormuşum gibi hissettim. Zira insan öznelleştirmeyi pek sever. Gerçekten de benimle bu denli uyuşan bir kitap mı bulmuştum yoksa hakikaten tüm insanlar benzer sorunları, benzer duyguları mı yaşıyor emin değilim açıkçası. Emin olduğum tek şey ise bazı kelimelerin gerçekten de mevsiminin olduğu. Bakınız ben burçlara pek inanmam. Burç dediysem, doğum günüyle belirlenenleri kast ediyorum. Bir insanın kaderini tayin eden doğum gününden ziyade memleketi olmalıdır. Türk halkı bu gerçeği aslında iyi bilir, o sebepledir ki bir insana ilk “memleket nere?” diye sorar. Gerçekten de coğrafyanın kader olduğunu bilen bizler, neden o kadere yoldaşlık eden kelimelerin canlılığına inanmayalım ki? Aşk, kelimelere sığmakta en çok zorlanan şey olmakla beraber aslında kelimelerin en güzel hali de olmayı başarabiliyor. Zaten hep öyle değil midir, bir şeyi gerçekleştirmek ne kadar zorsa, o kadar çok zenginlik katmaz mı insana? İşte bu hususta, insanoğlunun hareketlerinin sonucundan ziyade o hareketlerin amacı önemlidir. Aşkın tanımı için “şey” sözcüğünü kullandım farkındaysanız. Evet, aşk bir şeydir ve diğer tüm şeyler gibi kelimelerle anlam kazanır. Yine şüphesiz o kelimelere en uygun mevsim yazdır çünkü yazın insan kendinden büyükleri daha rahat görür, güneşin altında dipsiz ve uçsuz bucaksız denizlere bakıp hayaller kurar. İşte o hayallere uzanansa kelimelerdir, yaz güneşinde kurutulmuş kelimeler… Tüm özlemlere derman olan Akdeniz yazları, aslında insanın içerisine uzanan bir kapıyı aralıyor. Yaşadığım şehir olan Ankara’da deniz yok biliyorum fakat ben yine de Ankara’da bir amatör kaptanım. Üzücü olan odur ki, içindekileri paylaşmadan yaşayanlarla, eğlendiklerini göstermeyenlerle, alacaklı gibi kapıya dayanan Temmuz sıcağıyla yaşıyoruz ve bunu hangi kapıyı çalıp sorarsanız aynı cevabı alırsınız, kocaman bir evet. Tüm o mutsuz hissetmemiz, kendimizi küçük odalara kapatıp oracıkta var olmaya çalışmamız işte tam da bu yüzden. Oysaki her ne sebepten olursa olsun bizleri o duruma düşüren her neyse onun devası da kelimelerde saklıdır. Kelimelerin doğasına inme beceresi işte burada önem kazanmaktadır. İnsanın kendisini doğru zamanda doğru ifade edebilmesi, onu pek çok musibetten koruyacaktır. Yaz güneşinde kurutulmuş kelimeler işte bu sözcüklerin bir örneğini yansıtmakta. Aşk, ancak özenle sarf edilen o kelimelerle ifade edilebilecek kadar özeldir zira o, her mevsimde ve her şartta yaşamak için özel bir çaba ister. Bu çaba ise kitapta bahsedildiği gibi aşkın nefes bulduğu kelimelerden korkmayıp onların üstüne gitmektir. Çünkü aşk da kelimeler de cesaret ister. Cüneyt Özdemir, Günebakan kitabında bizlere söz konusu çabalamaların birer örneğini fısıldıyor. İnsanın toplumla olan ilişkisine de değinen kitap, bahsi geçen ilişkinin gerçekleşebilmesi için ilk önce insanın kendisi ile ilişkisinin gelişmesinin gerektiğini savunuyor. Zira içerisinde yaşadığı aşkı ifade edemeyen bir insan, topluma da hitap edemez. KAYNAKÇA Özdemir,Cüneyt. Günebakan. Mayıs 2018. Doğan Kitap. Güneşin etrafında bir tur daha Ahmet Burak Çatlı Dün, üzerinde bulunduğum kaya parçası, daha büyük bir kaya parçasının etrafındaki 18. turunu tamamladı. Nereden aklıma geldiğini bilmediğim bu gerçekle birlikte haddim olmasa da insanın evrendeki yerini sorgulamaya başladım. Ünlü fizikçi Carl Sagan’ın dediği gibi, hepimiz, bütün insanlar, gelmiş veya gelecek, siz ve ben, hepimiz şu an üzerinde bulunduğumuz “soluk mavi nokta”nın üzerinde yaşıyoruz. Fakat bizim bütün dünyamız olan bu mavi gezegen, belki de evrenin ölçeğinde şu an varlığından haberiniz dahi olmayan odanızdaki milyonlarca toz parçacığından daha küçük bir yer kaplıyor. Bir yıl hayatımızda nispeten uzun bir zaman, ne var ki milyon ve milyar yılların kol gezdiği galaktik Dünya, dev bir evrensel arenada yer zaman skalasında, bu miktar, ufacık, minnacık alan çok küçük bir sahnedir. Bütün o kalıyor. Bizim bütün ömrümüz bir yıldızın küçüklük komutan ve imparatorların akıttıkları kısmının dişinin kovuğunu bile doldurmuyor. kan göllerini düşünün... Şan ve şöhret içerisinde, bu noktanın küçük bir Ne demeye çalışıyorsun? parçasında kısa bir süre için efendi Demem şu ki, evrende daha soğan cücüğü olabildiler. Bu noktanın bir köşesinde kadar bir yer kaplamıyorken; dünyaya gelmemiz yaşayanların, başka bir köşesinde küçük, kirli bir su parçacığı sebebiyleyken; yolda yaşayan ve kendilerinden zar zor ayırt yürürken pat diye düşüp ölebilecekken, bu ego, bu edilebilen diğerleri üzerinde kendini beğenmişlik, bu “Ben yaptım”cılık neden? uyguladıkları zulmü düşünün... Hayır, müthiş bir toplumsal analiz peşinde değilim, Anlaşmazlıkları ne kadar sık, sadece biraz öz-değerlendirme yapmaya birbirlerini öldürmeye ne kadar çalışıyorum. Size değil kendime sesli konuşuyorum istekliler, nefretleri ne kadar yoğun! yani, ama üzerinize alınmakta serbestsiniz. Bu -Carl Sagan dünya, şu ufak toz parçası, bu kötü duygulara, kötü davranışlara, insanları kırmaya değer mi? Bence değmez. Şu an tek bildiğimiz akıllı ve şuurlu canlı türü biz insanlar, yakın gelecekte de bunun değişmeyeceğini düşünürsek, önümüzde 60 yıl birbirimizin yüzüne bakacağız. Hani, yapmayın be hocam, kırmayın birbirinizi. Şunun şurasında 60 yıl bile küçük bir zaman, bir de düşünsenize Güneş’in size “Bi’ tur daha bin, sonra alacağım onu elinden” dediğini, son turunuzu attıktan sonra siz kalmayacaksınız dünyada, ama sadece bıraktıklarımız kalacak ve işte o önem vermediğimiz bıraktıklarımız bizden çok daha uzun süre yaşayacaklar. Gökbilimin alçakgönüllülük gerektirdiği söylenir, gerçekten de kendini beğenmişliğin akıldışılığını görüyor gökbilimciler herkesten önce. Akıl almaz bir kocamanlıkla karşı karşıya kalıyorlar, ve tabiri caizse hadlerini biliyorlar. Bir kez bir teleskoptan bakmak da yetti bana bu konuda galiba, karanlık gökyüzüne merceği çevirince gördüğüm Satürn bile beni ürpertti büyüklüğü karşısında. Hatta, yazar Douglas Adams, ünlü bilim-kurgu kitabı Otostopçunun Galaksi Rehberi’nde de evrendeki çarptırılabilecek en büyük cezayı “Tam Gerçeklik Girdabı” adıyla tarif ediyor, öyle ki, mahkûm bir anda bütün evreni birebir ölçekte ve ardından kendini o evrenin içinde görüyor; öyle dehşetli bir tecrübe olarak tasvir ediliyor ki bu Adams’ın başyapıtında, ölümden daha ağır. Eğer bu resme dikkatlice bakarsanız, orada bir nokta göreceksiniz. O noktaya tekrar bakın. İşte o nokta burasıdır. Evimizdir. O nokta biziz. –Carl Sagan Resim: NASA/JPL Belki de o kocaman evrende kimse yok, bu da ihtimaller dahilinde. Fakat biz insanların o kocaman evrenden alabileceğimiz dersler çok fazla. Belki de bütün evren bize gönderilen bir “Ne ayaksın?” mesajı. Vermek istediğim mesaj biraz fazla evrensel oldu, biraz havada kaldı biliyorum; lâkin şu anki ruh hâlimde bütün düşünebildiklerim bunlar. Soluk mavi nokta aklıma geldikçe kendimi ufak bir Tam Gerçeklik Girdabı prototipinde gibi hissediyorum zira; ne ehemmiyetimiz var ki şu evrende? Bütün ederimiz şu küçük noktanın üzerinde işte. Bu yazı, bütün bu düşünceler, kendime aldığım bir yaşgünü hediyesi gibi, çünkü insan evrendeki küçüklüğünün ufak da olsa farkına varınca, yaşadığı her şeye daha farklı bakıyor ve bu “daha farklı bakma”nın doğru ucundan tutabilirsem inanıyorum ki daha iyi bir insan olabilirim. Az önce verdiğim örnekler gibi, dünya kötülük yapmaya değmez diyerekten hayatımı yaşamayı planlıyorum bu aralar. Bir de şu var, insan etrafında dönen olaylar üzerinde ne kadar az kontrolü olduğunun farkına varınca, artık başına gelenleri kabullenmekte, olaylara uyum sağlamakta da sıkıntı çekmiyor. “Başa gelen çekilir” diyerek yolunuza devam ediyorsunuz. Geçmişteki olayları çok daha fazla düşünmektense elimden geldiğince önümdekilere odaklanmaya çalışıyorum artık. Hani elimden geldiğimi yapayım da ben, sonra ne olursa olsun; büyük çerçevede belki pek bir şey değişmiyordur, ama önemli olan kafamın rahat olması en nihayetinde. Bir gökyüzüne bakmak gerçekten de ne kadar çok şey katıyor insana, biraz tevazu, biraz karakter, biraz da küçüklükten gelen bir rahatlık; artık ne çıkarırsanız. Bana göre, birbirimize, şu soluk mavi noktanın insanlarına biraz daha iyi davranmamız gerektiğinin altını çiziyor. Aynı kaya parçasının insanlarıyız nihayetinde. Kaynakça 1. Adams, Douglas. (2005). Otostopçunun Galaksi Rehberi. İstanbul: Kabalcı Yayınevi. 2. Sagan, Carl. (1994). Pale blue dot: A vision of the human future in space. New York: Random House. Lütfen Fotoğrafımı Beğenir Misin? Okulların başlamasıyla ders sırasında telefon kullanma günlerim de resmi olarak başladı. Dört aylık bir tatilin her anında elimde telefon olduğundan bu alışkanlığımı bir şekilde okul yaşamına da entegre etmem gerekiyordu. Eskiden boş zamanlarda kitap okuyanların, film izleyenlerin, müzik dinleyenlerin yerini şimdi avuç içi büyüklüğündeki ekrana hipnotize bir şekilde bakanlar aldı. Sosyal medya platformları hayatımın öyle büyük bir kısmını ele geçirdi ki herhangi bir bildirim gelmemesine rağmen her otuz saniyede bir telefonumu kontrol etmeyi kendime görev hâline getirdim. Günde en az bir fotoğraf paylaşıp gelen beğenileri hesaplamak ve aynı oranda diğer takip ettiğim kişilerin fotoğraflarını beğenmek de rutin aktivitelerimin başında geliyordu. Bu durumu başlarda oldukça normal karşılarken geçen hafta sonu izlediğim Black Mirror’ın 3üncü sezon ilk bölümü tüm düşüncelerimi tepetaklak etti. Gün geçtikçe daha da tehlikeli bir noktaya varan beğenme ve beğenilme arzusunu ilk defa bu kadar çarpıcı bir şekilde izledim. Daha önce hiç sevilmeyen bir insan gibi tanımadığım insanların bile ilgisine muhtaç olduğumu fark ettim. Bitmek bilmeyen bir açlık vardı içimde. Daha fazla izlenme, daha fazla görüntülenme... Ancak bu şekilde varolabilirmişim gibi hissediyordum. Tıpkı en sonunda sosyopat bir hâl alan ana karakter gibi. Oysa her şey bir tıkla var olup bir tıkla yok olabilecek kadar sahteydi. İzleyenler bilir Black Mirror serisi başlı başına bir insanların teknolojiye olan bağımlılığının eleştirisi. Üçüncü sezonun ilk bölümünde ise bir kadının sadece sosyal medya profili üzerinden beğenilmek için neleri göze alabileceği eleştiriliyor. Ne kadar da tanıdık bir hikâye değil mi? Ve durup bir düşününce kendimi tam olarak o kadının yerinde görüyorum. Sırf son dönemde oldukça popüler olduğu için eskiden asla okumayacağım yazarların kitaplarıyla ilgili paylaşımlar yapıyorum ya da iç dizaynı fotoğraf çekmeye çok müsait olduğundan evimin kilometrelerce uzağındaki bir kafede saatlerimi öldürüyorum. Tatile gittiğim, gece dışarı çıktığım, bir sürü arkadaşa sahip olduğum anlaşılsın diye kendimi şekilden şekle sokmaktan da asla rahatsız olmuyorum. Bu satırları yazdığıma göre yaşadıklarımdan ders almış gibi görünsem de içinde bulunduğum sanal gerçekliğin bir parçası olmak için bu yaşantıma eskisi gibi devam etmem şart. O sayede artıyor takipçiler, beğeniler ve yorumlar. Çünkü günümüzde sosyal platformlar insan içinde değer görmenin en önemli kriteri. Kendimi baz alıyorum bu çıkarımları yaparken. Örneğin; sosyal medya hesaplarında sahip olduğu takipçi sayısına göre insanları belirli kategorilere yerleştiriyorum. Paylaştığı fotoğrafların içeriğine göre karşımdaki insana dair bir kişilik analizi yapıyorum. Tüm bu bilgiler o insanlara dair nasıl davranmam gerektiğinin haritasını çıkartıyor önüme ve bu sayede kiminle arkadaş olup olamayacağıma karar veriyorum. Aynı zamanda imrendiğim, kıskandığım ve içten içe keşke onun yerinde ben olsam dediğim hesapları da takip ediyorum. İşte, asıl sorun da burada başlıyor. Gerçek olmayan dünyanın gerçek olmayan fenomen insanları beni de etkisi altına alıyor hem de hiç istemememe rağmen. Her gün gezen, alışveriş yapan, günlük sorunların hiçbirini kafasına takmayan, gülen ve eğlenen insanları gördükçe kendi hayatımın ne kadar da sıradan ve sıkıcı olduğunu düşünüyorum. Tam da o anda başlıyor sosyal medyanın insanı sonu olmayan bir bataklığa çekme serüveni. Kendimi dur durak bilmeyen bir yarışın içindeymiş gibi hissediyorum ve diğer yarışmacılara ayak uydurmak için ben de elimdeki tüm kozları kullanmaya çalışıyorum. Sonuç ise ortada, bir beğeni daha alabilmek için gerçek hayatta yüzüme bile bakmayan insanların gönderilerini beğeniyorum. Emre Çakmak 21400261 Büşra Karabak Göçmen Yalnızlığı Yaşadığımız bu günler kuşkusuz sürekli karşılaştığımız, haberlerini duyduğumuz yoğun göçmen nüfusuyla anılacak ileride. Elbette ki bu zamanları önemli kılan pek çok olay yaşanmakta. Yaşanması muhtemel olayların tedirginliği de bizimle beraber. Benim için göçmen olgusu ayrı bir öneme sahip. Bunun en önemli nedeni kişisel olarak tecrübe edebilmem. Televizyon, gazete, sosyal medya gibi dolaylı aktarımların dışında tamamen kendi gündelik hayatımın bir parçası olarak fikir sahibi olabiliyorum. Metrolar, otobüs durakları gibi insan yoğunluğunun kaçınılmaz olarak yer aldığı her nokta onların varolma mücadeleleri için mutlak uğrak yerleri. Ancak tecrübe ettiğimi söylediğim göçmen olgusunu anlamakta bu karşılaşmalar ve kurulan iletişim hep eksik kalıyor. Odak genelde zorunlu ihtiyaçlarını karşılama çabasının dışına pek çıkmıyor. Bu ihtiyaçların önemi ve çoğunlukla çocuklarla beraber yürütülen bu çaba, benim şimdiye kadar yetişkin göçmenlerle ilgili düşüncelerimin de sınırlı kalmasına neden olmuştur. “Kırık Köşeli İlkbahar” kitabını okuduktan sonra göçmen yetişkinlerin hayatına bakışım biraz daha farklılaştı.(Benedetti, 2014) İnsan olmanın temel ihtiyaçlarının karşılanmasının dışında anlamları olduğunu hatırladım. Kitabın “Sürgünler” bölümlerinde özellikle “yalnızlıktan ölen” bir gazeteciyle ilgili kısım bunda etkili oldu. Bunu unutturan ise muhtemelen sokaklarda görmeye alıştığımız göçmen çocukların talepkar bakışları ve onların ne zorluklarla (barınma yoksulluğu, açlık) baş etmek zorunda oldukları gerçeğiydi. Tabi ki birçok insan gibi çocukların sokaklardaki zorlu varoluş mücadeleleri benim de içimi sızlatıyor. Soğuk, yağmur, giyim kuşamları, ihtiyaçlarını karşılayıp karşılayamadıkları konusu sık sık endişenlendiriyor beni. Şunu da biliyorum ki bunlar çocuk ve yaşamsal zorunlulukları yerine getirildiğinde, mutlu olmak için çok fazla neden aramazlar. Aileleri yanlarında oldukça yeni hayatlarına tutunmakta zorluk çekmezler. Kitabın çocuk karakteri Beatriz’in yaşamında bunu görebiliyoruz. Ülkede bir darbe yaşanmış. Babasının da dahil olduğu pek çok kişi tutuklanmış, öldürülmüş ya da sürgün edilmiş. Tüm bu şartlar altında Beatriz’in, babasınının ceza evinden yazdığı mektupları, büyükbabasının sohbetleri, annesinin yoğun ilgisi, okulu, arkadaşarı sayesinde, mevcut durumun gerçekliğiyle yüzleşmesinin ve kötü etkilenmesinin engellendiğini görüyoruz. Buna karşın tüm yetişkinlerin çok ciddi sorunlar yaşadıkları, bunlarla baş edebilmek için büyük emek harcadıkları görülüyor. Yetişkin göçmenler için de aynı zor durum geçerli. Türlü nedenlerle, doğup büyüdükleri, bir yaşam biriktirip umutlandıkları hayatı bırakıp, kaçınılmaz şekilde “öteki” olacakları yeni bir yaşama dahil oluyorlar. Bu öteki olarak varoluş, kaçınılmaz bir yalnızlık dayatacak onlara. Bu yalnızlık günlük hayatın olağanlığının dışında çok daha sert ve aşılması zor bir yalnızlık olacak. Günlük hayatımızın sıradanlığında zaman zaman içine düştüğümüz – ki bazen çok şiddetli yaşanabilir- aşılması genellikle zamana ve değiştirilmesi görece basit şartlara bağlı olan bir durum değil. Yalnızlığın güvensizlik ve güvencesizlikle olan ilişkisi, birbirini üretmeleri, fiziksel ve psikolojik koşullarca beslenmeleridir. Kendi hayatımdan, çok basit, yaşamsal olmayan –onlarla karşılaştırdığımda şımarıkça- örnekler yetişkin göçmenlerin tüm fiziksel zorlukların yanında, çok üstünde durulmayan psikolojik sorunları aklıma geliyor. Kendi evimde bir oda değişikliği bile tüm düzenimi bozabilir. Odaya ait sesler, düşen ışıkların yeri, zamanı; tüm bunların eksikliğini duyarım. Yeni odamda bunları ararım ve bunlara alışmam zaman alır. Yeni sesler, yeni ışıklar, yeni bir koku… Fakat sesini, ışığını terk etmek zorunda kalmış bu insanlar, kişisel tarihlerini, coğrafyalarını, biriktirilmiş bir hayatı geride bırakmışlar. Yalnızlıklarını düşünmek bile korkutuyor beni. Burada da yankılanıyor sesleri, ışık burada da aydınlatıyor gökyüzünü. Kendi rüzgarlarının taşıdığı, kendi çölünde toza bulanıp nehirlerinde yıkanmış ışık değil ama. Yankıya şekil veren coğrafya aynı değil. Cevheri burada dövülmemiştir ışığın ve sesin. Mümkün olsa bile bir gün dönmeleri, onları bekleyen kentler, sokaklar aynı olmayacak. Tüm yaşanmışlığıyla harabeye dönmüş bir ülke ve o harabenin altında kalmış milyonlarca insanın yaşama dair umutları. Bunun yarattığı yalnızlığı kavrayabildiğimi sanmıyorum. Bu durum insanlarda aşılması güç bir yalnızlığa neden oluyor. Kendilerini tarihsel ve sosyolojik olarak bir parçası olmadıkları kurumlarla, gelenekle, dille karşı karşıya bulunuyorlar. Güvensizlik ve güvencesizlik hayati bir hal alıyor. Kurumlar karşısında, özellikle de devlet karşısında buralı insanların bile sürekli dumura uğradıkları düşünüldüğünde göçmenlerin bu anlamda ilişkilerini yürütmelerinin zorluğu aşikar. Bu insanlar tüm bunlarla nasıl baş ediyorlar ya da edebiliyorlar mı? Giyim kuşam, yemek, barınak sağlayan kurumlar psikolojik destek veriyor mu? Bu destek, çok önemli bir sorun olarak gelecekte bizi bekleyen toplumsal arazların en azından bir kısmının önüne geçilmesini sağlayacaktır. Kuşku yok ki artık beraber paylaşacağız bu ülkeyi ve gelecek bir nesli bu insanlar yetiştirecekler. Dolayısıyla onların yalnızlık, güvensizlik ve güvensizlik hislerinden mümkün olduğunca uzaklaştırılıp bu ülkenin bir parçası olduklarına yapıp ettiklerimizle inandırıp her alanda adaptasyonlarını mümkün olan en iyi biçimde gerçekleştirmeliyiz. Aksi takdide; yalnızlık hissi elbette pek çoğunun ölümüne neden olamayacak. Ama kurumsal olarak üzerine gidilmezse belli başlı sorunları işleyen yaralar halinde yaşamları boyunca taşımalarına daha kötüsü kendilerinden sonraki kuşaklara aktırmalarına neden olacak. Kaynakça Benedetti, Mario. Kırık Köşeli İlkbahar. Çev., Filiz Öztürk. İstanbul: Ayrıntı Yayınları: 2014 Aram Yunus Geboloğlu 21202341 Türkçe102-1 Başak Berna Cordan SAĞIR SESSİZLİK Georges Perec dünyada çok fazla tanınan bir yazar değil fakat Uyuyan Adam romanını okumak, üzerimde çok derin etkilere sebep oldu. Romanı bir bardak su gibi tek dikişte bitirdim. Ne kadar yüzeysel görünürse görünsün, aslında nihilizm, travmatik sebeplere sahip, çok derinlere inen güçlü bir duygudur. Ben de kendi içimde yaşadığım bazı nihilist deneyimlerimi aktarmaya çalışacağım ve bunu yaparken insanlık tarihinin ne kadar yaralı olduğunu aklımdan çıkarmayacağım. Georges Perec, ailesindeki insanları toplama kamplarında kaybetmiş ve soykırımın birinci el tanıklarından birisi olarak hep aklımda kalacak. İnsanların boşluğa düştüğü anlar, aslında etraflarındaki her şeyi algıladıkları fakat kayıtsız kaldıkları, katatonik zamanlardır. Oblomov’u bilirsiniz. Ama onun aptal ve uyuşuk bir adam olduğu hakkında kolay kolay kimseyle hemfikir olamazsınız. Tanrısal bir boyut gibidir boşluk ama kendinize bir tanrı gibi müdahale edemezsiniz. Bizleri bu pasif duruma düşüren sebepler sinir sistemimizi felç eder. Artık damarlarımızda akan kanı bile duyar hâle geliriz fakat kalkacak mecalimiz bile yoktur. Dünya döner, saatler geçer. İlk anımız ile son anımız arasındaki hiçbir farkı gözetmeyiz. Sıradanlığın ve basitliğin tadına vararak mesut ederiz kendimizi ya da bunun ısdırabıyla yavaş yavaş eririz. Hüzün, yerini sadece nefes almaya bırakır. Var olmayan bir mezarlıkta var olan tek ölüyüzdür. Varoluşsal değerimiz, cürmümüz ve kütlemiz artık yoktur. Peki, neden hâlâ nefes alıyoruz? Yavaş yavaş ölmenin getirdiği o varoluşsal his hâlâ damarlarımızda gezdiği için. Yaşadığım bazı hayat deneyimlerinin altında ezildiğim anlar oldu. Yıkıldığımı biliyordum. Sahip olduğum en güzel duyguların, bir yanılsama olduğunu anladığımda, beni yaşama bağlayan sevgi ve güven duygularının ellerimden kayıp gittiğini hissettim. Bu kimi zaman saatli bir bombayı beklemek gibi ve kimi zamanda infilakın tam ortasında kalmak gibi oldu. Sanırım ikincisi daha tercihe şayan. Bomba patladığında ne olduğu artık biliyordum. Yaralandığımı, yerde kaldığımı ve belki de parçalandığımı hissediyordum. Ama o saatli bomba, o bin bir türlü anksiyete, sanki beni her an bir gökdelenin çatısından aşağıya itiyordu. Her saniyemi yere çakılmayı bekleyerek geçirdim. Çürümüş bir et yemeye benzer bu hissiyat fakat onu tükürme şansınız yoktur. Midemin onu hazmetmesini beklemekten başka çarem yoktu. Hâlâ da geçmişimi sindirebildiğimden emin değilim. Zamanın gücüne güvenemiyordum, çok soyut bir kavram gibi geliyordu bana. Ama beklemekten başka çarem yoktu. Büyümekten, olgunlaşmaktan başka çarem yoktu. Ya yenilip pes edecek ve bana güvenen az sayıda insanı hayal kırıklığına uğratacaktım ya da ayakta kalıp onların arasına katılacaktım. Ne yaşandığının bir önemi yoktu. Kimse bununla ilgilenmez. Yaşananlar görecelidir ve ben de tıpkı herkes gibi kendi göreceliğimle savaştım. Mücadelem dış dünyayla değildi. Kendi yaralarıma dikiş atmak, bunu erken fark etmem ile başladı. Yapabileceğim tek şey, insan iradesinin kudretini öğrenmekti. Benim yaşadıklarımın şimdi abartılacak bir yanı yok. Ama kalbimin göğüs kafesinden söküldüğü anları hâlâ hatırlıyorum. O zamanlar çocuktum. Benim yaşadığım endişenin çok daha fazlasını yaşayan insanların var olduğunu bilmek bana her zaman güç ve motivasyon vermiştir. Ama en büyük kazanımım, hayata karşı mütevaziliğim oldu. Yanlış anlaşılmasın, bunun anlamı korkaklık veya kadercilik değil, hayata ve hayatın getirilerine saygı duymaktır. GEBOLOĞLU 2 Sebebi her ne olursa olsun, acılara dayanamayarak ölmek bir kurtuluş yoludur. Ama zorlukları yenmenin getirdiği o özgüven ile karşılaştırılamayacak kadar basittir ölüm. Yaşlılara saygım bundandır. O kırışık yüzlerin ardında kim bilir neler saklı. Sorunların büyük ya da küçük olması hiçbir şey ifade etmez. Her sorun, öznenin kişiliği ve yorumlaması ile orantılıdır. Reklamın iyisi kötüsü olmaz derler ya, işte bu kadar saçma ama bir o kadar da gerçektir sorunlar. Enine boyuna düşündüğümüz zaman, sorunların aslında oldukça ironik olduğunu görürüz. Derler ya şimdi düşündüğümde gülüp geçiyorum diye, bu durum hayatın ironik olmasından dolayı değil de nedir? Bir iplik yumağının içinde yaşıyoruz. En sıkı düğümlerin bile boşlukları vardır ve biz o boşluklarda sıkıştığımız zaman, gerisi hep sağır sessizliktir. İçimizdeki ses çevremizdeki bütün fiziksel uyaranları bastırır. Nasıl o boşluklardan çıkıp da düğüme dâhil olduğumuzu hatırlamayız bile. Geriye dönüp baktığımızda o boşluklar sayılamayacak kadar çoktur. Buna neden gülümsediğimizi anlamış değilim. Belki de bu tavrımız, bir sonraki boşluğun nasıl olacağını bilmediğimizdendir. Boşlukta kalan da oradan çıkan da bizsek, buna gülüyor olmamız da ironik değil midir? Perec, Georges. Uyuyan Adam. 1967. İstanbul: Metis Yayınları. 2013 Pırıl Eskitaşçıoğlu SONSUZ İSTEKLERİMİZ Ne çok şey ister insan hayat boyu... Büyümek ister, büyüdüğünde ise küçülmek. Gezmek, görmek ister. Tanımak, sevmek ve bir o kadar da sevilmek ister. Tüm bu istekler içinde bazen kaybolup gider bazense durup düşünür kafasını yastığa koyduğunda, “Gerçekleşmesi ya da bir gün bitmesi çok mu zor tüm bu isteklerimin yoksa bir sonu var mı?” diye. Oysaki istemek, arzulamak insanın doğasında var ve bazen başarısızlık korkusuyla basitleştirilmeye çalışılsa da bir kere arzulanan şey ömrünün sonuna kadar aklına tutunup kalıyor insanın. Biliyorum ki hayatta emin olunacak çok az şey var. Her cevaba, her işe yaklaşırken biraz olsun şüphe duymalı insan. Ancak zar zor da olsa eminim dediğim bir şey var bu hayatta; insan çoğu zaman bir istekte bulunurken gerçekçi ve mantıklı olmayı başaramıyor. Bana göre olmamalı da. En basitinden, hepimize küçükken doğrultulmuş olan “Büyüyünce ne olmak istiyorsun?” sorusunun cevabını değerlendirelim kendi kafamızda. Hangimiz sabah dokuz, akşam beş mesaisinde çalışan bir devlet memur olmayı istedik. Hangimiz kısıtladık hayallerimizi. Astronot olmak isterken aklımızın ucundan geçti mi, “İyi hoş da nasıl olacak bu iş?” diye. Şimdi geriye baktığınızda “çocukluk işte” dediğiniz her şey aslında hayatın şartlarını reddederek kokusuzca dile getirdiğimiz gerçek istekleriniz. Çünkü çocukken her şey mümkündü. Kendinizi, yapabileceklerinizi ve arzularınızı küçümsemenize gerek yoktu. Başarısızlıkla henüz tanışmamış olduğunuzdan ondan korkmuyordunuz da. Gerçekleşmesi uzakta olan her şeyi istemek oldukça kolaydı. Sonra biri geldi ve size “Yapamazsın.” dedi ve siz bir astronot olup Ay’a çıkmak yerine Adliye’de dava dosyalarıyla boğuşan bir avukat oluverdiniz. Çünkü şartlar bunu gerektirdi. Sonra istekleriniz yaşadıklarınıza göre şekillenmeye başladı belki de. Hayatın bu gibi tadsız yanlarını görünce insan isteklerine layık olmadığını hisseder çoğu zaman. Sonra da “Olmayacak duaya amin dedim ben.” diye suçlar kendini. Böylelikle iyice basitleştirir isteklerini. Gözünü yukarılardan alıkoyup olabildiğince yakına, alçağa indirir. “Mantıklı kararlar” almaya başlar. Peki, şu bizi her hayal kırıklığından koruyacağına inandığımız mantığımız isteklerimize gerçekten de söz geçirebilir mi? Süreyya Berfe’nin Her Gölge Titrer kitabında geçen “Mutlu” şiirinde de dediği gibi “Yan yana dizilmiş zaman parçalarını, bitmeyen tükenmeyen isteklerimizle ufalıyoruz” (Berfe, 2015, 11). Bu bitmeyen tükenmeyen isteklerin gerçekleşmesi zorlaşınca da vazgeçmiş gibi yapıyoruz çoğu zaman. Böyle durumlara halk arasında “Yapamadım, içimde kaldı.” denildiğini duydum. Bu deyim, mantığımız tarafından susturulsa bile bir yerlerde başımızın etini yemeye devam ediyor ve kimi zaman bu isteklere olan hırsımız ulaşamadıkça her gün biraz daha artıyor. Çünkü kim ne derse desin doyumsuzluk ve bencillik insanın doğasında var. Bu, her ne kadar olumsuz bir durum gibi görünse ya da gösterilse de hayatımızı devam ettirmemiz için bir zorunluluk aslında. Yaşamınız boyunca pedal çevirmenizi sağlayan şey istekleriniz, hırslarınız ve amaçlarınıza ulaşmak için harcadığınız çabalarınız. İstediğiniz yere ulaştığınızda ise şunu anlayacaksınız, sizi canlı tutan ulaşmak değil, ulaşamamak aslında. Bu nedenle hayatın özellikle de içinde bulunduğum üniversite yıllarının bir son durağı yok ve olmamalı. Çünkü dışarıdan doyumsuzluk olarak yargılanan bitmek bilmeyen isteklerimiz aslında bizleri ayakta tutuyor. İsteklerimiz başarısızlık korkusunu bir kenara attığımızda hedeflere dönüşüyor ve bu hedefler yürüdüğümüz yolda savrulmamızı engelliyor. Zamanı unufak etsek de isteklerimizle, çoğu zaman düşüncesi kendisinden daha güzel olan arzular insanın hayatına heyecan katar. “Yeterli görmek.” mütevazilik ve mutluluk gibi görünse de bu tutum bir süre sonra sizi monotonluğa itecektir. Bu nedenle istemek ve bu istekler karşısında takındığımız hırs, dozu ayarlandığı takdirde doyumsuzluktan çok yaşama sevincine dönüşür. OSMAN AKGÜN HATALARIN DEĞERİ Hayatımızda her zaman yol ayrımlarıyla karşı karşıya kalırız. Bazen çıkmaz yola gireriz kendi ayaklarımızla bazen aydınlık bir yola çıkar yürüyüşümüz. Çoktan seçmeli sorularla dolu bir sınav kâğıdı gibidir hayat. Ancak bu sınavda bir şeyi kullanmak yasak: silgi. Doğru ya da yanlış bir şekilde seçimimizi yapar ve o şekilde devam ederiz. Peki, bir süreliğine Mehmet Eroğlu’nun Belleğin Kış Uykusu kitabında yaşasaydık yani bize yaptığımız hatalardan dönebilme fırsatı verilseydi ne olurdu? Kimsenin hatalarından dolayı acı çekmediği bir dünya mı olurdu yoksa mutluluğun, doğrunun kıymetini bilmeyen insanlar mı olurduk? Yaptığımız hatalar sayesinde doğruya bir adım daha yaklaşırız. Çektiğimiz acılar, yaşadığımız üzüntülü anlar bize yaşamanın kıymetini öğretir. Tabii ki de bu yazdıklarımı o anı yaşarken düşünmemiz imkânsız. Kendimden örnek verecek olursam özellikle hata yaptığım anda kendime çok kızar ve bir gün öncesine dönüp bu hatadan geri dönmek isterim. Ancak birkaç gün sonrasında anlarım ki bu yaptığım hata bana çok şey öğretmiştir. Muhtemelen benim yaşadıklarımı herkes ömründe birçok kez yaşar. Böyle bir durumda bize geri dönme imkânı verildiğini düşünelim tıpkı Mehmet Eroğlu’nun Belleğin Kış Uykusu kitabındaki gibi. Hatayı yapıyoruz daha sonra geri dönüp o hatayı yapmadan doğru yoldan ilerliyoruz. Her şey çok güzel görünüyor değil mi buraya kadar? Peki, sadece doğru yola gitmek bize ne kazandırır? Hiçbir tecrübe kazanmadan, acı çekmeden doğru yolda yürümek ne kadar haz verir bize? Aslında yaşamdan haz almamızın temel nedeni yaptığımız hatalardır. Onların sayesinde mutluluğun, gülmenin kıymetini biliriz. Onların sayesinde tıpkı yer altındaki elmas gibi işlenip değerli bir hâle geliriz. Bizi biz yapan temel şey yaptığımız hatalardır. Bu hatalardan geri dönülemeyeceğini bilmemiz bizim adımlarımızı daha dikkatli atmamızı sağlar. Bazen öyle bir hata yapar, öyle bir düşeriz ki her tarafımız yara bere içinde kalır. Bazense yaptığımız hatalar çevremizdekilere çok büyük zararlar verir. Bizim kişiliğimizi oluşturan bu yaptığımız hatalar ve bu hatalardan çıkardığımız derslerdir. Hatalardan geri dönebilmek demek bu hatalardan hiçbir ders çıkarmaya ihtiyaç olmaması demektir. Bu durumda hiç üzülmeyen insanlar yani hep mutlu bireyler olacağımızı düşünebilirsiniz. Peki, böyle bir durumda gerçekten birey olabilir miydik? Bizi diğerlerinden ayıran şey ne olurdu? Ben kendi cevabımı vereyim, herkesin suratına aynı maskeyi takıp dolaştığı ve bunun farkına bile varmadığımız bir dünya olurdu. Böyle yaşamayı, Belleğin Kış Uykusu kitabındaki Bay M gibi, kimsenin isteyeceğini düşünmüyorum. Çünkü hiçbir hatası dolayısıyla hiçbir anısı olmayan insanlar olmak bizi biz yapan değerlerin olmaması anlamına geliyor. Anıları olmayan bir insanın da kökleri koparılmış, kesilmiş bir ağaçtan da farkı yoktur. Hepimiz bu köklerimizden(anılarımızdan) beslenir, yaşadığımız acıları hatırlayıp mutlu olduğumuz her anın tadına varıp hayattan zevk alırız. Hafızamızın hiçbir zaman uyumaması bazen bizi üzer çünkü bize acılarımızı, hatalarımızı hatırlatır. Ancak insan olmanın temel özelliği de budur. Hepimizin birer değerli bireyler olması hafızamız sayesindedir. Yaşadığımızı anlamamız yine belleğimizin yardımıyla olur. Önemli olan bellekle kavga etmeye çalışmayıp hatırlattığı şeyler için ona teşekkür etmek ve bundan en iyi şekilde yararlanmak. Çünkü eminim ki eğer Belleğin Kış Uykusu kitabındaki Bay M gibi yaşasaydık, maskelerin altına mahkûm olmuş ve hiçbir değeri, anısı olmayan sadece yaşamak için yaşayan birer insanımsı varlıklar olurduk. Bu durumdaki en ürkütücü durumda şu olurdu ki böyle yaşadığımızın farkına varamazdık. Bu yüzden yaşadığımız her anın kıymetini bilmemizi sağlayan ve en iyi öğretmenlerimiz olan hatalarımızın değerini bilelim ve onlardan kaçmaya çalışalım. Kitabın Adı : Daha Yazar : Hakan Günday Hazırlayan : Burak Erdem Varol 21202534 - CS Daha Ne Kadar Can Verilecek! Son dönemde yaşananları bilmeyenimiz yoktur. Ne canlar veriliyor, bir hiç uğruna binlerce masum insan hayatı kaybediliyor. Koca bir boşluk içerisinde kör ve acımasız insanların hırsları yüzünden acımasızca katlediliyorlar ya da katledilmeye, vatanlarından sürülmeye mahkum ediliyorlar. Suriye ve daha onun gibi bilmem kaç ülkede bu durum yaşanıyor ve yaşanmaya devam edeceğe de benziyor. İnsanlar evlerinden yurtlarından kaçmak zorunda bırakılıyor. Bu durumun ne kadar acımasız ve duygusuzca olduğunun da bir önemi olmuyor. Zaten insan mısın o bile tartışılır o karışıklık içerisinde yaşarken ya da yaşamaya çalışırken diyelim. Dünyanın en büyük problemi ne su ne yiyecek sıkıntısı, dünyanın en büyük problemi insanların yaşamlarına verilen değerin sıfırlanmış olması ya da sıfırlanıyor olması. Bu değerin kaybolmaya başladığı ülkelerde yaşanan göç dalgaları dünya tarihinde yerini almaya devamediyor. Acaba kaçımız düşündük bu insanlar neden vatanlarını topraklarını terk edip bizim ülkemize geliyorlar diye, neden ve niçinlerini kaçımız masaya yatırıyoruz ya da yatıracağız. Bunların cevabını vermek gerçekten zor ama şunun cevabını verebilirim, bu insanların vatanlarından ayrılmalarının sebebi açlık ya da sefalet değil, başka güçlerin ülkelerinde oynadıkları küçük savaş oyunlarının birer piyonu olmak istememeleri ve kardeşin kardeşi vurmasına kayıtsız kalmamalarıdır. Haberlerde her gün rastladığımız klasik olmuş haberlerden biri mülteci problemidir. Nedenher gün güzel yapılan şeylere değil de mülteci haberlerine ya da bir yerden bir yere kaçak geçmeye çalışan göçmenlerin dramına rastlıyoruz. Nedenini açıklamak bazı makamlar açısından zor olsa da insanlığını kaybetmemiş bir insanın açıklaması bence çok daha kolay oluyor. Gelin hatta bunun nedenini ben sizlere açıklayayım. Devlet dediğimiz varlık halkı ne kadar güçlü ve kararlı ise o kadar ayakta durmaya yatkın bir sosyal kurumdur. Göç veren ülkeler açısından baktığınızda, halkın eğitim politikalarıyla değil de savaş politikalarıyla yönetilmeye çalışıldığını çok rahat anlarsınız. Bunun nedeni dış mihrakların güçlü bir devlet görmek istememeleri ve kolay yönetimi olan ama halkın anlamlandıramadığı şekilde zor görülen, arkasında oyun çevirmesi kolay fakat oyunları ortaya çıkarması zor olan tablolar oluşturmak. Olayı daha basite indirgemek ve anlamanızı kolaylaştırmak açısında şu günlerden bir örnek vermek daha sağlıklı olacaktır. Bu örneğin girişinde devlet gelişmesinde tabi ki de yerli halk yer alıyor. Yerli halkın buradaki rolü yıllarca devletin adına çalışıp, devleti zengin etmek. Hiçbir temel ihtiyacını karşılayamaz duruma geldiğinde ise olanları kabullenip sefil hayatına devam etmek. Devlet nedir peki, olanı biteni bir düzenin parçasıymış gibi lanse ederek, halkın olan biteni sorgulamasını engelleyip, tüm yayın organlarından halkı uyutmaya çalışan kurumdur. Suriye işte yukarıda anlattığım tablonun yaşandığı yerdir. İnsanların yıllarca çalışıp öz vatanlarından kovulmalarının tarihidir. Başka ülkelere gitmeye çalışırken ölmek ya da mülteci kamplarından kalmanın hazin tarihidir. Daha 2 hafta olmadı gazetede çıkan bir haber yüreğimi burktu daha beş yaşında bile olmayan bir çocuğun cansız bedeni sahile vurdu. Bunun sebebi neydi insanların kaçak olmaları değil kaçırılmış olmalarıydı, vatanlarından kovulmuş olmalarıydı. Onlar seçmediler bu hayatı, onlar kaçak diye tabir edilip ardından saçma sapan yöntemlerle bir yerden bir yere geçmeye çalışırken hayatlarını kaybetmeyi istemediler. Aralarından şanslı olarak atfettiklerimiz, ne kadar şanslılar Allah bilir, kaçakçıların botlarına ödedikleri fahiş ücretlerin karşılığında sefalet içerisinde yolculuk etmeyi ya da yolculuk sırasında ölmeyi haketmediler. Şu zamanlarda insan kaçakçılığının hat safhalarda olduğu ülkemizde insanların bu işi Allah rızası için değil de para ve hırs uğruna yapmaları ve insan hayatları ile kumar oynamaları ne kadar güzel bir dünyada ve ülkede yaşadığımızı sanırım çok güzel açıklıyordur. İnsan hayatları ile kumar oynamak bu kadar kolay olmamalı. Bizlerinde hayatları denize düşüp yılana sarılan insanların dramlarıyla uyanmak olmamalı, onları da düşünmek ve onlara da kucak açmak olmalıdır. Onları dışlamak ya da ellerinde kalan son şeylerini de alıp hayal tacirliği yapmak olmamalıdır. Bir lastik botta ya da kapalı kutular içerisinde onları taşımak, kendi pislikleri içerisinde boğulmalarına izin vermek ya da insan kaçakçılarının kirli elleriyle ticaret parçası olmalarını izlemek olmamalı bizlerin tutumu, bu durum karşısında haykırmak ve sesimizi dünya üzerinde yaşayan tüm insanlara duyurmak insanlığın kitabının yeniden yazılmasını sağlamak olmalıdır. Belki benim bu yazıyı yazdığım sırada bir mülteci azgın dalgalarla boğuşuyor ya da bir insan kaçakçısıyla amansız bir yolculuğun pazarlığını yapıyor. Ne kadar söylemek içimden gelmese de bir deniz dibinde ya da gemi deposunda, belki de kimsenin bilemeyeceği bir yerlerde o henüz hayata gözlerini yumdu ve bizlere cennetten gülümsemek için ruhu arşa yükseliyor olacak. Merçe Kaan Olcay 21602289 KALP KANATAN AŞK Aşk acıtır derler ama sizce bu kadar acıtmalı mıdır? Karşımızdaki hayatımız boyunca aradığımız her şey olduktan sonra bile, bize yaptıkları onların aşkına değer mi? “Aşkta ve savaşta her şey eşittir” her ilişkide geçerli olabilir mi? Bir kalp seven tarafından kırıldıktan sonra, sanki bir yabancı kırmışçasına tamir edilebilir mi? İnsan sevdiğinin üstüne en çok düşer derler ve bu doğrudur. Hepimiz en çok sevdiğimiz kişilerin; eşyaların daha çok üstüne düşer, onları daha çok koruruz. Koruma içgüdüsü bir ilişkinin neresine kadar mantıklı olabilir ama? Nereden sonrası işkence, nereden sonrası “korumadır”? Zarar veren kişinin açıklaması çok basittir: “Onu sevdiğim için yaptım.”. Hâlbuki seven biricik sevdiceğine onlar tarafından bir zarar gelmesine izin verir mi? Gözlerinin önünde sevgilisi yaşlar içindeyken, durması için yalvarırken içlerinde olan zarar vermenin hazzı mıdır, yoksa zihinlerinin gerisine attıkları “aşk” mıdır? Her an sevgililerinin onları bırakacaklarından, aldatacaklarından korkarlar; çünkü aşırı derecede paranoyaları vardır. Korumacı tavırlarının ardında aşkını her şeyden uzak tutmak, izole etmek pahasına korumak vardır. Sevgililerinin her saniyesi, her anları mutlaka onlarla olmalıdır, yoksa onlara zarar geleceğini söylerler şiddet yanlısı âşıklar. Onlarsız her saniye bir endişedir, her türlü tehlike ve risk olsa dahi sevgililerini her zaman görmek isterler. http://www.canbilgi.com/ask-sozleri-ask-mesajlari-sevgiliye-guzel-sozler.html Öte yandan bu şiddete maruz kalanlar, sessiz kalırlar. Hayatlarındaki tek soru “Yine neyi yanlış yaptım?”dır. Hâlbuki aslında bilmezler ki ne yaparlarsa yapsınlar karşı taraf için bu asla yeterli olmayacaktır. Sessiz kalırlar; çünkü bilirler ki eğer birilerine açıklamaya kalkarlarsa ya onlara kimse inanmayacak, ya da sevgilileri onlara daha çok zarar verecektir. Ne zaman “dur” deseler susturulurlar, çünkü bunu “hak edecek” bir şeyler yapmışlardır. Ne zaman kaçmak isteseler diğer yarıları onu bulur, hayatınızı sizin kadar iyi bilen birinden nasıl kaçabilirsiniz zaten? En başta bu olayların ilişkinin bir parçası olduğunu düşünürler, sadece “sevgilerinin” bir parçası olduğunu, “endişelendiklerini” düşünürler. Çevresindekiler ne derse desinler onlara inanmak istemezler. Sevenler birbirlerini incitmek istemezler, değil mi? Ancak her ilişkide bir dönüm noktası olur, bu noktada her şeyin ne kadar yanlış olduğunu görür şiddet gören kişi. Ne kadar yanlış, ne kadar can yakıcı, ne kadar gerçek… Kaçmak isterler ama çok geçtir. Kapıları şiddet kapatır, elleri de ağzını. Kollarını tutar “Benimsin!” diye bağırır, ama kalp biri için atmadıktan sonra, o kalp birine ait olabilir mi? Bu umutsuz kara delikten çıkabilmenin tek yolu her ne kadar korkutucu gelse de birine anlatmaktır. Ses ne kadar yüksek olursa o kadar korkutucu, kaçırıcı olur. Bu yüzden birlik olmak için, yardım bulmak için başkaları ararız. Bize yol gösterecek, problemleri atlatmamızı sağlayacak insanlar bulmaya çalışırız çünkü başkasının ses olmasına izin vermek her zaman yardım eder. Aşk can yakar, kördür ve en yoğun duygudur. Ama yine de bunları uçlarda yaşamak, büyük bir hatadır. Her ne kadar iki âşık her zaman birbirinin yanında olması gerekse de, aynı zamanda ayrı olacakları zamanları ve anları da bilmelidirler. Aşk bir güldür, ama dikenleri biri size batırıyorsa bu güzel bir aşk değildir. Bir ilişki eğer size onun sevgisini sorgulatıyorsa veya ondan endişe duymanızı sağlıyorsa, onu kesinlikle bırakmalısınızdır; çok geç olmadan önce. Ne de olursa her can yakan çiçek güzel kokmaz ama her aşk denemeye değerdir. Kaynakça OATES, Joyce C; SUNAR, E. İlk Aşk. Alakarga, 2015 Ali Eren Sürmeli YAZILI OLMAYAN KURALLARIN DİL İLE İLİŞKİSİ Biz mi koyuyoruz kuralları bu dünyada? Yoksa dünyanın baştan beri kuralları var mıydı? Bu sorular geldi aklıma Murat Özyaşar'ın Sarı Kahkaha adlı kitabını okuyunca. Hatta tam olarak ''Yan'' isimli öyküsündeki bir ayrıntı sebep oldu düşünmeme. ''Bir çay, bir çay, bir çay'' diyerek içtiği üç çayın her birinin parasını ayrı ayrı veren Kerim adlı karakterden bahsediyor Özyaşar. ''Oysa hesaba kalkan herkes toptan söylüyor ne içtiğini; üç melengiç, dört kahve, yedi çay... Bunu böyle demeyi ne zaman öğrendik, ilk kim kurdu bu toptan cümleyi. Başka bir aklı var Kerim'in, oldukça eski, sakatlanmamış daha. Dünyanın erken vaktinden gönderilmiş''(5). Böyle bir insanla karşılaştığımızı düşünelim. İlk izlenimimiz ''Bu adam deli herhâlde!'' olur büyük ihtimalle. Neden ''Üç çay'' demediğini düşünürüz. Ancak asıl düşünmemiz gereken şey şu: Biz neden ''Üç çay'' diyoruz? Kime göre doğru? Hepimizin bildiği ve uyguladığı birtakım yazılı olmayan kurallar var. Bu kurallar birçok kişinin düşünmeden, sadece alışık olduğu için uyduğu kurallar. Peki bu kurallar bir zamanlar birilerinin koyduğu kurallar mı, yoksa kendi kendiliğine oluşan kurallar mı? Mesela Kerim'in yaptığı gibi üç çayı tek tek ödemek neden mantıksız? Bu kurallar tamamen çoğunluk o şekilde yaptığı için mantıklı geliyor bize. Yeni doğan bir çocuğa bu kurallar öğretilmezse, bu kuralları uygulayacağını düşünmüyorum. Çünkü doğal olarak oluşmayan, tamamen toplumsal düzende sırıtmamak için uyguladığımız kurallar bunlar. Doğru veya yanlış olduğunu söylemiyorum, sadece topluma uyum sağlamak için yaptığımız şeylerden biri olduğunu söylüyorum. Yeni doğan bir çocuğun o toplumun dilini bilmemesi gibi, bu gibi kuralları da bilemez. Dil insanlar arasında anlaşmayı sağlayan bir araçtır. Ancak hiçbir insan bir dil bilerek ile doğmaz. Dili, konuşmayı sonradan öğrenir. Bu yazılı olmayan kurallar da aynı şekilde sonradan öğrenilir. O sebepten bu kuralları uygulamayan birini, mesela Kerim'i, deli statüsüne koymak çok mantıklı değil. Özyaşar'ın dediği gibi ''Başka bir aklı var Kerim'in, oldukça eski, sakatlanmamış daha. Dünyanın erken vaktinden gönderilmiş''. Ancak başka bir konuya değinmek istiyorum. Bu kurallar toplumun iyiliği için mevcut. Dil olmadan anlaşamayacağımız gibi, bu kurallar olmadan toplum hâlinde yaşamamız da mümkün değildir. Her ne kadar doğal olarak oluşmasalar da bu kurallar toplum hâlinde yaşayabilmemiz için varlar. Tiyatro veya sinemada bilet için insanların kuyruğa girmediğini düşünelim. O gişede bir kargaşa, bir kaos oluşur. Toplumsal kurallar işte tam da bu sebepten dolayı, kargaşayı ve kaosu önlemek için mevcut. Toplumsal yaşamın işleyişini kolaylaştıran yazılı olmayan birçok kural mevcut. Bu kurallar her ne kadar hayatın en başından beri var olmasalar da, var olmalarının sebebi hayatı kolaylaştırmak. ''Bir çay, bir çay, bir çay'' demek yerine ''Üç çay'' demek, zorunda olmadığımız ancak hayatımızı kolaylaştırmak için kullandığımız bir söz. Nasıl dil hayatımızı kolaylaştırmak için, iletişim kurabilmek için, toplum hâlinde yaşayabilmemiz için varsa, bu yazılı olmayan kurallar da aynı sebeplerden dolayı var. Her ne kadar her birimiz birer birey olsak da insanlar toplum hâlinde yaşayabilmek için varlar ve bu kurallar da olmak zorunda. Bu kuralların olmaması yukarıda bahsettiğim gibi toplumu kargaşaya ve kaosa sürükler. Bu kurallar hakkında düşünmeme sebep olan Sarı Kahkaha adlı kitabı herkese öneririm. Kaynakça: Özyaşar, Murat. Sarı Kahkaha. İstanbul: Doğan Kitap, 2015. E-kitap. Sanatın Kolektif Bütünlüğü Sanatın ne olduğuyla ilgili dönüp duran tartışmaları hep anlamsız bulmuşumdur. Sanatın hayal gücümüzü somutlaştırdığımız en güçlü iletişim yollarından biri olduğunu düşünüyorum çünkü. Benim fikrime göre düşündüğümüz şeyleri tasvir edip insanlara göstermenin bir yoludur sanat. Bu özelliğinden dolayı insan zihninin onu yorumlayabileceği sınırda var olur, yani sonsuz bir döngüde kendini tekrar eder. Sanatın ne olduğuna dair bir tanım getirmek zor ancak en az onun kadar zor olan başka bir şey var, neyin sanat olup neyin olmadığına karar verebilmek. Sanatın zihnimizin kendini açıklamasının bir ürünü olduğunu söyledim, sanatın hangi dallarda kendini açığa vurduğu ise bambaşka bir tartışma konusu. Çocukluğumdan beri sırayla sanatın birçok dalına ilgi duydum ancak makyaj ve performans sanatları aralarında en çok ilgimi çekendi, bu ikisinin birleşimi ise gözümde en güçlü sanat dallarından birini meydana getiriyordu; drag kraliçeliği. Drag kraliçeleri insanlar üzerinde yıllar boyunca yaratılan baskıya bir başkaldırı sergiliyorlar, korkusuzca bir komüniteyi temsil ediyorlardı. Erkekliğin bir güç olduğu, cinsiyet ayrımcılığının bütün cinsiyetler üzerinde bir baskı yarattığı geçmiş ve günümüz döneminde cinsiyetlerle dalga geçip ucube bayrağını dalgalandırıyorlardı. Benim gibi birçok çocuk o yıllarda kafalarındaki soru işaretlerinden drag kraliçeleri sayesinde kurtuldular ve cinsiyetin bir tabu kabul edilmediği bir topluluk bu sayede var oldu. Çocukluğunda atanmış cinsiyetlerini kabul etmeyen, kendini toplumun dayatmalarına karşı çaresiz hisseden benim gibi on binlerce çocuk rol model olarak drag kraliçelerini kabul etti. Drag, özünde bir performans sanatı olsa da yıllar boyu evrilerek kuir aktivizminin öncü kollarından biri oldu. Sanatı sadece resim, heykel ve tiyatro gibi klasik akımlardan ibaret sanan ben, drag ile karşılaştığım zaman sanatla ilgili bütün tabularımın yıkıldığını hissettim. Drag dışarıdan her ne kadar “makyaj yapıp dans eden cinsiyetsizler” olarak görülse de, benim ve benim gibi birçok insan için bir sanatlar bütünüydü. Kitapta da özellikle vurgulandığı gibi, drag kraliçeleri sanatlarını tek bir yolla ifade etmiyorlardı. Dans ediyor, oyunculuk yapıyor, şarkı söylüyor, bazen yüzlerini bir tuval gibi kullanıp bambaşka makyajlar yapıyor, bazen ise kıyafetleriyle vücutlarını sanatlarına dahil ediyorlardı. Sanatın sadece tek bir yolla ifade edilmek zorunda olmadığını, sanatın aktivizme nasıl dahil edileceğini ispatlıyorlardı. Yaydıkları cesaret bir ateş gibi yayılıyordu, her yıl binlerce insan bu sanat akımına dahil oluyor, kendilerini ifade etmenin bu cesur yolunu tercih ediyorlardı. Ben de onlardan biri oldum. Drag ile tanışana kadar hayatımın hiçbir döneminde kendimi nasıl tanımlamam gerektiğini bilmeyen ben, tanımsız yaşayan insanlardan ilham alarak kendimi kabul etmeyi öğrendim. Karakterimin evrilmesinde en büyük etken de buydu, insanların bana koyduğu etiketleri reddedip kendimi nasıl hissediyorsam o şekilde yaşayabileceğimi öğrendim. Ben evrilip değişirken drag kültürü de yerinde saymıyor, evriliyordu. Son 10 yıl içinde artık drag kraliçeliği de cinsiyetten tamamen arınmayı başardı, XY kromozomuyla doğan insanlarla sınırlı kalmayıp bütün cinsiyetlerin sanatını icra edip rol model olmalarına katkı sağladı. Bu olgunun yarattığı cinsiyet eleştirisi aslında kendi cinsiyet tabularını zamanla yıktı ve dinamik bir sanat akımı hâline getirdi. Winterson’ın kitabında ele alıp eleştirdiği bütün özelliklere sahipti drag sanatı, insanları harekete geçiriyor ve kolektif bir anlayışla diğer sanat akımlarından etkileniyordu. Gözümde drag sanatını diğer sanatlardan ayıran en büyük şey ise değişim hızıydı, bünyesine sürekli yeni bir şeyler ekliyor, ekledikleriyle birlikte gelişiyor ancak eskiyen hiçbir yanı kalmıyor, tüm dallarıyla birlikte ilerlemeye devam ediyordu. Bu da dragi gözümde hâla en güçlü sanat dalı yapan şeydi. Kaynakça Jeanette Winterson. Çev. Zeynep Baransel. Sanat Başkaldırır, Sel Yayınları, 2018, Kırtaş 1Nehir KIRTAŞMünire Sevgi Şen TURK102-095GÖZLERİMİZİN ÖNÜNDE YAŞANABİLİR BİR DÜNYA Katharine Burdekin’in Swastika Geceleri’nde anlattığına benzer bir ülkede yaşıyor olsaydıkülkemizin askerlerinin kahramanlıklarıyla ve zaferleriyle dolu bir marşımız olurdu. Nasıl bir ülkemi bu bahsettiğim? Zalim, vahşi, diktatörlüğün hüküm sürdüğü ve kadınları bir hiç olarak gören birülke. Belki de gözlerinden tüm dünyaya intikam ve nefret fışkıran insanlarla dolu bir ülke... “Gururainanıyorum, yeteneğe, şiddete, vahşiliğe, katliama, acımasızlığa ve diğer sert ve kahramancaerdemlere inanıyorum" (12) diyor Hitler'e tapan bu ülkenin vatandaşları. Böylesine distopik birdünyanın hatta bir geleceğin var olmasının imkansız olmadığını düşünüyorum. Böyle korkunç birsenaryonun gerçekleşebileceğini düşünmemin nedeni de günümüzde şiddetin gittikçe artması veterör saldırılarında onlarca insanın hayatlarını kaybetmeleri ne yazık ki. Hatta Radikal İslam gibi birideolojiden beslenen bir terör örgütü bile tüm dünyanın yönetimine hakim olabilir. Neden mi?Başka bir ülkeyi askeri anlamda yenmek ne kadar zor olabilir, zira Orta Doğu'da yıllardır sürensavaş durumunun içinde artık savaşmayı çok iyi bilen tecrübeli bireyler olabileceği düşünülürse. Birde bu “savaşçıların” ideolojilerinden kaynaklanan hırs ve cesarete sahip olduklarını düşünün. Kolaydeğil mi İslam gibi belirli bir amaç çevresinde toplananların dünyaya egemen olması veideolojilerini işgal ettikleri yerlere yaymaları? Peki bir terör örgütü veya bir diktatörlük nasıl ortaya çıkıyor? Bireylerin zayıf noktalarınınveya inançlarının başkaları tarafından yönetilmesiyle kısacası beyinlerinin yıkanmasıyla belki deböyle ortak amaca sahip bir örgütün üyesi oluyor bu bireyler. Bunun dışında diktatörlük veya birKırtaş 2terör örgütü oluşturmak için girilen savaşlarda çoğunluk da önemli hatta belki başka ulusların dayardımı. Swastika Geceleri'nda olduğu gibi Hitler'in o kadar toprağı egemenliği altına alması dabaşka ulusların sesinin çıkamamasından veya içten içe böyle vahşice bir devlet anlayışınıbenimseyip desteklemelerinden. “Bir imparatorluğu yönetmenin diğer yöntemi ise, tabi ırklarınesasen değersiz olduklarına, bambaşka birinin kutsal ırkı tarafından yönetilmeye ve eşit vatandaşlığısonsuza dek inkar etmeye inanmalarını sağlamaktır" (32) diyerek Burdekin diğer ulusların Hitlerideolojisinin egemen olduğu devlet tarafından nasıl sindirildiğini açıklıyor. Hitler de bu uluslarıtıpkı birer kölesi gibi kullanıp kendisinin yayılmacı politikasına yardımcı araçlar olarak görmemişmi zaten? Düşünce bakımından ikna edemiyorsan savaşarak işgal et. Başka ulusların yardımı, cesaret, sayıca çoğunluk ve tecrübeye sahip olunduğunda ülkeleriişgal edip diğer uluslara yaşama hakkı tanımayacak anlamda vahşi ve saldırgan politikalara sahipbir ülkenin yöneticileri olmak zor değil aslında. Bu şekilde düşünmemin nedeni ise bizimvatandaşlarımızın da cesaretinin ve tecrübesinin yerinde olması. Belki sadece ekonomik olaraksorunlar yaşayabilirdik, parayla ilgili konular; en son teknoloji savaş ekipmanlarına sahip olmakgibi. Nüfus olarak da sorunumuz yok, 75 milyon, genç ve dinamik ruha sahip nüfus bakımındankalabalık bir ülkeyiz sonuçta. Bu genç ve dinamik nüfus da kolaylıkla savaş gücü ve destansıkahramanlıklarının yazılabileceği askerlere dönüştürülebilir. Ülkemizin jeopolitik konumu da gayetiyi; dünya enerji rezervlerine yakın, İstanbul ve Çanakkale Boğazlarını barındıran bir ülkeyiz biz. Kısacası neden olmasın, doğru uygulanan bir politikayla tüm dünyada güç sahibi olan veideolojisini yayan bir ülke olabiliriz. Neredeyse elimizde gereken her şey var. İnsanları ikna etmekde kolay, işgal edilen ülkeler için bu tıpkı bir çocuğun elinden oyuncağını almaya benzeyecektir. Enbaşta ağlayacaktır belki küçük fakat sonra tatlı sözlerle ikna olacak, kandırılacaktır kolaylıkla veyaşadıklarını unutuverip gidecektir asla hatırlamamak üzere. Kırtaş 3Bakın gördünüz mü nasıl da zalim olduk hemen? Güç sahibi olunca hemen vahşi veacımasız bireyler halini aldık. Halbuki ne gerek var insanların canlarına kıymaya ve gözyaşlarınıizlemeye? Neden güç için bu kadar savaşıyoruz ve bu güce sahip olunca başımız dönüyor? Sakin,mutlu ve huzur dolu bir dünyada yaşayabiliriz aslında, saygı çerçevesinde ilişkilerin kurulduğu birdünya. İntikam, nefret ve şiddete hiç gerek yok ve dünyamızda yer de olmamalı. Şu dünyadamasumlar ölmesin saldırılarda, sevdiklerimizi her an yitirme korkusuyla yaşamayalım. Vahşetin,diktatörlüğün ve terörün olmadığı bir ülkede yaşıyorsak yazılsın marşımız içimizdeki insan sevgisive hoşgörü temel alınarak. Yaşanabilir bir dünya olsun sadece gözlerimizin önünde. KAYNAKÇABurdekin, Katharine. Swastika Geceleri. İstanbul: Encore, 2014. Baskı. DİLRUBA KABAKULAK ID:21200492 SECTİON:102-001 SERBEST BAŞAK BERNA CORDAN 02.07.2015İÇ DÜNYANA YOLCULUKHer şeyi terk edebiliyordu insan bazen. Yaşadığı yeri, sevdiklerini, okulunu, arkadaşlarını… Eğer canını yaktıysa sevdiğini bile bırakıp gidebiliyordu insanoğlu. İnsan uzaklaştıkça acılardan besleniyordu. Ölmüyordu ve güçleniyordu. Bir insanın kaçamadığı tek şey kendisidir. Beynini kemiren sorulardır. Aklının odalarında saklanır bir insan. Her koşulda koşup saklanacak bir odası vardır. Kimi zaman
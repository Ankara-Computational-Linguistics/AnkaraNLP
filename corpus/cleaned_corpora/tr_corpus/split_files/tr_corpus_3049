bir şeyleri ertelemeye, bir ileriki tarihe o şeyi yapmaya itiyor onu düşündüm. Sonuç olarak üç sebep buldum; korku, kafa karışıklığı ve sabırsızlık. İçimde varlığını uzun süredir unuttuğum bir korku taşıdığımı fark ettiğimde epey afalladım. “Bu kadar büyük korkulara sahip olmak beni korkak bir insan yapıyor bu yüzden anı yaşamaya cesaretim yok ve her şeyi erteliyorum” diye düşündüm. Gördüğünüz gibi kendimle yüzleşirken bile korkaklık yapıp erteleme alışkanlığımı anlamlı kılabilmek için bahaneler uyduruyorum. Korkuyorum çünkü yaşadığım ülke bana güven vermiyor. Korkuyorum çünkü kötü koşulları değiştirmek için bir girişimde bulunmadım şimdiye kadar. Korkuyorum çünkü bu girişimleri yaparsam sahip olduğum şeylerden mahrum kalacağımı düşünüyorum. Kısacası vurdumduymazlığım, ümitsizliğim ve bencilliğim beni korkak bir insan yapıyor. Bu korkularım da anı yaşamaktan beni alıkoyuyor ve ben kendimi güvende hissetmek için bir şeyleri ertelemeyi seçiyorum. Korkularım kafamı karıştıran en bütük sebep. Ama kafamın karışık olmasının bir diğer nedeni de kendimi iyi ifade edememem. Yazarken bu durumla çok karşılaşmıyorum çünkü durup kim olduğuma dair kendi kendime düşünme zamanım oluyor. Ama konuşurken iş böyle değil. Her şeyi söyleyip hiçbir şey anlatmamış oluyorum. Kendimi iyi ifade edemediğim için beni rahatsız eden şeyleri belirtemiyorum, beğendiğim şeyleri paylaşamıyorum ve sonuç olarak karşımdaki insanın beni dinlerken dikkatinin dağılmasına sebep oluyorum. Başka bir deyişle kendi kendimi dinlenmeye değmez bir insan yapıyorum. Bu nedenle Akkuş | 2 hayatta en çok yapmak istediği şeyleri ifade ederken kesin olamıyorum, bu şeyleri ileriki bir tarihe atmak zorunda kalıyorum. Çünkü bu hayatta en çok gerçekleştirmek istediğim şeyler benim hayallerim ve ben hayallerimi kaybetmektense onları hiç ulaşamadığım bir geleceğe hapsederek güvende tuttuğumu sanıyorum. Son olarak sabırsız bir kişiliğe sahip olduğum için çoğu zaman doğru yerde doğru şeyleri yapamıyorum. Sonuç olarak bu erteleme refleksimi harekete geçiriyor. Her şey istediğim zamanda olmayınca çabuk vazgeçiyorum ve başka zaman yeniden denemek için erteliyorum. Bu noktada da hiçbir şekilde yapmak istediklerimi tamamlamış olmuyorum. Olan harcadığım zamana ve enerjime oluyor. Ertelemenin en kötü yanının da bu olduğunu düşünüyorum. Bir şeyi yapmayı ne kadar ertelerseniz erteleyin sonuç olarak kaybettiğiniz zaman ve enerjiyi geri alamıyorsunuz. Sadece zaman öldürmüş oluyorsunuz. Sonuç olarak kendimle ilgili şu karara vardım. Öncelikle korkularımla yüzleşmeliyim. Mesela herkesin aksine ben bu terör ortamında okulun tatil edilmesine kesinlikle karşıyım. Terörün en büyük nedenlerinde biri cahillik. Bu cahillerin bizim de eğitim ve öğretim hakkımıza müdahale etmesine izin vermiyorum. Kendimi iyi ifade edebilmek için daha çok kitap okumaya karar verdim. Kitap okuma süreci hem kelime dağarcığımı geliştirir hem de sabretmeyi öğrenmemi sağlar diye düşünüyorum. Ne de olsa kitap okumak film izlemek gibi değil. Sonuca ulaşmak için bazen bir kitap için iki saat değil iki ay bile yetmez. Artık hayatımı ertelemek istemiyorum. Yapmam gereken çok şeyim ve belli ki çok az zamanım var. Anı daha çok yaşamak ve yapmak istediklerimi tam anlamıyla yapmak istiyorum. Ceylan Akkuş KAYNAKÇA 1. Gümüş, Semih. Belki Sonra Başka Şeyler de Konuşuruz.Can Yayınları,2014. 21201618 4.11.2014 Doruk Küçükkubaş TURK 101 – 37 Benim Adım Okuyucu Benim Adım Kırmızı, 2006 Nobel Ödüllü Orhan Pamuk’un 2000 yılında yayınlanan, farklı anlatımıyla ilgi ve beğeni toplayan önemli bir eseridir. Roman her zaman ben kişisi tarafından anlatılsa da anlatıcı sürekli değişmektedir. Anlatıcıların hepsi romanın içindeki karakterlerdir ve hepsi her olayları kendi bakış açısından anlatır. Ben de bu yazımda, Benim Adım Kırmızı adlı eserdeki bu anlatım tarzının okuyucu üzerindeki etkilerinden bahsedeceğim. Öncelikle, bu romanı okurken hissettiklerim her kişiye, karaktere göre sürekli değişim gösterdi. Ben roman okurken genelde objektif kalamam. Sevdiğim karakterin veya yazarın bana sevdirdiği karakterin iyiliğini ve mutluluğunu isterim. İçten içe bir heyecanla olayların sevdiğim karakter için hayırlı olmasını isterim. Tersi bir durum olduğunda üzülür, şaşırırım. Nasıl film izlerken bazen gülümseriz, bazen korkarız, bazen geriliriz; roman okurken de bana aynısı olur. Ancak bu romanı okurken bu durum biraz farklıydı. Çünkü her karakterin olaylara hatta yaşadığı dünyaya bile bakış açısı o kadar farklıydı ve hepsinin anlatım şekli o kadar objektifti ki kimi seveceğimi, kimi favori karakter olarak belirleyeceğimi tam kestiremedim. Herkesi ayrı ayrı değerlendirdim ve her karakterin anlattığını dinlerken onun perspektifinden yaşadım romanı. Örneğin, Şeküre isimli karakterin hem yeğenine hem yıllardır savaştan dönmeyen kocasının kardeşine beslediği aşk normal şartlarda kabul gören bir durum değildir; ama Orhan Pamuk bu anlatım tarzıyla okuyucu için her şeyi meşru kılmış ve yargıyı daha çok okuyucusuna bırakmış. Aynı zamanda bunu yaparken romanı hiç bir zaman aşırı karamsar veya mutsuz bir havaya sokmamayı başarmış. Aslında, kitabın bu anlatım biçimiyle bana sunduğu en büyük fırsat empati kurma fırsatı oldu. Karakterlerin neredeyse hepsi bir süreliğine anlatıcı konumunda bulunduğundan, tüm önemli karakterlerin iç dünyasına kısa da olsa yolculuk etmiş oldum. Bu durumun sonucu olarak da tanıdığım bir karakter başka bir karakter- anlatıcı tarafından konu alınırken, bahsedilen karakterin kelimelere dökülmemiş duygu ve düşüncelerini tahmin edebildim. Yani karakter-anlatıcı kendi duygu ve düşüncelerini bahsettiği karakterden öne koyarak olayları okuyucuya taraflı bir biçimde anlatsa da, okuyucu her iki karakterin de davranışlarının altında yatan psikolojiyi bilebiliyor. Bir önceki cümleyi daha dikkatli okuyacak olursak da, her bir anlatıcı değişimine paralel olarak bir empati zincirinin kurulduğunu görüyoruz. Bu anlatım biçiminin beni etkileyen bir diğer özelliği ise; olayları, kişileri daha iyi tanıtması ve bu sayede bir yandan kafamı karıştırırken, diğer yandan her şeyi daha berrak görmemi sağlaması oldu. Eğer herkesi kendi dilinde, psikolojisinde dinlerseniz bir romanın ne kadar farklı, ne kadar yoğun olduğunun farkına varıyorsunuz. Özellikle bir paranın gözünden olayların anlatıldığı bölüm gerçekten çok farklıydı. Kendisini veya başından geçenleri anlatan bir parayı daha önce hiç dinlediniz mi? Kimleri nasıl tanıdığını, nerelere girdiğini veya ne kadar kirli olduğunu kendi ağzından duydunuz mu? Kesinlikle çok farklı ve çok güzel bir deneyimdi. Bu deneyimi bir romandaki her karakter için yaşadığınızı düşünün. Her karakterin kişiliğini, düşüncelerini kendi sesiyle okuyucuya anlatması, benim romana bir çok farklı açıdan bakabilmemi sağladı ve bir karakterin anlattığından yakalayamadığım bir durumu, bir olayı, bir duyguyu başka bir karakterin anlatımından çıkarma fırsatım oldu. Benim Adım Kırmızı şu ana kadar okuduğum kitapların hepsinden farklıydı. Konusu, karakterleri, zamanı, olay örgüsü beni daha çok etkileyen bir çok kitap oldu. Ancak bu anlatım tarzı gerçekten şahaneydi. Kitabı büyük bir keyifle okumamı sağladı ve en beğendiğim romanlar arasında ayrı bir yere yerleşti. Neşe Vural KAN KIRMIZISI YAŞAMLAR Savaşın ve zulmün ortasında gözlerini ilahi bir mutlulukla açıp, karanlıklar ardından güneşe bakan çocukları vardır Filistin’in. Dudaklarının kenarlarında birikmiş sessiz gülümsemeleriyle babalarının bir gün daha sağ salim dönmesini beklerler. Sürekli zihinlerinde yankılanan silah sesleri ve yitirilen binlerce hayatla savaş, ölüm onların gözünde normaldir artık. Savaşın olmadığı bir dünyayı henüz tecrübe etmediklerinden, kelimeleri bile hep bir eksiktir barıştan. İnsanlar zamanın ve mekânın gölgesinden uzak, çocuk olarak öğrenirler yaşamayı. Duyguları koşulsuz şartsız benimsemek için de önce çocuk olmak gerekir. Çocukluk zamanı, gözlerimizi uçsuz bucaksız maviliğe sonuna kadar açtığımız, tüm karanlıklara kalplerimizden aydınlık renkler kattığımız zamandır. Peki, renklerden ilk kan kırmızısını öğrenmiş bir çocuk kalbinde aydınlığı bastırılmış renklerden hangisini katar da, aydınlanır zifiri karanlık birden sönmüş ışığıyla? Geçen her gün kan kırmızısına boyanmış hayatlar gören bir çocuk nasıl olur da yalnızca bir renk olarak görür kırmızıyı? Savaşın ve çaresizliğin ortasında kalmış çocukları her düşündüğümde kendi çocukluğumu hatırlıyorum. Oyun oynamak ve hayal kurmak dışında yapmam gereken hiçbir şey yoktu. Oysa gözlerini silah sesiyle açan bu çocukların bildikleri tek oyun saklanmak. Toplu hayatları hedef alan bombalardan, masum insanlara doğrultulmuş silahlardan kaçmak zorundalar hayatta kalabilmek için. Endişeyle aldıkları her nefes onlara ölümü biraz daha hatırlatır. Duydukları her silah sesinde ölenin en sevdikleri olabileceğinin farkındadırlar. Oyuncak alınmadığı için ağlayıp, yüksek sesle fikirlerini ifade eden yaşıtlarının aksine, kurumuş gözyaşları ve korkudan kısılmış sesleri vardır. Yaşamanın en temel hak olduğundan habersiz, özgürlüğe atılmış sessiz çığlıkları vardır zulmün içine doğmuş, dünyanın yükü omuzlarına çökmüş çocukların. Bir çocuğun güçlü olmasının ve bir yetişkin kadar endişe içinde olmamasının en önemli nedeni anne ve babasının onu tüm kötülüklerden koruyacağına ve onların gücüne olan sonsuz inancıdır. Annesinden ve babasından acımasız bir kurşunla koparılmış bir çocuğun tüm endişelerden ve korkulardan uzak, yeniden güvende hissetmesini nasıl bekleyebiliriz? Hayatta kalma mücadelesi içinde küçücük bedeniyle tarifsiz acılar tatmış bu masum varlıktan yalnızca çocuk olarak bahsedebilir miyiz? İyilik ve kötülük kavramlarını çizgi filmlerden öğrendiğim yaşlarda, kendini korumak için silah tutmayı öğrenen çocukların hayata bakış açılarıyla benimkinin ne kadar farklı olduğunu anlamak acı verici. Çocukluklarını yaşamaları gereken zamanda, değerli olduklarını hissetmek yerine hiç kimseden ilgi görmemiş bu varlıklar huzur ortamında büyümüş yaşıtları gibi ailelerinin onları sevmediğini düşünmek yerine aile kavramını kalplerinin en derininde hissederler. Onlar için canlarını feda edebilecekleri, kalpleri sevgiyi yalnız onlarla tatmış ve hayatta olmaları yalnız onlarla anlamlı olacak aileleri vardır. Kuş sesleri yerine tüfek sesleriyle uyandıkları sabahları, sıcak bir yataktan uzak uykuya daldıkları geceleriyle ve ellerinden zorla alınmış hayatlarıyla devam ederler yaşamaya. Nefes aldıkları havada bile nefret vardır. İnsanlığın bitmez tükenmez hırslarının gölgesinde savunmasız bir çocuk olmak yetmiyormuş gibi sürekli içlerinde yaşamaktan duyguları da körelir zamanla. Korkuyla dolu minicik bedenleri huzuru ve mutluluğu hissetmemekten zamanla acıya bile donuklaşır. İnsan olmanın temel güdülerinden olan sadece kendini düşünme kavramı da yavaş yavaş silinir kalplerinden. Yaşamlarını da başka bir yaşam uğruna feda ederler. Hiçbir zaman sıradan bir çocuk gibi şikâyetlerde bulunamadığı, ağladığı zaman babasının omzuna yaslanıp güvende hissedemediği çocukluğu gibi hiçbir zaman ona ait olmayan yaşamını da kaybeder sonunda. Hiçbir zaman çocuk olmamış ve hiçbir zaman yetişkin bir birey olamamıştır aslında. Hayatı boyunca gerçek aşkı ve sevgiyi hiç tatmamış, birinin gözlerinde yaşamın güzelliğinin farkına varamamıştır. Hiçbir zaman kelebeklerle saklambaç oynamamış bir çocuğun yaşamadığı hayatıdır sona eren. Mehmethan Erduran Kuru Fasulye Üzerine Kuru fasulye sizin hayatınızda ne kadar büyük bir öneme sahip diye sorsam çok mu şaşırırsınız? Belki de güler geçersiniz bu soruya. Aranızda ‘‘Etli mi?’’ diye soranlar mutlaka çıkar. Etlisi de ayrı bir güzeldir gerçekten. Bırakın şimdi eti de en son ne zaman kuru fasulye yediğinizi düşünün bakalım. Üzerinden çok mu zaman geçti? O zaman gurbet hayatı yaşıyorsunuz sanırım. Zordur gurbet hayatı, bilirim. En çok da kuru fasulye özlenir zaten. ‘‘Şimdi anamın yaptığı kuru fasulye olsa da yesek.’’ dediğinizi duyar gibiyim. Sadece içinizden geçirmekle kalmayın bence. Hadi, atlayın otobüse annenizin bir kuru fasulyesini yiyip de gelin. Ne kadar da uzun bir zaman alır değil mi kuru fasulyeyi pişirmek? Ah ne zordur o zamanın geçmesi. Yapılışı da pişmesi kadar zordur ayrıca. Kıvamını tutturmak herkesin harcı değildir maalesef. Yemesi ise en güzel kısmıdır. Genellikle kuru fasulye kalabalık yenir. Hiç hayatınızda tek başına kuru fasulye yiyen birini gördünüz mü? Çok nadirdir bu durum. Kalabalık sofraların vazgeçilmezidir kuru fasulye. Babanın heyecanlı bekleyişinin gösterisidir bir anlamda da. Akşam yemekte eğer kuru fasulye varsa ‘‘ Hanım nerede kaldı yemek?’’ haykırışını duymamak kaçınılmazdır. Peki, ya kuru fasulyeyi yerken oluşan sessizliğe ne demeli? Çıt çıkmayan sofralarda duyulan kaşık seslerini kulaklarınızda canlandırabiliyor musunuz? Ya o anki mutluluk? Kardeşinizle yaptığınız tencerenin dibini sıyırma yarışını da unutmamak gerekir. Kuru fasulye dışarıya karşı ailenin mutluluğunu resmeden sessiz bir çığlıktır aslında. Öyle ki, kuru fasulye yiyen ailelerin mutsuz olduğuna ben şahsen inanmıyorum. Ya mahkûmlar için ne anlamı vardır kuru fasulyenin? Hapishanede olan her insanın hayali değil midir kuru fasulye yemek? Verilen kuru ekmeğin bandırıldığı o tencere her mahkûmun rüyasını süslemez mi? Hele ki müebbet alanlar için… Zaten dışarı çıkamayacaklarını bildiklerinden artık içeriye alışmışlardır onlar. Özgürlük düşüncesi onlar için imkânsızın ötesinde bir hayaldir. Tek istedikleri belki de kuru fasulye yemektir. Sırf baba ocağını hatırlamak için, sırf ananın ‘‘Bey, kuru fasulye hazırdır.’’ cümlesini tekrardan duyabilmek için her mahkûmun vazgeçemeyeceği tek hayal kuru fasulye yemektir. Öte yandan da kuru fasulye yemeğe imkân buldukları zaman hepsi buruk bir mutluluk yaşar. Baba evinin yemeğini hapishanede yemekten daha ağır bir şey yoktur sanırım. İşte, Orhan Kemal’in ‘‘72. Koğuş’’u da aynen anlattığım mahkûmlarla doludur. Hapishane hayatı boyunca sadece kuru fasulye yemek isteyen mahkûmlarla… Kaptan’ın parayı bulduktan sonra tüm koğuşa kuru fasulye pişirmesi koğuştaki mahkûmlar için en güzel hediye olmamış mıdır sizce de? Kaçımız o anki mutluluğu özgürken yaşayabiliriz? Hangimiz o kuru fasulye sofrasında olmak istemezdi ki? Sizi bilmiyorum ama ben o sofrada olmak isterdim. Kuru fasulyenin bir insan için özgürlükten daha değerli oluşunu seyretmek için o sofrada olmak isterdim. Kuru fasulyenin değerini bilmek gerek. Hani hep söylenir ya bazı şeylerin değerini anlamak için onları kaybetmek gerekir diye, işte bu durum kuru fasulye için de geçerlidir. Evde özgür özgür yeme şansı varken zamanla anlamını kaybeder kuru fasulye. Hiç kimse kuru fasulyeyi mutluluk sembolü olarak düşünmez. Çoğu kişi için kuru fasulye sadece bir yemektir. Bazıları için de ‘‘etli’’ bir yemek. Bugün yemezsen yarın yersin. Eninde sonunda bir gün yersin işte çünkü özgürsündür. Kuru fasulyeyi yeme imkânın her daim vardır. Farkına varamazsın o güzelliğin, o saf mutluluğun. O yüzden gelin bu farkına varma işini özgürken de yapalım. Suçsuz insanların sadece kuru fasulyenin değerini anlamaları için hapishaneye girmeleri çok saçma olurdu değil mi? O zaman hadi vakit kaybetmeden kuru fasulye yemeye... Mehmet Gökhan Şimşek DÜŞLEME, OL Hayatımda birçok müzikal izlemişimdir, gerek canlı gerekse film olarak. Aralarında beni en çok etkileyenlerden biri, artık bir klasik olarak görülen Rocky Horror Picture Show oldu. Gece yarısı gösterimleriyle ün kazanan film, 70’lerdeki popüler kültürün büyük bir parçası haline geldi. O zamanki bilim kurgu filmlerinin bir parodisi olarak tasarlanan müzikal, aynı zamanda birçok sosyal sorunu içinde barındırıyor. İnsanların sosyal yönden gelişmesine, toplumda tabu olan bazı kavramların insanlar tarafından öğrenilip anlayış ve hoşgörüyle karşılanmasına kapı açan film, ana karakterleri olarak heteroseksüel bir çift, transseksüel bir doktor ve Transilvanya’dan gelen uzaylıları barındırıyor. Bu yazıda ben de filmde büyük yer kaplayan cinsel yönelim ve hoşgörü konuları hakkında konuşmak istiyorum. Öncelikle, cinsel yönelim ve cinsel kimlik arasındaki ayrımı göstermek istiyorum. Cinsel yönelim, bir insanın seksüel olarak yönlendiği, hoşlandığı cinsiyeti veya cinsiyetleri, tercihlerini gösterir. Cinsel yönelime göre bir insan erkeklerden, kadınlardan, her iki cinsiyetten de hoşlanabilir veya hiçbirinden hoşlanmayarak aseksüelliğe yönelebilir. Cinsel kimlik ise “kişinin romantik ve cinsel çekim hissettiği kişilerle ilgili kendisini nasıl tanımladığıdır” [1]. Biyolojik cinsiyetinden, yani cinsiyet kimliğinden farklı olarak cinsel kimlikte insan kendi kategorisini kendi belirleyebilir. Cinsel yönelim ve kimlik kavramları ise kendi içlerinde çok karıştırılır. Homoseksüel bir erkek cinsel kimliğini kadın olarak tanımlamak zorunda değilken cinsel kimliğini kadın olarak tanımlayan bir biyolojik erkek, kadınlardan hoşlanabilir. Mesela filmdeki Doktor Frank, kendini bir transseksüel, bir kadın olarak tanımlarken hem erkeklere hem de kadınlara ilgi duyuyor. Toplum içinde bu kavramların karıştırılmasının birçok sebebi var. Bunların başında eğitimsizlik ve bu eğitimsizlikten doğan bir korku, bir hoşgörüsüzlük geliyor. Özellikle bizim toplumumuz gibi çoğunluğu Müslüman olan bir toplumda bu korku ve hoşgörüsüzlük daha da baskın olarak görülüyor. Dinlerin dayatmaları ve beyanlarıyla insanlar küçük yaştan belirli kavramlara karşı önyargılı olarak yetiştiriliyorlar. Burada hiçbir şekilde dinleri yermeye veya insanların inançlarına karşı çıkmaya çalışmıyorum. Her insan istediği şeye inanmakta, istediği şeyleri düşünmekte özgürdür. Karşı çıktığım şey ise, eğer ki bu düşünceler belirli bir gruba, cinsiyete veya cinsel yönelime karşı ayrımcılığı savunuyorsa karşı çıkılan gruplar hakkında herhangi bir araştırma yapılmadan veya mantık çerçevesinde düşünülmeden bu ayrımcılığın uygulanması. Bu ayrımcılık, bahsettiğim üzere Müslüman ülkelerde ve koyu Katolik bölgelerde çok fazla görülürken dünyada yavaş yavaş kaybolmakta olan bir kavram. Son yüzyılda özgürlüklerin ve demokrasilerin gelişmesi, insanların düşünce yapılarını da değiştirdi. Başka bir insanın hayatının, cinsiyetinin, cinsel yöneliminin kendisine direkt bir etkisi olmadığını öğrenen insanlar daha anlayışlı, daha hoşgörülü ve daha özgürlükçü özellikler kazanmaya başladılar. Bir zamanlar ırkçılık da tüm dünyada görülen bir kavramdı. Irklarına göre ayrılan ve bazı ülkelerde ırkı yüzünden insan hakları bile olmayan insanlar, 60larda yaşanan hareketler sonucunda şu anda hiçbir şekilde ayrıma tabi tutulmadan yaşayabiliyorlar. İnsanlar özgürlüklere daha fazla önem vermeye ve insanları kişilikleriyle görmeye başlıyorlar. Dediğim gibi, dünya yavaş yavaş özgürleşiyor. Cinsel yönelimlerinden dolayı insanların dışlanması artık daha az karşılaşılır bir olay haline geliyor. Rocky Horror aynı zamanda bir müzikal olduğu için birçok şarkı da içeriyor ve bu şarkılardan biri, bu hoşgörülü dünyada yaşamanın temellerini içeriyor. “Don’t dream it, be it!” (Düşleme, ol!) diyen bir şarkı, insanların artık korkmaması gerektiğini, kendileri olmalarını öğütlüyor. Hangi biyolojik cinsiyetten, cinsel yönelimden veya cinsel kimlikten olursanız olun, bu dünyada sizi yargılamayacak, ayırmayacak insanlar olduğu sürece yaşamın bir değeri olduğunu bilin. Tamamen kapsayan, yargılamayan bir dünya için yaşayın. KAYNAKÇA [1]. http://tr.wikipedia.org/wiki/Cinsel_kimlik BÜYÜK SINAV, YAŞATMAKKimin ne zaman doğrudan karşılaşacağı bilinmez ama hepimiz yaşadığımız dünyada bir çok kez sınanırız.Tabii ki bu sınavların kim tarafından yapılacağı da ayrı bir bilinmezdir. Kimi zaman ailemizle kimi zaman da arkadaşlarımzla yaşadığımız iyi ya da kötü sonuçlanan tüm durumlar mesela birer sınavdır. Ayrıca kimsenin başına gelmemesini dilediğim, insanların elini kolunu bağlayan zor bir durum daha vardır o da evlat ile sınanmak.Karşılaşılan bu durumlarda insanlar duygularını öyle derin yaşar ki yapabileceklerinin sınırı olmadığını düşünürüm hep. Kabil'in kıskançlığından kardeşini öldürmesi gibi Adem'in hırsından yasak elmayı yemesi gibi bugün de insanları kötü yola sevk eden şeyler işte yine bu derin yaşadıkları duygularıdır. Asıl sormak istediğim soru ise insanlar yalnızca hırs, kıskançlık, kibir gibi kalbi ele geçirmesini bilen, kötü duygularda mı kötü yola saparlar? Daha özele inersek mesela sevgi insanı bazı durumlarda kötü bir insan yapar mı? İşte evlat ile sınanmak tam böyle durumlarda insanların karşısına çıkıyor.Yavuz Tuğrul'un Av Mevsimi filmi işte tam da bu olgunun üstüne gidiyor. Güçlü ve zengin bir iş adamı olan Battal Çolakzade'nin kızının hastalığı konusunda çaresiz kalması ve bu yolda başka bir kızın canını alması filmin ana konusu ama beni en çok etkileyen ise Battal ne kadar güçlü olursa olsun onunla uğraşmaktan korkmayan Avcı ve bu uğurda kendini feda eden İdris komiser. Kiminin kendisiyle, kiminin eşi ve ailesiyle kiminin ise evladıyla sınandığı hayatımızı tek bir olay ve onun çevresinde gerçekleşen olaylarla anlatan güzel bir polisiye, cinayet filmi. İnsan ne kadar ileri gidebilir diye sormak istiyorum ya da sevgi insanın ne kadar gözünü karartabilir? Baba olmak nasıl bir şey ki acaba insana bunları yaptırabiliyor. Aslında bu uzun cümlelerle anlatılacak konu benim gözümde sevgiden çok bir takıntı ya da saplantı gibi çünkü insanları ya da insanlığı hiç sevmeden bir insanı bu kadar sevmek ve başka evlatların da, aynı onun gibi, onları seven babaları olduğunu düşünmeden kendi evladına böyle saplantılı şekilde bağlanmak başka türlü açıklanamaz çünkü.Bu filmi her düşündüğümde kendime soramadan edemediğim soru bir insan evladı için başkasının evladına nasıl kıyar oldu. Galiba bunu anlamak için sevgi kavramının üstüne gitmemiz gerekiyor çünkü acaba sevgi bizim bildiğimiz gibi tüm güzelliklerin ve iyiliklerin kaynağı olan dünyadaki en masum duygu mu, yoksa insanların gözünü karartıp yaptıkları her şeyi güzel sanmalarına neden olan bir kandırmaca mı? Belki bu ortaya attığım ikilem sizin aklınızda, ben sevgiye ya da aşka inanmıyormuşum gibi bir anlam oluşturabilir, ama ben yalnızca kötü bir olayla sonuçlanmış bu aşırılığın üstüne gitmek istiyorum. Bu bağlamda ölümün olmadığı bir örnek belki bize yardımcı olur. Mesela Ferhat, Şirin için dağları deldi ama dağın bu aşkta suçu, günahı neydi?Av Mevsimi, bana dünyanın sevgiyle dolu bir acımasızlığı bile barındıracak kadar sürprize açık ve korku dolu bir yer olduğunu hatırlattı. Acıların en büyüğünün evlat acısı olduğu söylenir hep ve filmlerin sonunu söylemeyi tercih etmiyorum, ama şu kadarını söyleyebilirim hiç kimsenin acısının üstüne bir mutluluk kurulamayacağını da ispatlayan bir konusu var Av Mevsimi'nin ve bence bu filmden çıkarılabilecek benim için en önemli ders bizi üzen, kahreden herhangi bir durumu ne kadar büyütebildiğimiz ve bu durumun bize ve çevremizdeki insanlara olan etkisini yine bizim yarattığımızdı. Kadir Serkan KılıçUyuşma Üzerine Fark edilmesi zordur aslında gün be gün, an be an insanlar uyuşturuluyor. Hem de gün içerisinde en çok yapmayı sevdiğimiz şeylerle, bize bir anlamda keyif veren şeylerin aslında bizi bir anlamda uyuşturduğunu fark etmemiz nasıl oldu da bu kadar zor bir hale geldi bilinmez. Biz insanlar o övündüğümüz kadar bilinç sahibi canlılar mıyız acaba? Yoksa sahip olduğumuz bilincin aşırılığından dolayı bize ters tepmesi midir bu? Çok övündüğümüz bilincimize sahip olmadığını söyleyerek aşağıladığımız hayvanlar bile, lütfen bile kelimesi burada olumsuz olarak algılanmasın, biz insanların yaptığı kötü ve zararlı şeyleri yapmıyor. Oysaki biz kendimizi öve öve bitiremiyoruz ve her durumda konuşma yetimizin olmasını varoluşsal gelişmiş bilinç düzeyine bağlıyoruz. Zira kendimizin aslında ne kadar işe yaramaz ve bir anlamda aşağılık birer canlılar olduğumuzu öğrenmemiz gerekiyor. Biz ne mükemmeliz, ne de kendimizi varsaydığımız kadar takdire şayan. Her gün izlediğimiz televizyon dizileri, bizleri günde neredeyse üç saat boyunca televizyona bağlıyor. Peki neden? Televizyonda bir dizide rol yapan oyuncular bu yaptıkları işlerinden para kazanıyorlar, peki bizim maddi olarak bir kazancımız var mı? Tabii ki yok ve üstüne üstlük harcadığımız her saniye sadece var olan zamanımızdan gitmiyor, özellikle hiçbir şekilde ödün vermememiz gereken bizlerin şahsi zaman ve özverisinden eksiliyor bu harcadığımız saniyeler. Dizi içerisinde sergilenen oyunculukların bizlerin hayatından daha önemli hâle gelmesi, kendimize vakit ayırıp, kendimizi geliştirmekten ziyade tek sorun onların sergiledikleri oyun içerisinde yaratılmış olan yapay ve sırf bizlerin duygu ve düşüncelerini manipüle etme amacıyla yaratılmış tasarıları bir süzgeçten geçirmeye bile gereksinim duymadan bu kadar benimsemek niye? Dizi içerisinde parasal sıkıntı çeken bir insana üzülürken, kendinin aslında nasıl bir borç batağında olduğunu unutur insanlar. Asıl amaç da budur zaten, uyuşturmak. Zamanla, fark ettirmeden, sinsi sinsi işlerler içimize uyuşma fikrinin yaratacağı mutluluğu. Eskiden insanlar bir şeyler icat eder, belli başlı başarılara imza atarlardı, halbuki teknolojinin ve kümülatif bilgi birikiminin getirilerinden elde ettiğimiz bu kadar bilgiden günümüzde yararlanmaya çalışan insan sayısı toplam dünya nüfusuna kıyasla bir elin parmaklarını geçmeyecek düzeye geldi. Başka bir konu olarak, insanlar aslında alkol ve uyuşturucuya bağlı değiller, onlar sadece gerçeklikten kaçmaya yani uyuşmaya bağımlılardır. Uyuşan insanın düşünmeye gereksinimi kalmaz, düşünmeye gereksinimi kalmayan insan da kısa vadede kendini mutlu hisseder. Aslında dinler de genellikle bu konuda hemfikirdirler, bildiğin üzere dinler alkol ve uyuşturucuyu yasaklarlar. Bunun nedeni ise bilincin kaybolmaması gerektiğindendir, bilinç varlığı varlık yapan yegâne sebeptir çünkü. Benim asıl anlamadığım noktaysa, ben, sen, biz niye bu derece bilincimizden vazgeçmeye meyilli hâle geldik? Yani bilerek ve isteyerek kendimize eziyet etmek niye? Bunları bilen ve bunları kullanıp güç elde eden ve etmiş insanların etrafında dönmeye devam ediyor dünya, bizlerse eğer bu vaziyetten kendimizi bir şekilde çekip çıkaramadığımız takdirde sadece onların birer piyonu olmaya mahkûm kalacağız. Biliyorum bu söylediklerim senin de duygularını biraz incitti ama lütfen bana darılma, biliyorsun dostun acı söylemesi gerekir ben de bu yüzden elimden gelebildiğince çarpıcı yazmaya gayret gösteriyorum çünkü üzülerek söylüyorum insanlar güzelce söylenen şeyleri çok umursamazlar ve harekete geçebilmeleri için onları sertçe eleştirme hatta gerekirse yerden yere vurmak gerekir. Şunları da diyebilirsin peki bu bize uyuşturma işlemini yapan insanlar da uyuşma hissiyatından haz almıyorlar mı, içten içe onlar da senin benim gibi insanlar ancak sadece kafalarını kullanıp uyuşmaktan ziyade bizleri uyuşturmaya yoğunlaşmış durumdalar yoksa onlar da bu işleyişin bir parçası olmak durumunda kalırlar. Umuyorum ki bu yazıyı baştan sona okudun ve önceden de zaten bunların bilincindeydin, öyleyse şu an yapman gereken bu tekerin çarkına bir çomak sokmak ve en azından başlangıçta kendini kurtarman. Arda Günel 21502578 Elif YURDDAŞ PARALEL KATİLLER Bu hayatta tek olup olmadığımızı hep düşünmüşümdür. Acaba bir yerlerde, tıpkı bizim gibi görünen ama bizden farklı bir hayat yaşayan birisi ya da birileri var mıdır sorusu, zihnimi düzenli olarak meşgul eder. Dün Danielle Matinigol'un 100 Dünya'nın Gizli Yüzü adlı kitabını bitirdiğimde beynimi istila eden onlarca düşünceyi de göz önüne alınca diyorum ki, belki de bu mümkündür. Halk arasında bu, “İnsanlar çift yaratılmıştır.” sözüyle ifade edilir. Bilimsel açıdan baktığımızda ise paralel evren teorisi, bizim gibi görünen ama farklı bir dünyayı tecrübe eden ikizlerimiz olabileceğini varsayar. Peki bu ne anlama geliyor diyorsanız eğer, cevap aslında hem çok basit hem çok karmaşık. Bizim genetik dizilimimize ve dolayısıyla da bizim görüntümüze ve karakteristiklerimize sahip başkalarının varlığı, insanın hayatını ve kendisini şekillendiren kararların, karakterimizin mi yoksa yetiştirmenin mi eseri olduğunu merak eden, insanlığın doğumundan günümüze düşünülegelmiş felsefik bir sorunun kesin cevabını bulabileceğimize işaret eder. Bu soruya kesin cevap vermenin tek yolu, aynı kişiyi farklı şartlarda yetiştirip verdiği kararları mercek altına almaktan geçer ama fiziksel dünyanın sınırlayıcılığında, bunu yapmak mümkün değildir. Oysa paralel evrenlerde yaşayan ikizlerimizin olması, fiziksel dünyanın sınırlarını kırarak bu soruya bir cevap almayı mümkün kılar. Bana sorarsanız felsefenin bu antik sorusunu cevaplayabilmek, bizim için hayati bir önem taşıyor çünkü dünyamızı saran suç ve terör ağının temelinde de, bu soruya cevap veremiyor olmamız yatıyor. Bazı insanlar gerçekten karakteristik olarak suça mı meyilli, yoksa çevrelerindeki insanlar ve yetişme koşulları mı onları bu hale getiriyor, bunu bilmek belki de dünyamızı tamamen suçtan arındırma şansını sunabilir bize. Mesela eğer ki suçun ve şiddetin temelinde, genlerimize işlenmiş bazı hatalı kodlar varsa şayet, bu genetik kodların gelecek nesillere aktarımını engelleyecek bir yol bulunabilir. Böylece “suçlu genleri” temizleyerek dünyamızda barışı ve huzuru kalıcı kılabiliriz. Yok, eğer suçlu, yetiştirilme şartları ise, o zaman da insanların hayat standartlarını yükseltmek ve eğitim düzeylerini arttırmak, uzun vadede daha az şiddet içeren bir dünyayı kurmak için gereken çözüm olabilir. Her ne kadar paralel evren teorisini kullanarak bu sorunu çözmek mümkün olmasa da, mevcut şartları ve verileri göz önüne aldığımız zaman, suçun kökeninde yatanın genler olduğuna inanmak, daha mantıklı geliyor bana. Neden mi? Aklıma eğitimli ve kültürlü olan, düzgün bir hayat yaşadığı halde suça meyleden insanlar geliyor çünkü. Ted Bundy mesela. Başarılı bir hukuk öğrencisi olan Ted'in içinden çıkan canavar için çevresini suçlamak, çok mantıksız geliyor bana. Ted'in kurgu versiyonları da var. Meşhur yamyam doktor Hannibal Lecter, bunlardan biri. Bu insanların sorunu, çevre değil. Sanki içlerinde bir şeyler eksilmiş gibiler çünkü. Bizim gibi görünüyorlar ama bizim gibi düşünmüyorlar. Burada da sanırım benim “katil gen” adını taktığım şey giriyor devreye. Onların doğasında var bu yanlışlık. Ellerinde değil. İster zengin olsunlar ister fakir, ister eğitimli olsunlar ister cahil, içlerindeki canavarı dizginleyemiyorlar. Ama elbette tüm bunlar, benim varsayımlarım. Kimsenin yaşamının her köşesini bilemeyiz. Belki de atladığımız küçük ama önemli şeyler vardır ve belki de onları insan suretinde bir canavara çeviren de tam olarak bu atladığımız şeylerdir. Ne de olsa paralel evrenlere seyahat edip, Ted Bundy'nin ya da Hannibal Lecter'in görsel ikizlerinin neler yaptığını gözlemleme şansımız yok. Ama olsa fena olmazdı. Kaynakça Martinigol, Danielle. 100 Dünya'nın Gizli Yüzü. On8 Kitap, İstanbul: 2014. TEK YÖNLÜ BİR BİLET Herkesin kendinden bir parça bulduğu ve dönmekten vazgeçemediği şehirler vardır. Ben hayatıma dokunan bu şehirle küçük yaşta tanıştım. Uzun bir aradan sonra bu hafta sonu çıktığım yolculuk ise bana bundan tam on iki yıl önce hayatımda ilk kez İstanbul’a gelirken yaşadığım hisleri ve bu şehrin beni nasıl etkilediğini hatırlattı. O zamanlar içimde buruk bir heyecan vardı, hem çok sevdiğim ufacık şehrimden çıkmış hem de Türkiye’nin en ilgi uyandıran şehrinde yeni bir öyküye atılıyordum. Ailem için de zor olan bu süreç tahmin ettiğimden çok daha hızlı başladı ve taşınmamızın üstünden iki hafta bile geçmemişken okulum belli olmuş, kıyafetlerim, kitaplarım alınmıştı. Bir yandan gelen yeniliklere mutlu oluyordum bir yandan da yaşamımın böyle hızla değişmesi karşısında çaresiz hissediyordum. Hızlı giden tek şey oturtmaya çalıştığımız hayatımız değil, koskoca bir şehirdi. İstanbul sanki yaramaz beş yaşındaki bir çocuk gibi durduğu yerde durmuyor, kimsenin şöyle rahat bir nefes almasını istemiyordu. Özellikle sabahları erkenden kalkan o haylaz çocuktan kaçan insanların tempoları evlerinden çıktıkları ilk an itibariyle başlıyordu. Önce otobüse, oradan işe ardından koştur koştur geri eve... Çünkü herkesin göz bebeği İstanbul, akşamları da sıkılıp sağa sola sarıyor, saatlerce trafikte kalmanıza ya da meşhur meydanlarda yürüyememenize sebep oluyordu. Sekiz yaşındaki ben İstanbul’u nedense hayali bir arkadaş gibi görüyor ve onu dışarıda top oynayanları izler gibi penceremden izliyordum. Evden dışarı çıktığımda ise o kadar tedirgindim ki sanki bu haylaz çocuk gelip saçımı çekecek veya beni kendi kaosuna sürükleyecek sanıyordum. İstanbul'a olan korkum öyle garipti ki mesela karanlıktan korksanız gerekirse ışıklar açık uyursunuz ya da asansöre binmekten korksanız merdivenden çıkarsınız ya, bu korkudan kaçma şansınız olmuyordu. Binlerce yıldır istenen, uğruna savaşlar yapılıp kanlar dökülen koskoca bir şehirden kim, nasıl, nereye kaçabilirdi ki? Hem de benim gibi okumayı bile zar zor söken içine kapanık bir ilkokul öğrencisi... İstanbul’dan kaçmak için yapabileceğim en güvenli yolu seçtim. Dışarıya pek de çıkmayan biri oldum, ev okul arasında mekik dokudum. Evde kaldığım sürelerde belki ailemin doğru yönlendirmesi, belki o zamanlar bu kadar gelişmemiş teknoloji sayesinde kendimi kitaplara kaptırdım. Güçlükle okuyan ben, sular seller gibi okumaya başladım. Kendimi o kadar özgür hissediyordum ki satırlar arasında, çekinmeden çokça yeni arkadaş edindim. Onların dertlerini derdim, sevinçlerini sevincim bildim. İstanbul’un keşmekeşliği bana hâlâ ekmeğini yediğim, kitap okuma alışkanlığı ve sevgisi kazandırdı. Kitaplar sayesinde dünyayı tekrar keşfetmeye, sorunlarımla baş etmeye ve özgüven kazanmaya başladım. İstanbul ile savaşabilirim, onun güzelliklerinin tadına ben de varabilirim diye düşünmeye başlamışken bize yine yol görünmüştü. Bu seferki durağımız içinde huzur bulduğum Eskişehir'di. Orada günlerimi dinginlikle geçirdim. Kitapların dostluğu ile artan özgüvenim ve Eskişehir'in sakin yapısıyla dışarıya çıkmaya, şehirleri keşfetmenin hazzını yaşamaya başladım. Böyle küçük bir şehirde bile, her sokağın aslında ne kadar anlamlı olduğunu, binlerce anıya ev sahipliği yaptığını anladım. Kentlerin daha okumadığım kitaplar gibi beni kendine çektiğine, merakımı uyandırdığına inandım. Ardından şimdilerde günlerimi geçirdiğim Ankara’ya taşındım ve ilk kez kendi başıma kararlar almaya başladım. Özgürce yaşamak hissi, zamanında kendisinden korkup içime kapandığım ama sayesinde daha küçükken beni kitaplar dünyasıyla tanıştıran dostumla araları düzeltmenin gerektiğini hatırlattı. Türkiye’nin tonla anıya ev sahipliği yapan şehrine gitmek için bulduğum ilk fırsatta bir otobüse atlar oldum. Kendimi denizde martılara simit atarken, hiç bilmediğim sokaklarda turlara çıkarken buluyordum. Şu an bu satırları da çok güzel geçen bir hafta sonunun ardından Ankara’ya dönerken yazıyorum. Hâlbuki cumartesi sabahı İstanbul’a indiğimde yine o kargaşa yüzüme vuracak, beni küçükken korktuğum o hislerle bir başıma bırakacak sanıyordum. Hayat yine beni şaşırttı ve onu ilk kez çok sessiz gördüm. Galiba bizimki hâlâ uykuda diye düşündüm. “Ne güzelmiş böyle sükûnetle seyretmek şu denizi.” dedim, içim bir parça da olsa bir ümitle doldu. Manzara karşısına oturup dostlarımla sohbet ettim ve durup bu şehrin beni korkutmasına rağmen neden hâlâ ona gelmek için bu kadar çabaladığımı düşündüm. Hani yorucu, trafikli, gürültülü bu şehir nasıl böyle bir bağımlılığa sebep olabilir? Sonra fark ettim ki belki de herkesin bir parça sevmesi bu şehri, onun bize yaşattığı zorluklarındaki minik güzelliklerdir. Kadıköy’ün girintili çıkıntılı Arnavut kaldırımlarında zar zor yürürken o küçük sevdiğim sahafı bulacağımı, aradığım kitabın gerçekten orada olacağını biliyorum. Veyahut çokça vaktini trafikte harcadıktan sonra seni eşsiz manzarasıyla karşılayan ışıltılı köprüleri sayesinde hâlâ kaçmadan duran binlerce insan ve her fırsatta eski dostuna koşan benim gibiler var. Deniz kokusunda çayımı yudumlarken fark ettim; İstanbul’un ondan kopmamanı sağlayan bir büyüsü vardı ve ben çoktan ona kapılmıştım. Ayrıca bu şehir bana hayatın zorluklarının olduğunu ama getirdiği mutluluklar için direnmem gerektiğini öğretti. Binlerce kitap arasında mutlu olabileceğimi, ondan kaçsam da her zaman ona bir parça muhtaç olacağımı gösterdi. Milyonlarca insana ev sahipliği yapan bu küçük dostum, herkesin sende hayata tutunmasına, kendini istediği gibi yaşamasına izin verdin ve vereceksin. Kim bilir belki başka bir zaman diliminde yollarımız tekrar kesişir ama o zamana kadar bir başka hafta sonu buluşmak dileğiyle. Çağla Şahin KENDİ YAĞMURUNA TUTULMAK Son zamanlarda farkına vardım ki, kafamın içinde her gün tekrarlanan birkaç tane soruyla yaşıyorum. “Ya ben şimdi bu kıyafeti beğendim de giydim ama dışardan bakan biri de beğenir mi ki?” “Bugün yüzüm çok mu solgun gözüküyor?” “Alt dişlerim çarpık biraz, konuşurken fark ediliyor mu acaba?” “Saçlarım fazla mı sönük?” “Boyum yeterince uzun mu benim?” “Şişman mıyım?” “Yalnız mıyım?” “Asosyal olduğumu düşünen birileri olabilir mi çevremde?” “Gülerken nasıl gözüküyorum?” “Ses tonumu itici bulan var mıdır acaba?”... Birkaç tane diye başlattığım, bu uçsuz bucaksızmış gibi gözüken liste uzuyor da uzuyor. Yolda yürürken düşünür buluyorum kendimi bazen, bazen birini uzun uzun inceliyorum, sonrasında da kendimi onunla kıyaslamaya girişiyorum. Daha güzel miyim ben ondan diyorum kendi kendime, birisi tercihte bulunsa acaba hangimizi seçer, hangimizle birlikte olmak ister... Ve işin ilginç tarafı, ben hep karşı tarafı seçiyorum. O -hiç mi hiç tanımadığım kişi- benden gördüğüm kadarıyla daha üstünmüş gibi geliyor. Durup dururken kafamda yarattığım yenilgiye üzülüyorum, kendime dert ediniyorum. Kendini asla tam anlamıyla sevemez mi insan? İşte ben buyum, olduğum gibi mükemmelim diyemez mi hiç? Beğenemez mi kendini? Buna hakkı yok mudur, bilmiyorum. Hal böyle olunca günlük hayatta birinin olumsuz özelliklerinden bahsederken kullandığımız bir kavram geliyor aklıma, “kendini beğenmek”. Kendini beğenmek mümkün mü bilmiyorsam, birini “kendini beğenmiş” diye kolayca etiketlerken ne kadar doğru bir davranış sergilemiş oluyorum? Bambaşka karakterlere sahip olsak da hepimiz sonuçta insanız, kendisini her yönüyle kusursuz bulabilen bir insanla empati kurabilirim o zaman diye düşünüyorum. Deniyorum, fakat artık tam anlamıyla kendi karakterimden arınamadığımdan mı bilmiyorum, bu bana imkânsız geliyor. Kendini kusursuz bulmak imkânsız geliyor. Hatta öylesine imkânsız ki, aynaya baktığımda burnumun altında çıkmak üzere olan ufak sivilceyi göz ardı ederek tamamen halimden hoşnut bir vaziyette günü geçirebileceğime dair olan inancım, Ankara’ya bir göktaşı düşmesi sonucu iki ders sonra gerçekleşecek olan sunumumun iptal olmasından daha az. Fiziksel anlamda kendimi bu kadar eleştiri yağmuruna tutmak sağlıklı mı sağlıksız mı diye düşünürken bir filmle karşılaştım cumartesi günü. Marielle Heller’in yönetmenliğinde aynı isimli romandan uyarlanan “The Diary of a Teenage Girl: Bir Genç Kızın Gizli Günlüğü” filmiydi bu. San Francisco’da yaşayan on beş yaşındaki Minnie Goetze filmin ana karakteriydi. Ergenliğin getirdiği duygusal yükten kurtulmak ve bir an evvel yetişkin olmak isteyen bir kızdı Minnie, büyümeye, önemli biri olmaya çalışıyordu hepimiz gibi. Bu uğurda yaptıklarını -doğru veya yanlış- günlüğüyle paylaşıyordu. Seni tutulduğun yağmurdan kurtaran nedir diye soracak olursanız, karşıma çıkan sahnelerden birini paylaşmamın faydalı olacağını düşünüyorum. Bu sahne sokakta geçiyordu, Minnie hayali karikatürist arkadaşıyla konuşuyordu yolda yürürken. Arkadaşına sorduğu sorular ise benim için oldukça tanıdıktı, çünkü bunlar kafamdan sürekli geçiyor diye en başta bahsettiğim sorulara oldukça yakındı. “Acaba benim bilmediğim biri beni seviyor mu?” “Etrafımda beni kıskanan birileri var mı?” “Sevildiğini bilmeden yaşayabilir mi insan?” “Yalnız mıyım?” “Komik mi yürüyorum?” “Acaba göğüslerim çok mu küçük?”... Bir film karakteri aklımı okuyor resmen diye düşündüm. Sanki kendi kendime döndürüp döndürüp kurduğum cümleleri bir senarist duymuş ve onları kâğıda dökmüş gibiydi. Bir anda öylesine özdeşleştirdim ki kendimi Minnie’yle, filmin başrolü ben oldum sanki. Ben günlük tutmuyordum elbette, fakat bir günlük tutsam içeriği onunkinden çok farklı olmazdı eminim ki... Kendini sevebilmek zor, belki imkânsız bile. Kusursuzum diyebilmek zor, hatta belki zararlı, belki kendine karşı eleştiri kapılarını sonuna kadar kapatmak, kendini olduğu gibi kabul edip geliştirmeye çalışmamak zehirli. Eleştiri yağmurunun altında sırılsıklam etmek de doğru değil kendini, kusursuzluk güneşinin altında kalıp kıpkırmızı oluncaya kadar yanmak da aslında. Bir dozu var herkes için, bu doz nasıl tutturulur açıkçası ben henüz öğrenebilmiş değilim. Öğreneceğime dair inancım var mutlaka, ancak öğrenene kadar kendimi her gün küçük küçük haşlamaya devam edeceğim. Belki kendime haksızlık etmiş olacağım bu uğurda bir süre, ama biliyorum ki bunu yapan bir tek ben değilim. Bir film karakteri bile iç dünyasında bu sorunlara yer veriyorsa, gerçek insanlar neden vermesin ki, diye düşünüyorum. Bu yüzden birazcık da olsa yüreğimi ferahlatıp büyüme sürecime devam ediyorum... TOPLUMSAL AKINTI Son zamanlarda aynaya baktığımda her defasında ışıyarak bakamıyordum, insan tanıdıkça kendi insansı varlığımdan rahatsızlık duyuyordum ve bu beni çok rahatsız ediyordu. Gördüğüm kötülüklerin ve çirkinliklerin insan olmamdan ötürü kendi tabiatımda da bir şekilde bulunması fikri beni kendi varlığıma yabancılaştırıyordu. Öyle ki çoğu zaman başka birine, tanımadığım birine bakıyormuş gibi aynaya şöyle bir gözümü gezdirip geçiyordum, tam anlamıyla gözlerime bakıp da kendimle yüzleşemiyordum. Bir yerden sonra kendimi tanıyamaz hale gelmiştim, gerçekten de o görüntüdeki kişi başka birisi oluvermişti benim için. Uzaklaştıkça ondan içerdeki gerçek kişiye yaklaşıyordum. Tanıyordum onu, gerçek kimliğini gerçek renklerini görüyordum. Başkalarının tanımlarına uyan zayıf kıymetsiz sıradan biri gibi görünmüyordu o artık bana, gerçekte olduğu gibi, kendisi gibi görünüyordu. Bu acı tatlı tat iştahımı gitgide daha da kabartır olmuştu. Bazen gerçek resmi görebilmek için resmin dışına çıkması gerekiyordu insanın. Ben de istemsizce buna itilmiştim. Sanki bir akıntı vardı, hepimiz orada suyun akışına göre bir yerlere savruluyor, ne önümüzü ne arkamızı görmeden akıntı bizi nereye götürürse oraya gidiyorduk. Ama bazılarımız rahat duramıyordu ve birbirine sataşıyordu. Suyun içindeki tepinmeleri diğerlerini rahatsız ediyordu ve bazı zamanlar öylesine rahatsız edici oluyordu ki bu, bazılarımızı akıntı dışına çıkarıyordu. Bizler de kendimizi ne olduk nasıl buralara geldik anlayamadan kelimenin tam anlamıyla sudan çıkmış balığa dönmüş bir halde buluyorduk. İlk başlarda suya geri girmek için çırpınıyor fakat akıntı tarafından reddediliyorduk. Vücudun yabancı bir maddeyi inatla bünyeden atmaya çalışması gibi, bu akıntı da bizi reddediyordu, sorgulayan varlığımızı, diğerlerinin çırpınışlarına uyum gösteremeyen bu halimizi reddediyordu. Akıntının bir düzeni vardı, bu düzeni oluşturan da bu devinimleri gerçekleştiren insanlardı, geriye kalanlar da ya bu devinimlere ayak uyduracak, ya da karşı gelecek, sorgulayacaktı. Akıntı da iyi ya da kötü demeden düzen her neyse onu devam ettirebilmek için sorun yaratanları, devinimlere karşı gelenleri dışarı itecekti. Dışarı itilenler de durup ilk başta dışlanmışlığın verdiği korkuyla, can havliyle kendini geri içeri atmaya çalışacak, fakat artık oraya asla ait olamayacaklarını anlayacaklardı. İlk başta korku ve üzüntüye yol açan bu durum, zamanla onlar için bir sorgulama nedeni olacaktı. Zamanla dışarıda yaşamaya ayak uyduracaklar ve en başında akıntıda olmak için neden bu kadar arzu duyduklarını sorgulayacaklardı. Derken bunun tek nedeninin diğerlerinin akıntıda yaşadığını görmeleri ve herkes ne yapıyorsa aynısını yapma gerekliliği duymalarından kaynaklandığını göreceklerdi. Ve akıntıyı sorgulayacaklardı, ve akıntıyı yaratan insanları. İçine bir başına bırakıldığı bu akıntıyı yönlendiren insanları gözlemleyecek, onların haklılık paylarını, ne yaptıklarını bilip bilmediklerini değerlendirecek ve aslında kimsenin ne yaptığına dair en ufak bir fikrinin olmadığını, fakat bazılarının bunu umursamadan müthiş bir özgüvenle hareket ettiklerini ve biraz olsun ne yaptığını bilmediğinin farkında olan ama kimsenin bunu gerçek anlamda bilmediğini fark edecek gözlem yeteneğine sahip olmayan kimseler tarafından takip edildiklerini göreceklerdi. Ne yazık ki bunun için insanın toplum denilen bu akıntıyı yürüten insanlar tarafından bir kenara itilmesi gerekiyordu. Akıntı içindeyken akıntıyı göremiyordunuz. Fakat bir gördünüz mü de unutması kolay olmuyordu. İnsanı insana küstürüyor, kendinden dahi bu işleyişin bir parçası olduğu için soğutabiliyordu. Yeri geliyor aynada kendine baktırmayabiliyordu. Zaten yalnızlığa mecbur insani yapısını daha da yalnızlaştırabiliyordu. Yani insanları tanımak ve işleyişi görmek bizi kendimize dahi yabancılaştırıp kendimizden edebiliyordu. Aynı Hasan Ali’nin kitabı için seçtiği şu sözdeki gibi: Başlarken Yalnızsın, Bitirdiğinde Daha da Yalnız. GrilerŞuhayattakigrilereinanırmısınız? DoğuEkspresindeCinayetadlıfilminbaşındaBelçikalı HerculePoirot,doğrununveyanlışınvarolduğunuikisininortasınınsaolamayacağınısöylüyor.Pekidoğruveyanlışınarasındakioinceçizgidegerçektenhiçbirşeyyokmu?Hayatımızsiyahvebeyazlardanoluşamazki. Elbettegrilerdeolmakzorunda.Örneğinhayatelinizdeolmadansiziyanlışşeyleryapmayaittiğindesizdeherkesgibibeyazkalamazsınız. Geceyoldayürürkenyoldangeçenbirisizebıçakçektiğindetutupdaarbedesırasındasizonubıçakladınızdiyedesuçluveyasiyaholandasizolamazsınız. Şuanbuanlattıklarımhayatısuçlamakdeğil tabiki. Bensadecedünyayı2renkolarakgörmeninnekadaranlamsızolduğunuvebudüşünceninolsaolsabirütopyaolabileceğinisöylemeyeçalışıyorum.Hayattabirtaraf tamamendoğruvediğertaraf tamamenyanlışolamaz.Budurumbirazbeynimizdeoluşmuşgibi. Biriniçokkolaybirşekildeiyiveyakötüdiyeyaftalayabiliyoruz. Belkidegenelolarakdünyayadoğruveyanlışolarakbakılmasınıntemelindemasallaryatıyorolabilir.Çünküküçüklüktenitibarenbilinçaltımızaetkiliolanmasallardabirieğerkötüysesadecekötüiyiysedesadeceiyioluyor.MeselasizhiçmasaldaPamukPrenses’inyaptığı kötü birşeyigördünüzmü?Yadakötükalpliüveyannesininacınacakbirtarafıvarmıydı?Şimdibizküçüklüğümüzdenberibuvebenzeridüşüncelerlebüyümüşkenşuandaçıkıpbirandagrilerigöremeyedebiliriztabiki.Günlükhayattadabuböyledir.İnsanlartanıdıklarıvesevdikleri insanlarınyaptığıbüyükşeylerisanki küçükmüşçesinedeğerlendirirler.Onlarınkötübiriolabileceğiniakıllarındanbilegeçirmekistemezlerçünküsevdikleri insanlarhayattaki iyiinsanlarkısmınıoluşturur.Oysatoplumundışındanbiriaynışeyi,hattavehattadahaküçükbirşeyyapsaonudışlarlar,sevmezlervekötü insanmuamelesiyaparlar.Vebudurumsizitanıyacağınıziyiinsanıtanıyamamanızasebepolurkenbiryandandayanınızdaki kötüyügörmeniziengeller.MeselaDoğuEkspresindeCinayet’tedeMrs.Hubbardbunukullandıçünkübıçaklananbirkişininkatilolabileceğini kimdüşünürki? Buradanbirazdaanlayabileceğimiz,etrafımızdaki insanlarbunumanipülasyonolarakdakullanabiliyor.Çünküinsanasankiortadabirkötülükvarsahepsi birkişininsuçudurçünküosadecesafiyenekötüdürgibigeliyor.Aslındabunusadeceinsanlariçinsöylemekdoğruolmaz. Doğumumuzdanölümümüzekadarbirsürüşeyyaşarsonrabunlarıiyivekötüolaraksınıflandırırızoysainsanlargibiolaylardadasiyahbeyazkadarnetbirayrımyoktur.Sonuçtaoolayınsizeetkilerisiyahvebeyazolacakbirsürüsonucuolabilir.Örneğinevlenmeyidoğruyanibeyazolarakgörürüz. Peki,güngelirdeboşanırsanızbütünbeyazlığınıkaybetmezmi?Amaaslındageçmişinizdeçokolumluetkileridevardı. Oyüzdenburadadakeskinçizgilerlebakmakçokdoğruolmaz.Yaşarkenfarketmedeniyivekötüolarakkategorizeettiğimizdışdünyanınaslındaokadardanetçizgileriolmadığınıgöstermeyeçalıştımsize. Herkesiniçindebirazbirazhepsindenvar.Hattaherşeyiniçindehepsindenvardemekdahadoğruözetleranlatmayaçalıştığımı. BanabunugösterenseDoğu EkspresindeCinayetoldu.Filminsonundaadaleti hukuksisteminindışındagerçekleştirmekzorundakalan10insanvardı.AnakarakterimizolanoldukçarasyonalistHerculePoirotbile“Doğruvardı,yanlışvardı,şimdisizvarsınız.”(DoğuEkspresindeCinayet2017)diyor.İştetambunoktadabaşlangıçtakisorumadönüyorum:Halagrilereinanmıyormusunuz?İlaydaMemişKaynakçaDoğu EkspresindeCinayet.2017.Yön.KennethBranagh.DVDhttps://www.google.com.tr/search?tbm=isch&q=Do%C4%9Fu+ekspresinde+cinayet+%C3%B6l%C3%BC&spell=1&sa=X&ved=0ahUKEwi44vLM5M3XAhWB_aQKHZWkDYsQBQgjKAA&biw=1920&bih=935&dpr=1#imgdii=uEt9hj72xSU_HM:&imgrc=m7Oz0yxlFHsRfM:Dilan Doğar KÜÇÜCÜK KAPTA ENGİN BİR DENİZ Çok yüksek sesle gülüyorsun dediler, daha az gülmeye başladım. Çok aşırı hareketlerin var biraz hanımefendi ol dediler, oldum. Çok hayalperestsin biraz daha gerçekçi olman gerek dediler, oldum. Çok safsın herkese güvenmeyi bırak artık dediler, bıraktım. “Her tanıştığın insanı nasıl seversin canım o kadar da değil!” dediler, sevmeyi bıraktım. Bana “Ol!” dediler, oldum; “Değiş!” dediler, değiştim. Çok eskiden engin bir denizdim; istediğini yapabilen, kimsenin söz geçiremediği masmavi bir deniz. Kocaman dalgalarımın ardından gelen huzur verici sakinliklerim vardı. Bir gün istersem çarşaf gibi dümdüz oluyor; başka bir gün istediğim kadar dalgalanıp köpürüyordum ve kimse de neden böyle yaptığımı sorgulayamıyordu ta ki büyüyene kadar. Uçsuz bucaksız bir deniz olmanın tadı sadece çocukken çıkabiliyordu demek. Büyünce o kimsenin söz geçiremediği deniz olamıyordun. Hiç bir yere sığamayacağımı, deli dolu bir deniz olduğumu düşünürken beni küçücük bir kabın içine soktular. “Büyüdün artık, sen de bizim gibi olmalısın yoksa burada yerin yok!” dediler. Korktum tabii, engindim, deli doluydum ama beni kabul etmezler diye çok korktum. Yavaş yavaş beni koydukları kabın şeklini aldım. Her gün daha çok çabaladım kabul edilmek için. Bazı günler özledim istediğimi yapabilmeyi, kendim gibi davranabilmeyi ama o zamanlar çocuktum diyerek avuttum kendimi. Çabalamama değdi, ben de büyük insanlar gibi oldum. Beni koydukları minicik kabın içinde mutlu olduğumu düşünerek yaşadım bir süre. Yıllar yılları kovaladı, ben içinde olduğum kaba, sınırlara ve “olmam gereken kişi”ye alıştım. Tekdüzeleştim, artık ne dalgalı günlerimi ne de sakin günlerimi hatırlayıp üzülüyordum çünkü olması gerekenin bu olduğuna inanmıştım. Herkes büyüdükçe dayatılan kurallara, kalıplara alışıyordu çünkü alışmak zorundaydı. Artık kimse engin bir deniz olamazdı çünkü büyük adam olacaktık, ciddileşip gerçekçi davranmamız gerekiyordu. Çocuklara yer yoktu artık. Kendimi hep uysal görmüşümdür. Bana söylenilen şeylere çok karşı çıkmam, çıkmam gerekiyorsa da ortak bir fikirde buluşulacak şekilde öneriler sunarım ancak bu sefer yapamadım. Konduğum kapta yapamayacağımı anladım. Herkes tarafından kabul görüp, büyük insanların arasında olmayı ne kadar istesem de yapamıyordum. Ben büyük olamıyordum. Onlar gibi düşünemiyor, konuşamıyor; giyinemiyor hatta yürüyemiyordum. Daha saf düşünmek, daha sesli konuşmak; daha rahat giyinmek ve sekerek yürümek istiyordum! Kıpırdanmaya başladım beni koydukları kabın içinde. Onların görmek istediği Dilan olarak değil, kendi istediğim Dilan olarak davranmaya başladım. Başta ciddiye almadılar, bir dönemdir geçer diye düşündüler sanırım. Anlamsız bahaneler uydurdular davranışlarım için. Arkadaşlarımla sorun yaşadığımı düşündüler önce, ona bir kanıt bulamayınca sınav stresi olduğunu düşündüler. Sınavım bitti, “Uyuma problemleri var uykusuzluktan böyle oluyor” dediler ama hiç onların olmamı istediği insan olmaktan sıkıldığımı düşünemediler. Kendim olmak istediğimi düşünemediler. Bu kıpırdanmalarım yaklaşık bir yıl sürdü. Zaten bir anda çıkamazdım beni koydukları kaptan, benim de alışmam lazımdı eski Dilan’a. Bir süre sonra kendimi hazır hissedip çıktım ve çıkış o çıkış bir daha da geri dönmedim. Artık eskisinden daha dalgalıyım ama yeri gelince eskisinden daha sakin olabiliyorum. Eskisinden daha deli doluyum ama gerektiğinde de herkesten daha mantıklı kararlar veriyorum. Çokça “Çok çocuksun biraz büyü” önerileri ve “Biraz olgun davran!” sitemleriyle karşılaşıyorum ama zerre umrumda değil. Şu an aldığım hiçbir yorum ve sitemi olmamı istedikleri insanken aldığım iltifatlara değişmem. Hayatları boyunca konuldukları kapta kalmış ve kalacak olan insanlar çok garip yaratıklar. Tekdüzelikten yakınıp farklılık istiyorlar fakat gördükleri her farklılığı kendilerine benzetmeye çalışıyorlar. Hatırlıyorlar mıdır acaba eski hallerini? Masmavi, engin bir deniz oldukları zamanı? Hatırlasalar böyle yaparlar mı? Çok eskiden engin bir denizdim; istediğini yapabilen, kimsenin söz geçiremediği masmavi bir deniz. Kocaman dalgalarımın ardından genel huzur verici sakinliklerim vardı. Bir gün istersem çarşaf gibi dümdüz oluyor; başka bir gün istediğim kadar dalgalanıp köpürüyordum ve kimse de neden böyle yaptığımı sorgulayamıyordu ta ki büyüyene kadar. Sonra bana “Ol!” dediler, oldum; “Değiş!” dediler, değiştim. Sen sakın olma bunu okuyan kişi, sen sakın değişme! Hep kendin ol, daima kendine benze. Kocaman, masmavi bir deniz olarak kalman dileğiyle… AH YOK MU ŞU KALIPLAR ! Şimdi size belki de hepinizin çok iyi bildiği ve farkında olduğu ama nedense bir türlü çözmeye çalışmadığı ve çoğu zaman görmezden geldiği bir sorundan bahsetmek istiyorum. Bu sorun kadınların toplum içinde belli kalıplara sokulmaya çalışılması. Bu sorun bana göre hiçbir toplumda ve hiçbir zihniyette bulunmaması gereken bir sorun ve hiç dikkate alınmaması beni gerçekten üzüyor. Bu konu hakkında yazma isteğim Yekta Kopan'ın yazdığı Aile Çay Bahçesi adlı kitabı okurken ortaya çıktı. Kitabın içinde bulunan Müzeyyen isimli karakter daha çok küçükken ailesinin ona öğrettiği "cici kız" modeline girmiş ve bu modele göre yetişmiş. Şimdi size bu modeli açıklıyım. Bu modelde bir kadın annesinin babasının sözünü dinler ve ne derlerse yapar. Kendi istekleri pek de önemli değildir. Herhangi bir büyüğü geldiğinde ona da aynı şekilde davranır. Usturuplu giyinir ve özellikle belli bölgelerini kapatmaya ve göstermemeye çalışır. Kendini tanıyamadan büyür ve gelecekte korkar bazı şeylerden. Ben bir kadın olarak bu kalıplardan kendimi biraz da olsun kurtardım. Şansım ailemin beni düşüncelerim konusunda özgür bırakmasıydı. Hiçbir zaman bana nasıl düşünmem gerektiğini söylemediler ve sadece yardımcı olacak bilgiler verip geriye kalan seçim aşamasını bana bıraktılar. Demiyorum ki bunlar kötü şeyler. Demek istediğim bir insan daha kendi kendine karar verebileceği yaşa gelmeden bu kalıplara sokularak büyütüldüğünde o kişi daha sonra kendi ayaklarının üzerinde durmakta zorlanır. Çünkü bir ottan farkı yoktur benim gözümde. Kendisine ait hiçbir ﬁkri yoktur ve üretken değildir. Çok dar bir bakış açısına sahiptir. Böyle bir insanın gerçek hayatta ona zamanında emir verenlerin dedikleri olmadan yaşaması pek de mümkün değildir. Özgürlük fazla gelir ve doğru kararları alamaz. Tahmin edersiniz ki mutlu da olamaz bu hayattan. Benim düşünceme göre bir insan hangi cinsiyette olursa olsun özgür yetişmeli. Tabii ki görgü kurallarını, toplum içinde nasıl davranması gerektiğini, hoşgörüyü ve saygıyı öğrenerek büyümeli ama düşünceleri ve hayalleri kısıtlanmamalı. Herhangi bir isteğini ya da ﬁkrini dile getirebilmeli. Eğer bunları yapamazsa kendi başına kaldığında toplumda ezilir. Kendisine olan saygısı ve güveni gelişemez. Bunları fark ettiğinde ailesine olan sevgisini bile yitirebilir hatta. İşte tüm bunlardan kaçınabilmek için çocukları ﬁkir kalıplarına sokmadan hür bireyler olarak yetiştirmeliyiz. Bu konu hakkında değinmek istediğim başka bir nokta daha var. O da toplumda insanların bu modele göre yetişmiş kişilerin genelde fakir olan kısımdan geldiğini düşünmesi ve zengin olanların daha özgür ve kendi isteklerine göre yaşadığını düşünmesi. Bu düşünce tam anlamıyla yanlış değil çünkü bir bakıma zengin kısmın kendi tercihine göre yaşaması daha kolay ama doğru da denilemez. Baktığımızda görüyoruz ki fakir toplum ne kadar dar bir bakışa açısına ve yaşam olanaklarına sahip olmak zorunda kalsa da bir o kadar zenginler de çevrelerindekilere uymak için kendilerini kalıplara sokuyorlar. Diğer zenginler neler alıyorsa onları alıyor, onlar nasıl yaşıyorsa öyle yaşamaya çalışıyorlar ve hayatta belki de en özgür insanlar olabileceklerken kendilerine kötülük kapıyorlar. Tabii ki bir insanın hayali ve gerçek isteği lüks bir hayat sürmek olabilir ama hepsinin de mi öyle ? Demek istediğim bu konu hakkındaki genelleme yapmak pek de güvenilir sayılmaz. Tüm bunlardan anlamamız gereken şey hayatımızda kimsenin bizi görmek istediği gibi olmamalıyız ve kendimizi belli kalıplara hapsetmemeliyiz. Bunun için uğraşan kişilere de izin vermemeliyiz. Elimizden geldiğince kendi düşüncelerimize ve isteklerimize göre yaşamalıyız ve yeri geldiğinde bunları söylemekten kaçınmamalıyız. Çevremizi bu konuda geliştirmeye çalışmalıyız ki yaşadığımız toplum giderek daha mutlu ve kendinden daha emin bir toplum haline gelsin. Berﬁn CinerBeyza Eda Önder 21400578 Merhaba Nâzım,Onunla ilk tanışmam geçen yaz yaptığım Moskova ziyareti ile gerçekleşti. Yani sondan başladım onunla tanışmaya. Yaşım 18 olmuştu ve kulağıma gelen birkaç dize dışında tanışmamıştım onunla. Moskova’ya giden her Türk ziyaretçinin yaptığı gibi ben de onun mezarına gittim, turistik olarak! Açıkçası şehrin ortasında ünlü Rus liderlerin ve sanatçıların mezarlarının bulunduğu son derece bakımlı ve bir şehir parkını andıran bu mezarlıkta Nâzım Hikmet’e gösterilen özen beni çok şaşırttı. Bir yandan da hayıflandım. Benim de kitaplarını hayranlıkla okuduğum dünyanın en önemli edebiyatçılarının, sanatçılarının yetiştiği bu ülke, benim ülkemden gelen bir şaire bu kadar önemli bir yer ayırmış ve ben onun hiçbir kitabını okumamışım. Bu belki benim, belki eğitim sisteminin, belki de ailemin ayıbıydı. Ama en çok da benim. “835 satır” benim Nâzım Hikmet’ten okuduğum ilk kitap olmasının yananında tamamını okuduğum ilk şiir kitabı. Bu nedenle fikirlerim ve yorumlarım biraz acemice olacak. Güneşi içenlerin türküsüyle başlıyor şiir kitabı… “Akın var güneşe akın Güneşi zapt edeceğiz Güneşin zaptı yakın!”(sayfa 10) Bu dizeler bana okumaya henüz başladığım kitapla beraber hayatın doğuşunu, batışını, mücadeleyi hatta kavgayı yaşayacağım hissini veriyor. İnsan hikâyeleri de anlatılıyor şiirlerde. Dizelerde vatanından uzak insanlar da var, vatanında olup vatanına yabancı olanlar da, düzene karşı çıkan da, düzenden mağdur olan da var. Şiirler doğayı, mültecileri, emperyalizmi, hayatın ta kendisini hikâye tadında anlatıyor. Hayatı sanki şiirleştirerek özetliyor. Jakond ile Si-Ya-Vu’nun hayatları da var, aşkları da var ölümleri de var şiirlerde. Şair bunları öyle bir içinde hissetmiş ki, belki o günlerde Türkçemizde yer almayan “empati “ ne demek herkese göstermiş. Öyle bir anlatıyor ki, Jakond’un bedeninden önce gülümsemesinin nasıl öldüğünü, belki de yüz yıl önce olanları sanki yaşıyorsunuz. Jakond’un alevler içinde bedeni yanarken gülümsemesinin tekrar canlanmasını öyle bir anlatıyor ki şair, gülümsemesi bedeninin ölümünden daha da önemli oluyor. Öyle ya bugün ya da yüz yıl sonra Jakond’un yirmi- otuz yıl daha fazla yaşamasının değeri, tekrar gülümseyebilmesinden fazla olamaz. Onun ölüme giderken gülümsemesi ölümlü hayata karşı aşkın ölümsüzlüğünü hissettiriyor insana. Emperyalizmin şarkı saran duvarı hakkındaki (Sayfa 167-171) dizelerinde emperyalizmin ilk adımlarını, nereleri sömüreceğini, yayılışını, ona karşı verilen mücadeleyi bir çırpıda anlatıyor. Neredeyse yüz yıl öncesinde emperyalizmin gelişini fark edebilmek, hatta dünyaya yaşatacaklarını anlatabilmek olağanüstü bir sezgi yeteneği gerektirir diye düşünüyorum. Dizelerle anlatılan tarih ve insanlık öyküleri ciltlerce kitabı 1 Beyza Eda Önder 21400578 dolduracak kadar kapsamlı. Anlıyorum ki Nâzım, ciltlerce kitaplık konuyu bir çırpıda anlatabildiği için, pek çok şeyi önceden sezebildiği için bu kadar büyük bir şair. ”Topraktan, ateşten ve demirden, Hayatı yaratanların Şairiyim ben.” (Sayfa 209) derken emekten yana olduğunu ne kadar da derinden anlatıyor. Herhalde emekten yana olmak daha güçlü anlatılamazdı. Hem de bugün bile rahatlıkla anlayabildiğimiz sade ve duru bir Türkçe ile… Kim bilir aruz vezni ile uyakla, ölçüyle yazılmış şiirlerin olduğu bir dönemde bu kadar sade bir dili kullanmak ne büyük cesaret ister. Öğrenim hayatımız boyunca bize sürekli olarak münazara konusu olarak verilen “sanat sanat için mi, sanat toplum için mi” tartışmasına son noktayı koyuyor. Sanatını toplum için hem de toplumun sömürülen, ezilen kesimleri için yapıyor. Ezilen sömürülen hangi ırktan, hangi milletten, hangi sınıftan olursa olsun onların yanında yer alıyor. Nâzım Hikmet gibi bir şairin bir kitabı hakkında yazmanın zor olduğunu zaten tahmin etmiştim. İtiraf etmeliyim ki hiç yanılmamışım! Umarım onu, kavgasını anlayabilmek adına bir adım atabilmişimdir. Sözlerimi başladığım gibi “merhaba Nâzım, hoş geldin hayatıma, iyi dünyamızdan geçmişsin” diyerek bitirmek istiyorum. Kaynak: Nazım Hikmet “835 Satır” Yapı Kredi Yayınları, 13.baskı, İstanbul 2014 2 Büyüleyen Şehir Kimilerine göre tarihin başkentidir Roma, medeniyet orada başlamıştır. Kimilerine göre ise sanatın başkentidir Roma, el işçiliğiyle bezeli kiliseleriyle, her taşı ayrı bir sanat adamının ince düşünlerinin eseri olan meydanlarıyla. Romalı gençlere göreyse bu şehir arkadaşlık, sevgi ve aşk demektir. İspanyol Merdivenleri’nde sohbet etmekten saatin kaç olduğunun unutulduğu geceler , Savello Park’ında şehrin manzarasını izlerken yanındaki insanlara sahip olduğu için kendisinin ne kadar şanslı olduğunun ayrımına vardığı günler demektir. Roma’nın yerlilerine göre ise belki de ticaret kapısıdır burası, o kadar turist para harcamak için geliyor sonuçta. Ben ise Roma için tek bir kelime kullanmayı tercih ederim: magnifico. Evet, Roma harikadır, büyüleyicidir benim için. Boboli Bahçeleri’nde asırlık (belki yüz yıldan fazla) ağaçların gölgesinde kaybolup, kimsenin beni bulamayacağı bir yerinde kitabımı okurken hissettiğim eşsiz mutluluk duygusudur. Del Corso Caddesi’nde sıra sıra dizilen butiklerin vitrinlerinde gördüğüm asalettir, özgünlüktür. Özellikle de eldivencilerin vitrinlerindeki özendir. Her hatırladığımda, yaptığım iş eldiven kadar basit görünümlü, küçük ve değersiz olsa bile onu sevmeyi, hiçbir işi küçümsememeyi ve göz estetiğinin ne kadar önemli bir olgu olduğunu anlatır bana. Ayrıca, Roma demek tarih boyunca Kolezyum’da yitip giden hayatlar demektir. İnsanları anlamamı kolaylaştırır, onların ne kadar acımasız olabileceklerini anımsatır. Eşine, dostlarına, çocuklarına bakılmaksızın kahramanlık adı altında para, güç ve en acımasızı bazen de keyif için öldürülen milyonlarca insan… Trevi Çeşmesi’ndeki romantizmdir aynı zamanda. Oradaki âşıklar dünyadaki onca kötülüğe rağmen hâlâ aşkın var olduğunu fısıldar bana ve sevginin en güzel varlık olduğunu söylerler. Bunlara ek olarak, benim gibi yemek yemeyi de yapmayı da seven kişiler için Roma bir ilham kaynağından ötedir. Pompei Pastanesi’nde tiramisumu çatallarken, tek düşündüğüm o tiramisunun içindekileri anlayıp tarifini çıkartmaktı. Aşçılık aşkımdan dolayı dört adet tiramisu yediğimi dün gibi hatırlarım ve bir tarif için aldığım kiloları. Navona Meydanı’nda balığın o kadar lezzetli ve haz verici olmasının tek sebebi atıştırmalık olarak getirdikleri bruschettalar (bir çeşit domatesli ekmek) değildi elbette. Restoranın şık iç tasarımının ve duvarlarında asılı duran minik tabloların büyük etkisi de yadsınamazdı. Öte yandan, tanıdığım İtalyanların çoğu kişilik olarak kaba insanlardı. Sürekli tartışmak istemeye meraklı yapıları, hayata sanki koşturmak için gelmiş gibi hızlı oluşları, incir çekirdeğini bile doldurmayacak sebeplerden tartışma yaratmaları, karşılarındaki insanı incitmek için fırsat kollamaları ve daha niceleri. Hayatım boyunca onların bu tavırlarına hiçbir zaman bir sebep bulamamıştım. Roma’yı gördükten sonra bu durumun sebebi kafamda bir ampulün elektrik düğmesine basıldıktan sonra ışık vermesi kadar kısa sürede beliriverdi. İtalyanların bu kadar kaba (aslında hırçın daha doğru ifade edebilir) olmasının tek sebebi bence Roma gibi büyüleyici şehirlerde yaşamalarıydı. O kadar güzeldi ki bu şehirler, artık diğer ülke insanlarının gözlerini açarak şaşkın ve hayran bakışlar içinde izledikleri yapılar, onlara sıradan geliyordu. Bu sebepten dolayı, bir bakıma yaşama sevinçlerini kaybetmiş olabilirlerdi çünkü insan nesli güzelliği görünce doyduğunu hisseder. Lakin artık büyüleyicilik ve güzellik İtalyanlar için her gün gözlerinin önünde duran, alışıldık, bilindik bir kavramdı. Her zaman düşünürüm; onlarca felsefeci, şair ve sanatçı insan neden Rönesans gibi insanlık tarihinde çağ kapatıp çağ açan bir devrim için Roma’yı seçti? Peki, neden bir dönem tek başına bütün dünyayı yöneten bir imparator, Sezar, Roma için ölmeyi seçti? Roma bu kadar büyüleyici yani magnifico, olmasaydı, insanlık tarihi bu kadar acı çeker miydi onun yüzünden? Tarih, sanat, din, aşk, yemek, ticaret, siyaset, felsefe… Roma, o büyüleyici güzelliğiyle yüzyıllar boyu bütün bu önemli olgulara ev sahipliği yaptı, hâlâ da yapmakta. Bu nedendir ki Roma sinema filmi gibi şehirdir; ona bakan her farklı gözde farklı bir hikâye canlanır. Desdina KOF Ayşegül GökçeKoca BebekSon günlerde daha mutlu hissediyorum kendimi. Daha önce yazılarımda bahsettiğim, içerisinde bulunduğum o depresif havadan biraz olsun kurtulmayı başardım. Yeni insanlarla tanışmış olmam, yenimaceralara atılma heyecanım beni olumsuz düşüncelerimden uzaklaştırıyor galiba. Müzik dinlerken sözlerine odaklanmıyor, müziğin ritmine kendimi bırakabiliyorum yeniden. Güven sorunlarımı aştım mesela. Kolay olmadı tabii fakat başarılı olduğuma inanıyorum. Before Sunrise filmindeki Celine karakterinin bir yabancıya duyduğu sebepsiz, belki biraz da çılgınca, güven gibi bir teslimiyetin rahatlığı var üzerimde. ‘Yeniden çocuk olabilmek’ hissini çok özlemişim.Gözlerini kapatıp hayatın akışına kendini bırakıvermek… Hesap vermek zorunda hissetmemek ya da hesap sorduklarında birazcık şirinlik yaparak, gülerek yüzlerine aklanabilirmişsin gibi yaşamak…Böyle tadını çıkarabiliyorsan yaşıyorsun bence. İsteğim veya beklentim dışında gerçekleşen durumları kabullenememem de bu yüzden galiba. Sanki her şey bir oyun ve oyun arkadaşlarınla iyi anlaşırsan onları ikna edebilirsin güzel bir senaryo için. Ve tabii ki bu bir oyunsa biraz ilgi çekici ve eğlenceli olmalı. Bazen oyun arkadaşlarını şaşırtmalısın hayal gücünle; bazense o kadar çok şey sığdırmalısın ki küçük bir zaman dilimine, tekrar seninle oynamak için can atmalılar. En azından ben böyle oyun arkadaşları isterdim. Bence Jesse karakteri ideal bir oyun arkadaşı olabilir mesela. Film boyunca yeni ve beklenmedik bir fikirle gelmesi Celine’i ve bir o kadar da izleyiciyi gerçek dünyadan uzaklaştırıyor. Plansız hareket eden biri imajından öte, yaşanan bütün günü o planlıyor aslında. Hayat onları trende farklı yönlere gönderirken Jesse oyun arkadaşına şirinlik yaparak onu ikna edip kendi istediği yönde oyununa devam ediyor. Sorumluluk almayı bilmemek gibi belki de bir bakıma. Kendisi de itiraf ediyor kendisini hala yetişkin olmayı bilmeyen bir çocuk gibi görüp yapması gerekenleri yapılacaklar olarak not aldığını söyleyerek. Bu cümlede o kadar çok kendimi görüyorum ki… Sorumluluklar altında ezilirken onları görmezden gelerek kaçmak veya kaçabildiğini sanmak… Hiç büyümeyen bir çocuk olmamız, böylesi daha kolay olduğundan muhtemelen.Çocuk kalmaktan daha güzel olduğunu düşündüğüm bir şey de seninle çocuk kalabilecek birini bulmak. Sen hayal dünyanda gezinirken yadırgamadan o hayali seninle paylaşan biri… Bu ilişkide henüz anlayamadığım nokta, kendime oyun arkadaşı bulmanın mı yoksa karşımdakinin yardımıma muhtaç halinin kendimi yetersiz hissetmekten beni bi nebze uzaklaştırmasının mı daha çekici olduğu. Celine’in kendisini bir ordunun generali gibi tanımlayışına benzer olarak karşımdaki kişinin bana bağımlılık seviyesi kaybetme korkumu dindiriyor. Ne kadar sağlıksız olduğunun benim de farkında olduğum bu durum, bazen yaşamama engel olsa da nihayetinde beni bu kadar yokluğundan korkutan şey, sahip olduğum o şeyin güzelliği. Bir şeyi bu kadar sevebilen bir insan her zaman kendine mutlu olacak başka şeyler de bulabilir bence.Bazen yalnız başına oynamayı bilen insanlara da özenmiyor değilim tabii ki çünkü onlar mutlu olacak bir şey bulmuyor, sadece kendileriyle mutlu olabiliyorlar. Ama söylediğim gibi kendimi biraz çocuk olarak tanımlıyorum ve öğrenecek çok şeyim olması da bu tanımıma dahil. Belki olgunlaştıkça diğer insanların yanında oluşunun bir zorunluluktan ziyade seçim olmasının esas mesele olduğunu kavrayabilirim. Kavramak ister miyim bilmiyorum çünkü kabullenmek istemiyorum çoğu zaman benim istemim dışındaki gerçekleri. Düşe kalka büyüyeceğimi düşündükçe bile benimle düşüp kalkacak birini istiyorum. Bütün oyun arkadaşlarım tükenene kadar varlıklarının mutluluğunu yaşayabilirim mesela. Hatta boşuna endişe ediyorum belki de. Hiçbir zaman yalnız kalmak zorunda olmayabilirim, olsam da bunu telâfi edebilirim. En güzeli, anımın mükemmeliğini kirletmeden oyunumun tadını çıkarmak.Ezgi Sena Gürbüz 21401505 TURK-102-6 Başak Berna Cordan 10.02.2016 DERİN BOŞLUK İlhami Algör’ün kaleme aldığı 2014 yılında yayımlanmış olan Fakat Müzeyyen Bu Derin Bir Tutku adlı kısa roman 65 sayfaya sığamayıp Çiğdem Vitrinel’in yönetmenliği ile beyaz perdeye taşınıyor. Yeri geliyor kitabın başkarakteri Arif’in cebinde taşıdığı tütün, bazen de Müzeyyen’e açılan kapının anahtarı oluyorsunuz Arif’in cebinde İstanbul sokaklarını turlarken. Sonunu göremediğiniz bir tünel, dipsiz bir havuz ve ucunu bulamadığınız ip gibi bir aşk. Yoksa tutku mu demeliyim? Tutkusuz bir aşk doğrudan sevgi kategorisine mi giriyor yoksa, bilemedim. Belki de koca bir belirsizlik, dev bir soru işareti ile yansıtabiliriz kelimelere dökemediğimiz duygularımızı. Koca bir tıkanıklık da cabası. Donukluk gibi soğuk rüzgârlar estirmese de aramıza kalın kalın duvarlar örüyor peşinden koşup yakalayamadığımız kelimeler. Adam kadının kucağına yatıp tavanı izlerken kadın televizyona bakıyor. Bakışları kesişmiyor. Aynı evde birbirini tamamlayan zıt kutuplu yapboz parçaları gibi birleşemiyor elleri. Bir aşk düşünün ya da bir tutku kelimelerle dibini kazıp derinleştirdiğiniz sonra da içini dolduramadığınız. Yarattığınız boşluğun içinde kayboldunuz mu sahi hiç? Birileri kaybolmuş kalkmış kitap yazmışlar, birileri boğulmuş kalkmış film çekmişler. Siz ağzınızı bile açmadan çığlıklar attınız mı Müzeyyen gibi ya da bıraksalar sayfalarca konuşabilecekken sustunuz mu Arif gibi? Kelimelerle gardını almış güçlü kadın Müzeyyen’e imrenmemek elde değil. Gün gelecek Müzeyyen gibi laf cambazlığından sıkılıp soru işaretlerini ayıklayacağız üzerimizden cımbızla. Üstümüze kapanan kapılara ayaklarımızla engel olacağız. Kalbi pas tutmuş bir kadın olmaktan ziyade üstü tozlanmasın diye çeyizlik örtülerle örtmüş misali kalbini saklayan bir kadına evrilmekten bahsediyorum. Parmak izlerinin küçük çiziklerden büyük yaralara dönüşmesini engelleyen bir kadın. Belki de buğulu camın ardındakini görmek isteyen belirsizlikten bıkmış bir kadın. Oyunlara karnı tok. Maskelerini çoktan duvara asmış. İç dünyasında verdiği savaşa yenik düşmüş, sırtında taşıdığı hikâyeler ve kucağında soru işaretleriyle kapının eşiğinde duran bir adam düşünün. Belirsizliğin sözlükteki karşılığı gibi kapının eşiğinde duruyor. Kapıyı çalıyor ama ne bir adım ileri ne de geri atıyor. Paçasını kurtaramadığı karmaşa saçlarından okunuyor. Gözleri ise her gün karşılaştığı bambaşka olaylardan yorgun. Üzerinde taşıdıklarını askıya asamayan adam her geçen gün daha da ağırlaşıyor. Midesinde uçuşan kelebekler koca koca taşlara dönüşüyor. Hüzünlü bir şarkının etrafında dönüyor sanki sepya hayatı. Dışarıdaki insanlar sadece figüranmışçasına başrol edasıyla sokaklarda sürükleniyor. İçimizdeki küçük insancıkların ete kemiğe bürünmüş hali Müzeyyen ve Arif. Aşkın her zaman Leyla ile Mecnun, Ferhat ile Şirin, Kerem ile Aslı misali olmadığının resmedilmiş hali. Hayatın tozpembesi, kokulu mektuplardan oluşmadığı, her daim Heidi ve Peter gibi el ele dağlarda koşuşturmadığımız bir gerçek ama nedense aşk denince aklımızda ilk olarak beliren şey birbirini bulmuş iki ruh ve etrafında uçuşan minik aşk melekleri. Hâlbuki çarpan kapılar, duvarlara atılan bardaklar, pencereden savrulan eşyalar, odalara kitlenip histerik ağlayışlar da aşkın bir diğer tonu. Tutkudan sıyrılıp hastalıklı bir aşka düşenleri unutuyor gibiyiz mutlu sonla biten romantik komedilerle kendimizi oyalarken. Belki de beynimizin her kıvrımını dolduran, bakışlarımızı donuklaştıran ruhla kesişmedi henüz yollarımız. Leyla olup vurmadık kendimizi yollara gece uykumuz kaçınca. İyisiyle ve kötüsüyle yaşayamadık aşkımızı. Vücudumuza kazıyabileceğimiz bir isim olmamışsa her santimini ezbere bildiğimiz bir suratın ellerimizin arasında olmadığı gibi, bu yüce olgu kapımızı tıklatmadıysa henüz, saplantılı bir aşkın tanımı şuur kaybından başka bir şey değildir bazılarımız için. Aşk eşittir mükemmeliyet algısını Arif yumrukluyor Müzeyyen ise arkasında soğuk rüzgârlar bırakarak gidiyor. Sevdikçe ruhu büyüyen adam içini bir daha dolduramayacağı koca bir boşlukla baş başa kalıyor. Diyalogları monologlara dönüşüyor, Müzeyyen gidiyor. KAYNAKÇA: Algör İlhami, Fakat Müzeyyen Bu Derin Bir Tutku, İletişim yayınları, 2014. DUYGUNUN BİNBİR TONU Soneler’in yazılma tarihi 1588’e dek gidiyor, bitiş yılı ise Thomas Thorpe tarafından basıldığı 1609 yılıdır. İngilizce yazıldığı ve söz sanatlarından bazılarının edebiyatımızda karşılığı olmadığı için farklı çevirileri mevcuttur. Uzun yazılma süreci, sonelerin olay örgüsü ve duygu akışı nedeniyle, Soneler, kimilerine göre otobiyografik bir yapıt, kimilerine göre ise Shakespeare’in gönlünün kilidini açtığı bir günlük olarak nitelendiriliyor. Aşkın yüceliği, güzelliğin, övgülerin, inceliğin yanında korkunç bir aşk acısı, utanç, var olmanın işkenceye dönüştüğü siyahla beyaz arasında binlerce renk, binlerce duygu, binlerce sesleniş var. Kimi zaman gönlünün tüm kapılarını açıyor usta şair, kimi zaman penceresinden sızan ışıkla yetindiriyor okurunu... William Shakespeare’in ilk Soneler’inden, gençliğinde birçok kişi gibi hayatı sorguladığını görüyoruz. Eserinde görebileceğimiz en kapsamlı temelardan biri ‘zaman’. Geleceği sürekliği sorguluyor, düşünüyor ve yorumluyor. Ölümsüzlüğü umutla ve kararlılıkla arıyor. Bu o tarihlerdeki en büyük sorunsallardan biri aslında, Arap simyacıların efsanesi olarak bilinen ve şiirinde kullandığı ‘Anka’ gibi bazı simgelerden ve net seslenişinden arayışın o tarihteki yansımasını görebiliyoruz.’’Her şeyi yutan Zaman, törpüle aslanın pençesini/Bırak yesin şu toprak kendi canım yavrularını/Yırtıcı kaplanın çenesinden sök sivri dişlerini/Kendi kanında tutuştur ölümsüz Anka’yı/...Ama bir hainlik var ki, onu yasak ediyorum sana/Ah, sevdiğimin pürüzsüz alnına oyuk açma saatlerinle/Çağlar ötesi kaleminle çekme orda çizgiler...’’(19.Sone) Genç aşık, sevdiğinin güzelliğini, çabucak geçecek bir yaz mevisimine benzetip yaşlılığın ve ölümün kaçınılmaz olduğunu ancak kış(yaşlılık) gelmeden güzelliğin sonsuza dek yaşatılabileceğini iletiyor. Ona göre, ölümsüzlüğün tek yolu, çocuklar aracılığıyla soyu sürdürmek, güzellikle bir sonraki nesilde hayat bulmak. Bu konu, belli sonelerde sık sık bahsettiği bir noktadır İngiliz yazarın. Üremenin, soyu devam ettirmenin yüceliğine, doğallığına ve cömertliğine dikkat çeker. ‘’...Bir başka sen daha yarat ne olur, beni seviyorsan/ Hem soyunda, hem sende güzellik hep yaşasın istiyorsan.’’(10.sone) Bu konuda birazcık derinlere inip bir bakış açısı yaratmaya çalışıyorum. Birçok genç gibi bazen ben de düşünüyorum, neden bu kadar çabalıyoruz diye. Ne için çabalıyoruz? Neye göre seçimlerimizi yapıyoruz? Sadece Shakespeare’in damga vurduğu bir tema değildir, Arthur Schopenhauer gibi değerli filozoflar, yazarlar ve birçok insan da bu konuya değinmiştir, düşünmüştür. Eğer ortak bir paydada buluşturmaya çalışırsam ve öncelikle kendimden yola çıkarsam hayatta kendim için yaptıklarımın yanında bir tarafım, bana sağlanan olanakları ileride çocuklarım için daha da iyileştirmeyi amaç edinmiştir. Soyumuzu devam ettirmekten bahsediyorum, Shakespeare’in ölümsüzlük formülünden. Basit düşünürsek özümüzde hayvansal içgüdüleri olan varlıklarız, doğamızda kendimiz için en iyi eşi seçmek ve soyumuzu devam ettirmek var. Bu inkar edilemez bir gerçektir. Doğada güçlü olan ailesini doyurur ve istediği eşi seçme olanağı sağlar, basite indirgediğimizde durum böyledir. Sonuç olarak bütün bu çabalama, döngü, aslında hayatta kalma ve soyumuzu sağlıklı şekilde devam ettirme içgüdüsüne dayanıyor. Çabalıyorum çünkü doğada güçlü olmalıyım, iyi bir eş seçip soyuma bilgimi, gücümü, erdemlerimi aktarmalıyım. Asıl amaç modern yaşamda açık şekilde böyle görülmeyebilir, farklılık gösterebilir. Ben içgüdümüzden, özümüzden, doğamızdan bahsediyorum. Shakespeare de bunu aynı içgüdüyle duygusal olarak yorumluyor. Âşık olduğu güzellikten kibarca soyunu devam ettirmesini diliyor. Bu dileği Shakespeare’in aşkının doğallığının ve içtenliğinin göstergesidir. Will, bütün bunların yanında aynı zamanda yapıtıyla sevgilisini ölümsüzleştirmeyi başarıyor. Bunu da yazarın aşkına verebileceği en değerli hediye olarak düşünebiliriz. ‘’…Ölen ölecek, çoğunun adı anılardan silinecek/Ama sen yoluna devam ederken, yer olacak övgülerine/Kaç kuşak varsa bundan böyle gelip geçecek/Dünyanın son gününe dek, hepsinin gözünde/Kıyamet günü sen kendin dirilene dek var olacaksın/Hep bu şiirde yaşayacak, sevenlerin gözünde kalacaksın.’’(55.Sone) William Shakespeare’in Soneler’I tek taraflı yazılmış bir aşk hikâyesi gibi. Seviyor,’’ Senin tatlı aşkınla öyle bir servete kavuşurum ki/Kim ne derse desin, krallarla değişmem yerimi.’’(29.sone), övüyor, özlüyor, üzülüyor, kızıyor, kıskanıyor, pişman oluyor ve zaman içerisinde yaşadığı her duyguya dizelerinde şahit olma şansı buluyorsunuz. Sonunda, aklınızda kalan ve yüreğinize işleyen ise tek bir şey oluyor. Shakespeare’in saf, derin ve tutkulu aşkı… Sevdiğini eleştirirken ona kızarken bile sevgisini dile getirmeden edemiyor. ‘’Senin en kötün, herkesin en iyisinden üstün bence/Senden nefret etmem için yeterli gerekçeler arttıkça/Bana o kadar çok sevdirmeyi kim öğretti sana?’’(150.sone) Başkalarıyla olsa bile onu arzulamaktan kendini alamıyor. Öldüğünde sırf o üzülmesin diye bir an olsun kendisini hatırlamasını istemiyor. Abartı gelebilir; fakat ne böylesine seven birini gördüm, ne de sevgisini böyle tutkuyla dile getireni. Bir bebek gibi saf, taze ve
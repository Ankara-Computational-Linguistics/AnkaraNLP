ve Klf4) aktarılmasının onları pluripotent hale getirmeye yettiği saptandı . 1990 Football League Cup Finali 1990 Football League Cup Finali, 29 Nisan 1990 tarihinde Nottingham Forest ve Oldham Athletic takımları arasında oynanan, kupa tarihinin 30. finalidir. Wembley Stadyumu'nda oynanan yirmidördüncü lig kupası organizasyonudur. Nottingham Forest bundan bir önceki 1989 Finali'nin şampiyonu olarak bu maça çıkıyordu. Forest Nigel Jemson'un ayağından bulduğu golle final maçını 1-0 kazanıp kupayı dördüncü kez müzesine götürme başarısını gösterdi. Böylelikle Forest takımı 1990 senesinde Lig Kupası'nda şampiyon olarak, Liverpool takımının bu kupayı dört kez kazanma başarısına ortak oldu. Ayrıca bir önceki sezonda şampiyon olan takım kupada üst üste ikinci kez şampiyon oldu. 30. Lig Kupası, Forest takımının bu organizasyonda şampiyon olduğu son kupadır. ASELSAN Bakü Aselsan Bakü 11 Şubat 1998 tarihinde, Aselsan tarafından Azerbaycan'da kurulmuştur. Şu an Azerbaycan'da sivil ve askeri el telsizleri üretmektedir. Şirketin sermayesi tamamen Aselsan tarafından konulmuştur. Aselsan BakÃ¼ web sitesi Zeynep Kınacı Zeynep Kınacı (10 Ağustos 1972 - 30 Haziran 1996), Zilan kod adıyla da tanınan, Kürdistan İşçi Partisine (PKK) mensup intihar bombacısıdır. 30 Haziran 1996'da Tunceli'nin merkezinde düzenlenen bayrak töreni sırasında askerlerin arasına karışarak düzenlediği intihar saldırısında ellerinde müzik enstrümanı olan silahsız sekiz bandocu asker yaşamını yitirmiş, 29 asker de yaralanmıştır. Bedenine sardığı patlayıcılarla kendine hamile süsü vermesi nedeniyle şüphe çekmemiş ve bu sayede eylemini gerçekleştirebilmiştir. Yedi kardeşin en küçüğü olarak Malatya'nın Elmalı köyünde doğan Kınacı, Haydarpaşa Sağlık Meslek Lisesi'ni bitirdikten sonra Şanlıurfa Birecik Devlet Hastanesi'nde göreve başlamıştır. 1990 yılında girdiği sınavda İnönü Üniversitesi Eğitim Fakültesini kazanınca görev yerini Malatya Devlet Hastanesi'ne aldırmış, burada bir yandan mesleğine devam ederken bir yandan da eğitimini sürdürerek psikolojik danışmanlık bölümünden mezun olmuştur. Üniversitede iki yılı birlikte okuduğu Mehmet Ali Atlı ile mezun olduktan sonra evlenen Kınacı, eşiyle birlikte PKK kamplarında eğitim görmüştür. 1994 yılında PKK'nın isteği doğrultusunda Adana'ya giden Atlı, Kasım 1995'te Terörle Mücadele Şubesi'nin gerçekleştirdiği operasyon neticesinde bacağından vurularak yakalanmış, Kınacı ise 1996 yılında vücuduna bağladığı otuz kiloluk patlayıcı maddeyle birlikte intihar eylemini gerçekleştirmiştir. Daha sonra örgütle bağlantılı MED TV adlı kanalda eylemi neden gerçekleştirdiğini anlattığı ses kaydı yayınlanmıştır. Kayıtta "Kürt halkının özgürlüğü ve insan hakları için bu eylemi gerçekleştiriyorum. Bu eylemde halkımdan aldığım moral ve güçle düşman üzerine yürüyeceğim. Partimiz PKK'ya, Başkan Apo'ya, direnişçilerimize, dağlarda savaşan yoldaşlarımıza bağlılığın gereği olarak eylemi gerçekleştireceğim. Tüm dünyaya haykırıyorum. Duyun artık, gözünüzü açın." ifadeleri yer alıyordu. Kınacı'nın kimliği tespit edildikten sonra onu evlerinde misafir ettiği saptanan iki hemşire gözaltına alınmıştır. Verdikleri ifadede: "Zeynep birkaç gün önce bize geldi. Öğrencilik yıllarından kendisini tanıyorduk. Hamile olduğunu söyledi, ancak çocuğun babası konusunda bir şey söylemedi. Kendisi öğrencilik yıllarından bu yana psikolojik sorunları olan bir kişiydi. Örgüt bu zafiyetini kullanıp eylemde kullanmış olabilir." ifadelerini kullanmışlardır. Ailesi kızlarını reddettiklerini ve 1.5 yıldır görüşmediklerini belirtmiştir. Kınacı'nın ağabeyi: "Bombayı patlatan kardeşimse, parçalansın, zerresi kalmasın. Böyle insanlar kardeşim olamaz. Cenazesini de bize getirmesinler, yaksınlar, çöpe atsınlar." demiştir. BBC Türkçe Servisi'ne telefonla açıklamalar yapan Abdullah Öcalan, dönemin başbakanı Necmettin Erbakan'a da "direkt veya dolaylı yoldan bir mesaj göndereceğini, yeni hükumetin programını ve uygulamalarını bekleyeceklerini, mesajına olumlu yanıt verilmemesi halinde Kürt halkının önündeki barajı kaldıracağını ve intihar eylemlerini yoğunlaştıracağını" söylemiştir. 21 Eylül 1996 tarihinde Köln'deki Müngersdorf Stadyumu'nda yapılan Uluslararası Kürt Kültür Festivali Zeynep Kınacı'ya adanmıştır. 2007 yılında DTP'li Tunceli Belediye Başkanı Songül Erol Abdil, 25 Kasımdaki Kadına Yönelik Şiddete Karşı Uluslararası Mücadele Günü nedeniyle Tunceli'nin Cumhuriyet Meydanı'nda bir basın açıklaması yapmıştır: "Despotik erkek egemen bu sömürü ve soygun düzeninde, sanki doğal ve sıradan bir durummuş gibi yaşamın çeşitli alanlarında kadına karşı yapılan baskılar, taciz, tecavüzler, tutsak olan kadınlara yönelik uygulanan her türlü insanlık dışı uygulamalar, insan olma özünü ve erdemini kaybetmiş, kendinde kadına karşı her tür insanlık dışı muamelede bulunma hakkı bulan yaratıklar, bu şartları hazırlayan ve bunlara seyirci kalanlar varlıklarını devam ettirdikçe, kadının özgürlük mücadelesi devam edecektir. Mirabal kardeşler gibi, Dersimli Bese, Sema'lar ve Zilan'lar gibi..." 2011 yılında Diyarbakır'ın merkez Sur ilçesindeki Özgür Yurttaş Derneği önünde Diyarbakır Kent Kadın Meclisi tarafından düzenlenen, ölümünün 15. yılında Zeynep Kınacı'yı anma etkinliğine BDP İstanbul milletvekili Sebahat Tuncel, Kınacı'ya hitaben: "Zilan yoldaş özgürlük hareketi açısından önemli bir isimdir. Zilan yoldaş sadece sisteme karşı kendi bedeninde bomba patlatmamış, aynı zamanda erkek egemen sisteme karşı kadın mücadelesine önemli bir çıkış yapmıştır. Sadece Zilan değil, Kürt özgürlük tarihine baktığımızda binlerce şehidimiz var. 18 bin gerilla bu 30 yıllık mücadele yaşamını yitirmiştir. Bunların arasında binlerce kadın arkadaşımız var. Bizim bugün rahat siyaset yapmamızı, bu kadar rahat konuşmamızı bu mücadeleye ve bu arkadaşlarımıza borçluyuz. 30 yılda çok büyük emekler ve çok büyük bedeller verildi. Ancak halen yolumuz var." "Zilan yoldaşın canını ortaya koyarak sisteme karşı vücudunu bomba yapıp patlatmasını kendi mücadelemiz olarak görmeliyiz. Kadınlar halen bu sistem döngüsü içinde her gün aynı şeyi yapıyoruz. Gelin kaynanayı, kaynana gelini, gelin görümceyi sevmez. Biz kadınlar ne zaman kendimizi sevmeye başlarsak, birbirimizi seversek işte o zaman bu erkek egemen sınıfına karşı çok daha güçlü ve söz sahibi oluruz. O zaman biz şehitlerimizi anarken sadece onların önünde saygı ile eğilmekle değil, onların yaşam idollerini kendimize yaşam idolü olarak görmeliyiz." 2004 yılından itibaren Zeynep Kınacı için her yıl Almanya'da Uluslararası Zilan Kadın Festivali adı altında etkinlikler düzenlenmektedir. Roundhay Garden Scene Roundhay Garden Scene; mucit Louis Le Prince tarafından 1888 yılında çekilen kısa film. Saniyede 12 kare hızında kaydedilmiştir. 2.11 saniye süren çekim, dünyada varlığını sürdürebilen en eski filmdir. Le Prince'in oğlu Adolphe'e göre film Oakwood, Leeds'de, Joseph ve Sarah Whitley'nin Roundhay, Leeds, West Riding of Yorkshire'da bulunan evinde 14 Ekim 1888 tarihinde çekildi. Filmde Adolphe Le Prince, Sarah Whitley, Joseph Whitley ve Harriet Hartley bahçede, etrafta gülerek dolaşmaktadırlar. Sahnede Sarah geriye yürüyüp etrafında döndüğü ve Joseph'in ise yine hızlıca döndüğünden elbisenin kuyruklarının uçuştuğu görünmektedir. 1930 yılında Londra'daki Ulusal Bilim Müzesi (NSM) tarafından 1888 yılına ait film şeridinden fotoğraf kopyaları üretilmiştir. Why I Will Never Ever Ever Ever Have Enough Time to Read This Book Why I Will Never Ever Ever Ever Have Enough Time to Read This Book; Remy Charlip tarafından yazılan, Jon J. Muth tarafından çizimleri yapılan ve 2000 yılında basılan resimli çocuk kitabı. Optik mikroskop Optik mikroskop, ya da ışık mikroskobu küçük nesneleri büyütmek için merceklerden oluşan bir sistem ile görünür ışığı kullanan bir mikroskop türüdür. Optik mikroskoplar en eski mikroskop tasarımıdır ve muhtemelen 17. yüzyılda günümüzde kullanılan bileşik mikroskop türü şeklinde keşfedilmiştir. Temel optik mikroskoplar oldukça basit olabildiği gibi çözünürlüğü ve kontrastı iyileştirmek için çok sayıda karmaşık tasarımı da bulunmaktadır. Elektron mikroskobunun aksine genellikle sınıflarda ve evde kullanılır. Bileşik mikroskop, iki merceğin birleştirilmesi ile meydana gelmiş bir optik mikroskop türüdür. Mikroskobun sistemi, 1 cm den daha küçük odak uzaklığı, bir mercek ve birkaç santimetrelik bir odak uzaklığına sahip başka bir mercekten oluşmaktadır. İki mercek birbirinden L kadar uzaklıktadır ve L diğer iki merceğin odak uzaklığından daha büyüktür. Cisim, objektifin odak noktası dışında iken görüntü gerçek ve ters oluşmaktadır. Bir cismi gözlemlerken kullanılan optik mikroskobun özellikleri, kullanılan ışığın dalga boyu ve cismin boyutuna bağlı olur. Bu yüzden, atomun boyutu (≈0,1 nm) ışığın dalga boyuna (≈500 nm) göre küçük olduğundan optik bir mikroskopla görülemez. Petrol jeolojisi Petrol jeolojisi, petrol ve sıvı yakıtların araştırılması ve bulunması, bunların özelliklerinin ortaya çıkartılması üzerinde araştırmalar yapar. Bragg k覺r覺n覺m覺 X ışınları kırınımında kristallerin kullanımı İngiliz fizikçileri William Lawrence Bragg ve babası W.H.Bragg tarafından geliştirildi; bu nedenle Bragg kırınımı adı verilir. (Bragg yansıması olarak da bilinir.) Bu teknik tarihsel olarak X ışınlarının tanılanmasında önemli olduğu kadar, günümüzde de kristal yapıların incelenmesinde önemli bir yer tutmaktadır. Bragg kırınımını anlamak için bir kristali, düzenli aralıklarla sıralanmış özdeş ve birbirine paralel düzlemler olarak düşünebiliriz. Atomların içinde periyodik olarak sıralandığını düşünerek düzlemlerin çok farklı şekillerde algılandığı ortaya çıkabilir. Bu farklı düzlemlere belirli bir β açısıyla yaklaşan bir elektromanyetik dalga göz önüne alınır. Dalga kristale çarptığında her atomda ışımanın bir bölümü saçılacak, saçılan dalgaların aynı fazda olduğu doğrultularda kırınım maksimumları gözlenecektir. İlk düzlemden yansıyan dalgaları göz önüne alalım, saçılan dalgaların aynı fazda olduğu doğrultu bildiğimiz yansıma kuralıyla verilir: β=β' Sonra, aralarında d uzaklığı olan ardışık iki düzlemdeki atomlarda saçılan dalgaları göz önüne alalım. İki dalga arasındaki yol farkı 2d sinβ olur. Ardışık iki düzlemden kırınan dalgaların aynı fazda olabilmesi için yol farkı λ dalga boyunun tam katları olmalıdır: 2d sinβ=nλ Buradan n=1,2,3,…tam sayısı kırınım maksimumunun derecesi olur. Çoğu deneylerde n>1 olan maksimumlar çok zayıftır ve sadece n=1 önemli olur. 2d sinβ=nλ bağıntısına Bragg yasası denir. Denklemlerin sağlandığı her doğrultudan kristal atomlarından kırınan dalgalar aynı fazda olacak ve kuvvetli bir maksimum gözlenecektir. Bu sonuç birçok amaçla kullanılabilir. Bazı basit kristal yapıları için kristal yoğunluğu ve atom ağırlığı kullanılarak, d düzlem aralığı da hesaplanabilir. Düzlem aralığı bilinen bir kristal üzerine monokromatik (tek dalga boyu) X ışınları gönderildiğinde, kırınım saçakları incelenerek λ dalga boyu tayin edilebilir. Eğer X ışını dalga boyu sürekli bir dağılım gösteriyorsa, farklı dalga boyları farklı doğrultularda maksimum verecektir; bu durumda kristal yardımıyla, X ışınında hangi dalga boylarının hangi şiddetlerde bulunduğu araştırılabilir. X ışınları kolimatördenilen bir aralıktan geçirilerek doğrultuları belirginleştirilir, sonra düzlem aralığı bilinen bir kristal yüzeyine gönderilir. Yansıyan ışınların şiddeti bir detektör ile ölçülür. Kristal ve detektörü döndürerek I şiddeti β açısının fonksiyonu olarak ölçülür. Denklemdeki Bragg yasasını kullanarak, I şiddetini λ’nın fonksiyonu olarak yani X ışını spektrumunu, bulabiliriz. Belirli bir açıda yansıyan X ışınlarını seçerek, başka deneylerde kullanılmak üzere, monokromatik bir X ışını demeti elde edilebili. X ışınlarının dalga boyu bilindikten sonra Bragg yasası yardımıyla yapısı bilinmeyen kristaller de incelenebilir.Denklemdeki Bragg yasasının ön gördüğü kırınım saçakları dağılımı oldukça karmaşık olmasının nedeni doğrultuları ve düzlemler arası uzaklıkları farklı birçok kristal düzlemleri bulunmasıdır. Belli bir türdeki düzlem kümesi için Bragg koşulu ve belirli maksimum doğrultuları öngörmektedir. Bragg kırınımda ikinci bir zorluk, katıların tek kristalden ibaret olmayıp birçok mikrokristalin rastgele bir araya gelmesinden oluşmasıdır. Böyle bir polikristale X ışını gönderildiğinde, Bragg koşulu sadece belirli doğrultudaki mikrokristaller için yapıcı gelişim oluşturacaktır. Bu doğrultuların geometrik yeri bir koni yüzeyi olup, ortaya çıkan kırınım dağılımı eş merkezli halkalar şeklinde olur. Kaynak ; Fen ve Mühendislikte Modern Fizik , John R. TAYLOR, Chris D. ZAFİRATOS , Michael A. DUBSON, Okutman Yayıncılık 2. Baskı ANKARA 2008 Çeviri Bekir KARAOĞLU Sayıl alan Matematikte ve fizikte sayıl alan (skaler alan) düşünülen uzayın her bir noktasına sayıl bir değer verir. Buradaki sayıl değer matematiksel bir sayı veya fiziksel bir nicelik olabilir. Fizikte bu tür alanlara örnek olarak; uzayda sıcaklık dağılımı, akışkanda basınç dağılımı ve Higgs alanında olduğu gibi spin sayısı sıfır kuantum alanı gösterilebilir. Bu tür alanlar sayıl alan kuramının çalıma konusudur. Fizikte, sayıl alanlar çoğunlukla bir alanla belirlenen kuvvetlerin potansiyel enerjisini tanımlamakta kullanılırlar. Kuvvet yöneyli (vektörel) bir niceliktir ve sayıl alanın yöntürevini aldığımızda bu kuvveti elde edebiliriz. Örnekler: Roboski Katliamı Roboski Katliamı, Uludere Katliamı, Uludere Olayı veya Uludere Operasyonu 28 Aralık 2011 gecesi, Şırnak'ın Uludere ilçesine bağlı Ortasu () köyünde Türk Hava Kuvvetlerinin F-16 savaş uçaklarıyla yaptığı bombardıman sonucunda 34 sivilin hayatını kaybetmesi olayı. Olayda ölenlerin 28'i Encü ailesine mensuptu, Servet Encü yaralı olarak kurtuldu. Türkiye resmî makamları, ölenlerin Irak'tan Türkiye'ye mazot ve sigara getiren Kürt kökenli vatandaşların oluşturduğu bir kaçakçı kafilesi olduğunu açıkladı. Genelkurmay Başkanlığı olay sonrası açıklamasında 28 Aralık 2011 tarihinde saat 18.39’da tespit edilen grubun PKK'nın kullandığı yolları kullanması sebebiyle vurulmasına karar verildiğini ve operasyonun TSİ 21.37 - 22.24 arasında gerçekleştiğini belirtti. 16 Mayıs 2012 tarihinde olayın, Amerika Birleşik Devletleri'nden paylaşılan istihbarat nedeniyle gerçekleştiği belirtilse de daha sonra yapılan açıklamalarda bu bilgi yalanlandı. Olay dünya basınında "Hava saldırısı Kürt köylüleri öldürdü" (BBC), "Cenazelerini traktörle taşıdılar" (CBS News), "Hava saldırısı Kürt köylüleri öldürdü" (CNN), "Kaçakçılar militan sanılarak öldürüldü" (Daily Mail), "Türk hava saldırısı Kürtleri Vurdu" ("The Wall Street Journal"), "Türk Hava Kuvvetleri Kürt köyünü bombaladı, 35 kişiyi öldürdü " ("Le Monde"), "35 Kürt öldürüldü, ordu PKK'yla karıştırdık dedi" ("Libération") başlıklarıyla yer aldı. Avrupa Parlamentosu Başkanı Martin Schulz, olayı "felaket" olarak tanımladı ve konunun Avrupa Birliği raporlarında mutlaka yer alacağını söyledi. Olayın ardından İnsan Hakları Derneği ile İnsan Hakları ve Mazlumlar için Dayanışma Derneği (MAZLUMDER) ortak bir heyet oluşturarak bölgede incelemede bulundu. İnsan hakları heyeti, Uludere'de 34 insanın öldürülmesini yargısız infaz olarak değerlendirdi ve olayı toplu katliam olarak nitelendirdi. 3 Ocak 2012'de Başbakan Yardımcısı Bülent Arınç tarafından yapılan açıklamada, yaşanan olayla ilgili resmi özür beklenmesinin "yanlış olduğu", öldürülen sivillerin ailelerine tazminat ödeneceği belirtildi. Aileler, Şubat 2012'de Başbakanlık tarafından verilen 123'er bin liralık toplam 4 milyon 182 bin lira tutarındaki tazminatı "kan parası ve sus payı" olarak gördükleri için kabul etmediler. Olayı araştırmak üzere TBMM'de Uludere Alt Komisyonu kuruldu. Ayrıca Barış ve Demokrasi Partisi (BDP) olayı Uluslararası Ceza Mahkemesi'ne taşıdı. Başvuruda Türkiye'de etkin bir soruşturma yürütülmeyeceği şüphesi vurgulanarak sorumluların ancak uluslararası yargılama mekanizmaları sayesinde açığa çıkarılacağı belirtildi. TBMM İnsan Haklarını İnceleme Komisyonu, konuyla ilgili hazırladığı raporda olayda kasıt olmadığını bildirdi. Diyarbakır Cumhuriyet Başsavcılığı, olayla ilgili soruşturma hakkında Haziran 2013'te görevsizlik kararı verdi ve dosyayı Genelkurmay Başkanlığı Askeri Savcılığı'na gönderdi. Genelkurmay Başkanlığı Askeri Savcılığı 7 Ocak 2013 tarihli gerekçeli kararında, "gerek şüphelilerin gerekse olayda görev yapan diğer TSK personelinin, TBMM ve Bakanlar Kurulu kararları çerçevesinde kanunun emrini icra kapsamında kendilerine verilen görev gereklerini yerine getirdikleri, görev gereklerini yerine getirirken kaçınılmaz hataya düştükleri, dolayısıyla eylemleri hakkında kamu davası açılmasını gerektiren sebep bulunmadığının anlaşıldığı" denerek takipsizlik kararı verildi. Mağdur avukatları, iç hukuk yollarının tükenmesi üzerine Temmuz 2014'te Anayasa Mahkemesi'ne bireysel başvuruda bulundu. Adalet Bakanlığı, Anayasa Mahkemesi'ne gönderdiği 28 sayfalık görüşünde, "Daha sonra bir hata olduğunun anlaşılması, kullanılan gücü otomatik olarak haksız hale getirmez. Aksini düşünmek, devlete ve kanun adamlarına görevlerini yaparlarken, belki de kendilerinin ve diğerlerinin yaşamlarına zarar verebilecek gerçekçi olmayan bir külfet yüklemek olur. Bununla birlikte olayın içinde bulunduğu koşullar, güç kullanılmasını gerektiren makul bir inancın varlığını göstermelidir" dedi. "The Wall Street Journal" gazetesinde yayınlanan bir habere göre, bombardımanın hemen öncesinde Amerika Birleşik Devletleri'ne ait bir Predator insansız hava aracı köylülerden oluşan kafileyi tespit etti ve hareketlerini izledi. ABD'nin Ankara'da görev yapan askerî personeli, kafiledekilerin sivil olduğundan emin değildi ve durumu Türk yetkililerine bildirdi. ABD'nin insansız hava aracının elde ettiği görüntüler kafiledekilerin kim olduğunu tespit etmekte yardımcı olabilirdi, ancak Türk yetkililer insansız hava aracının olay yerinden ayrılmasını istedi. Bu isteği yerine getiren Amerikalı yetkililer, bombalama kararını Türk Silahlı Kuvvetleri'ne bıraktılar. Türk Silahlı Kuvvetleri Genelkurmay Başkanlığı, bu haberin "gerçeği yansıtmadığını" ve "olayda grubun ilk görüntü tespiti Türk Silahlı Kuvvetlerine ait İnsansız Hava Aracı tarafından yapıldığını" açıkladı. Batman 2. İnsansız Hava Aracı Filo Komutanlığı'nda görev yapan Hava Pilot Kurmay Binbaşı Ali İhsan Şahin, 25 Kasım 2013'te Genelkurmay Askeri Savcılığı'nda tanık olarak verdiği ifadede, "görüntülerin ilk tespit edildiği bölgede bir hareketlilik olduğu bilgisinin Irak'ın kuzeyinde faaliyet gösteren Amerika Birleşik Devletleri'nin predatör İHA'sı tarafından Türk makamlarına bildirildiğini, bu bilgi üzerine sorumlu birliklerin tamamının görüntüyü izlemeye başladığını" söyledi. MİT Müsteşarı Hakan Fidan, Ocak 2012'de düzenlediği bir basın toplantısında MİT'in Uludere olayıyla ilgili yanlış istihbarat verdiğine ilişkin bir husus bulunmadığını ve olayla ilgili grup, yer, tarih, sayı ve geçiş güzergahlarına ilişkin MİT'in herhangi bir istihbarat paylaşımı gerçekleştirmediğini dile getirdi. Dönemin İçişleri Bakanı İdris Naim Şahin, Kasım 2014'te düzenlediği bir basın toplantısında "MİT tarafından gönderilen yazılar ve üst düzey MİT görevlisi tarafından Türk Silahlı Kuvvetleri telefonla bizzat aranarak, Bahoz Erdal'ın hudut hattını geçmekte olduğu bildirilmiştir. Silahlı Kuvvetler'in yetkilileri, bilginin doğru olup olmadığını defaatle sormasına rağmen, MİT yetkilisi ısrarla bilginin doğruluğunu teyit etmiştir. Sonuçta, MİT'ten gelen birden fazla resmî istihbarat raporları ve telefon bilgileri üzerine maalesef Uludere olayı yaşanmıştır" diye konuştu. Eylül 2015'te "Cumhuriyet" gazetesinin ulaştığı belgelere göre, Türk Silahlı Kuvvetleri Genelkurmay Başkanlığı'nın Diyarbakır Cumhuriyet Başsavcılığı'na gönderdiği bir yazıda MİT'inn Bahoz Erdal'ın eylem hazırlığında olduğuna ilişkin "doğruluğu kuvvetle muhtemel" notuyla ilettiği istihbaratın, bombardıman kararında "önemli rol oynadığını" bildirdiği ortaya çıktı. Takipsizlik kararıyla kapatılan soruşturmada yer alan tanık ve şüpheli ifadelerine göre, bombardımandan önce (insansız hava aracını kontrol eden yüzbaşı dahil) ilgili tüm askeri birliklerin kanaatinin sınıra yaklaşan grubun "terörist değil, kaçakçı olduğu", buna karşın Genelkurmay'ın bombalama kararı verdiği iddiası "Cumhuriyet" gazetesi tarafından ortaya atıldı. Katliamda hayatını kaybedenlerin anısına Ümit Kıvanç tarafından hazırlanan "Ağlama Anne, Güzel Yerdeyim" adlı belgesel 7 Kasım 2012'de gösterime sunuldu. İngiliz oyun yazarı Anders Lustgarten'in Roboski katliamını konu alan "Shrapnel: 34 Fragments of a Massacre" ("Şarapnel: Bir Katliamın 34 Parçası") adlı oyunu Mart 2015'te Londra'da sahnelendi. Ölenlerin aileleri, köylüler ve hak savunucuları tarafından 2013'te Roboski için Adalet Yeryüzü için Barış Derneği (Roboski-Der) kuruldu. Katliamda 11 yakınını kaybeden Ferhat Encü 7 Haziran 2015 seçimlerinde Halkların Demokratik Partisi Şırnak milletvekili olarak Meclis'e girdi. Erkan Ã–zerman Erkan Özerman, (d. 4 Kasım 1938, İstanbul), Türk prodüktör, organizatör ve sanatçı menajeri. Galatasaray Lisesi ve Université Paris VIII Sosyoloji Fakültesi, Paris Siyasal Okulu'ndan mezun oldu. Çeşitli gazetelerde sinema ve tiyatro eleştirmenliği, magazin yazarlığı yaptı. Ayrıca Ankara Radyosu'nda eğlence programları direktörlüğü görevlerinde de bulundu. Türkiye'de eğlence sektöründe önemli gece kulübü ve diskoteklerin kurucusu olarak önem teşkil eder. 1976 1. Uluslararası İstanbul Pop Müzik Festivali Başkanı, 1979 Fransız - Türk Dostluk Derneği Başkanı, 1989 Best Model of Turkey ile Best Model of the World Kurucu Başkanı ve 2001 Sportif Salon Dansları Derneği Kurucu Başkanı'dır. https://www.biyografi.info/kisi/erkan-ozerman 1896 Yaz OlimpiyatlarÄ±'nda Almanya Almanya, Atina'da düzenlenen 1896 Yaz Olimpiyatlarına 19 sporcuyla katıldı. Atletizm, bisiklet, halter, güreş, jimnastik ve tenis olmak üzere altı farklı sporda yarışan sporcular, kazandıkları 13 madalyayla oyunların madalya sıralamasında üçüncü sırada yer aldı. Fritz Hofmann'ın erkekler 100 metrede kazandığı gümüş madalya, Almanya'nın atletizm müsabakalarında elde ettiği tek madalya oldu. Oyunlardaki tek güreş dalı olan erkekler grekoromende yarışan Carl Schuhmann, ilk turda Britanyalı rakibi Launceston Elliot'ı eledi. Yarı finali bay geçen Schuhmann, finalde Yunan Georgios Tsitas ile karşılaştı. İki gün süren müsabaka sonunda rakibini yenen Alman güreşçi etkinliği birincilikle tamamladı. Halterde Almanya'yı temsil eden sporcu Carl Schuhmann, yarıştığı erkekler iki elle kaldırma kategorisinde dördüncülük elde etti. Üçüncü olan Sotirios Versis ile aynı ağırlığı kaldırsa da kaldırma stili, üçüncüyü belirleyen kriter oldu. Jimnastikte en başarılı ülke olan Almanda, verilen sekiz altın madalyanın beşinin sahibi olmayı başardı. Friedrich Traun Tek erkekler etkinliğinin ilk turunda elenen Friedrich Traun, çift erkekler kategorisinde Britanyalı John Pius Boland ile mücadele etti. Bu etkinliği birincilikle tamamlayan ikili, farklı ülkeleri temsil eden sporcular olduğundan alınan madalya karma takımlar adına işlendi. Malurus splendens Malurus splendens, Maluridae familyasından ötücü kuş türü. Avustralya’nın orta batı New South Wales eyaletinden güneybatı Queensland’a kadar Batı Avustralya’nın kıyılarında bulunur. Kuru ve yarı-kuru bölgelerde yaşar. Eşeysel dimorfizm gösteren bu türün erkekleri üreme döneminde parlak mavi ve kara renkli tüylere sahiptir. Üreme dönemi dışında erkekler ile dişi ve genç kuşlar asıl olarak boz-kahve tüylere sahiptir. İlk başlarda tüm soluk renkli kuşlar dişi sanıldığı için bu türün çokeşli olduğu sonucuna yanlışlıkla varılmıştır. Önceleri ayrı tür olduğu sanılan mavi ve kara tüylü değişik ırklara sahiptir. "Malurus" cinsi kuşların hepsinde olduğu gibi bu türde sosyal olarak tekeşlidir ancak eşler farklı bireylerle çiftleşir ve birbirlerine yavruları büyütürken yardımcı olurlar. Erkek kuşlar pembe ya da mor taç yapraklarını kopararak kur gösterisi sırasında dişiye sunar. Doğal yaşam alanları ormanlık alanlardan çorak fundalıklara kadar değişir ama her zaman saklanacak kadar yoğun bitki örtüsü olan yerleri tercih eder. Daha doğuda yaşayan "Malurus cyaneus" türünün tersine insanların yerleşmesine adapte olamamış ve şehirleşmiş bölgelerden uzaklaşmıştır. Bu tür genellikle böcekçildir ama arada tohum ile de beslenir. "Malurus splendens", Avustralya ve Yeni Gine’de yaşayan "Malurus" cinsi 12 kuş türünden biridir. En yakın akrabası "Malurus cyaneus" türüdür. Bu iki mavi renkli tür, kuzeybatı Avustralya’da yaşayan "Malurus coronatus" türü ile yakın akrabadır. İlk örnekler King George Sound’da toplanmıştır ve bu tğr 1830 yılında Fransız doğa tarihçileri Jean René Constant Quoy ve Joseph Paul Gaimard tarafından "Saxicola splendens" olarak taksonomik kayıtlara geçirilmiştir. 1833 yılında da John Gould "Malurus pectoralis" olarak tanımlamıştır. Gould kuş türünü doğru cinse yerleştirmiş olsa da önceki yazarların verdiği ad öncelik kazanmıştır. Bilimsel adı “parlak” anlamına gelen Latince "splendens" sözcüğünden gelir. Maluridae familyasındaki tüm kuşlar gibi "M. splendens" türü de gerçek çit kuşları (Troglodytidae familyası) ile akraba değildir. Önceleri sinekkapangiller (Muscicapidae) familyası içinde sınıflandırılmış daha sonra da ötleğengiller (Sylviidae) familyasında sınıflandırılmıştır. 1975 yılında ise kendine ait Maluridae familyası tanınmıştır. Son zamanlarda yapılan DNA analizleri, Maluridae familyasının Meliphagidae ve Pardalotidae familyaları ile akraba olduğu ve büyük Meliphagoidea üst familyasında sınıflandırılabileceği ortaya çıkmıştır. Günümüzde taksonomi kayıtları dört ırk tanımaktadır: Batı Avustralya’da "M. s. splendens", Orta Avustralya’da "M. s. musgravei" (önceden "M. s. callainus" adı verilmişti), Doğu Avustralya’nın iç bölgelerinde "M. s. melanotus" ve Güneybatı Queensland’de "M. s. emmottorum" Başlangıçta üç alt tür ayrı türler olarak sınıflandırılmıştır ancak Avustralya’nın içleri araştırıldıktan sonra bunların bulunduğu bölgelerin sınırlarında melezleşmeler olduğu anlaşılmıştır. Dolayısıyla 1975 yılında ilk üç form "Malurus splendens" türünün ırkları olarak tanımlanmıştır. Ornitolog Richard Schodde 1982 yılında "Malurus splendens" ve "Malurus cyaneus" türleri için güneyde ortaya çıktıklarını önermiştir. Geçmişte bir zaman güneybatı ("splendens") ve güneydoğu ("cyaneus") anklavlarına ayrılmışlardır. Güneybatı güneydoğudan daha kuru olduğu için, koşullar uygun olduğunda "splendens" anakaranın içlerine doğru yayılmıştır. Bu yayılmayı takip eden kuru buzul dönemlerinde üç ayrı bölüme bölünmüşler ve tekrar şartlar uygun olduğunda bir araya gelip melezleşme başlamıştır. Bu durum ayrılan formların tür olacak kadar uzaklaşmamış olması nedeniyle orijinal ayrılmanın yakın zamanlarda olduğunu belirtmektedir. Daha detaylı moleküler çalışmalar bu hipotezin değişmesine neden olabilir. "Malurus splendens" küçük ama uzun kuyruklu 14 cm boyunda bir kuştur. Yüksek oranda eşeysel dimorfizm gösteren bu türün erkekleri parlak mavi alın ve kulak örtüsü tüyleri, mor boğaz ve daha koyu parlak mavi sırt, göğüz ve kuyruk ile kara gaga, göz bandı ve kestane rengi göğüs bandı ile dikkati çeker. Erkeğin mavi üreme dönemi tüyleri gerdek tüyleri olarak da anılır. Üreme döneminde olmayan erkek kahverengi tüylere sahiptir kanatlarda mavi tüyler vardır ve kuyruk tüyleri de mavimsidir. Dişi, üreme döneminde olmayan erkeğe benzer ama kestane rengi gagası ve göz bandı vardır. Erişkin olmayan erkek kuşlar, yumurtadan çıktıktan sonra ilk üreme döneminde gerdek tüylerine kavuşurlar ancak bazen tam tüy değişimi olmaz ve kısmen kahverengi tüyler kalır. Tam tüy değişimi için bir ya da iki yıl daha geçmesi gerekebilir. Üreme döneminden sonra sonbaharda hem erkek hem dişi tüy değiştirir ve erkekler üreme dönemi dışı eklips tüylerine bürünür. Kış ya da ilkbahar aylarında tekrar üreme tüylerine kavuşurlar. Bazı yaşlı erkekler bütün yıl mavi tüylerini korur ve üreme dönemi tüylerini yılda bir kere değiştirir. Erkeklerin üreme dönemi mavi tüyleri, özellikle kulak örtüleri oldukça parlaktır. Bu parlaklığın nedeni tüy üzerinde bulunan dalcıkların düzleşmiş ve kıvrılmış yapısıdır. Mavi tüyler morötesi ışığı da oldukça kuvvetli yansıtır ve morötesi ışığı da görebilen aynı cins içindeki diğer türler için bu mavi daha da parlak görünür. Şakımaları oldukça coşkuludur ve aynı cinsteki diğer türlerden daha şiddetli ve yüksek seslidir, ayrıca bireyden bireye değişiklik gösterir. Yumuşak ve tekrar etmeyen "trrt" sesi besin ararken grupla teması sağlamak için kullanılır. Alarm için ise "tsit" çığlığı kullanılır. Bölgeye giren guguk kuşları ve diğer kuşlar, tehdit duruşu ve çekirge sesi gibi tehdit sesi ile karşılanabilir. Dişiler kuluçkada iken "purr" sesi çıkarır. "Malurus splendens" Avustralya’nın çorak ve yarı çorak alanlarına oldukça geniş oranda dağılmıştır. Doğal yaşam alanları genellikle kuru ve fundalıktır. Kuru yerlerde "Acacia aneura" ve cüce okaliptüs ormanları, güneybatıda da ormanlık alanlardır. Batı ırkı "splendens" ve doğu ırkı "melanotus" yerleşiktir ancak "musgravei" ırkı kısmen göçebedir. Daha doğuda yaşayan "Malurus cyaneus" türünün tersine insanların yerleşmesine adapte olamamış ve şehirleşmiş bölgelerden uzaklaşmıştır. Altında çalılık bulunmayan "Pinus" cinsi çam ormanları yaşamaları için uygun değildir. "Malurus" cinsi bütün kuşlar gibi aktif ve hareketli bir besin avcısıdır. Normal hareket şekli iki ayağın da aynı anda yerden kesilip tekrar yere bastığı hoplayarak ilerlemedir ama koştukları da görülebilir. Dengesini oldukça uzun kuyruğuyla sağlar. Kuyrukları yukarı doğru dik durur ve nadiren hareketsiz kalır. Kısa, yuvarlak kanatlar ilk kalkışın iyi olmasını sağlar ve kısa uçuşlar için yararlıdır ancak uzun uçuşlarda yarar sağlamaz. Ancak "M. splendens" diğer türlerden daha güçlü bir uçucudur. İlkbahar ve yaz aylarında kuşlar gün içinde dönem dönem aktif olur ve besin arayışında şakımaları duyulur. Günün sıcaklığında grup bir arada saklanarak dinlenir. Kışın besin bulmak zorlaştığı için tüm gün besin ararlar. İki ila sekiz kuştan oluşan gruplar hâlinde yıl boyunca bölgelerini korur. Bölgelerinin büyüklükleri ormanlık fundalık alanlarda ortalama 4,4 hektardır Bölgenin genişliği bitki yoğunluğu arttıkça azalır, grupta bulunan erkek kuş sayısı arttıkça artar. Grup sosyal olarak tekeşli olan bir çift ile bölgede yumurtadan çıkmış olan bir ya da iki erkek ya da dişi yardımcı kuştan oluşur. Bu yardımcılar ana çiftin soyundan gelmiyor olabilir. Çiftler diğer bireylerle çiftleşebilir ve bu çiftleşmeden olan yavruları büyütebilirler. Yavruların üçte biri çift dışı çiftleşmelerden olur. Yardımcı kuşlar bölgeyi korumaya, yavruları beslemeye ve büyütmeye yardımcı olur. Grupta bulunan kuşlar korunaklı yerde bir arada tünerler ve birbirlerinin tüylerini temizlerler. Yuvalara saldıran başlıca avcılar arasında Avustralya saksağanı ("Cracticus tibicen"), diğer "Cracticus" cinsi kuşlar, "Dacelo novaeguineae", "Strepera " cinsi kuşlar, kargalar ve kuzgunlar ("Corvus" cinsi kuşlar), "Colluricincla" cinsi kuşlar ile kızıl tilki ("Vulpes vulpes"), kedi ve "Rattus rattus" gibi memeliler bulunur. Hem erkek hem de dişi erişkin kuşlar, tehlike karşısında yavru kuşların olduğu yuvadan uzaklaşmak için koşarak avcıları kendilerine çeker. Koşu sırasında baş, boyun ve kuyruk aşağı iniktir, kanatlar açık tutulur ve tüyler kabartılır. Kuş bu sırada durmadan koşarken aynı sırada alarm çağrısı yapar. "Malurus splendens" asıl olarak böcekçildir, beslenmesinin çoğunu karıncalar, çekirgeler, ağustos böcekleri, örümcekler gibi eklem bacaklılardan karşılar. Bunların yanı sıra az da olsa tohum, çiçek ve meyve de yerler. Genellikle yerde ya da yüksekliği iki metreyi geçmeyen çalılıklarda besin ararlar. "Malurus" cinsi kuşlarda görülmeyen bir özelliği bu türün "Corymbia" cinsi bitki örtüsünde de besin aramasıdır. Kuşlar grup hâlinde ve saklanacakları yere yakın besin ararlar çünkü bu esnada avcılara yem olabilmektedirler. Kış aylarında besin olnakları azaldığı için son çare olarak karıncaları avlarlar ve kış aylarında besinlerinin önemli bölümü karıncalardan oluşur. erişkin kuşlar yuvadaki yavrulara ise tırtıl ve çekirge gibi daha büyük avları getirirler. "Malurus splendens" erkeklerinin çeşitli kur davranışları gözlemlenmiştir. “Denizatı uçuşu” adı verilen erkek tarafından bir denizatının dalgalı hareketlerine benzeyen uçuşu boyun uzatılmış, kafa tüyleri kabartılmış şekilde gerçekleştirilir. Uçarken gövdesini yatay konumdan dikey konuma çevirir ve kanatlarını hızlıca çırparak yavaşça iner; yere iner inmez de birdenbire yukarıya doğru fırlar. “Yüz yelpazesi” davranışı hem saldırganlık hem de kur gösterisidir. Bu gösteride mavi kulak örtüsü tüyler kabartılır. "Malurus" cinsi kuşların bir başka ilgi çekici özelliği de üreme döneminde kur yapmak için erkek kuşların dişilere çiçeklerin taç yapraklarını sunmalarıdır. Bu tür mavi tüyleriyle kontrast yapan pembe ya da morumsu taç yapraklarını kullanır. Üreme dönemi dışında da bazen erkekler taç yapraklarını kendi bölgeleri dışında bulunan dişilere sunabilir. Çiftler sosyal olarak tekeşlidir ama üreme konusunda eşleri dışında kuşlarla da çiftleşirler. Üreme dönemi ağustos ayının sonlarından Ocak ayına kadardır ancak Ağustos ayında çok yağmur yağması bunu geciktirebilir. Yuva tamamen dişi tarafından yapılır. Küre şeklinde olan yuva otlardan ve örümcek ağından oluşur. Bir tarafında yere yakın giriş olan yuva "Acacia pulchella" ya da "Hakea" türleri gibi yoğun bitki örtüsü içinde gizlenmiştir. Üreme döneminde birden fazla kuluçkaya yatılabilir. Yumurtalar 12x16 mm boyunda, mat beyaz renkli ve kızıl-kahve lekelidir. Bir keresinde iki ila dört yumurta yumurtlanır. Kuluçka süresi yaklaşık iki hafta civarındadır. Yumurtadan çıkan yavruların beslenmesi ve dışkı keselerinin toplanması grubun bütün bireyleri tarafından 10-13 gün boyunca yapılır ve bu sürede yavrular palazlanır. Genç kuşlar aile grubu içinde bir yıl boyunca yardımcı olarak kalır ve sonrasında ya yakında bulunan bir gruba gider ya da aile grubunda baskın bir rol alır. "Malurus splendens" 12 Ağustos 1999 tarihinde tedavüle çıkarılan 45c’lik Avustralya Posta İdaresi’nin pulu üzerinde yer alacaktı ancak pulun üzerine yanlışlıkla "Malurus cyaneus" resmi basılmıştır. Malurus melanocephalus Malurus melanocephalus, Maluridae familyasından ötücü kuş türü. Avustralya’da endemiktir; kuzey ile doğu kıyılarında ve akarsu yakınlarında yaşar. Maluridae familyasındaki diğer türlerde olduğu gibi bu tür de eşeysel dimorfizm özelliği gösterir. Erkeğin üreme dönemi tüyleri oldukça dikkat çekicidir. Bu mevsimde erkeklerin başları, üst tüyleri ve kuyrukları karadır ve sırtları parlak kırmızı kanatları da kahverengidir. Dişinin üst tüyleri kahverengimsi alt tüyleri de soluk renklidir. Erkeğin eklips tüyleri ve genç kuşlar dişiye benzer. Bazı erkekler üreme döneminde de eski tüylerini korur. İki ırkı tanınmıştır: Doğu Avustralya’da daha uzun kuyruklu ve turuncu sırtlı "melanocephalus" ırkı ile Kuzey Avustralya’da görece daha kısa kuyruklu ve kızıl sırtlı "cruentatus" ırkı. "M. melanocephalus" asıl olarak böcekçildir ama tohum ve küçük meyveleri de beslenmek için yer. Tercih ettiği doğal yaşam alanı özellikle alçak çalılıkların ve uzun otların kornak sağladığı fundalıklar ve savandır. Sık sık yangın çıkan yerlerde göçebe olsa da yıl içinde bulundukları bölgeyi koruyan çiftler ya da küçük gruplar görülür. Gruplar, sosyal olarak tekeşli bir çift ile bir ya da daha fazla sayıda yardımcıdan oluşur. Yardımcılar cinsel olgunluğa erişmiş olana ama palazlandıktan sonra bir-iki yıl boyunca ailesinin yanında kalıp yeni yavruların yetişmesinde yardımcı olan kuşlardır. "M. melanocephalus" türünün sosyal açıdan tekeşli olan çiftinin bireyleri cinsel açıdan başka kuşlarla çiftleşebilir ve bu çiftleşmeden olan yavruları büyütmeye yardımcı olur. Bu durum eklips tüyleri ile çiftleşen kuşlardan çok daha yaşlı ve üreme tüyleri taşıyan erkekler tarafından uygulanır. Kur gösterisi olarak erkek kuş çiçeklerden kırmızı taçyaprakları kopararak bunları dişiye gösterir. "M. melanocephalus" örneği ilk olarak New South Wales’te Port Stephens yakınlarında toplanmış ve ornitolog John Latham tarafından 1801 yılında "Muscicapa melanocephala" adıyla sınıflandırılmıştır. Bilimsel adının özel bölümü Grekçe “kara” anlamına gelen μελάνω ile “kafa“ anlamına gelen κεφαλά sözcüklerinden türetilmiştir. Ancak Latham tarafından kullanılan örnek tüy dökme döneminin ortasındaydı ve turuncu sırt tüylerinin yanı sıra kahverengi ve kara tüyler bir aradaydı ve ornitolog bilimsel adını kara renkli kafasından ötürü vermiştir. Tamamen üreme dönemi tüylerine sahip olan bir erkek kuş "Sylvia dorsalis" olarak tanımlanmış ve Nicholas Aylward Vigors ile Thomas Horsfield Queensland’da bir başka örneği, botanikçi Robert Brown’ın anısına "Malurus brownii" olarak adlandırmışlardır. John Gould, Benjamin Bynoe tarafından Kuzeybatı Avustralya’dan toplanan kısa kuyruklu ve kızıl sırtlı bir örneği 1840 yılında "Malurus cruentatus" olarak tanımlamıştır. Verilen ilk üç isim Gould tarafından "Malurus melanocephalus" adının sinonimleri olarak kabul edilmiş ve "Malurus cruentatus" ayrı bir tür olarak sınıflandırılmıştır. Queensland’ın kuzeyinden ara bir form ise ornitolog Tom Iredale tarafından 1939 yılında "pyrrhonotus" olarak tanımlanmış ama bu isim kabul görmemiştir. Maluridae familyasındaki tüm kuşlar gibi "M. melanocephalus" türü de gerçek çit kuşları (Troglodytidae familyası) ile akraba değildir. Önceleri sinekkapangiller (Muscicapidae) familyası içinde sınıflandırılmış daha sonra da ötleğengiller (Sylviidae) familyasında sınıflandırılmıştır. 1975 yılında ise kendine ait Maluridae familyası tanınmıştır. Son zamanlarda yapılan DNA analizleri, Maluridae familyasının Meliphagidae ve Pardalotidae familyaları ile akraba olduğu ve büyük Meliphagoidea üst familyasında sınıflandırılabileceği ortaya çıkmıştır. Maluridae familyası içinde, "Malurus" cinsi içinde yer alan 12 türden biridir ve en yakın akrabası "Malurus leucopterus" türüdür ve birlikte bir klâd oluştururlar. En yakın akrabaları Yeni Gine’de yaşayan "Malurus alboscapulatus" türüdür. Ornitolog Richard Schodde tarafından çift renkli çitkuşları olarak tanımlanan bu üç türün ortak özelliği kafalarında farklı renklerin olmaması, siyah ya da mavi ama tek renkli gövde tüyleri ve bu renkle kontrast yaratan renkte omuz ya da kanat tüyleridir. Kuzey Avustralya ve Yeni Gine’de coğrafi olarak birbirlerini tamamlarlar. George Mack, "melanocephalus", "cruentatus" ve "pyrrhonotus" ırklarını 1934 yılında tek tür olarak sınıflandıran ilk ornitologtur. Richard Schodde, "pyrrhonotus" ırkını ise iki alttürün bir arada bulunduğu bölgede yaşayan bir melez ırk olarak tanımlamıştır. Bu melez ırkın yaşadığı bölgede, daha büyük ve kızıl sırtlı ile daha küçük ve turuncu sırtlı erkeklere rastlanmıştır. İki alt tür günümüzde tanınmaktadır: Ornitolog Richard Schodde, iki ırkın atalarının yaklaşık 12.000 yıl önce Buzul Çağı’nın son döneminde birbirlerinden ayrıldığını önermiştir. Kuraklık bu türün tercih ettiği otluk alanların kuzeye doğru çıkmasına neden olmuş ve daha nemli ve sıcak iklim koşullarının tekrar ortaya çıkmasıyla birlikte tür tekrar güneye doğru yayılmış ve Kuzey Queensland’da doğu ırkı ile karşılaşmış ve böylece melez ırk ortaya çıkmıştır. Üç çift renkli türün günümüzdeki dağılımı, bunların atalarının deniz seviyesinin daha düşük olduğu ve Yeni Gine ile Avustralya arasında bir kara köprüsü olduğu dönemde burada yaşadığını göstermektedir. Deniz seviyesi yükseldikçe populasyonlar birbirlerinden ayrılmış ve Yeni Gine ırkı "Malurus alboscapulatus" türüne evrimleşirken Avustralya ırkı "Malurus melanocephalus" ile çorak toprağa uyum sağlamış "Malurus leucopterus" türlerine evrimleşmiştir. "Malurus" cinsinin en küçüğü olan bu tür ortalama 11,5 cm boyunda ve 8 g ağırlığındadır. Ağırlıkları 5-10 g arasında değişir. Boyunun yarısından uzun olan 6 cm’lik kuyruk üreme döneminde erkeklerde kara renklidir; erkeklerde eklips tüylerinde, dişilerde ve genç bireylerde ise kahverengidir. Ortalama 8,6 mm boyunda olan gaga görece uzun, ince ve sivri uçludur; tabanı geniştir. Yüksek olduğundan çok geniş olan gaga çevrelerinde böcek arayarak beslenen kuş türleri ile benzerdir. Aynı familyada bulunan diğer kuşlar gibi bu tür de belirgin eşeysel dimorfizmi ile tanınır. Erkekler, yakın akrabası "Malurus leucopterus" dışında familyadaki diğer kuşlardan daha geç, dördüncü yılından itibaren üreme dönemi tüylerine kavuşur. Erkek kuşun üreme dönemi tüylerinde kafası ve gövdesi kara renklidir, sırtı dikkat çekici kızıl renklidir, kanatları ise kahverengidir. Üreme dönemi dışında ise gövdenin üstü kahverengi, alt tüyleri ise beyaz renklidir. Özellikle genç olan bazı kuşlar üreme döneminde de eklips tüylerini korur. Dişi de erkeğe çok benzer, ten rengi-kahverengi arası gövde tüyleri ve gözünün altında sarı bir leke vardır. Bu türün dişisi aynı familya bulunan diğer türlerin dişisinde, kuyruğunda mavi renk olmaması nedeniyle ayrılır. Coğrafi olarak Gloger kuralına uygun şekilde, iç bölgelerde daha güneşli iklimde dişilerin karınları beyaz ve üst tüyleri soluk kahverengidir. Hem erkek hem dişi genç kuşlar dişi ile aynı tüy renklerine sahiptir. Bu türün tipik ötüşü aynı familyadaki diğer türler ile aynıdır. Bir giriş notasından sonra kısa bölümlerinden tekrarından oluşan şarkısı zayıf ve yumuşak tonda başlar ama birkaç heceden sonra yüksek ve tiz tonda biter. Çağrı genellikle üreme döneminde erkek tarafından yapılır. Besin ararken kuşlar birbirleriyle 10 m öteden zar zor duyulabilen yumuşak bir "ssst" sesiyle haberleşir. Alarm çığlıkları tiz bir "zit" sesidir. "Malurus melanocephalus" Avustralya’ya endemik bir kuş türüdür. Batı Avustralya’nın kuzeyinde Keraudren Burnu’ndan itibaren Kimberleys, Arnhem Toprağı ve Gulf Country’den York Burnu’na, Selwyn sıradağları ile Flinders Nehri’nin kaynağı güney sınır olmak üzere akarsu ve deniz kıyısında görülebilir. Kıyıya yakın olan Groote Eylandt, Sir Edmund Pellew, Fraser, Melville ve Bathurst Adaları gibi adalarda da yaşar. Doğu kıyısı boyunca New South Wales’de Hunter Nehri2ne kadar tüm kıyıda bulunur. "Imperata cylindrica", Sorgum ve "Eulalia" gibi uzun ot türlerinin bulunduğu otlak ve sulak tropikal ve subtropikal alanları tercih eder. Göçmen değildir ama yöresel bitki örtüsü değişiklikleri nedeniyle göçebelik yapabilir. Doğa yangınları olduğunda yangına dayanaklı korunaklı alanlara çekilir. "Malurus melanocephalus" çorak alanlardan uzak durur ve dağılım alanının güneyinde yerine "Malurus leucopterus" geçer. "Malurus melanocephalus" gündüz kuşudur. Şafak sökerken aktif hâle gelir ve gün boyunca dönem dönem aktif kalır. Yoğun bitki örtüsüne saklanarak yan yana tünerler ve birbirlerinin tüylerini temizlerler. Normal hareket şekli iki ayağın da aynı anda yerden kesilip tekrar yere bastığı hoplayarak ilerlemedir. Ama koştukları da görülebilir. Dengesini oldukça uzun kuyruğuyla sağlar. Kuyrukları yukarı doğru dik durur ve nadiren hareketsiz kalır. Kısa, yuvarlak kanatlar ilk kalkışın iyi olmasını sağlar ve kısa uçuşlar için yararlıdır ancak uzun uçuşlarda yarar sağlamaz. Genellikle en fazla 20–30 m boyunca dalgalı bir uçuşla uçar. Muson alan bölgelerde kuru uzun otluk alanlarda mevsimsel değişiklikler ve yangınlar nedeniyle ortaya çıkan değişiklikler burada yaşayan bu kuşları göçebeliğe zorlar. Bunun dışında sahillerde daha kararlı bölgelerde yaşar. Maluridae familyasında bulunan diğer türlerden daha az oranda yardımcı kuşlarında bulunduğu gruplar içinde yaşar. Hem erkek hem de dişi erişkin kuşlar, tehlike karşısında yavru kuşların olduğu yuvadan uzaklaşmak için koşarak avcıları kendilerine çeker. Koşu sırasında baş, boyun ve kuyruk aşağı iniktir, kanatlar açık tutulur ve tüyler kabartılır. Kuş bu sırada durmadan koşarken aynı sırada alarm çağrısı yapar. Asıl olarak böcekçil olan "Malurus melanocephalus" , Curculionoidea, Chrysomelidae, Buprestidae, Carabidae familyalarından böceklerin yanı sıra çekirge, güve, eşekarısı ve ağustos böceği gibi böceklerle beslenir. Böcek larvaları ve yumurtalarının yanı sıra örümcek de yer. Tohumlar ve diğer bitkisel besinler diyetinin çok küçük bölümünü oluşturur. Çoğunlukla sabahları ve akşama doğru, yerde yaprakların oluşturduğu örtünün içinde, çalılıkların arasında ve su kıyısında böcekleri avlarken görülebilir. Hem erkek hem dişinin yanı sıra yardımcı kuşlarda yavruları besler. Çiftleşme mevsiminde erkek kahverengi tüylerini değiştirir ve yerine parlak kırmızı tüylere kavuşur. Kırmızı sırt ve omuz tüyleri kabararak kanatlarının bir kısmını kaplar. Başka erkeklerin karşısına çıkarak, bir dişi üzerinde baskın olabilmek için etrafta uçuşur. Aynı zamanda çiçeklerin kırmızı taçyapraklarını ve bazen de kırmızı tohumları alıp diğer kuşlara sunar. Bunların %90’ı dişi kuşa kur yapmak için, %10’u da başka bir erkek kuşu kaçırtmak için yapılan davranışlardır. Çiftleşme mevsimi sırasında bir bölgede bulunan kuşların yarıdan fazlası çiftler hâlinde bulunur. Bu açıkça kaynakları sınırlı çevreye karşı bir savunma mekanizmasıdır. Kuraklık zamanlarında büyük grupları bir arada tutmak zordur bu nedenle kuşlar bir çift ve bazen yavruları beslemeye yardımcı olan kuşlarla küçük gruplar hâlinde bulunur. Babalık testleri, parlak tüylere sahip daha yaşlı erkek kuşların üreme mevsiminde daha şanslı olduğunu ve birden çok dişiyle çiftleşebildiğini göstermektedir. Yaşlı erkek kuşların daha çok sperm birikimi vardır ve dişilere daha çok kur yaparlar. Daha kahverengi ya da az parlak tüylü bir erkek ile genç kuşun daha parlak tüylü yaşlı erkek kuşa göre çiftleşme şansı daha düşüktür. Öte yandan çiftleşmemiş erkek çiftleşmiş olan eşlere yavruların beslenmesi ve bakımı sırasında yardımcı olur. Çiftleşen erkeğin gagası üç hafta içinde koyulaşır. Tüy değiştirmek zaman aldığı ve mevsime göre değiştiği için gaganın koyulaşması daha kolay kontrol edilebilir. Gagaya gelen damarlar sayesinde, çiftleşme sonrası bu değişikliği yapmak çok daha kolaydır. Çiftleşme mevsimi ağustos ayından şubat ayına kadar devam eder ve Kuzey Avustralya’ya yağmur mevsiminin gelmesiyle çakışır. Yuvanın büyük kısmını dişi kuş yapar ama erkek de yardım eder. Bu yardımlaşma "Malurus" cinsi için olağandışı bir davranıştır. Ot öbeklerinde ya da fundalıklarda saklanmış olan küre şeklindeki yuva kurumuş otlardan yapılmıştır ve daha ince ot ya da kıl ile içi döşenmiştir. Güneydoğu Queensland’da incelenen yuvaların Kuzey Avustralya’da incelenenlere nazaran daha büyük ve düzensiz olduğu görülmüştür. Yaklaşık 12–15 cm yüksekliğinde, 9-12 cem genişliğinde olan bu yuvaların kısmen kapatılmış olan girişi 3–6 cm çapındadır. Kuzey Avustralya’da bulunan yuvalar ise 10–13 cm yüksekliğinde, 6–8 cm genişliğindedir ve 2–4 cm çapında girişleri bulunur. Yuva yapımı yaklaşık bir hafta sürer ve yumurta yumurtlanana kadar bir yedi gün daha geçebilir. Yumurtalar kızıl-kahverengi lekeli beyaz renklidir ve bir seferinde üç ila dört yumurta yumurtlanır. Yumurta 14,5-17x10-13 mm boyundadır. "Melanocephalus" ırkının yumurtaları "cruentatus" ırkına göre daha büyüktür. Yalnızca dişi kuş iki haftalığına kuluçkaya yatar. Yavru kuşlar yumurtadan çıktıktan sonra bir hafta boyunca gözden uzak tutulur. Yavru kuşlar yaklaşık bir ay boyunca ana-babalarına ve yardımcılara muhtaçtır. Yumurtadan çıktıktan 11-12 gün sonra uçmayı öğrenirler. Üreme mevsiminin başında yapılan yavrular sonunda yapılan yavruları büyütmeye yardımcı olur. Üreme döneminden sonraki mevsime kadar grup hâlinde kalırlar. Erişkin ve yavru kuşlar, vahşi yaşama geri dönmüş kedi ("Felis catus"), kızıl tilki ("Vulpes vulpes") ve bazı kemirgen türleri gibi memeliler, Avustralya saksağanı ("Cracticus tibicen"), diğer "Cracticus" cinsi kuşlar, "Dacelo leachii", kargalar ve kuzgunlar ("Corvus" cinsi kuşlar), "Colluricincla" cinsi kuşlar ile "Varanus" cinsi sürüngenler tarafından avlanır. Malurus leucopterus Malurus leucopterus, Maluridae familyasından ötücü kuş türü. Queensland’in ortasından ve Güney Avustralya’dan Batı Avustralya’ya Avustralya’nın kuru bölgelerinde yaşar. Eşeysel dimorfizm gösteren bu türün erkekleri üreme döneminde parlak mavi gövde tüylerine, kara gagaya ve beyaz kanatlara sahiptir. Dişinin tüyleri kum-kahverengi ve açık mavi kuyruk tüyleridir. Genç erişkin erkekler de dişiler ile aynı tüylere sahiptir. Üç alt türü tanınmıştır. Ana karada bulunan ana ırkın dışında diğer ırklardan biri Dirk Hartog Adası’nda diğeri ise Batı Avustralya’nın açığında bulunan Barrow Adası’nda yaşar. Bu adalarda bulunan ırkların üreme dönemi tüyleri maviden çok kara renklidir. Asıl olarak böcekçil olan bu tür aynı zamanda az da olsa küçük meyveler ve tomurcukları da yer. Alçak bitki örtüsünde saklanabileceği çorak fundalıkları ve çalılıkları tercih eder. "Malurus" cinsi diğer kuşlar gibi küçük gruplar hâlinde yaşayarak bölgesini savunur ve yavrularını büyütür. Gruplar sosyal olarak tek eşli bir çift ile yardımcı kuşlardan oluşur. Bu yardımcı kuşlar cinsel olgunluğa erişmiş olan yavrulardır ancak bir-iki yıl aile içinde kalıp yeni yavruların büyütülmesine yardımcı olurlar. Genetik olarak henüz kanıtlanmadıysa da bu tür de diğerleri gibi çift dışında bireylerle çiftleşip olan yavruları birlikte büyütebilmektedir. Kur davranışı olarak erkek kuşlar çiçeklerin taç yapraklarını koparıp dişilere sunar. "Malurus leucopterus" örneği ilk olarak Louis de Freycinet’in Güney Yarımküre etrafında yaptığı yolculuğu sırasında Eylül 1818’de Fransız doğa tarihçileri Jean René Constant Quoy ve Joseph Paul Gaimard tarafından alınmıştır. Ancak örnek bir gemi kazası neticesinde kaybolmuştur ama Jacques Arago imzalı ve "Mérion leucoptère" adlı bir resim kurtulmuştur. Fransız ornitolog Charles Dumont de Sainte-Croix 1824 yılında bu resimden türü ilk olarak tanımlamıştır. Türün bilimsel adı Grekçe “beyaz” anlamına gelen λεῦκος ve “kanat” anlamına gelen πτερόν sözcüklerinden türetilmiştir. İlginçtir ki ilk örnek kara tüylü olan Dirk Hartog Adası ırkındandı ve bu ırk 80 yıl boyunca bir daha kayıt altına alınmadı. Aynı sırada, daha yaygın olan mavi tüylü ırk bulundu ve John Gould tarafından 1865’te iki ayrı tür olarak kaydedildi. New South Wales’ten toplanan örneğe "M. cyanotus" adını verirken beyaz sırtı ve kanatları olan başka bir örneğe de "M. leuconotus" adını vermiştir. Yirminci yüzyılın başlarına kadar bu mavi tüylü ırkların tek bir tür oluşturduğu anlaşılmamıştır. Ornitolog George Mack 1934 yılında "Malurus" cinsini tekrar gözden geçirirken "leuconotus" adına öncelik vermiştir. Daha yakın dönem çalışmaları da bunu izlemiştir. Omuzlar arasındaki sırt bölgesi aslında çıplaktır ve omuz (skapüler) bölgeden çıkan tüyler içeri doğru kıvrılır. Bu renk varyasyonu türleri tanımlamaya çalışan ilk doğa tarihçilerini şaşırtmıştır. Maluridae familyasındaki tüm kuşlar gibi "M. lamberti" türü de gerçek çit kuşları (Troglodytidae familyası) ile akraba değildir. Önceleri sinekkapangiller (Muscicapidae) familyası içinde sınıflandırılmış daha sonra da ötleğengiller (Sylviidae) familyasında sınıflandırılmıştır. 1975 yılında ise kendine ait Maluridae familyası tanınmıştır. Son zamanlarda yapılan DNA analizleri, Maluridae familyasının Meliphagidae ve Pardalotidae familyaları ile akraba olduğu ve büyük Meliphagoidea üst familyasında sınıflandırılabileceği ortaya çıkmıştır. Maluridae familyası içinde, "Malurus" cinsi içinde yer alan 12 türden biridir ve en yakın akrabası "Malurus melanocephalus" türüdür ve birlikte bir klâd oluştururlar. En yakın akrabaları Yeni Gine’de yaşayan "Malurus alboscapulatus" türüdür. Ornitolog Richard Schodde tarafından çift renkli çitkuşları olarak tanımlanan bu üç türün ortak özelliği kafalarında farklı renklerin olmaması, siyah ya da mavi ama tek renkli gövde tüyleri ve bu renkle kontrast yaratan renkte omuz ya da kanat tüyleridir. Kuzey Avustralya ve Yeni Gine’de coğrafi olarak birbirlerini tamamlarlar. "Malurus leucopterus" türünün üç alt türü tanınmaktadır: Adalarda yaşayan "leucopterus" ve "edouardi" ırkları anakarada yaşayan ırktan daha küçüktür ve sosyal grupları da yalnızca bir erkek bir dişi ve bazen bir yardımcı kuştan oluşur. Ada ve anakara ırklarının sosyal yapısı aynı olsa da adada yaşayan kuşların bir kerede daha az yumurtladığı, daha uzun süre kuluçkaya yattığı ve daha az yavrunun palazlanana kadar yaşayabildiği görülmüştür. Her ne kadar "M. l. leuconotus" IUCN tarafından asgari endişe altında olarak tanımlanmış olsa da adalarda yaşayan ırklar Avustralya Hükümeti tarafından insanlar tarafından tehdit altında olduğu ve yuva yerlerinin hassasiyeti nedeniyle tehdit altında ve zarar görebilir olarak değerlendirmektedir. Her iki ada ırkı da birbirlerinden çok genetik olarak anakara ırkına daha yakındır. Dirk Hartog Adası karadan 2 km uzaklıkta iken Barrow Adası 56 km uzaklıktadır. Populasyonlar arasında gen alışverişi Buzul Çağı’nın ardından 8 ila 10 bin yıl önce deniz seviyesi günümüzden daha aşağıda ve adalar anakaraya bağlı iken yapılmıştır. Bu üç ırkın nasıl evrimleştiğine dair üç ayrı teori bulunmaktadır. Bunların ilki kara ve beyaz tüylerin atalardan geldiğini ve üç populasyonun ayrılması sonucu anakara ırkında mavi-beyaz tüylerin evrimleştiğini söyler. İkinci teori kara ve beyaz tüylerin iki adada birbirinden bağımsız olarak evrimleştiğini söyler. Üçüncü teori de kara ve beyaz tüylerin ataların mavi ve beyaz tüylerinden ürediğini, daha sonra anakara ırkında mavi tüylerin tekrar evrimleştiğini söyler. Üç çift renkli türün günümüzdeki dağılımı, bunların atalarının deniz seviyesinin daha düşük olduğu ve Yeni Gine ile Avustralya arasında bir kara köprüsü olduğu dönemde burada yaşadığını göstermektedir. Deniz seviyesi yükseldikçe populasyonlar birbirlerinden ayrılmış ve Yeni Gine ırkı "Malurus alboscapulatus" türüne evrimleşirken Avustralya ırkı "Malurus melanocephalus" ile çorak toprağa uyum sağlamış "Malurus leucopterus" türlerine evrimleşmiştir. Boyu 11 ila 13,5 cm arasında olan "Malurus leucopterus", "Malurus" cinsi içinde en küçük iki türden biridir. Erkekler 7,2 ila 10,9 g ağırlığında iken dişiler 6,8 ila 11 g ağırlığındadır. Görece uzun, dar ve tabanda geniş olan gaganın erkeklerde ortalama uzunluğu 8,5 mm, dişilerde ise 8,4 mm’dir. yüksek olduğundan çok geniş olan gaga diğer böcekçil kuşların gagalarına benzer ancak bu türün gagası daha ince ve sivridir. Erişkinler eşeysel dimorfizm özelliği gösterir ve erkekler hem dişilerden iridir hem de tüyleri farklılık gösterir. Erişkin dişinin tüyleri kum ve kahverengidir; kuyruğu çok açık mavi renklidir ve gagası pembe-ten rengidir. Üreme döneminde erkek kuşun gagası kara, sırtı ve kanatları beyazdır ve ırka göre gövdesi ya tamamen kobalt mavisidir ya da kara renklidir. Kontrast yapan bu beyaz renkli tüyler özellikle uçarken ve yerde yapılan gösterilerde belirgin olarak görülür. Eklips tüyleri le erkek dişiye benzer ama daha koyu gagası ile ayırtedilebilir. Hem erkeğin hem de dişinin uzun, ince kuyruğu gövdelerinden yukarı doğru dik bir açı ile durur. Yaklaşık 6,25 cm boyunda olan kuyrukların çevresi beyazdır ama aşınınca bu beyazlıklar gider. Yavrular ve gençler kahverengi tüylere ve pembe-kahverengi gagalara sahiptir. Kuyrukları erişkin kuşlardan daha kısadır. Yaz sonu ve sonbahar başında genç erkeklerin kuyrukları mavi ve gagaları koyu renkli olurken dişilerin açık mavi olur. Takip eden ilkbaharda erkekler tam erişkinliğe gelir. İkinci ya da üçüncü yaşına giren erkekler üreme döneminde mavi ve beyaz lekeli tüylere bürünebilir. Dördüncü yılın sonunda ise erkekler tam gerdek tüylerine kavuşur. Skapüler, ikincil kanat örtüleri ve ikincil uçuş tüyleri beyazdır geri kalan tüyler ise parlak kobalt mavisi rengindedir. Tüm erişkin erkekler kış ya da ilkbaharda üreme döneminden önce ve sonbaharda olmak üzere yılda iki kere tüy değiştirirler ama nadiren doğrudan üreme tüylerinden üreme tüylerine geçebilirler. Erkeklerin üreme dönemi mavi tüyleri, özellikle kulak örtüleri oldukça parlaktır. Bu parlaklığın nedeni tüy üzerinde bulunan dalcıkların düzleşmiş ve kıvrılmış yapısıdır. Mavi tüyler morötesi ışığı da oldukça kuvvetli yansıtır ve morötesi ışığı da görebilen aynı cins içindeki diğer türler için bu mavi daha da parlak görünür. 1980 yılında Tideman "Malurus leucopterus leuconotus" ırkı içinde beş farklı şakıma tespit etti ve ada ırkları üzerinde aynı şakımlar Pruett ve Jones tarafından tespit edildi. Ana şakıma, hem erkek hem de dişi tarafından bölge tespiti ve grubu birleştirmek için kullanılır. İlk olarak 3-5 nota ile başlayan yükselen ve alçalan notalardan oluşan uzun bir şarkıdır. Az ses çıkmasına karşın çalılıkların ötesine kadar taşınır. Sert bir "trit" sesi anne ve yavruları arasında iletişim için kullanılır ve aynı zamanda alarm çığlığıdır. Frekansı ve yoğunluğu değişen yüksek ve ani şakımalarla ayırtedilir. Daha uzakta olan kuşlarla temas kurmak için erişkin kuşlar ana şakıma ile birlikte yüksek tizli çağrılar kullanabilir. Yavrular yuva içinde ve çevresinde tiz ve kısa seslerle bağırırlar. Erişkin bir dişi bu çığlıkları kullandığında kulağı tırmalayan şakımayla karışıktır. Yavrular beslenirken yutkunma sesi çıkarabilir. Yardımcı kuşlar da bu sesi çıkarabilir. "Malurus leucopterus" kuru iklimlere iyi adapte olmuştur ve "leuconotus" ırkı 19 ila 32. Güney enlemleri arasında Avustralya anakarasında çorak ve yarı çorak alanlarda yaşar. Batı Avustralya’da Perth’in güneyinde Port Hedland’tan Queensland’a , New South Wales’e, Victoria’nın kuzeybatı köşesine ve Eyre Yarımadası’na kadar olan bölgede yaşar. Özellikle "M. lamberti assimilis" ırkı ile aynı yerlerde bulunur. "Atriplex" çalıları, "Maireana" cinsi çalılar, "Triodia" ve "Zygochloa" cinsi otlar ile "Muehlenbeckia florulenta" bulunan genelde ağaçsız çalılıkları ve fundalıkları tercih eder. "M. l. leucopterus" Dirk Hartog Adası’nda ve "M. l. edouardi" Barrow Adası’nda benzer yaşam alanlarında bulunur. "Malurus leucopterus" dağılım alanının kuzeyinde "Malurus melanocephalus" bu türün yerine geçer. Normal hareket şekli iki ayağın da aynı anda yerden kesilip tekrar yere bastığı hoplayarak ilerlemedir ama koştukları da görülebilir. Dengesini oldukça uzun kuyruğuyla sağlar. Kuyrukları yukarı doğru dik durur ve nadiren hareketsiz kalır. Kısa, yuvarlak kanatlar ilk kalkışın iyi olmasını sağlar ve kısa uçuşlar için yararlıdır ancak uzun uçuşlarda yarar sağlamaz. "Malurus leucopterus" karmaşık sosyal gruplar hâlinde yaşar. Klanlar genellikle bir kahverengi ya da kısmen mavi tüylü erkek ile dişiden olmak üzere 2 ila 4 kuştan oluşur. Yardımcı kuşlar palazlandıktan sonra ailenin içinde bir yıl boynca kalıp yeni yavruları yetiştirmeye yardımcı olan kuşlardır. Bunlar kahverengi tüylerini koruyan erkek ya da dişi kuşlar olabilir. Grupta bulunan kuşlar bir arada tüneyip birbirlerinin tüylerini temizlerler. Bir bölgede birkaç altgrup yaşar ve başlarında üreme tüyleri olan bir erkeğin olduğu bir klan bulunur. Üreme tüyleri olan bu erkek kuş klanda baskın ise de yalnızca bir dişi ile çiftleşir ve yalnızca kendi yavrularını büyütür. Bölgesinde bulunan diğer yuvalardaki yavruların babası olup olmadığı belirsizdir. Her klanın savunduğu ve içinde besin aradığı kendilerine ait bir bölgeleri vardır. Bölgelerin büyüklüğü genellikle 4-6 hektar arasındadır ve kaynakların bulunma oranına göre büyüklükleri belirlenir. Daha çok böceğin bulunabilidiği yerlerde bölge daha küçük olur. Ayrıca kış aylarında bütün klan olarak besin arayan bu kuşların beslenme bölgesi daha geniş olur. Bu tür diğerlerinden daha büyük alanlara sahiptir. “Kanat çırpma” davranışı, dişilerin kur esnasında erkeklere cevaben yaptığı bir davranış olduğu gibi, yavruların besin isterken yaptığı, yardımcıların daha yaşlı kuşlara yaptığı bir davranıştır. Kuş başını ve kuyruğunu eğer, kanatlarını yanlara doğru açar ve gagasını ses çıkarmadan açık tutar. Hem erkek hem de dişi erişkin kuşlar, tehlike karşısında yavru kuşların olduğu yuvadan uzaklaşmak için koşarak avcıları kendilerine çeker. Koşu sırasında baş, boyun ve kuyruk aşağı iniktir, kanatlar açık tutulur ve tüyler kabartılır. Kuş bu sırada durmadan koşarken aynı sırada alarm çağrısı yapar. "Malurus leucopterus" asıl olarak böcekçildir ve küçük böcek, güve, peygamberdevesi, tırtıl ve örümcek ile beslenir. Daha büyük böcekler yavrulara yedirilir. Erişikin ve gençler, çalılıkların tabanından sıçrayarak besin ararlar ve kısmen tohum ile meyvelerle de beslenebilirler. İlkbahar ve yaz aylarında kuşlar gün içinde dönem dönem aktif olur ve besin arayışında şakımaları duyulur. Günün sıcaklığında grup bir arada saklanarak dinlenir. Kışın besin bulmak zorlaştığı için tüm gün besin ararlar. "Malurus" cinsi kuşlar eşler dışı çiftleşmenin en fazla örneğini gösteren kuşlardır ve çoğunlukla yavruları büyüten erkek babaları olmamaktadır. Ancak "Malurus leucopterus" arasında kur yöntemleri çok açık değildir. Mavi tüylü erkekler kendi bölgelerinin dışında, bazen de pembe ve mor taç yaprakları taşırken gözlemlenmiştir. Buna karşın kara tüylü erkekler mavi taç yaprakları taşır. Klan bölgesi dışında taç yaprağı taşıma davranışı diğer dişilerle çiftleşmenin oluştuğuna işaret etse de daha çok genetik analiz yapılmalıdır. Bir başka kur davranışında ise erkek dişinin karşısına geçer ve yere kadar eğilerek gagasını değdirir tüylerini yatay konuma gelene kadar kabartır ve yaklaşık 20 saniye bu pozisyonda kalır. Bu pozisyonda beyaz tüyler daha koyu tüylerin arasında belirgin bir beyaz bant olarak göze çarpar. Dişiler yuvayı ilkbaharda yapmaya başlar ve örümcek ağları ile otlardan oluşan kubbe şeklinde yuva kurarlar. Yuvalar genellikle 6–14 cm boyunda ve 3–5 mm kalınlığında olur. Yanında küçük bir girişi olan yuva yere yakın olarak yoğun bitki örtüsünün içine yerleştirilir. Eylül ile Ocak arasında dişi 3 ila 4 yumurta yumurtlar ve 14 günlüğüne kuluçkaya yatar. Kuluçkaya yalnızca dişi yatar ama yavruların beslenmesine grupta bulunan bütün kuşlar yardım eder. Yumurtadan yeni çıkan yavrular çiğ kırmızı renkte, tüysüz ve gözleri kapalıdır; beslenmeye ihtiyaçları vardır. Üçüncü ve dördüncü günlerde yavruların gözleri açılır. Yavrular 10-11 gün yuvada kalır ve palazlanan yavrular 3-4 hafta boyunca beslenmeye devam eder. Daha sonra bu palazlar yardımcı kuş olarak grupta kalır ya da komşu bölgelere gider. Yuvalara saldıran başlıca avcılar arasında Avustralya saksağanı ("Cracticus tibicen"), diğer "Cracticus" cinsi kuşlar, "Dacelo novaeguineae", "Strepera " cinsi kuşlar, kargalar ve kuzgunlar ("Corvus" cinsi kuşlar), "Colluricincla" cinsi kuşlar ile kızıl tilki ("Vulpes vulpes"), kedi ve "Rattus rattus" gibi memeliler bulunur. Malurus elegans Malurus elegans, Maluridae familyasından ötücü kuş türü. Göçmen değildir ve Batı Avustralya’nın güneybatı köşesine endemiktir. Eşeysel dimorfizm gösteren bu türün erkekleri üreme döneminde parlak gümüşi-mavi tepe, kulak örtüsü ve sırt tüyleri ile kızıl omuz tüyleri ve siyah boğaz, boz-kahve kuyruk, kanat ile soluk alt tüylerden oluşan oldukça dikkat çekici tüylere sahiptir. Üreme dönemi dışında erkekler ile dişi ve genç kuşlar asıl olarak boz-kahve tüylere sahiptir ancak erkeklerde bazen mavi ve kara tüylere de rastlanır. Farklı ırklar tanımlanmamıştır. "Malurus lamberti" ve "Malurus pulcherrimus" türlerine çok benzer ve yakından ilişkilidir ancak birlikte bulundukları yerlerde geçiş tiplerine rastlanmadığı için ayrı bir tür olarak sınıflandırılır. Yerel olarak yaygın olsa da sayılarının azaldığına dair kanıtlar bulunmaktadır. Dar gagalı bir kuş olan bu tür böcekleri yakalamak için adapte olmuş bir türdür ve asıl olarak böcekçildir. Çoğunluğu "Eucalyptus marginata" ağacıyla oluşmuş ılıman ve nemli ormanlarda fundalık ve çalılıklarda beslenir ve yaşar. "Malurus" cinsi kuşlarda yaygın olduğu üzere sosyal olarak tekeşli çift ile yavruları beslemek için yardımcı olan kuşlardan oluşan küçük gruplar hâlinde bulunur. Bu tür için diğer türlere nazaran daha fazla dişi yardımcı kuş tespiti yapılmıştır. İletişim ve kur yapmak için değişik şakıma ve ötüşler ile görsel olaylar saptanmıştır. Bölgelerini belirtmek için şakırlar ve kuşlar diğer bireyleri şakımalarından ayırt edebilir. Erkek kuşlar sarı taç yapraklarını kopararak kur sırasında dişilere sunar. "Malurus elegans" taksonomi kayıtlarına 1837 yılında ornitolog John Gould tarafından geçirildi. Kuşun bilimsel adı Latince “zarif” anlamına gelen "elegans" sözcüğünden gelir. Bulunduğu yer olarak Avustralya’nın doğu kıyısını belirten Gould, daha sonra John Gilbert tarafından Güneybatı Avustralya’dan getirilen diğer örnekleri incelerken hatasını anlamıştır. Amatör ornitolog Gregory Mathews, 1916 yılında dişilerin daha koyu tüylerine dayanarak güney ormanlarında bulunan kuşları "warreni" ırkı olarak tanımlamıştır. Ancak başka gözlemciler bu farklılığı daha sonra tespit edememiştir ve ayrı bir ırk bu tür için tanımlanmamıştır. Aslında populasyonlar ve bireyler arasında boyut ve renk açısından çok az varyasyon bulunur. Avustralya ve Yeni Gine’de bulunan "Malurus" cinsinin 12 türünden biridir. Bu cins içinde diğer üç ayrı tür ile kestane renkli omuz tüyleri nedeniyle bir grup oluşturur. Diğer üç tür Cape York Yarımadası’nda bulunan "Malurus amabilis", kıtanın çoğu yerinden bulunan "Malurus lamberti" ve Batı Avustralya’nın güneyi ile Eyre Yarımadası’nda bulunan "Malurus pulcherrimus" türleridir. Moleküler DNA çalışmaları en yakın akrabasının "M. pulcherrimus" olduğunu göstermiştir. Maluridae familyasındaki tüm kuşlar gibi "M. elegans" türü de gerçek çit kuşları (Troglodytidae familyası) ile akraba değildir. Önceleri sinekkapangiller (Muscicapidae) familyası içinde, daha sonra ötleğengiller (Sylviidae) familyasında sınıflandırılmış olup; 1975 yılında ise kendine ait Maluridae familyası tanınmıştır. Son zamanlarda yapılan DNA analizleri, Maluridae familyasının Meliphagidae ve Pardalotidae familyaları ile akraba olduğu ve büyük Meliphagoidea üst familyasında sınıflandırılabileceğini ortaya çıkarmıştır. Ornitolog Richard Schodde 1982 yılında, omuz tüyleri kestane renkli olan dört türün kuzeyde form çeşitliliği olması ve kıtanın güneydoğusunda bu çeşitliliğin görülmemesi nedeniyle kökenlerinin kuzeyde olduğunu önerdi. Kuşların atalarının güneye ve güneybatıya, yaklaşık 2 milyon yıl önce, Pliyosen Çağın sonunda ya da Buzul Çağının başında sıcak ve nemli bir dönemde yayılmış olabilir. Takip eden daha soğuk ve kurak iklim yaşam alanlarının azalmasına ve populasyonların parçalanıp ayrı kalmasına neden olmuş olması muhtemeldir. Güneybatıda kalan kuşlar "M. elegans" türüne, kuzeybatıda kalanlar da "M. lamberti" türüne dönüşmüştür. Tekrar iklimin ısınması ve nemli olması sonucu kuşlar tekrar güneye yayılmış ve bu yeni grup orta ve güney Avustralya ile Eyre Yarımadası'na kadar olan bölgeye dağılarak "M. pulcherrimus" türüne dönüşmüştür. Buna da etken serin iklimin bu populasyonu diğerlerinden izole etmesi olmuştur. En sonunda Buzul Çağının sonunda 12.000-13.000 yıl önce kuzeydeki kuşlar tekrar güneye yayılmıştır. Bu yayılma sonucunda farklı üç türün aynı bölgede yaşamasına neden olmuştur. İleride yapılacak olan daha gelişmiş moleküler analizler bu hipotezleri değiştirebilir. "Malurus elegans" 15 cm boyu ve 8-11 g ağırlığı ile Maluridae familyasının en iri üyesidir. Ortalama kuyruk uzunluğu 7,5 cm’dir. Uzunluğu erkeklerde ortalama 10 mm ve dişilerde 9,3 mm olan gaga görece uzun, dar ve sivridir; tabanı da geniştir. Yüksek olduğundan çok geniş olan gaga çevrelerinde böcek arayarak beslenen kuş türleri ile benzerdir. Aynı familyada bulunan diğer kuşlar gibi bu tür de belirgin eşeysel dimorfizmi ile tanınır. Erkeklerin üreme dönemi tüyleri kara ve boz-kahverengi tüyleriyle kontrast yaratan parlak mavi ve kestane renklidir. Oldukça parlak renkli olan tepe, kulak örtüsü ve üst sırt tüylerini kur sırasında gösterir. Üreme döneminde erkeğin tepesi, kulak örtüsü ve üst sırtı gümüşi mavi tüylerle kaplıyken boğazı ve ensesi kara renklidir, omuzlarında parlak kızıl-kahverengi tüyler bulunur. Uzun kuyruğu ve kanatları boz-kahverengindedir, karnı ise boz-beyaz renklidir. Üreme dönemi dışında olan erkekler ile genç ve dişiler genel olarak boz-kahverengindedir ancak erkekler bazen mavi ve siyah tüylerin bazılarını koruyabilir. Tüm erkeklerin gagaları ve sürmeleri kara renklidir. Dişilerin ise gagaları kara iken sürmeleri pas rengi ve göz halkaları soluk boz rengindedir. Erişkin olmayan erkeklerin sürmeleri altı haftalık iken kararır ve yumurtadan çıktıktan sonraki ilk üreme döneminde tüyleri tam olarak üreme tüylerine değişmez. Bu tüyler kafada mavi ve boz, göğüste kara ve boz lekeli ve parçalı görünüme neden olur. Erkeklerin çoğu ikinci yıllarında üreme tüylerinin tamamına kavuşurken bir kısmı bunun için üçüncü yıllarını beklemek durumundadır. Tek bir grup içinde farklı erkek bireylerin üreme tüylerine sahip olduğu gözlemlenmiştir ama bunun çiftleşme durumuna ve baskınlığa nasıl etkisi olduğu bilinmemektedir. Hem erkek hem de dişi üreme döneminden sonra sonbaharda tüylerini değiştirir ve erkekler eklips tüylerine bürünür. Kışın ya da ilkbaharda tekrar üreme tüylerine kavuşurlar. Gövde tüyleri her iki tüy değiştirmede de değişir ama kanat ve kuyruk tüyleri yalnızca ilkbaharda değişir. Kuyruk tüyleri aşındığında ya da zarar gördüğünde herhangi bir zaman değişebilir. Erkeklerin, özellikle kulak örtülerinde bulunan mavi tüyler oldukça parlaktır. Bu parlak mavi tüyler aynı zamanda morötesi ışığıda oldukça iyi yansıtır. Görüşleri morötesini algılayabilen bu cins kuşlar için mavi tüyler daha da parlak gözükmektedir. "Malurus elegans" sosyal grubu içindeki bireylerle haberleşmek ve bölgelerini belirtip savunmak için sesli iletişimi kullanır. Bireyleri şakımalarından ayıredebilirler böylece grup üyeleri ile yabancıları tanıyabilirler. Ana şakımaları, 1-4 saniyelik tiz sesli ve saniyede 10-20 öge içeren bir şakımadır. Hem erkek hem de dişiler tarafından, özellikle bölge sınırları konusunda bir sorun olduğunda kullanılır. Genellikle şafak sökmeden hemen önce ve söktükten hemen sonra şakırlar. Beslenmek için dolaşan kuşlar diğerleriyle alçak tonlu ve azalan tonda "sii-sii-sii" sesinin tekrarıyla iletişim içinde olur. Yüksek ve keskin "tsit" sesi alarm çığlığıdır. Maluridae familyasında bulunan kuşların bir sezona sağ kalma oranları bu kadar küçük kuşlar için oldukça yüksektir. "Malurus elegans" bir sonraki yıla erkeklerin %78’i ve dişilerin %77’sinin kalması oranlarıyla familya içinde en yüksek hayatta kalma oranına sahiptir. 10 yaşına ulaşmaları olağandışı değildir ve bilinen en yaşlı "Malurus elegans" 16 yaşına ulaşmıştır. "Malurus elegans" Batı Avustralya’nın güneybatı köşesinde Perth’in kuzeyinde Moore Nehri’nden güneyde Margaret Nehri’ne ve doğuda da Albany’ye kadar olan bölgede yaşar. Bulunduğu bölgelerde yaygındır ancak bataklıkların kuruması nedeniyle populasyonunun azaldığına dair bazı kanıtlar vardır. "Eucalyptus diversicolor" ve "Eucalyptus marginata" ağaçlarından oluşan ormanların alt bölümlerinde yaşar. Eski ormanlar daha az tercih ettikleri yerlerdir ancak kuşların ağaç kesilen bölgelere geldikleri dikkat çekmiştir. Yangın sonucu da populasyonlar uzaklaşır ve iki yıldan önce geri dönmez. Altında çalılık bulunmayan "Pinus" cinsi çam ormanları yaşamaları için uygun değildir. Orman içinde daha nemli olan dereyatağı yanında bulunan "Lepidosperma effusum" sazlıklarını tercih eder. Yaşadığı bölgenin kuzeyinde "M. lamberti", doğusunda da "M. pulcherrimus" türlerinin yaşam alanlarıyla komşudur. Diğer iki tür daha kuru çalılıklarda yaşarken "M. elegans" daha nemli ormanları tercih eder. Ara formların olmaması nedeniyle bu üç kuş ayrı tür olarak kabul edilir. Normal hareket şekli iki ayağın da aynı anda yerden kesilip tekrar yere bastığı hoplayarak ilerlemedir ama koştukları da görülebilir. Dengesini oldukça uzun kuyruğuyla sağlar. Kuyrukları yukarı doğru dik durur ve nadiren hareketsiz kalır. Kısa, yuvarlak kanatlar ilk kalkışın iyi olmasını sağlar ve kısa uçuşlar için yararlıdır ancak uzun uçuşlarda yarar sağlamaz. "Malurus elegans" az sayıda kuştan oluşan gruplar halinde yaşayan ve ortaklaşa yavrularını büyüten bir türdür ve bölgelerini yıl boyunca savunurlar. Bu bölgeler doğal yaşam alanlarını oluşturan ormanlarda 0,4-2,4 hektar civarındadır ama daha az tercih edilen yerlerde daha küçük de olabilir. Yaşadıkları alan iyi geçen bir üreme döneminde gruba yeni katılan bireyleri de destekleyebilecek kadar geniştir. Gruplar iki ila dokuz kuştan oluşur ve ortalama dört kuş bulunur. Kendi familyası içinde en büyük gruba sahip türdür. Bunun nedeninin yüksek yıllık hayatta kalma oranı ve uygun bölgelerde yaşamaları olduğu düşünülmektedir. Üreme oranları düşük de olsa genç kuşların doldurabileceği boşluklar bulunmaktadır. Çiftler sosyal olarak tekeşlidir ve eşlerden biri ölünceye kadar birlikte kalırlar. Hayatta kalan kuş genelde grupta bulunan yardımcı kuşlardan birini eş olarak seçer. Üzerinde çok araştırma yapılmasa da bu türün çiftleşirken birkaç bireyle birlikte çiftleştiği bilinmektedir. Bu türde diğerlerine nazaran dişi yardımcı kuş sayısı daha fazladır. Grupların yarıdan fazlasında genelde dişi olan iki ya da daha fazla yardımcı kuş barındırır. Yardımcı kuşlar yavruları besleyerek üreme döneminde çiftleşen dişilerin yükünü azaltır. Yardımcı kuşların yılda başarıyla büyütülen yavru kuş oranını 1,3’ten 2 kuşa çıkarttığı ve dolayısıyla üreme şansını arttırdığı gösterilmiştir. Erkek yardımcısı olan grupların dişi yardımcılardan biriyle yeni bir çift oluşturup bölgeyi genişlettikleri görülmüştür. Yuvalara saldıran başlıca avcılar arasında Avustralya saksağanı ("Cracticus tibicen"), diğer "Cracticus" cinsi kuşlar, "Dacelo novaeguineae", "Strepera" cinsi kuşlar, kargalar ve kuzgunlar ("Corvus" cinsi kuşlar), "Colluricincla" cinsi kuşlar ile kızıl tilki ("Vulpes vulpes"), kedi ve keme ("Rattus rattus") gibi memeliler bulunur. Hem erkek hem de dişi erişkin kuşlar, tehlike karşısında yavru kuşların olduğu yuvadan uzaklaşmak için koşarak avcıları kendilerine çeker. Koşu sırasında baş, boyun ve kuyruk aşağı iniktir, kanatlar açık tutulur ve tüyler kabartılır. Kuş bu sırada durmadan koşarken aynı sırada alarm çağrısı yapar. Bu türde dişiler erkeklerin kur gösterisine cevap verirken, yavrular yiyecek isterken, yardımcıların daha yaşlı kuşlara ve gençlerin kendinden büyüklerine yaptıkları belirgin bir “kanat çırpma” davranışı gözlemlenmiştir. Bu davranışta kuş başını ve gagasını eğer, kanatlarını gererek hızlıca çırpar ve gagasını ses çıkarmadan açık tutar. "Malurus" cinsi bütün türler gibi bu tür de aktif ve hareketli bir besin avcısıdır. Eğrelti otları ("Pteridium esculentum"), fundalıklar ve orman tabanında yaparak örtüsü içinde sürekli olarak besin arar. Özellikle yaz ve sonbahar aylarında dökülen ökaliptus kabuklarının eklem bacaklılar ile kaynadığı dönemde ormanın altındaki korunaklı otlardan çıkıp 5 m kadar yüksekte ağaç gövdelerine çıkar. Ancak muhtemel avcılara göründüğü için bu çıkışlar kısa sürelidir. Çoğu böcek olan çok çeşitli küçük hayvan ile beslenir. Yıl boyunca karıncaları, çeşitli böcekleri yer ve üreme döneminde örümcekleri, tırtılları da besin listesine katar. İlkbahar ve yaz aylarında kuşlar gün içinde dönem dönem aktif olur ve besin arayışında şakımaları duyulur. Günün sıcaklığında grup bir arada saklanarak dinlenir. Kışın besin bulmak zorlaştığı için tüm gün besin ararlar. Özellikle kış mevsiminde karıncalar besin listelerinin çok önemli bir bölümünü oluşturur. Maluridae familyasındaki diğer türler gibi "Malurus elegans" erkekleri de kur sırasında dişiye göstermek için renkli çiçek taç yaprakları taşır. Bu türün sarı ve nadiren de beyaz taç yaprağı taşıdığı gözlemlenmiştir. Taşınan taç yaprakları erkeğin kendi bölgesinde ya da başka bir bölgede dişiye sunulur. "Yüz yelpazesi" davranışı saldırgan ya da kur gösterisi olarak değerlendirilir. Bu davranış sırasında mavi kulak örtüsü tüyler kabartılır. Gümüşi mavi sırt tüyleri de bu tarz davranışlarda diğer türlerden daha çok kabartılır. Üreme mevsimi familyada bulunan diğer türlerden daha kısadır ve ekim ayından (nadiren eylül ayından) aralık ayına kadar devam eder. Hemen hemen tamamen dişi tarafından yapılan yuva yerden 20 cm yükseklikte yoğun bitki örtüsü içindedir. Yuvarlak ve kubbeli bir yuvadır; bir yanından giriş bulunur ve kurumuş otlar ile örümcek ağlarından yapılır. İç tarafı daha ince otlar ya da "Clematis pubescens" ve "Banksia grandis" ile döşenir. Üreme mevsimde bir nadiren de iki kez kuluçkaya
Benim için o mücadelenin kazananını görmenin ne anlama geldiğini bilemezlerdi elbette. Ortamdaki ateşli rekabetin kendisi kadar rekabeti sonuca ulaştırıp günün kazananını belirlemek de tatmin ediyordu beni. Galip belirlenmeliydi ve Pantanal bu konuda hiç hayal kırıklığına uğratmıyordu beni. Durum öylesine tatmin ediciydi ki Pantanal’da sadece bir galip olmazdı çünkü sadece bir yarışma yoktu. Birden fazla avcılık yarışması birden fazla rekabet ortamına yol açardı ve bu da birden fazla galip demekti. Galip olmak için kamuflajdan felç eden zehirlere kadar çeşitlenen doğal silahları birbirlerine karşı kullanan canlılar ancak süper kahraman filmlerinde görülebilecek bir yetenek gösterisi izliyormuşum gibi bir coşku uyandırırdı içimde. Tüm bu olağanüstü yetenekler arasında her bir bölgenin galibini görmek ve aşama aşama onun nasıl kazandığını izlemek beni duygusal doygunluğa ulaştıran bir deneyimdi. Balta girmemişliğinin bozulmasını hiç istemesem de Pantanal’ı doğrudan gözlerimle izlemek için bir fırsatım olmasını isterdim. Her şeye değeceğini düşünsem de muhtemelen bir kere girdikten sonra oradan canlı çıkamazdım. Rekabetten zevk almama rağmen iyi bir rekabetçi sayılmazdım çünkü Pantanal’ın sakinlerine kıyasla. Gerçek mücadeleleri yaşatmaya ve izlemeye olan tutkum Pantanal’ı benim için böylesine olağanüstü bir yer yapıyordu işte. Bakmasını bildiğinde insan, tüm olağanüstü filmlerden daha olağanüstü bir gerçekliğin, doğanın içinde yaşadığını görebilirdi aslında. Düşüncenin Gücü Adına İnsanların hareketlerinin arkasındaki düşüncelerin nereden geldiğini ve nasıl oluştuğunu hep merak etmişimdir. Küçüklüğünden beri hayal dünyası ile iç içe yaşayan ve hatta bunun gerçek yaşamını negatif etkilemesine izin veren biri olarak ise kendi düşüncelerimin nasıl oluştuğunu yahut aklıma nasıl geliverdiklerini hiç düşünmedim. Bir sirki andıran ve renk cümbüşünden farksız olan bu hayal dünyamın fizik kanunlarını altüst edip, zaman kavramını da tamamen unutarak düşüncelerimi ele geçirmesine ve beni gerçek dünyanın keşmekeşinden koparmasına sesimi hiç çıkarmadım. Olur olmadık yerlerde aklıma gelen birbirinden alakasız kişileri, oldukça absürt ortamlarda hayal ediyor olmam yahut soyut kavramlara çeşitli objelerin çehrelerini yerleştirmem ve onları düşünürken bu çehreleri hayal etmem gibi garip özelliklerin sadece bana ait olduğunu düşünürdüm. Diğer insanların beynini ise pas tutmuş bir makineye benzetip, ağır ve sistematik çalışarak düşüncelerini hareketlerine yansıttıklarını varsayar veya hayal ederdim. Ne var ki geçen günlerde okumaya başladığım ve ancak bitirebildiğim Şaşa Sokolov imzalı Budalalar Okulu’nu inceledikten sonra, kendimi fazla önemsediğimi ve de beynimin birçok insandan daha basit hareket ederek etrafımdaki her şeyi çocuklaştırdığımı fark ettim. Bu durum bende utanç verici bir hayal kırıklığı yaratsa da insan beyninin ufkunu ve düşüncelerin gücünü kavrayabilmemde oldukça faydalı oldu. İnsanların çehrelerinin arkasına sakladıkları koca bir dünyanın farkında olmak ise gerçeği söylemek gerekirse, biraz korkutucu geldi. İçinde bulunduğumuz dünyanın sıkıcı atmosferi ve yozlaşmış kültüründen uzak bir hayal dünyası kurmak zor belki de. Ancak rasyonaliteden tamamen uzaklaşarak, kendi yarattığımız gerçeklere tutunmak bir o kadar da cazip. İlhamı ise bulmak çok kolay. Bir şarkıda, bir şiirde yahut gözlerinin içine baktığımız herhangi bir insanda bulabiliriz. Gün içerisinde gördüğümüz objeler, hissettiğimiz duygular veya karşılaştığımız olaylar ise temamızı oluşturur. Ve bu sayede dakikalar içerisinde aklımızdan geçen bin bir düşünce ve fikir ile karşılaşırız. İşte en olağanüstü kısım da burada başlıyor. İnsanların algılarındaki farklılıklar, hayal güçlerini ve dolayısıyla da kendilerini farklı ve özel kılıyor. Milyarlarca insanın kafasında dönüp dolaşan o uçsuz bucaksız, birbirinden farklı bu düşünce yığınları her birimizi keşfedilmemiş birer defineye dönüştürüyor. İşte bu gerçek, beni beynimizin daha ne kadar ileri gidebileceğini ve ufkumuzun daha ne kadar genişleyebileceğini düşündürmeye itti. Budalalar Okulu’nun dünyasına girdiğimde, bu düşüncelerim bir meraka dönüşerek daha da katlandı ve her bir insanın düşüncelerini okumak, hareketleriyle karşılaştırmak isteme arzusuna kapılıverdim. Şimdi ise düşünmeden hareket edemiyorum. Dünyadaki kötülüğün insanların düşündüklerini dile getirememesinden, hareketlerini anlamlandıramamasından kaynaklanıp kaynaklanmadığını merak ediyorum. Ve merak ediyorum, herkesin benim gibi bu durumdan şikayetçi olup olmadığını. Toplumun bir şekilde kurmuş olduğu normların yıkılıp yıkılmak istenmediğini ve de daha nice garip soruyu… Tüm güzel renkleri hayallerimizin içine saklayıp, işlerimize ve okulumuza siyah ve beyaz giyerek gitmenin mantığını da merak ediyorum mesela. Öğrenilmiş çaresizlik ve gerçeğe direnememe her insanın geninde bir parça vardır belki de. Belki de korkuyoruzdur. Tıpkı Sokolov’un romanındaki çocuk gibi “şizofren” damgası yemekten. Ya da toplumdan dışlanıp, tek başına yaşamak zorunda bırakılmaktan. Ancak kabul etmemiz gereken tek şey dünyanın siyah ve beyazdan ibaret olmadığı aslında. Her insanın farklı bir renk, her rengin de farklı bir tonu olduğumuzu kabul edersek belki de, o kendimize sakladığımız “absürt” düşünceleri, samimi bir şekilde etrafımızdakilerle paylaşırsak, yalnız olmadığımızı görebiliriz. Tıpkı benim düşüncelerimde yalnız olduğumu düşünürken, Budalalar Okulu’nda kendi satırlarımı bulmam gibi. Kaynakça; Budalarlar Okulu, Saşa Sokolov, Timaş Yayınları ZEHİRMehmet Çağan YURTCAN21601617“Saklı Seçilmişler” adlı kitapta Soner Yalçın, beslenme konusu üzerinden dünyada işleyen korkutucu düzeni gözler önüne seriyor. Güncel düzen zengini daha zengin, fakiri ise daha da fakirleştiriyor. Ve zenginleşenler de gelişeni kısıtlamaya yöneliyor. Benim burada değineceğim nokta dünyadaki ekonomik ve politik düzen. Bizlere sunulan yaşamı acaba gerçekten biz mi seçiyoruz? Yoksa bize dayatılan normlar mı bizlerin yaşamını belirliyor? Benim ﬁkrim dünyanın düzeni bir kısım tarafından kuruluyor ve bizler, yeni gelenler bu düzen içerisinde kendimize bir yer bulmaya çalışıyoruz. Bu kirli düzen sofralarımıza kadar geliyor. Bunu anlamanın en basit yolu son 15-20 sene içerisinde tarımda geldiğimiz nokta. Daha önceleri, örneğin, ürettiğimiz buğday dahi bize fazla gelirken şimdilerde Soner Yalçın’ın da dediği gibi “Şili’den, Çin’den, Tayvan’dan fasulye tohumu alıyoruz! Tanzanya’dan barbunya ve hıyar tohumu, Peru’dan, Pakistan’dan patlıcan tohumu, Hırvatistan’dan arpa, yulaf tohumu, Zimbabve’den bezelye tohumu, Sudan’dan ve Yunanistan’dan bile mısır…” (Yalçın, 177). Sizce bu aklın alabileceği bir gerileme mi? Bütün ders kitaplarında, sağda solda, cumhurbaşkanından, bakanına herkes ne kadar verimli topraklara sahip olduğumuzu söylerken tarımda bu halde olmamız bana kalırsa hazmetmesi zor bir hadise. Kandırılıyoruz! Birçok konuda olduğu gibi bu konuda da kandırılıyoruz, manipüle ediliyoruz. Gerçeklerle yüzleşmekten kaçıyoruz. Kürsülerden “Domuz eti yemek haramdır” cümleleri çıkarken onları alkışlayanlara ne yediriliyor! Kimse bunun peşine düşmüyor. Kaç kişi yediğimiz yoğurtların su tutması için jelatin eklendiğini ve jelatinin çoğunlukla domuz derisinden yapıldığını biliyor? Bizlere neler yediriliyor bunu gerçekten bilen, farkında olan kaç kişi var? Dünyada böyle bir manipülasyon dönüyor. Sağlıklı olan şeyler insanların ellerinden alınıyor ve yerine bu düzeni oluşturan insanların yararına olan şeyler sunuluyor. Ama kimse de kalkıp bunu sorgulamıyor. Bana kalırsa ve kitabın da değindiği bir konu olarak aynı manipülasyon, aynı kısıtlama ekonomi ve politikada da yapılıyor. Birileri, bazılarının güçlenmesini istemiyor ve herhangi bir yükselme gördüklerinde hemen müdahale ediyorlar. Aslında yaşadığımız dünyanın işleyişi böyle değil mi? Herkes birilerini kendi işine geldiğince yönetmeye çalışıyor ve bu da dünyadaki kaosu, savaşı, gerginliği ortaya çıkartıyor. Sizce bu ne kadar adil? Sırf birileri istemiyor diye bizler de “zehirlenmek” zorunda mıyız? İşte geldiğimiz nokta tam olarak bu. Tarımdan, GDO’lu besinlere, devlet yürütmekten, para akışına her şey birilerinin zehirlenmesi, birilerinin kazançlı çıkması üzerine kurulu. Politika desek, ülkemizde tamamen yalanlar ve manipülasyon üzerine kurulmuş bir yapıdan söz etmiş oluruz. Ekonomi desek, burada zaten müthiş bir bütçe açığı olduğunu biliyoruz ve bu konu hakkında göz göre göre zehirlenmeye devam ediyoruz. Zaten tarımda, tükettiğimiz ürünlerin nerden geldiği ve nasıl üretildiği insanı üzüyor. Evet, böyle bir ülkede, böyle bir düzen içerisinde yaşıyoruz. Hala bu büyük problemi görmezden gelip hiçbir şey yokmuş gibi davranmaya devam mı edeceğiz, yoksa artık uyanıp bir çözüm üretmeye mi çalışacağız? Evet, bir yemekten zehirlenircesine her konuda zehirleniyoruz gerçek bu. Nerede, nasıl, hangi koşullarda yaşadığımız bilinmiyor. Kimlerin bize nasıl bir yaşam dayattığı da ortada. Bunları eleştiren, bir çözüm üreten insanlara önyargılı yaklaşmaktan ziyade, onlara destek çıkmaya başlayabilirsek bir şeyleri değiştirme şansımız olabilir. Aksi takdirde, ömrümüzün sonuna kadar bir yalan dünyasında yaşayıp, senelerimizi harcayacağız, bu dünyaya bir katkıda bulunmadan, farklılık yaratmadan. Yıllarımız geçiyor, çocuklarımız, torunlarımız geliyor, onlara böyle “zehirli” bir düzen mi bırakacağız yoksa onlar için bir şeyleri değiştirmeye çaba mı sarfedeceğiz, başta bize bu düzeni dayatanlardan kurtularak. Son olarak benim bireysel olarak bu konu özelinde yapabileceğim tek şey etrafımdaki insanlara bu tarz kitapları, yazıları okutmak ve bu konuları günlük tartışma konularımız arasına katmak için çaba sarfetmek olur. Ben bir yazar kadar geniş kitlelere ulaşamadığımdan, sadece o yazarın görüşünü desteklemekle kalabilirim. Ek olarak, “bundan önce ne yaptın?” diye soracak olursanız da, aklıma ilk gelen yukarda yazdığım hazır yoğurtları tüketmemek diyebilirim. Mümkün mertebe kendi yaptığımız ev yoğurdunu tercih ediyorum ve kendimce biraz olsun “zehir”den uzak duruyorum.Kaynakça:• Yalçın, Soner. Saklı Seçilmişler. Kırmızı Kedi, 2018.Mustafa Çınar Maceraperest Olmak Bize Ne Katabilir ? Maceracı bir ruha sahip olmak çoğu insanın hayallerinde yer edinmiş durumdur. Özellikle insanlar bu ruhun onları özgürleştireceğini ve hayatlarını değiştireceğini düşünür. Ben maceracı olmayı bir karakteristik özellik olarak nitelendiririm ve bu özelliğin insana birçok olumlu yansıması olduğunu düşünürüm. Olumlu yansımaları kazandıracak bu özelliğe sahip olmak tabi ki bazı gereklilikleri de beraberinde getiriyor. Bu gerekliliklerin neler olduğunu görme ve olumlu yansımalarını inceleme yolunda bana rehber olan bir kitaptan bahsetmek istiyorum size. Bu kitap bir çoğumuzun ilk okul veya orta okul döneminde mutlaka aşina olduğumuz Robinson Crusoe. Vurgu yapmak istediğim asıl nokta ise maceracı olmak olgusu. Maceracı olmak öncelikle cesaret, özgüven, soğukkanlılık gibi özellikleri barındırmayı gerektirir. Bu özellikleri barındırmak hem büyük fedakarlıklar gerektirir hem de zorlukları beraberinde getirir. Robinson Crusoe getirdiği zorlukları görmek açısından bizlere ışık tutabilecek bir eserdir. Robinson Crusoe, maceraperest bir ingiliz olup deniz aşırı seyahatlar yaparken bir adaya hapsolmuş ve bu adayı bir yaşam alanına çevirmiş birisidir. Bu süreçte yamyamlarla, yabani hayvanlarla, hastalıklarla ve aklımıza gelemeyecek birçok doğa odaklı etkenle mücadele etmiş ve bu mücadeleyi başarıyla yürütmüştür. Hayatta kalması ve Cuma karakterini ehlileştirip kendisine yoldaş yapması bu süreçteki başarısını göstermiştir. Cuma karakteri ile olan ilişkisi ve hayatı paylaşıyor olması eserimizin de vurgu yaptığı dostluk olgusunun bir göstergesidir. Dostluk olgusunun yanı sıra Cuma ve Robinson Crusoe’nun adada hayatta kalmak adına verdikleri mücadele takdire şayan olup, Robinson Crusoe’nun ne denli azimli ve kararlı bir yapıda olduğu ve bu özelliklerini mücadelesine katılan Cuma’ya aktarımı da öğretim ve yetiştirmede ne denli başarılı olduğunu göstermiştir. Bu özellikler yine eserin vermek istediği mesajlardan bazılarıdır. Eserde bizlere asıl verilmek istendiğini düşündüğüm mesaj ise umudunu kaybetmemek. Robinson Cruose, İngiltere’den çıkıp tanımadığı, bilmediği bir adada tek başına kalmış olmasına rağmen hiçbir zaman umudunu kaybetmemiş hatta bir geminin oradan geçebileceğini düşünerek o güne hazırlıklar yapmış birisidir. Bunları yaşarken Robinson Crusoe’nun psikolojik incelemesini yaptığımda fark etmiş olduğum önemli bir nokta da oluwmlu bir düşünce sistemine sahip olmasıydı. Yaşadığı bunca zorluklara rağmen herşeyden pozitif bir yöne çıkarmayı ve her zaman olumlu düşünüp moralini bozmamayı başarmış bir kahraman. Zaten kahramanı hayata bağlayan değerlerin başında yaşamaya dair olan umudu, azimli, hırslı, özgüvenli yapısının yanı sıra olumlu düşünmesidir. Yazımda bu eseri teknik olarak da incelemeyi uygun buldum. Çünkü, bu yazı ile sizlere kitabı her bölümüyle tanıtmak istiyorum. Teknik olarak baktığımda dikkatimi çeken unsurların başında romanın türkçe çevirisinin oldukça yalın bir dile sahip olup toplumun her kesimi tarafından kolayca anlaşılır bir yapıda olduğunu gördüm. Bu yapı, kitabın tercih edilmesi konusunda olumlu yönde etki yapıyor ve okuyucuları kitaba adeta bir mıknatıs gibi çekiyor. Robinson Crusoe romanı bize hayatımızın her parçasında bizlere ders verebilecek bizleri olum yönde etkileyebilecek, yönlendirebilecek bir eserdir. Özellikle dostluk, arkadaşlık, mücadele, azim, kararlılık, yaşama umudunu korumak ve her zaman olumlu düşünmek gibi içlerini doldurmaya yüzlerce kelime harcayabileceğimiz, kaybettiğimiz ya da kaybetmeye yüz tutmuş değerleri anlamada bizlere yardımcı olan önemli bir eserdir. Bu eseri yalnızca ilk ve orta öğretim seviyesinde öğrenim gören kişilere değil her yaştan insana gönül rahatlığı ile tavsiye etmeyi bir borç bilirim. Kaynakça Defoe, Daniel. Robinson Crusoe. Çev: Akşit Göktürk. İstanbul:Yapı Kredi Yayınları, 2009 MENFAATLER ARASINDA SIKIŞMIŞ ZAVALLI BİZ İNSANLAR Her zaman nasıl bir insan olmamız gerektiği söylenir bize. Dürüst, mert, çalışkan yani toplumda yer edinebilen ve sevilen biri olmamız için neler yapmamız gerektiği... Peki, gerçekten öyle mi? Yani toplumda yer edinmek için ahlaklı ve toplumun isteklerini yerine getiren bir insan mı olmamız gerek? Amacım toplum çizgisinden çıkmak değil fakat sorgulamak istediğim bir nokta var: Gerçek hayatta ahlaklı ve dürüst insanlar toplumda yer edinebiliyor mu? İşte türlü çıkmazları içinde barındıran bu soru “Kadın Kokusu” isimli filmden sonra aklımı kurcalamaya başladı. Başrolünü Al Pacino’nun üstlendiği bu film oyunculuklarıyla ve sahneleriyle sizi etkileyen, uzun ama bittiğinde sizi olduğunuzdan farklı bir insana dönüştüren bir yapıt. Kör bir emekli albay olan Frank (Al Pacino) ilk başta aksi ve huysuz bir karakter olarak görülse de, izlendikçe insanın bakış açısını değiştiren bir karakter. Çünkü gerçek hayatta böyle insanlara rastlamamız pek de mümkün değil. Hepimiz toplumda bir yer edinmeye çalışıyoruz ve bunun için kendimizden fedakârlıklar yapıyoruz. Olmadığımız insanlar olarak gösteriyoruz kendimizi. Daha ağır bir biçimde toplumla alışveriş yapıp kendimizi satıyoruz bir nevi. Buna değiyor mu peki? Burada da karşımıza lise öğrencisi olan Charlie çıkıyor. Charlie ise çalışkan, ekonomik durumu çok iyi olmayan ama gelecek vaat etmekle beraber seyirci kaldığı olaydan dolayı bir seçim yapması gereken bir genç olarak karşımıza çıkıyor. Sıradan bir çocuk oyunu ispiyonlamasından farklı olan her insanın büyük ya da küçük fark etmeden karşılaştığı ya da karşılaşabileceği zengin -doğal olarak güçlü- insanların karşısında kendi emekleriyle bir yerlere gelmeyi başarmış kişiler arasında geçen bu olay insanın kendi davranışlarını sorgulamasına neden olacak bir cinsten. Hepimiz hayatımızı seçim yapmak üzerine kuruyoruz ve her seçimimizin iyi ya da kötü sonuçları var. Keşke dememek için “doğru” seçimler yapmaya çalışıyoruz. Merak ettiğim nokta ise biz seçimlerimizi kendimiz için mi yoksa toplum için mi yapıyoruz? Burada her seçimi tamamen kendimiz ya da tamamen toplum için yapmamızın mümkün olmamasıyla birlikte seçimlerimizi kendimiz için yapmamızın bencillik sayılması sorunu doğmakta. Bencillik her zaman toplum için bir sorun, kişiyi toplumda yer edinmesinden uzaklaştıran bir olgu olarak karşımıza çıkmakta. Kime sorsanız bencillikle alakası yoktur. Ama hayır, hepimiz çok benciliz çünkü hepimiz toplumu kandırıyoruz. İşte filmdeki yaşlı ve emekli olan bu albay tipik bencil insan örneğini gösterse de benim için o sadece belki de yaşanmışlıklarından kaynaklı olarak toplumda yer edinmeye çalışma isteklerini bitirmiş birisi. Filmin son sahnesinde Harry için yapılan disiplin kurulundaki onu koruyucu tavrıyla tipik bir bencil olmadığını bize kanıtlamakta. Filmde tanıdık gelen bir diğer nokta ise masum olan ve içine düştüğü durumdan nasıl çıkacağını bilemeyen Harry’nin seçimi. Harry ya yanlış şeyler yaptıklarını gördüğü arkadaşlarını müdüre söyleyecek ve müdürden Cambridge Üniversitesi’ne gidebilmek için tavsiye mektubu alacak ya da gördüğü insanların kim olduğunu söylemeyip okuldan atılacak. Harry’nin tamamen suçsuz olduğu ve şans eseri düştüğü bu durumda yapması gerekenin cesaretli biri olup arkadaşlarını korumak olduğu düşünülebilir. Fakat gerçek hayatta hepimizin öncelikli olarak yaşam mücadelesi verdiğimizi düşünürsek bencillik de bu hayat mücadelesiyle birlikte gelen ayrılmaz bir parça olmaz mı? Yani hepimiz az ya da çok benciliz. İşte bu yüzden, ben filmde Harry’nin gördüklerini anlatmasını beklemiştim çünkü bunun haksızlıklara karşı sessiz kalmamak konusunda beni cesaretlendireceğini düşünmüştüm. Başkalarını bu kadar düşünmek için hayatımız çok kısa. Hayatımız çok kısa, hayatı kaçırıyoruz –parça parça ya da bütün- ve aynı Peyami Safa’nın da dediği gibi “Görülecek, işitilecek, tadılacak, okunacak, yazılacak, yapılacak o kadar çok şey birikiyor ki, bundan sonra hayatımın bütün bunlara yetişemeyeceğinden korkuyorum.” diye düşünmeli ve bazen sadece kendimizi düşünmeliyiz. Hayat kendimizi tam anlamıyla topluma sevdirmek için çok kısa çünkü. Bu noktada toplumun bir parçası olduğumuzu da unutmamalıyız, yani aykırı olmak da olmamalı amaç; toplumun istekleri ve kişisel isteklerimizi bir dengede tutmalıyız. Fakat bu dengeyi sağlamanın da sadece kişiye bağlı olmadığını kişilerin faklı derecedeki güçlerinin dengeleri bozduğunu da film çok belirgin bir şekilde göstermekte. Nitekim genç Harry’nin çekinceleri de bu yüzden kaynaklanmakta. Dünyanın başlangıcından bu böyle süregelmektedir. İlk çağlarda bu kaynağı fiziksel güçken günümüz dünyasında bu güç para. İstesek de istemesek de parası olanın istediği toplum şeklini doğal biçimde kabul etmekte bireyler. Bu da “güçlü olanın adaletinin” sürmesini doğurmakta. Film ise buna bir karşı çıkış niteliği göstermekte. Filmin sonunda beklendiği gibi Harry kazanan taraf olmakta ve seyircilere de “her zaman hakkaniyetli olmanın” en sonunda zor da olsa güzel sonuçlar doğuracağı düşüncesi sunulmakta. Bu gerçek dünyada ne kadar gerçek olabilir, bilmiyorum. Bu düşüncem pesimistlik olarak algılanmamalı çünkü, romantik olup iyi olmanın her zaman kazandıracağını düşünmek insanın bir hayal aleminde yaşaması demektir. Önemli olan ise az önce de belirttiğim gibi menfaatler arasında ne kadar güç de olsa dengeyi kurabilmekte. Yani ne toplumdan ayrılmalıyız ne de tamamen ona bağlı olarak yaşamalıyız. Nebahat Başak Eser Berra Aktan 21401282Sahte Gülümsemelerin Karşısındaki İçten KahkahalarSosyal statüye ve paraya dair tartışmalar hemen hemen her yerde karışımıza çıkıyor bugünlerde. İnsanlar nedense artık sadakat, onur gibi erdemleri önemsemiyor, artık varsa yoksa para, şöhret birçoğu için. Oysa sevgi, aşk olmadan para bir insanı ne kadar, nereye kadar mutlu edebilir? Jane Austen’in ölmeden önce tamamladığı son romanı İkna’da, çok sevmesine rağmen sırf ailesi daha zengin ve daha yüksek rütbeli bir damat istediği için sevdiğinden vazgeçen bir genç kız görüyoruz. Roman 1800’lerde geçse de şimdiki zamanın baskın anlayışını çok güzel yansıtıyor. Maalesef ki paranın gerçek aşka nasıl da tercih edilebildiğini dizilerde, ﬁlmlerde hatta magazin bültenlerinde kendi gözlerimizle görüyoruz. Peki parayı aşka tercih edince ne oluyor, o delicesine arzulanan para mutluluğu da yanında getirebiliyor mu?Hemen hemen herkes daha iyi bir araba, daha iyi bir ev, daha lüks bir yaşam ister. Bunda anormal bir şey yok elbette ama her zaman daha iyisini istemek, elindekiyle yetinmemek insanı felakete sürüklemez mi? İstemenin sonu yoktur ama esas konu istediklerimizi elde edince mutlu olup olamayacağımız. Kitabın kahramanı Anne oldukça naif ve iyi niyetli ancak açgözlü, paragöz babası ve statü düşkünü arkadaşlarının baskısı ile aşık olduğu genç subay Wentworth’dan ayrılmak zorunda kalıyor. Aradan yıllar geçtikten sonra Wentworth oldukça zengin ve yüksek rütbeli bir subay olarak geri döndüğünde ise tüm aile ﬁkrini değiştiriveriyor ve bir anda genç adam yörenin aranan damadı haline geliyor. Karakter aynı karakter, Wentworth’a dair değişen tek şey sosyal statüsü ve yıllar önce kesinlikle olmaz denilerek geri çevrilen subay bu sefer sırf parası için baş tacı ediliyor. İnsanın aklı almıyor gerçekten de. İnsanlık denilen kavramın “para” ile ölçülebilecek kadar “ucuzlamış” olması kabul edilebilir bir şey değil. Bütün olay maddiyatsa bize küçüklüğümüzden beri öğretilen değerlere, iyi bir insan olmaya ne oldu? Önemli olanın karakter olduğu, insanın şahsi davranışları ile fark yarattığı bir dünyada yaşamamız gerekirken bu özellikler geri planda kaldı. Artık kullandığımız arabaya, oturduğumuz semte, üzerimizdeki kıyafetlerin markalarına göre toplum bizi sınıﬂandırıyor. Çağırıldığımız davet sayısı ne kadar fazlaysa o kadar kadar “sevilen”; mutluluğu, sahte gülümsemeleri ne kadar iyi taşıdığına göre “belirlenen” insanlar olmaya doğru gidiyoruz. Düşüncelerimize, duygularımıza ne oldu peki? Bazen etraftaki herkes maske takıyormuş, herkes toplumun değerlendirmelerinden korktuğu için rol yapıyormuş gibi hissediyorum ancak tüm dünyayı da böyle kabul etmek, hala tüm yapmacıklıkları aşarak içten gelen güzelliği görebilen insanları göz ardı etmek büyük haksızlık olur. Romanın sonunda Anne ile Wentworth nihayet birleşiyorlar. Gerçek aşkın, tüm çıkarcı duyguların üstesinden eninde sonunda geldiğini görüyoruz. Anne paranın riyakar cazibesinin karşısında, uğrunda pişmanlıkla yıllarını harcadığı aşkını seçiyor. Mutlu mu? Evet çok mutlu. Her şey olduğu gibi, berrak, temiz. Zaten insanın sevmediği birinin yanında sarayda da yaşasa huzur bulması imkansızdır. Lükse ne derece taparsa tapsın bir kimse için sevgisiz hayat da bir yere kadar devam edebilir. Mantık evliliği yapan insanların mutsuzluğuna, her ne kadar çoğu reddetse de, mutlaka siz de hayatınızda bir kere şahit olmuşsunuzdur. Bana kalırsa her insan bir gün yaşamın ne kadar da tatlı olduğunu ve sahte gülümsemeler için değil içten kahkahalar için yaratıldığımızı fark edecek. Umarım bu fark ediş anı son nefeslerini verirlerken değil, gençliklerinin baharında hayatlarını şekillendiren kararlarını verirken gerçekleşir.KaynakçaAusten, Jane (2013) İkna . İstanbul: Kırmızı Kedi YayıneviBİR KİLO VİCDAN MI DAHA AĞIRDIR BİR KİLO BASKI MI? Açlıktan ölmek üzere küçücük bir çocuk. Başında da bir akbaba -akbabaların namını bilirsiniz-. Bunu fotoğraflayan ve hiçbir şey yokmuşçasına oradan uzaklaşan, seneler sonra vicdan azabına dayanamadığını iddia eden ve intihar eden bir fotoğrafçı. Fotoğrafın özeti bu. Birkaç kare sonrasını bilmiyorum. Kimse bilmiyor. Bildiğim tek şey biraz ileride bir yardım kampı bulunduğu ve bu zavallı yavrunun oraya gitmeye çalıştığı. Ulaşabildi mi bilmiyorum. Fotoğraftaki halinden ulaşamadığını tahmin etmek zor değil. Kevin Carter -fotoğrafçı- çantasındaki suyundan bir yudum, cebindeki yiyecekten bir lokma vermiş olsaydı tablonun değişeceğinde hemfikiriz, değil mi? Fotoğraf üzerine diyecek başka bir şeyin kaldığını düşünmüyorum açıkçası. Ben fotoğrafın arkasındaki hikaye ile ilgili konuşmak istiyorum. İşi fotoğraf çekmek olan bir adamdan bahsediyorsak bu fotoğrafı çekmiş olmasında hiçbir sakınca yok tabii ki. Aksine çeksin, çeksin ki uyanalım, ses çıksın; evlerimizdeki huzurun, tokluğun her yerde olmadığının; her çocuğun basitçe şeyler için ailesine şımarıklık yapamadığının, hayatın daha acımasız da olabildiğinin farkına varalım. Fakat böyle bir fotoğrafı çekip arkasına bakmadan, hiçbir şey yokmuş gibi oradan uzaklaşmak hangi vicdana sığar? Amaç az önce bahsettiğim gibi bir bilinç yaratmaksa fakat bu durumu insanlara yansıtmayı amaçlayan fotoğrafçının kendisi durumdan kaçıyorsa bu haince yapılan bir reklamcılık değil midir? Kevin Carter’ın çocuğa yardım etmeyişini öğrenen insanların verdiği tepkiyi tahmin edersiniz. Bu tepkileri öncelerde ‘‘Ben profesyonel bir fotoğrafçıyım.’’ diyerek geri püskürtmeye çalıştığı halde bunların önüne geçemeyince seneler sonra ‘‘Çok kötü bir şey yaptım ve yaptığım şeyi kaldıramıyorum, intiharımın sebebi budur.’’ diyerek hayatını sonlandırmak gerçekten vicdan ürünü müdür yoksa baskı sonucu mu? Açıkçası benim burada gördüğüm tek şey son derece umursamaz ve toplum baskısına dayanamayıp kaçmak isteyen acınası bir insan. Vicdan azabının ömrü yıllara yayılabilir mi? Carter’ın ölümü sonrası pek çok insan bu durumu ‘‘asil bir son’’ olarak nitelendirdi. Peki zamanında onun için deklanşöre basmak kadar kolay olan bir şeyi yapmayıp sonra bunu aşamayıp intihar etmek alkışlanması gereken bir davranış mıdır? Bir konunun altını çizmek istiyorum: Aşamadığı şey gerçekten çocuğa yardım etmeyişi midir yoksa maruz kaldığı baskı mıdır? Baskı deyip geçmeyin. Şimdi buraya örneklerini yazmayacağım fakat eminim ki sizin de aklınıza örneği, hatta örnekleri gelmiştir. Kendi yakın çevrenizde dahi olabilir. Dolayısıyla rahatça söyleyebiliriz ki bu durum insanı intihara götürebilir. Peki ünlü bir fotoğrafçıyken ve en azından başında akbabanın beklediği, kemiklerinin üzerinde sadece incecik derisi kalmış minicik çocuğa ve ondan pek de farkı olmayan binlercesine nazaran daha yaşanabilir bir hayat için yeterli her şeye sahipken Carter’ın bu tavrı için şımarıklık demek sizce de yerinde olmaz mı? ‘’Bana dokunmayan yılan bin yaşasın!’’ düşüncesinin de örneği değil midir aynı zamanda bu fotoğraf? Aslında başından beri anlatmak istediğim şeyi, fotoğraftaki durumla alakalı olduğu için Carter üzerinden açıklamaya çalışıyorum. Öyle insanlar var ki bu ve benzeri sorunlar kalplerinde bir sızı yaratmasa dahi çevresindekiler, haklarında benim Carter için düşündüklerimi düşünmesin diye bu tarz durumların onları derinden etkilediği konusunda sahte bir hassasiyet sergiliyorlar. Kimileriyse bu durumlara çok üzülse bile, üzüntülerini icraata dökemeyecek kadar üşengeç ve umursamazlar. Yani fotoğrafçının yaptığı zalimlikle bu ve buna benzer görüntüleri görüp sadece üzülen fakat bu durumda olan binlerce insana küçücük de olsa herhangi bir yardımda bulunmaya teşebbüs dahi etmeyen insanların arasında bir fark yok. Ben özelleştirerek her gün hatta her saniye yaşanan bir trajediyi eleştirdim. Gözümüzü açmamızın vakti geldi, geçiyor. Dünyamızın en büyük sorunlarından biri açlık, diğeri susuzluk. Kimi yerde çocuklar havuzlarda yüzüp hamburgerlerini yerken başka yerde çocuklar bırakın oyun oynamayı bir yudum su, bir lokma yemek bulamadıkları için ölüyorlar. Bizse Carter gibi umursamaz bir şekilde yaşamımıza devam ediyoruz. Sonuç olarak tek bir birey olarak da aslında her şeyi değiştirebileceğimizi idrak edip olaylara bakış açımızı bu şekilde değiştirmeliyiz. Toplumsal, dünyasal sorunları ancak bu şekilde iyi yönde değiştirme şansını yakalayabileceğimizi bilmeliyiz. Çaresizlikten yere kapanmış bekleyen o miniğin, onun gibi binlercesinin ve yaptığı bir düşüncesizlik sonucu kendi celladı olmuş Carter’ın ruhu şad olsun. Kimsenin hakkının kimsede kalmadığı, herkesin huzur, tokluk ve doygunluk içinde yaşadığı bir dünya temenni ederim. Karakaş 1 Ömer Karakaş 21400593 TURK 101-1 Başak Berna Cordan 16 Temmuz 2015 6-1 Babasız Büyüyüp Babasız Bırakmak Dört çocuklu bir aile yapısı düşünün. Evin babasının memur olduğu, annesinin ise ev hanımı olarak isimlendirilen, gün boyu evin ve çocukların işlerine koşturmayı gerektiren bir iş ile uğraştığı... Çok zor olmasa gerek bunun hayalini kurmak. Türkiye’de yaşayan herkesin mutlaka bu aile yapısına sahip bir tanıdığı vardır. Ben de böyle bir ailenin çocuğuydum işte. Ta ki babam bizi bırakıp gidene kadar. On yedi yaşında bir Polis Koleji öğrencisiydim babamı kaybettiğimde. Neyse ki evin en küçük çocuğu bendim ki canı benden daha çok yanacak biri yoktu evde. Baba ile geçirilmiş toplam süreye en az sahip olan kardeş ben olduğumdan, en fazla eksikliğini çekecek olan da bendim haliyle. Ki nitekim öyle oldu. Sadece babamı değil, idolümü de kaybetmiştim. İdolümün babam olmasından ve okuduğum lise ile ilgili verdiğim bilgiden babamın ne tür bir memur olduğunu çıkarmışsınızdır herhâlde. Evet babam öyle masa başında çalışan, sabah sekiz akşam beş çalışma saatlerine sahip olan bir memur değildi. Sabah akşam suçluların peşimden koşan ve yaşadığımız şehrin daha huzurlu olması için uğraşan bir polis memuruydu. Mesleği onun için âdeta bir davaydı. Annesi ve babası o daha bir yaşındayken bir gece yarısı bıçaklanmış, bu nedenle çocukluğunu Çocuk Karakaş 2 Esirgeme Kurumu bünyesi altında geçirmek zorunda kalmış. Ailesini bir suçlu nedeniyle kaybetmesini bir türlü hazmedemiş, daha çok küçük yaşlardayken polis olma kararı almış ve olmuş. Bilmiyorum içinizde birileri var mı babası kimsesizler yurdunda büyümüş olan. Olanlar biliyordur mutlaka bu büyük ayrıcalığı fakat olmayanlar için ben biraz bahsedeyim. Bir şeyin kıymetini kaybettiğinde anlarsın demiş ya atalarımız, işte babam ailesini kaybedince anlamış onların hayatta ne kadar büyük bir etkiye sahip olduğunu. Bu etkinin büyüklüğünün farkında olmasından kaynaklanıyor olsa gerek, ben evlatlarım için varım felsefesini edinmiş kendine. Bir taraftan davası, bir taraftan da ailesinin rızık kapısı olan mesleğine gittiği bir gün kendisine terör yanlısı bir grubun eylemini dağıtma görevi verilmiş babama diğer arkadaşlarıyla beraber. O gün babamın fırlatılan bir molotofdan fışkıran ateşle yandığı, bizi terk ettiği gündü. Hayatını şehrin sokaklarındaki düzeni korumaya ve çocuklarına güzel bir gelecek sağlamaya adamış o koca yürekli adam yoktu artık. Bir hayli zaman almıştı yokluğuna alışmak. Her sabah duyduğumuz “Haydi çocuklar menemen hazır!” repliği, bitmek bilmeyen polisiye hikâyeleri ve de en önemlisi her akşam çalan kapının ardından gelen adamın yüzündeki o gün de eve gelebilmiş olmasından kaynaklanan kahramanca gülüşü yoktu artık. Hayatın nasıl yaşanması gerektiğini her gününü izleyerek öğrendiğim insan elli yaşında, emekli olmasına beş yıl kala hayatını kaybetmişti. Babamın öldüğü güne kadar büyük bir cesaretle yaşadığım hayatı yaşamaya korkuyordum artık. Elli yaşını geçmekten, emekli olmaktan korkuyordum. O noktadan sonra hayat kılavuzum yoktu çünkü. Karakaş 3 Bugün komiserimiz terfileri açıkladı karakolda. Ben de polis şefliğine yükselmişim. Hem de tam olarak babamın yaşında ve babamın ofisinde. Bu durumda babamınkinden başka bir masayı alacak değildim herhâlde! Tony Giglio tarafından, ABD’de yönetilen Chaos filmindeki genç polis misali çıktığım her görevde babamı düşünüyor, işimi aynı hassasiyetle yapmaya çalışıyordum. Kaderlerimiz aynıydı, ikimizde babasını operasyonda kaybeden birer polistik. Ama ben bir miktar farklıydım. Görevimi her ne kadar cesurca yapsam da eve döndüğümde bir taraftan aileme karşı olan sorumluluklarımı yerine getiriyor, diğer taraftan da o gün de eve dönebilmiş olamanın sevinci ile korkusunu beraber yaşıyordum. Seviniyordum çünkü çocuklarım bir gün daha babalarıyla yaşıyorlardı. Korkuyordum çünkü babamın öldüğü yaşa yaklaşıyor, ne yapacağım hakkında hiçbir fikrimin olmadığı yaşam tarzına bir gün daha yaklaşıyordum. Bu korkularım hep boşunaydı aslında, çünkü ben de ellili yaşlarda emekli olmadan bir eylemde hayatımı kaybedecektim! KAYNAKÇA Giglio, Tony (Yön.). Chaos. ABD: Chaotic Productions(Yap.), 2005. Değer Biçmek Cansız varlıklara değer biçmek çok kolay, canlı olanları düşününce. Elle tutabildiğimiz birçok şeyi yıllardır değiştiriyoruz zaten. Bazen sahip olmadığımız, olamadığımız “şeyler” eşyalar için, bazense doyumsuzluğumuzu gidermek için daha üstününü, farklı rengini ya da belki aynısını alıyor, veriyor, değiştiriyoruz çünkü “paranın satın alamayacağı hiçbir şey yok”(!). Oysa bugün birçok canlı varlığa da değer biçebiliyor, bunu yapacak gücü kendimizde bulabiliyoruz. Hayvanları kullanmaktan çekinmiyoruz. Peki, birbirimizi, arkadaşlarımızı, ailemizi… Onlara da değer biçebilme yetkisini kendimizde bulsak, bulabilsek… Değer biçmeyi maddi olarak hepimiz günlük hayatımızın bir parçası haline getirmiş, başkası için ödevler yapıp biçtiğimiz değer karşılığında onları değiştirmeyi, paylaşmayı, gözden çıkarmayı sorun etmez olmuşuz. Oysa “Ben yaptım” diyebildiğimiz her şeyin sadece maddiyatla sınırlandırılabilir olması ne kadar üzücü. Yazdığımız bir yazı, yaptığımız bir resim ya da çektiğimiz bir fotoğraf, üzerine basit bir sayı yazılarak heba edilmemeli diye düşünüyorum. Değeri sadece onu kaybedene kadar olmamalı. Onu kaybetmeyi arzulamayacak kadar değerli olmalı belki de. Onu bir araç olarak görmemeli, kabullenmeliyiz. Sevmeliyiz. Bazı sözler vardır ya, sesli söylediğiniz zaman bütün anlamını kaybeder, oysa sizin hayatınızda büyük yer etmiştir. Ben de bir arkadaşım tarafından bu onura layık görülmüştüm. Hem de çok basit birkaç kelimeyle: “Birini onu kabullenebildiğin, yanlışlarını yok sayabildiğin, en önemlisi de onu olduğu gibi kabul edebildiğin sürece seviyorsundur.” Evli çiftleri de uzun yıllar sonunda birbirine düşüren bu değil mi? Birbirlerine olan hislerinin değişmesinden değil, biz insanların, yaptığımız hataları sürekli tekrar eden canlılar olmamızdan. Bunu Ali Lidar’ın Z Raporu’nu okumadan önce söylemiştim. Belki de bu tuhaf kitabı bu kadar sevmeme yol açan şey sadece farklı hikâyelerden oluşuyor olması değildi de benim hayatıma dokunabilmiş, diğerlerinin de acılarını, tatlılarını, kimi zaman da kendi değerlerini benimle paylaşabilmişti. Ben onu nasıl kimi hikâyelerinde eleştirerek kimilerinde gülümseyerek okuduysam öyle bir yer edebilmiş ki kalbimde, onu olduğu gibi kabullenebilmişim. Bir yabancıyı öylece kabullenmek çok zor biliyorum. Ona güvenebilmek, kendi hayatımızdan parçalar gösterebilmek… Ama en güvendiğimiz insana değer biçmekte, onu olduğu gibi kabullenebilmekte ne kadar başarılıyız? "Birini ya da bir şeyi sevmek, değer vermek, onu her şeyiyle sevmek demektir çoğu zaman. Ne olduğunu, ne olacağını, sınırlarını bilip, hatalarıyla, eksiklikleriyle, yanlışlarıyla ve sebep olduğu üzüntülerle kabul etmek demektir. Hiç kıvırmasak mı? Kıvırmadan söyleyelim evet, gerçekten sevmek bir tür çaresizliktir. Bir şeyi gerçekten çok seviyorsan başka çaren yoktur da ondan seviyorsundur" diyebilen bir adama, samimiliğini sorgulatmayan, güvenini bu kadar çabuk kazanmamıza izin veren, kısacası bizden biri Ali Lidar. Değer vermek neredeyse hepimiz için bu kadar kolayken sevmenin ne kadar zor olduğundan kolayca bahsedebilen biri olduğu için belki de bendeki yeri ayrı. Sevmek için güvenmek, değer vermek gerekir diyebiliyor, sonra da arkamızı dönüp koyduğumuz bütün kuralları tek tek çiğneyebiliyoruz. Aslında sevmenin ne kadar zor olduğunu biliyoruz. Ama onu sevmeye devam etmekten başka bir çözüm üretemiyoruz. Gerçekten de bunun adı “çaresizlik”ten başka ne olabilir? Diğer taraftansa başka bir hikâyesinde bir öğretmenin üzerinden anlatıldığı gibi, başta değer veremediğimiz, anlayamadığımız insanlar da vardır. Annemizin, babamızın hatta daha uzak akrabalarımızın söylediği, bize kızdığı anlarda onlardan nefret ederiz, biz de karşılık veririz fakat bazen günü gelir ve bir süre sonra onlara hak vermeye başlarız. Bazen de fark ettiğimizde ise dönüp özür dilemek için çok geç olabilir… Hikâyedeki karakterin öğretmenini kaybettiği gibi… Koray Kılıç 21302644 YETİMHANEDEN MUTLULUĞA UZANAN HAYAT Charles Dickens’ın yazdığı “Oliver Twist” (New York: Dodd, Mead, 1941) kitabı beni en çok etkileyen kitaplardan biridir. Bunun nedeni hem küçükken de bu kitabı okumuş olmam hem de yoksulluk temasının kitapta ağır basmasıdır. Bu kitap 1800'lü yılların İngiltere’sini gözümüzde canlandırmakta ve bu dönemdeki yoksulluğun karanlık bir portresi olmaktadır. Romanda çok fazla ironiye sahip öğe var ve bu öğeler bize yazılanın tam tersini ima etmekte. Romanda genel olarak melodramlı, karanlık bir hava var bu yüzden kitap, okuyanı sıkça üzebilir ve drama sokabilir. Kitabın başkahramanı Oliver daha bebekken annesini kaybeder ve bunun sonunda bebekken yetimhanelerde yoksulluktan ve kötü kalpli insanlardan dolayı acı çekmeye başlar. Açlık, yoksulluk ve sefalet içindeki insanların getirdiği kötülüklerin sonucu ölümün bu devirde çok yaygın olduğunu ve ölümün Oliver’ın da hayatında kol gezmeye başladığını kitabı başlarından itibaren görüyoruz. Oliver’ın hayatında bazen şansı yaver gitse de genel olarak kader bakımından şanssız biridir. Oliver’ın yaşadıklarını okudukça, kendimizi onun yerine koydukça hem üzülüyoruz hem de kaderimiz bakımından şanslı olduğumuz için şükrediyoruz. Kitap aksiyon romanı olmasa bile, kitabın içindeki olayların akışı bizi heyecanlandırmakta ve okudukça bizi daha çok içine çekmekte bu yüzden de kitap rahatlıkla bir solukta okunabilmektedir.Oliver tamamen iyi niyetli, saf ve temiz biri olmasına rağmen gittiği yerlerdeki kötü koşullar, kötü insanlar ve kaçak hayatı Oliver’a ahlâksızlığı, çalıp çırpmayı ve kötülüğü diretmesine rağmen Oliver bunları asla yapamaz çünkü Oliver’ın mayasında kötülük kesinlikle yoktur. Buradan da insanın doğuştan gelen özelliklerinin, dışarıdaki tüm etmenlere rağmen kolay kolay değişemeyeceğini, insanın özünün hep aynı kalacağını görüyoruz. Ayrıca olaylar ilerledikçe, iyilik teması ortaya çıkmaya başlıyor ve iyi olaylar meydana geliyor. Kitapta kaderin insanı bu denli farklı olaylara götürebileceğini gördükçe insan hayret ediyor. Hayatta haksızlıklara rağmen kötülerin cezalarını bulduğunu, iyilerin de mutluluğu bulduğunu kitaptaki karmaşık olay kurgularıyla açıkça görüyoruz. Yine de Oliver’ın ve onun gibi insanların başına gelen kötü olaylar, bizi üzebiliyor ve keşke bunların hiçbirisi yaşanmasa diyebiliyoruz ama kitabın sonlarına geldikçe ve kitaptaki olayları bir bütün olarak ele aldığımızda aslında bütün bunların yaşanması gerektiğini görüyoruz. Romandaki olaylardan biri olmasa, kitabın sonu kesinlikle farklı olurdu ve belki de mutlu sonla bitemezdi. Dünya adaletlidir. Kötülükler ne kadar yoğun olsa bile iyilik hep vardır ve iyilik en sonunda kötülüğü mat eder. Hayatta en büyük acılar en büyük mutlulukları da ardında getirebilir. Kadere karşı gelemeyiz ama kaderin getirdiklerine karşı hep ayakta kalabiliriz, zorluklara göğüs gerebiliriz. Kitapta ağır basan karanlık tema, Oliver gibi iyi insanların dik durabilmesi sayesinde bir anda aydınlanmaktadır. 2 Hayatta başımıza neler gelebileceğin asla bilemeyiz. Kaderimiz kapalı bir kutudur. Kaderin kime ne zaman ne getireceği hiç belli olmamaktadır. Kötüyü de, iyiyi de yaşayabiliriz. Hayatta her şeye rağmen aşamayacağımız engel, zorluk yoktur. Asla pes etmememiz lazım ve özümüzü olduğu gibi tüm saflığıyla, iyiliğiyle korumamız lazım. En kötü anlarda bile hayat büyük sürprizleri karşımıza çıkarabilir. Sabır bize her zaman kazandırır. Bugün olmazsa da yarın her şey yoluna girecektir. İşte Oliver’ın yaşadıkları bize bütün bu derleri göz önüne sermektedir. Bu kitap bize hayatımız için kullanabileceğimiz çok güzel ve çok önemli dersler vermektedir. Charles Dickens edebiyatımıza çok önemli bir yapıt kazandırmış. Kitabın dili sade, olaylar akıcı, kitaptaki temalar etkileyici ve kitabın bize kazandırdığı hayat dersleri çok önemlidir. Romanda pek çok farklı duyguları bir arada yaşıyorsunuz ve kitabı okurken gerçekten büyük keyif alıyorsunuz. Dickens, bize hayatın içinden çok güzel ve değerli bir yapıt sunmuş. Hayatın her şeye rağmen devam ettiğini ve hayatta her zaman iyiliğin kazanacağını öğreniyorsunuz. Yazar bize hayatın her zaman yaşamaya değer olduğunu, sabırlı ve azimli olmanın her zaman önemli olduğunu ve kaderin ne zaman ne getireceğini bilmenin mümkün olmadığını akıcı ve anlaşılır bir üslupla anlatıyor bu da romanı etkileyici kılıyor. Kitaptaki toplumsal derslerin önemi, kitabın edebi niteliği ve olay örgüsünün kalitesinin her kitapta olmaması bakımından hayatımızda mutlaka okumamız gereken eserlerden olduğunu düşünüyorum. 3 SALİH ZEKİ ATILGAN 21503138 NEREYE KADAR Kİ ZATEN Karşımızda her insanın, ister tanışmış olalım veya olmayalım, hayatında yaşamış olduğu ve yaşayacak olacağı oldukça uzun bir olaylar zinciri var. Kesinlikle muazzam bir yığın bu ama sadece birbirine karışmış, Arap saçına dönmüş adeta. Bize altından kalkamayacağımız bir yük gibi geliyor o kadar. Bu yüzden bazılarımız sadece izlemekle yetiniyor, herhangi bir çaba sarf etmiyor onu anlamak için. Ama diğerleri ise soru sorma cesaretine sahipler. Hani hep korkusuzca bir adım öne çıkanlar vardır ya kritik ve zorlu anlarda işte onlar tam anlamıyla bu tarz insanlar. Bana kalırsa ikinci gruptakilerden olmak paha biçilemez olsa gerek çünkü bir cevap aramak gerekir elden geldiğince. Hiç yoktan bunu yapabilmeli insanoğlu. Ben ikinci gruptaki insanlardan olduğuma inanıyorum ama şunu söylemem gerekir ki birinci gruptaki insanlar kesinlikle hatalı değiller, onları suçlamak bana veya bizlere düşecek bir şey değil. Çünkü maalesef, bazı şeyler onları bu muazzamlığı görmekten alıkoyuyor o kadar. Diğer bir tarafta da bu sorgulama sayesinde harika bir serüven var: sürekli yolda olmak. Yani belirli bir şeye ulaşmak hedef değil, illaki de bir cevap bulup bu yığının üstesinden geleceğiz diye bir şart veya zorlama yok. Her zaman yoldayız. “Nereye kadar ki zaten” diye bir düşünce zihinlerde yoktur. Bir nevi ufka ulaşmak gibi bir şey bu. Ulaşılmaz ki zaten ufka, ulaşabileceğini öne süren de olmaz! Belki adım adım ilerleyip yaklaştığını sanırsın ama ufuk hâlâ oradadır, ne daha yakın ne de daha uzaktır sana. Kısacası bir arpa boyu kadar yol alamamışsındır. Hâlbuki, asıl mesele sürekli bir arayış içinde olmaktır. Konu konuyu açıyor aslında. Şimdi de şöyle bir soru çıkıyor karşımıza: İnsan nasıl olur da sürekli bir arayış içinde olur veya onu bu arayış içine sokan Allah’ın belası şey de ne? Aslında göründüğünden daha basit. Eğer o arayış insanın iç derdi haline gelirse emin olun bir saniye bile durmadan yola devam eder insanoğlu. Aslında kendini devam etmek zorunda hisseder bir şekilde. Onu içlerde bir şey sürekli rahatsız edip durur, başının etini yer veya ne bileyim arayış içinde olmadığı her an onun için tatsız tuzsuz bir şey haline gelir. İşte ancak bu şekilde bizler bir arayış içinde olabiliriz. Bir diğer sebep ise bu arayışı arzulama aslında bizim en temel yeteneğimizdir tıpkı Sofie’nin Dünyası’nda anlatıldığı gibi: İnsanlar sihirbazların şapkalarından çıkarttığı tavşanlardır aslında. Tek ama biricik fark ise insanın o şapkadan ne için çıktığını anlamaya çalışmasıdır ve bunun için de tavşan tüylerinin en uçlarında olmak gerekir. Diğer türlü en diplere indikçe bahsetmeye çalıştığım bu arayış hissiyatı günbegün farkına bile varmadan körelip gider. Bu sebeple tüylerin en ucunda yaşarsa insanoğlu, en kıymetli yeteneği olan, hayret etme sayesinde sürekli hayatın arayışı içerisinde bulur kendini. Her ne kadar bazıları bunun farkında olamasalar da. Bu bahsetmeye çalıştığım serüveni fark edebilmek için bir de tavsiyem var herkeslere: En yegâne hazinemiz olan günlerimiz. İnanıyorum ki, insanın en değerli hazinesi önünde olan yaşayacağı günlerdir artık ne kadar kaldıysa tabi. Asıl bu durum onu bu kadar kıymetli yapar çünkü ne kadar “hazinemizin” kaldığının farkında değiliz. Her yeni bir gün adı üzeri yenidir ama eğer biz her yeni bir günü yeni bir bizle karşılayamazsak üzülerek söylemem gerekir ki hiçbir şey değişmez hayatımızda. Yani, o yolculuğa çıkamayız ve o günler öylece eksilir gider birer birer. Ama umut ediyorum ki, her yeni bir günün ne kadar kıymetli bir hazine olduğunu tüm insanoğlu olarak bir gün muhakkak göreceğiz. Tavşanın tüylerinin ucunda yaşamayı öğrendiğimiz günde buluşmak dileğiyle… (Fotoğraf kendime aittir.) KAYNAKÇA Gaarder, Jostein. Sofie’nin Dünyası. İstanbul. Pan Yayıncılık. 1994. Göktuğ KAHYAOĞLU MAVİ YARATIKLARIN KABUĞUNDAKİ RUHU YAŞAMAK (Cameron, 2009) Kurulan bağlarla çevrilmiş bir dünyanın içinde yaşadığımı fark etmem James Cameron’un AVATAR adlı filminin vizyona girmesiyle gerçekleşti. Doğaya karşı ruhsal bir bağlılığımın olduğunu çocukluğumdan beri düşünür ve fantastik elementlerin hayal gücü de değil hep benimle beraber olduklarını varsayardım. Hayal dünyam gibi gözüken gerçek ruhlar dünyasını çocuk aklıyla dışa vurduğumda özellikle babamın bana gerçekçi olmamı söylemesi çocuk beni derinden sarsardı. Yanlış hatırlamıyorsam 2009 yılının Aralık ayındaydık. Televizyonda ardı sıra gelen reklamlardan birinde sanki yanında olduklarını hissettiğim, onlara ruhen bağlı olduğumu düşündüğüm varlıklar canlanmış ve karşımda duruyorlardı. Bir çocuk olarak bunu düşünecek kadar saftım sanırım. Hemen babama seslendim ve bu ne diye sorduğumda “film oğlum o film hatta üç boyutlu istersen gidelim” dediğini hatırlıyorum ve hiç beklemeden “yaşasın!” dediğimi de. Biletleri aldık ve koyulduk yola. Heyecan alıp başını gitmişti. Filmin başlamasıyla büyülenmem de bir olmuştu. Teknoloji almış başını gitmişti. Her hologram görüşümde içim kıpır kıpır olmuştu. İşte o an… Kimsenin önemsemediği bir adamın farklı bir dünyayı değiştirecek cesareti ve bunu yaparken kullandığı mavi bir yaratık. Beni kalbimden vurulmuşa çevirmişti. Önemsiz bir insanın -ki kendimce buradaki önemsiz insan ben oluyorum- bir yaratıkla kurduğu bağ ve sonrasında bu bağın önemini anlatan semboller, doğayla özdeşleşen bir ırk ve bunun gibi tonlarca etmen küçük bir çocuk olan benim ruhsal bağlantılarımı ve dolayısıyla doğaya karşı olan hassaslığımı gerçekten kabul etmeme sebep olmuştu. Sevinçten çılgına dönmüş fakat babamın gerçekçi tavırlarından kaçınmak için patlayacak heyecanımı içime atmış, sessizce eve gitmeyi bekliyordum. Eve dönüş yolu 10 dakika sürmüştü ama izlediğim filmdeki sahneler gözümün önüne geldikçe o 10 dakika bir ömür gibi gelmişti. Dev bir uçan yaratıkla mavi mavi insanımsı figürlerin beni heyecanlandırması hiçbir şeydi. Eve gider gitmez haylaz bir çocuk edasıyla odamın yolunu tuttum. Işıkları kapattım ve yatağıma yattım. Amacım ne uyumak ne de dinlenmekti. Aynı filmdeki gibi gözlerimi kapatacak, gerçek sandığım o fantastik dünyaya ruhumun, içinde hayat bulabileceği bir “avatar” ile giriş yapacaktım. Gözlerimi kapattım ve kendimi bambaşka bir dünyada başka bir görünüşle başka varlıkların yanında tamamen ilkel bir hayat sürerken buldum. Çocuk olmak böyle bir şeydi sanırım. Ucu bucağı olmayacak hayaller kurmak ve önemsiz bir bireyken farklı dünyalarda kahraman olmak, doğayla iç içe olmak, etrafındaki gerçekmişçesine yer alan varlıklarla ruh aracılığıyla bağ kurmak ve bunların her birini yaşamak, ama aslında sadece hayal etmek… Onca hayalin ardından bir çocuğun üstü açık bir şekilde sızması şaşılacak şey değil aslında. Kocaman dünyaların içinde ağır fakat sıcak hikâyeler yaşamış bir kahraman olan ben gözlerimi bej rengi bir perdenin arasından süzülen ve alnımın çatına belki biraz soluna vuran güneş ışıklarına açtım. 10 yaşındaki bir çocuk olarak bunca aksiyon, drama ve trajedi içeren serüvenlere girişmesi bana çok ağır gelmişti. O serüvenlerin birinde bir kadına taparcasına âşık olmuştum. Başka birinde ağlamaktan bitap düşmüş bir asker, bir diğerinde ise asil bir savaşçı… Bütün bu serüvenleri kimi zaman korkuyla kimi zaman telaşla kimi zaman da akıllıca atlatmıştım ama her birini yaşadığımdan emindim. Kimi zaman telaşlı telaşlı yaratıklardan kaçıyor, kimi zaman da cesaretle karışmış tonu olmayan bir korkuyla savaşıyordum. Uyanmam o günden bu güne asla bir şeyi değiştirmedi. İzlediğim bir film, babamın gerçekçiliğinde silkelenip duran hayatıma kanat germişti. Sıcak bir yuvaymışçasına rahat rahat istediğim dünyaya girip çıkabiliyordum. Annem ne zaman yemek hazır dese ben doğa ananın ve farklı dünyalardaki varlıkların beni besleyeceklerini düşündüğümden çoğu zaman “ ben aç kalmam annem” diyordum gülerek… Eninde sonunda çocuğum bende karnım zil çalıyor ve annemin yanına koşarak yemek dileniyordum. İşte bir film ve hayatımın değişmesi… Kaynakça Cameron, J. (Yöneten). (2009). AVATAR [Sinema Filmi]. HAYAT ÇİZELGESİ Hayat dediğimiz zaman dilimi, aslında her birey için tanımı aynı olan, fakat insanın çabasına göre farklı şekillenen öznel bir kavram. Öznel diyorum çünkü bu zaman diliminin içini birbirinden tamamen farklı kişiliklerle yaratılmış olan insanoğlunun çabası doldurur. Bazılarımız vardır bir saniyesini bile boşa harcamaz ve doya doya yaşar kendine verilen bu hediyeyi. Çalışıp, çabalayıp yaşamındaki bütün taşları yerine oturtmak için harcar bütün yıllarını. Kendine verilenle sınırlı kalmayıp, ufkunu genişletmekten hiç geri durmaz. Çünkü bilir ki, onun mutluluğu peşinden koştuğu şeylerdedir. Bazılarımız da vardır, hayat ona ne sunduysa onu yaşar ve daha fazlasında gözü yoktur. İçinde doğduğu ortamdan daha farklı bir şey yaşamak istemez ve elinde olan hayatını yaşayarak ömrünü tüketir. Her iki tip de kendilerine verilen hayatları farklı farklı doldurup, aynı hazzı alırlar. Çünkü bütün beklentileri karşılanmıştır hayat tarafından. Aslında hayatın öznel olmasının nedeni burada yatar. Farklı insanlar önlerine çıkan fırsatlarla hayatı farklı yorumlarlar, onun içini farklı doldururlar, fakat sonunda hepsi aynı tadı alırlar. Asıl önemli olan aslında ne kadar uzun süre ya da ne kadar iyi şartlarda yaşadığın değildir, asıl önemli olan senin beklentinin karşılanıp karşılanmamış olmasıdır. Galiba ben bu iki tip arasında ilkine daha yakınım. Hayatımı ve çabalarımı göz önüne aldığımda, elimdekiyle yetinen biri olmadığım kesin. Çünkü çevremdekilere aldırmadan, hayallerimin peşinden koşmak gibi bir alışkanlığım var. Mesela okuduğum bölüm gibi. Bölümümü seçerken kimsenin beni etkisi altına almasına izin vermedim. Çünkü önemli olan çevremdekilerin ne istediği değil benim hayatımın nasıl olmasını istediğimdi. Böyle bir yola çıktım ve hedefim kendimi mutlu edecek bir mesleğe ulaşmak. Tabi bunda beni yetiştiren çevrenin etkisi de çok büyük. İçinde doğduğumuz ortam, kişiliğimizin şekillenmesinde büyük rol oynar. Çevremizi daha yeni yeni anlamlandırdığımız zamanlar olan çocukluk zamanlarımızda, her şeye yabancıyızdır aslında. Yabancılığımızı zamanla unutur, bize verilenlerle hayallerimizi şekillendirmeye başlarız. Hayallerimizi bize verilmeyen fırsatlarla doldururuz, çünkü merakımız bizi buna iter. Bir daha bu hayata sahip olamayacağımızı bildiğimiz için hayallerimize kelepçe vurmayız. Onları gidebildiği yere kadar götürmeye çalışır, başardıkça da hayal listemize yeni hayaller eklemekten geri durmayız. Bir taraftan biz hayallerimizi gerçekleştirmek için çabalarken, bir taraftan da bizim için ayarlanmış olan zaman dilimi de, bize mesaj vermekten geri durmaz. Çevremizde olup biten olaylar adeta bize bir uyarı niteliğindedir. Kulağımıza eğilip her zaman acele etmemiz gerektiğini fısıldar gibi, kaybettiğimiz kişilerle uyarır bizi hayat. Bahçemize diktiğimiz elma ağacımızın sonbaharda yapraklarını dökmesi bile bize sonu hatırlatır ve adeta bize hayallerimizi gerçekleştirmek için acele etmemiz gerektiği mesajını verir. Acele etmekten kasıt zamanımızın tükeniyor olmasıdır. Her şeyin bir sonu olduğu gibi, bize verilen zamanında bir sonunun olduğunu hatırlatır bize hayat. Bazen küçük şeylerle hatırlamamıza yardımcı olur, bazen ise acı sonlara şahitlik ettirerek yapar bunu. Sevdiklerimizi kaybetmek gibi. Hayatla ölüm arasına sıkıştırdığımız yaşamımız adeta Mavi Kuşta ki “STOP” kelimesiyle duran bir film şeridi gibidir. Hikâyedeki minibüsün hareketi bize zamanın akıcılığını hatırlatır. Bindiğimiz istasyon doğumumuz, varacağımız yer hayatın sonu olarak yorumlanabilir. İzlerken kendimizi kaptırdığımız, kahramanların mutluluklarıyla mutlu olduğumuz, üzüntüleriyle üzüldüğümüz bir filmin ortasındayızdır aslında her birimiz. Doğduğumuzda verilmiştir sinemaya giriş biletimiz. Film başlar başlamaz kendimizi başka bir âlemin içinde buluruz. Filmin oyuncuları bizim çevremizdeki insanlardır artık. Hayatımızın büyük bir yerini kaplayan ailemiz, hikâyeye sonradan dâhil olan arkadaşlarımız, filmin ortalarına doğru hayatımızın en önemli parçasını oluşturacak olan sevgilimiz, dersini can kulağıyla dinleyip teneffüs aralarında sohbet etmekten zevk aldığımız hocalarımız, her gün ekmek almaya gittiğimiz bakkal amcamız, sabahın köründe asansörde karşılaştığımız komşu kızımız, kendi canımızdan olan yavrumuz, sokak ortasında dilenen yaşlı amcamız; başlarlar yazılan senaryoyu oynamaya. Bir taraftan rollerini oynarken, bir taraftan da merkezinde kendilerinin olduğu ve onların hayatı üzerine yazılmış olan senaryoda başrol oyunculuğunu oynamaktan geri durmazlar, tıpkı bizim de başkalarının hayatında aldığımız yan roller gibi. Başrol oyuncusu olduğumuz bu filmimiz bizim hayata elveda dememizle son bulur ve başka senaryolar yazılmaya, başka oyuncular kadroya alınmaya devam eder. Tıpkı bundan öncesinde de olduğu gibi. Başvurular KUTLU, Mustafa. Mavi Kuş. Dergâh Yayınları, 2013. Ekin Üstündağ 21602770 MUTLULUK MU? ANLIYORUM... Şişhane'ye Yağmur Yağıyordu dan sonra okuduğum Haldun Taner'in bir diğer eseri Küçük Harfli Mutluluklar, mutluluk anlayışımıza yeni bir bakış açısı getiriyor. Büyük beklentiler, umutlar, mutluluklar yerine küçük, basit şeylerle mutlu olmamız gerektiğini söylüyor. Hepimiz mutluluğu arıyoruz. Bizi havalara uçuracak, ebediyete kadar sürecek bir mutluluk. Her masalın sonunda duyduğumuz "Sonsuza dek mutlu yaşadılar." cümlesine o kadar imreniyoruz ki onların masal olduğunu unutuveriyoruz. İnançlarımızı bile bu cümle üzerinden şekillendiriyoruz. Sonsuza değin mutlu olabileceğimiz bir yer hayal ediyoruz ve bu hayale sımsıkı bağlanıyoruz. Bu dünyada mutlu olabilme fikri bazen bize imkansız geliyor. Tekrar hayallerimize dönüyoruz. Sanki bu dünyaya mutsuz olmak için gönderilmişiz de mükafatımızı bu görevden sonra alacakmışız gibi hissediyoruz. Peki, bunlar gerçekten de hakikat mı? Bu dünyada mutlu olamaz mıyız? Aslında mutlu olmamız bizim elimizde. Kitabın adında da geçen Küçük Harfli Mutlulukları, bizleri havaya uçurmayacak, küçük mutlulukları değerlendirebilmeliyiz. Genel olarak, hayatta birçok sorunla karşı karşıya geldiğimiz için bu küçük mutlulukları görmezden geliyoruz. Aslında hayatı dengeleyen, bu görmediğimiz mutluluklardır. Akşam eve gelirken mutfaktan gelen iştah açıcı kokular almak, dışarıda top oynayan çocuklara bir- iki hareket göstermek, yeni bir kitap okumak gibi. Bunlar bizi bir ömür mutlu etmese de bizi rahatlatır ve tazeler. Bazen de kendi mutluluğumuzu kendimiz yaratmamız gerekir, her şeyi devletten beklememeliyiz. Bizi rahatlatacak bir hobi, uğraş edinmemiz gerekebilir. Mesela, küçük kardeşim eve ne zaman somurtuk bir suratla gelse onu her zaman piyanonun başında görüyorum. Böyle zamanlarda hüzünlü değil de insanın içini kıpır kıpır yapan şarkılar çalıyor. Çaldıkça sanki içindekileri döküyor. En sonunda da rahatlamış bir şekilde piyanonun başından kalkıyor. Sanırım bu da onu mutlu eden küçük bir hobi. Hayat, mutlu anların ve sorunlarla cebelleştiğimiz anların (bizi ne kadar bıktırsalar da) toplamı. Bunu kabul etmeliyiz. Mutlu anları değerli kılan ise diğer anlara oranla daha ender olmalarıdır. Hayatta hiçbir sorunla karşılaşmasaydık, dolayısıyla hep mutlu olsak mutlu olmak değerli bir şey olmaktan çıkardı. Mesela, küçüklüğümden beri bilgisayar oynamayı çok sevmişimdir. O kadar çok oynardım ki bazen ailem sabahlara kadar oynadığımı söyler bende düzeltmek için "Sabahtan akşama kadar." derdim. Bir gün, belli bir süre oynadıktan sonra eski tadını vermemeye başladığını fark ettim. Ben de bilgisayar oynamayı azaltmaya karar verdim ve artan zamanda kitap okumaya veya ders çalışmaya başladım. Bu değişimden sonra bilgisayar oynamaya başladığımda bilgisayar oynamak eskisi gibi daha zevkli bir hale geldi. Fark ettim ki bazı anlardan keyif alabilmemiz için onlara aç olmamız gerekiyormuş. Bazen mutluluğa aç olduğumuzda bile aslında mutluluk kaynağı olan bir çok Küçük Harfli Mutluluklara sahip olduğumuzu hatırlayamayabiliriz. Bazen bir şeylerin değerini anlamamız için önce kaybetmemiz gerekebilir. Bence, mutluluk kaybettiğimiz şeyleri bulduğumuz zaman farkına vardığımız bir duygu. Hasta olmadan sağlıklı yaşamanın ne kadar değerli olduğunu, mutluluk kaynağı olduğu fark edemeyiz. Sonuç olarak mutlu olabilmemiz için öyle büyük, şaşalı şeyler gerekmeyebilir sabah sağlıklı uyanabilmemiz, keyifle kahvaltı edebilmemiz, okula ya da işe gidebiliyor olmamız, yolda yürürken gördüğümüz bir çocuğun gülümsemesi gibi küçük ama önemsemediğimiz şeyler bizi mutlu edebilecek şeylerdir aslında. Ayrıca sürekli mutlu olduğumuz anlarda bulunmak onların değerlerini azaltabilir ve ne kadar değerli olduklarını unutturabilir.Belki değerlerini bir süre unutabiliriz ama hiçbirini yapamayacak hale geldiğimizde aslında bunların hayatımıza mutluluk katan şeylerden bazıları olduğunu anlarız. Cerensu ÇETİN SOSYAL MEDYA GÖZLÜĞÜ Yaşadığınız hayatı düşünün, teknolojinin hızla gelişmesiyle fazlasıyla değişen hayatınızı… Anılarımızı, anlarımızı ve yaptığımız aktiviteleri kısaca attığımız her adımı sosyal medyada çokça paylaştık. Sosyal medya çevremize, yakın veya uzak akrabalarımıza ve arkadaşlarımıza anlık paylaşım yapmak bir zorunluluk hâline geldi neredeyse. Öyle ki, yaşadığımız bir anı internet üzerinden çevremizle paylaşmadıysak, o anı yaşanmamış kabul eder hale geldik. Birçok insan gibi ben de sosyal medyanın hayatımızın içine bu denli girmesine pek sıcak bakmıyordum açıkçası. Hatta insanları bir nebze de olsa asosyalleştirdiğini düşünüyordum bu paylaşımların… Fakat fikirlerim, bu fotoğrafla tümüyle değişti diyebilirim. Coachella Festivalinde bulunurken çektiği bu güzel fotoğraf karesiyle bana ilham veren ve farklı bir bakış açısı kazandıran Carl Nenzen Loven ‘e çok teşekkür ediyorum. Benim de gerçekleştirmek istediğim bir hayal aslında, Amerika’ da her yıl gerçekleşen bu festival. Aslında ben de bu tarz fotoğraflar ve videolarla tanıdım bu festivali. Size uzun uzun festivalin güzelliklerinden bahsetmeyeceğim bu yazımda. Çünkü çekilen bu fotoğraf, sosyal medya hakkındaki görüşlerimi değiştiren ve bu konu hakkında yoğunlaşmamı sağlayan örneklerden sadece bir tanesi. Hepimizde var olan sosyal medya hesaplarını düşünün. Günde mutlaka birkaç dakika ayırıp kimin nerede, ne yaptığını inceleriz ve bu şekilde sosyal çevremiz hakkında bilgi sahibi oluruz. Ve bu şekilde, yanlarında o an olamasak da, sevdiklerimizin neler yaptıklarına bakarak yaşantılarına biz de dahil oluruz. Sizinle paylaştığım bu fotoğraf gibi, birçok insanın uzak bulup veya maddi imkanları olmayıp gidemediği yerleri görebilmesi, tanıyabilmesi ve hissedebilmesi için nimetten farksız aslında sosyal platformlar. Dünyaca ünlü birçok sosyal medya hesapları, kendi ülkelerinden paylaştıkları eşsiz doğa manzaralarıyla ve çeşitli hayvan türleriyle çoğu yabancı insanın dikkatini çekiyor. Örneğin, sayısız belgeseli olan ve herkes tarafından beğenilen ‘National Geographic’ de bu sayfalardan biri. Benim gibi severek bu sayfayı takip eden binlerce insan, sadece bu sosyal medya hesabına bakarak, bir günde birçok farklı ülkenin doğa ve insan paylaşımlarına kolaylıkla tanık olabiliyor. Bu şekilde insanlar sosyal medyadan hem kendi sosyal hayatlarını takip ederken hem de çoğu konuda fazlasıyla bilgi sahibi olabiliyor. Bilgi edinmenin en hızlı ve kolay yolu olan sosyal medya hayatımızda fazlasıyla işlevsel bir konuma sahip. Dünyada yaşanan her olayı internet sayesinde hem güncel haber sitelerinden hem de sosyal medyadan öğrenebiliyoruz. Maalesef öğrendiğimiz haberler bazen bilgi kirlilikleri yüzünden yanlış algılara yol açabiliyor. Bu durum hem internet gazeteciliğinde hem de sosyal platformlarda yaşanan benzer sorunlar aslında. Fakat yapılan paylaşımlara bakılırsa, sosyal medya daha fazla fotoğraf ve bilgi içerdiği için içerik açısından gündelik haberlerden daha zengin. Hatta günümüzde çoğu insan, ben de dahil, yaşanan bir olayı daha çok sosyal medyadan öğrenmeyi tercih ediyorum. Bu şekilde, hem daha fazla içerik görüyorum hem de farklı yerlerde yaşayan, belki de benden çok daha farklı kişilikte olan birçok insanın görüşünü de öğrenebiliyorum. Örnek verecek olursak, bir ülke hakkına yapılan güncel bir haberi bütün dünya basını aynı fotoğraflarla ve benzer yazılarla yorumluyor. Halkına da bu şekilde yaşanan olayları sunuyor. Fakat sosyal medyaya baktığımızda çeşitli ülkelerde yaşayan insanlar özgürce kendi fikirlerini paylaşıp, savunabiliyorlar. Çekebildikleri fotoğrafları ve toplayabildikleri bilgileri, ek kaynakları kolaylıkla bütün insanlarla paylaşabiliyorlar. Böylece sosyal medya sayesinde yeni yerler keşfeden insanlar, aynı zamanda bu yolla yeni fikirlere ve düşünme yollarına da sahip olabiliyor. Hâlâ çoğu insan sosyal medyayı zaman kaybı veya sosyal hayatı sınırlayıcı bir etken olarak görse de, sosyal platformların insanlar üzerindeki avantajları yadsınamaz bir gerçek. Sadece bir festival fotoğrafı hakkında düşünürken aklıma gelen sosyal medyanın gücü, umarım bir gün herkes tarafından fark edilir ve bütün insanlar paylaşılan bu güzellikleri sosyal medyanın gözlüğünden kolaylıkla görebilir… Murat Mert ALICIASLAN 21301020 TURK 102 – Sec.02 Eser GÜLER 18.12.2014 – Perşembe Memleket İsterim Cahit Sıtkı Tarancı, Cumhuriyet Dönemi Türk şiirinin en önemli şairlerindendir. 2 Ekim 1910 yılında Diyarbakır’da dünyaya gelmiştir. Lise yıllarında aldığı Fransızca eğitimi ve okuduğu Fransız şairler, onun şiire olan merakını ortaya çıkarmıştır. 1939 yılında Paris’e giden şair, Paris Radyosu’nda Türkçe Yayınlar Spikerliği yapmıştır. İkinci Dünya Savaşı’nın başlaması ile yurda dönmüştür. Ankara’da, Anadolu Ajansı’nda çevirmenlik görevinde çalışmış, Toprak Mahsulleri Ofisi ve Çalışma Bakanlığı’nda bir süreliğine görev almıştır. Geçirdiği kısmi felç sonucu konuşma yeteneğini kaybetmiş, tedavi için götürüldüğü Viyana’da 12 Ekim 1956’da, 46 yaşında hayatını yitirmiştir. İlk şiirleri, Muhit, Servet-i Fünun ve Uyanış dergilerinde yayımlanmıştır. Hece ölçüsünün alışılmış kalıplarının dışına çıkmış, şiire farklı bir boyut kazandırmıştır. 1946 yılında Cumhuriyet Halk Partisi’nin şiir yarışmasında Otuz Beş Yaş şiiri ile birincilik ödülüne layık görülmüştür ve bu şekilde tüm yurtta tanınan bir şair olmuştur. Ziya Osman Saba ile tanışması, şiirlerinde bir dönüm noktası olmuştur. Ziya Osman Saba’nın tavsiyesi ile okumaya başladığı Charles Baudelaire, Paul Verlaine gibi şairlerin etkisinde kalmıştır. Şair, hiçbir akıma bağlanmadan, uyum ve biçimi gözeten, duygulu, içten ve kendine özgü pek çok şiir kaleme almıştır. Şiirlerinde yaşama sevinci, karamsarlık, yalnızlık ve ölüm temaları ağır basmaktadır. Cahit Sıtkı’nın en bilinen şiirlerinin başında Otuz Beş Yaş ve Memleket İsterim gelir. Cahit Sıtkı, Memleket İsterim adlı şiirinde pek çok eserinde olduğu gibi yokluğunu hissettiği, özlem duyduğu şeyleri birer birer sıralamıştır. Hepimizin ruhunu besleyen, hem anlam hem biçim yönünden son derece güzel bir şiir olan Memleket İsterim’i ne zaman okusam veya bir yerde duyacak olsam, kayıtsız kalamaz, tüm dikkatimi Cahit Sıtkı’nın satırlarına veririm. Yaşamı barındıran, yıllar geçse bile bizim coğrafyamızda asla güncelliğini kaybetmeyecek olan, bizim insanımızın ruhuna ayna tutan bir şiir. İnsanları bir arada tutan sıcak bir coğrafyanın, tüm detaylarını incelikle eserine işleyen, göz alıcı bir manzarayı şiirinde resmeden Cahit Sıtkı, bizleri, şiirindeki doğal anlatımı ile bu resmin içine çekmeyi başarmıştır. Gayet sade ve anlaşılır bir dille yazılmış olan bu şiir her mısrasında cennet gibi bir diyardan, Cahit Sıtkı gibi pek çok insanın ve pek çok canlının hayalini kurduğu bir yuvadan bahsediyor. Cahit Sıtkı Tarancı, her şair gibi yaşadığı dönemden etkilenmiş ve dönemini eserlerine yansıtmıştır. Memleket İsterim bunun en iyi örneklerinden biridir. Memleket sevdası ile yazılan bu şiirin ilk mısralarında kuşların ve çiçeklerin yuvası, masmavi bir gökyüzüne, yemyeşil ağaçlara ve bereketli topraklara sahip bir cennetten, Cahit Sıtkı’nın istediği memleketten bahsediliyor. Birinci Dünya Savaşı ile başlayan sorunlar, halkın kalkınmasına engel olmuş, ileriye dönük pek çok sorun çıkarmıştır. Cahit Sıtkı da bir Cumhuriyet şairi olarak bu sıkıntıları gözlemlemiş ve ülkenin içinde bulunduğu sancılı dönemi eserlerine yansıtmıştır. Genç neslin savaşa gitmesi ile ortaya çıkan iş gücü sorunu, tarım başta olmak üzere tüm ekonomimizi etkilemiş, maddi sıkıntılar, toplumsal çatışmalara sebep olmuştur. Birinci Dünya Savaşı’nın başlangıcından sonra yaşanılan yokluk ve pahalılık, uzun bir süre boyunca halkı, karne ile gıda almaya mahkûm etmişti. Ekonomik durumu kötü olan insanlar beslenme ve barınma gibi temel ihtiyaçlarını karşılamak için mücadele ederken ortaya çıkan salgın hastalıklar insanları huzurdan tamamen uzaklaştırmış ve hayatlarını tehlike altına almıştı. Bu problemlerin yanı sıra siyasette çok partili döneme geçiş, toplumda fikir ayrılıklarına ve kardeş kavgalarına neden olmuştu. Memleketin başındaki bu sorunları bilen aydın kesim, demokrasi ve eşitlik gibi kavramları eserlerinde daha fazla dile getirme fırsatı bulmuştur. Cahit Sıtkı da Memleket İsterim şiirinde, bu vatan topraklarında yaşayan herkesi kardeş olarak kabul etmiş ve tüm sorunların sona ererek eskiden olduğu gibi kardeşçe yaşayabileceğimizi açıkça ifade etmiştir. Zengini, yoksulu, dil, din, ırk ayrımı yapmaksızın hiç kimseyi birbirinden ayırmamış, herkesi bu vatanda yaşamaya davet etmiştir. Memleket İsterim Memleket isterim Gök mavi, dal yeşil, tarla sarı olsun; Kuşların çiçeklerin diyarı olsun. Memleket isterim Ne başta dert, ne gönülde hasret olsun; Kardeş kavgasına bir nihayet olsun. Memleket isterim Ne zengin fakir, ne sen ben farkı olsun; Kış günü herkesin evi barkı olsun. Memleket isterim Yaşamak, sevmek gibi gönülden olsun; Olursa bir şikâyet ölümden olsun. Cahit Sıtkı TARANCI KAYNAKÇA Cahit Sıtkı Tarancı. Otuz Beş Yaş. der. Asım Bezirci. İstanbul: Can Yayınları, 2009. Alışmaya Alışmak İnsanoğlunun sevdiği ve bir türlü vazgeçemediği şey bence alışmaktır. Neden mi? Çünkü sıkıntıdan, üzüntüden ya da zor bir durumdan kurtulmanın en kısa yoludur. Ancak alışmak âdeta dışı güzel bir şekilde ambalajlanmış ama içinde kayda değer hiçbir şey olmayan kutuyu seçmek gibi bir şeydir. Kutunun dışı sadece gözümüzü doyurur. Diğer bir taraftan da kutunun içinden belki de hiç hoşumuza gitmeyecek şeyler çıkabilir. Fakat dışının büyüsü içinde ki ne kadar kötü olursa olsun katlanmamıza neden olur. Bizi yıprattığını, zarar verdiğini bilsek bile karşı koyamayız ve normalleştiririz. Sevcan Sönmez Filmlerle Hatırlamak kitabında: “Korku ve ötekileştirme toplumda belirgin bir biçimde ön plandaysa ve iktidar bunu meşrulaştırmışsa, bunun kaynağı hemen her zaman, ciddi travmaların yaşandığı kirli bir geçmiştir” (1). Geçmişte yaşadığımız kötü deneyimlerimiz bizi alışmaya belki de daha kötüsü unutmaya yöneltmiştir. Özellikle de bir toplumda eğer herkes alışmaya başladıysa bu durum yaşanılan yeri kısaca katlanılmaz hâle getirmekten başka bir şey değildir. Peki, alışmaktan nasıl kurtulabiliriz? Aslına bakarsanız ben de tam olarak cevabı bilmiyorum. Ancak filmler belki de verilebilecek en güzel cevap diyebilirim. Çünkü filmler bazen bizim göremediğimiz detaylarla yüzleşmemizi sağlar bazen de içimizde kök salmış inanç ve ideolojilerimizden kurtulmamıza yardımcı olur. En önemlisi de hatırlamamızı sağlar. Geçmişimizi bugünümüzü ve belki de yarınımızı kurmamız için. Alışmamak için. Aynı zamanda filmlerin diğer en önemli özelliği ise kitlelere hitap etmesidir. Peki, neden çok önemli kitlelere hitap etmek? Çünkü alışmak sadece kişinin kendine yaptığı bir kötülük değildir aynı zamanda yaşadığı toplumu da etkiler. Bir mikrop misali kişiden kişiye taşınır. Otoriter ve aşırı baskıcı bir toplum düşünelim böyle bir toplumda kişiler başını önüne eğip haklarında ne karar verilirse verilsin ona uymak zorunda kalırlar yani diğer bir deyişle alışmak zorunda kalırlar. Fakat otoriter olmayan bir toplumun ilerleyen zamanlarda yavaş yavaş otoriter bir hâle gelmesi toplumun sessiz ve tepkisiz kalması sonucu olma ihtimali yüksektir. Belki de vatandaş başkaldırmış ama hükümetin yıldırma politikası ağır basmış ve vatandaş bir şey yapamaz hâle gelmiş de olabilir. Hâlbuki toplum baskıya, şiddete alışmasa alışılagelen durumu tam tersine çevirecek. Alışma durumunun diğer bir kötü tarafı ise hafızamızı tembelleştirir. Aslında sadece hafıza demek yanlış olur toplumsal hafıza dersek daha uygun olur. Topluma ait olan bu hafızada en kalıcı olan meseleler genellikle acı veren durumlar, yok sayılmış yaralar, konuşulmamış ve yüzleşilmemiş olgulardır. Çünkü toplum her seferinde hafızasında bu meseleleri bastırmış ve alışmaya çalışmıştır. Aslında ayak bileklerinde prangayla yaşamak istediklerini bu şekilde göstermişlerdir. Gerçeği söylemem gerekirse ben de bazen içinden çıkmadığım durumlara alışmaya, unutmaya belki de hafızamda bastırmaya çalışıyorum. Fakat doğru olan yüzleşmek ve neden içinden çıkılamadığını anlamaya çalışmaktır. Çünkü eğer kafamızda çözemezsek bu durum karşımıza korkularımız olarak çıkabilir. Bence korkularda insanın kendi benliğini engelleyen en büyük taş demek isterdim ama kayadır. Bu nedenle bit toplum ne kadar önünde ki kayaları atıp yoluna devam ederse bir o kadar alışma durumundan kurtulmaya yaklaşmış demektir. Burada yaklaşmış dememin sebebi benim düşünceme göre alışmak hiçbir zaman tam olarak bırakılabilecek bir şey değildir. Doğamız gereği midir yoksa değil midir bilmem. Fakat elimizde güzel ve etkili bir çözüm olan filmleri hayatımızdan çıkarmazsak eğer alışma durumuna daha fazla alışmayız. Kaynakça Sevcan Sönmez. Filmlerle Hatırlamak / Toplumsal Travmaların Sinemada Temsil Edilişi. 1. Basım İstanbul: Metis Yayıncılık, 2015. Çağrı Yasmin ÇABUK HİÇ GELMEYEN PERİ Bu yazımı Tinkerbell sayesinde yazdım. Evet, Peter Pan adlı çocuk kitabındaki periden bahsediyorum. Tinkerbell, çocukluğumda tanıştığım ilk periydi. Bugün bana çocukluğumda tanıştığım ve artık hiç göremediğim başka bir periyi hatırlattı. Aslında bir değil, birden çok perim vardı benim. Ama tüm periler suyun içinde askıda kalan bir kâğıt gibi çocukluğumda asılı kaldılar. Bazı perileri sizin de tanıdığınızdan, çocukluğunuzdan beri bildiğinizden eminim. Yeterince merak uyandırabildiysem eğer, artık bu perilerle nasıl tanıştığımı anlatabilirim sizlere. Fakat perilerimden bahsederken müsaadenizle aklımdaki zaman makinesini çalıştırıp çocukluğumda kronolojik bir gezintiye çıkmak isterim. İşte geldik, 2001 yılındayız. 2001 yılı, benim mini mini birler, çalışkan ikiler dönemime denk geliyor. O zamanlar beyaz külotlu çorabımın üzerine lacivert önlüğümü giyer, onun üzerine de işlemeli beyaz yakamı takardım. Saçlarımı sadece taramayı becerirdim o zamanlar, toplamayı beceremezdim. Evden çıkmadan annem saçlarımı hızlıca topuz yapar beni uğurlardı. Eve gelince ödevlerimi yapardım. Yatma vakti geldiğinde ablamla dişlerimizi fırçalardık, sonra yumuşacık yataklarımıza yatıp gözlerimizi güzel rüyalara kapatırdık. Bu “diş” kelimesinin ardından peri konusuna gelebilirim artık. Belki de tahmin etmişsinizdir, size bahsedeceğim ilk peri bir diş perisiydi. O yıllar dişlerimin kaşındığı, süt dişlerimin patır patır düşmek istediği zamanlardı. Şimdi ismini hatırlamıyorum fakat ilk kez okulda bir arkadaşımdan duymuşum bu periyi. Bana “Biliyor musun Aybike?” demişti. “Eğer yatmadan önce dişini yastığının altına koyarsan Diş perisi gelir, dişin karşılığında sana para verir.” o zamanlar sınırsız hayal gücüne sahiptim, bu yüzden hemen inandım arkadaşımın söylediklerine. Birkaç gün sonra süt dişim sallanmaya başladı, ben de çektim dişimi- saçlarımı toplayamasam da diş çekme konusunda oldukça yetenekliydim- ve anneme götürdüm. Arkadaşımın bana anlattıklarını anneme söyledim. “Bu akşam dişimi yastığımın altına koyacağım diş perisi de bana para getirecek.“ dedim. O akşam sabırsızca uyku vaktini bekledim. Sabah uyandığımda yastığımın altındaki diş gitmiş, yerine beş lira gelmişti. Çocukluğumda beş lira az para değildi, onunla ne çikolatalar, gofretler alınırdı. Fakat ben en çok diş perisinin gelmesine sevinmiştim. Demek ki diş perisi gerçekmiş diye geçirmiştim içimden. Büyüdüğümde ise diş perisinin hiç gelmediğini öğrendim. Dişleri alıp yerine para koyan babammış. Belki de çocuk olmanın güzel olan tarafı buydu: Saflığımız, her şeye inanmamız, dünyayı ve insanları daha renkli görmemiz. Güzel olan, imkânsızı mucizeye çevirebilmemizdi. Hâlâ çocukluğumdayız. Bu kez tam tarih veremeyeceğim. Çünkü bu perinin gelişi bir süreç değil, anlık bir şeydi. Tanıştığım ikinci perinin adı ilham perisiydi. İlham perisini Diş perisinden ayıran çok büyük bir fark vardı: İlham perisinin ne zaman geleceğini asla tahmin edemezdim. Çocukluğumda sık sık ziyaretime gelirdi bu peri. Soyut bir periydi neye benzediğini bilmiyordum, ama geldiğini bana hissettirirdi. Mesela canım sıkıldığı zamanlarda bana hayaller kurdururdu. Aynı zamanda yardımsever bir periydi. Hatırlıyorum da küçükken anneme Sevgi Çiçekleri’ni yazarken bana yardım etmişti. Şiiri anneme anneler gününü kutlamak için yazmıştım, ona okuduğumda çok sevinmişti. Büyüdükçe ilham perisinin artık yardıma gelmediğini fark ettim. Peki, eksik olan şey ne? Neden ilham perisi artık yardıma gelmiyor? Eksik olan şey hayallerim. Zaman sadece çocukluğumu değil hayal gücümü de benden aldı. Oysa küçükken hayal gücüm kocamandı. Daha büyük televizyonumuz olsa, ekranda daha çok şey göreceğimizi sanırdım mesela. Arkadaşlarımla birbirimizden çok farklıydık. Hepimiz başka muzırlıklar peşinde koşar ve büyüklerin cevaplamakta zorlandığı enteresan sorular sorardık. Şimdi ise farklı düşünemiyorum, herkes nasılsa öyleyim. Soracak yeni bir sorum da kalmadı, tüm sorular cevaplandı. Gerçekten bir zaman makinem yok, bu nedenle çocukluğuma tekrar dönemem. Ama umarım bir gün içimdeki çocuğu bulabilirim. Yeniden rengârenk hayaller kurabilir, hiç gelmeyen perime kavuşabilirim. Aybike ERİŞEN Kaynakça Barrie, James Matthew. Peter Pan. İstanbul: Yapı Kredi Yayınları, 2008. Baskı. Şahin Kuranel 21301425 TURK 101 – 23 Töre ve İnsanlar Üzerinde Oluşturduğu Baskı Şüphesiz ki her birimiz hayatımız boyunca çevremizde yaşananlardan olumlu veya olumsuz şekilde etkilenmişizdir. Birer birey olma yolunda hepimiz yeni şeyler öğrenmeye çalışmışızdır. Çoğumuz toplum tarafından sevilen insanları kahramanımız olarak seçmiş bile olabiliriz. Yani kısacası içinde bulunduğumuz toplumdan etkilenmemiz kaçınılmazdır. Bu etkilenmenin belki de en kötü yanı üstümüzde kurulan baskı olmuştur. Eğitim sistemimiz, aile içi yaşantımız ve geri kalan her şeyden ötürü her birimizin üzerinde bazılarımız fark etmese de bir baskı oluşmuş. Bu baskı sebebiyle her insan kendi yolunu seçmekte özgür olamamış bile. Herkes başkalarının şekillendirdiği hayatından er
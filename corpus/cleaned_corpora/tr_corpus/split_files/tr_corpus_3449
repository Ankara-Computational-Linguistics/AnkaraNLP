insanlara daha tarafsız bakabilecek bir düzen hayali kurmak ve onun gerçekleşmesi için içimde umut beslemek sanırım. Tüm insanlar ırkının ne olduğu önemli olmaksızın hatta ırk kavramının olmadığı bir düzende birlik, barış ve mutluluk içinde yaşıyor olsa dünyanın daha güzel bir yer olacağına inancım sonsuz. Bir insanın değerinin taşıdığı kan ile değil de iyi ve kötü davranışlarının belirleyeceği güne kadar içimizdeki o umut kırıntılarının Yahudi olmamasına rağmen ailesinin peşinden giden sevgili Dora ve onun gibiler sayesinde var olacağına inanmak bana biraz daha mantıklı gelirken gönlümden geçen taşıdığımız kan yerine işlediğimiz suçtan dolayı yargılandığımız günleri görebilmektir. Küçük kahramanımızın babasının atını sırf Yahudi diye yeşile boyayıp ‘’Dikkat Yahudi atı!’’ ve buna benzer utanç verici şeylerin yazılması ruhumda derin bir yara açmakla kalmayıp düşünce sistemimde büyük çaplı bir değişime sebep oldu. Hatta dahası ırkçılığa bakış açımı tamamen yeni bir sisteme oturtmayı başardı ve kesin olarak ona iyi gözle bakmayacağım konusunda aktif rol aldı. Kaynakça Roberto Benigni(Yönetmen-1997) Life is Beautiful -La Vita é Bella- (Film) Köpek İle Sahibi Thomas Mann bu kitapla gerçekten çok güzel bir iş çıkarmış ve aldığı Nobel ödülünü fazlası ile hak ediyor. İnternette kitabı araştırırken gördüğüm bir yazıda kitabı sadece çok fazla kitap okuyanların beğeneceği deniyordu ama ben neredeyse hiç kitap okumamama rağmen gerçekten sevdim kitabı. Kitaptaki kahramanın köpeğini bu kadar çok tanıması beni gerçekten etkiledi. Köpeğin yaptığı her hareketin anlamanı biliyor ve Bauschan’ın da(köpek) sahibine bu kadar bağlı olması gerçekten güzel. Aralarında çok güzel bir bağ oluşmuş. Bauschan sahibinin giydiği şeylerden şehre mi avlanmaya mı gideceğini anlayarak ona göre sevinip ya da üzülüyor. Eğer sahibi ava gidecekse çok heyecanlanıyor çünkü ortalıkta serbestçe koşturabileceğini biliyor ama eğer sahibi şehre gidecekse üzülüyor çünkü bütün gün evde onu beklemek zorunda kalıyor. Benim de bir köpeğim var, ismi Muffin. Onu ben 6. sınıfa giderken almıştık. Almadan önce anne ve babama 1 ay boyunca yalvardığımı hatırlıyorum en sonunda beni kıramayıp bir tane petshop’a götürmüşlerdi ve orada Muffin ile tanışmıştım. Onu ilk gördüğümde daha 8 aylıktı. Cinsi bir Golden Retriever ve tüyleri altın sarısı rengindeydi. Onu gördüğüm anda almak istemiştim ve anne ve babam da izin vermişlerdi. Muffin’i eve getirdiğimiz zaman çok heyecanlıydım çünkü ilk defa bir evcil hayvanım olacaktı. Eve ilk girdiğinde Muffin biraz korkuyordu çünkü bu onun ilk seferiydi. Muffin’in annesi doğum yaptığı zaman sahipleri onu petshop’a vermişler. Muffin ile ilk gecemiz çok güzel geçtiydi. Onu eve ısındırmaya çalışmış ve onunla bol bol oynamıştım. Bir sonraki günün sabahı okula gidip Muffin’den ayrılacağım diye üzülüyordum. Ama okul bitip eve geldiğim zaman çok sevinmiştim. İlk haftalarda biraz zorlanıyordum ona bakmak konusunda çünkü bu benim ilk seferimdi ama ilerleyen haftalarda ona bakmaya iyice alışmıştım ve Muffin ile baya yakınlaşmıştık. Her gün onu belirli bir zamanda yürüyüşe çıkarıyordum ve beraber eğleniyorduk. Bir keresinde onu elimden kaçırmıştım ve o da kaçıp gitmişti. O gün ağladıydım ve 2 hafta boyunca üzülmeye devam etmiştim ama 2 hafta sonra biri arayıp Muffin’i bulduğunu söylemişti. Ben hemen gidip almak istemiştim Muffin’i ama gece geç vakit olduğu ve öteki günde okul olacağı için ebeveynlerim izin vermemişti. Öteki gün okuldan sonra Muffin’i bulan kişi ile buluştuk ve Muffin’i bize geri verdi. Muffin’i geri aldığımız zaman çok sevinmiştim ve onu eve götürüp onunla oynama başlamıştım. Aradan birkaç hafta geçtikten sonra her şeyi beraber yapmaya başlamıştık ve ona birkaç komut öğretmeye çalışıyordum otur deyince oturması gibi, tabi becerememişti. O yüzden bir köpek eğiticisinin yanına vermiştik onu. Birkaç hafta sonra bazı komutları yapabilir hale gelmişti otur deyince oturuyordu, gel deyince geliyordu. Çok iyi bir arkadaşlığımız olmuştu Muffin ile. Yazın onu her gün parka götürüp başka köpekler ile tanışmasını ve oynamasını sağlıyordum. Şuan Muffin 7 yaşında ve üniversiteyi İstanbul’dan başka bir şehirde kazandığım için onunla ayrılmak zorunda kaldık. Geçen cuma okul bittikten sonra İstanbul’a evime dönmüştüm ve kapıdan içeri girdiğim anda Muffin üstüme atladı ve yüzümü yalamaya başladı. O’nu yine gördüğüm için çok sevinmiştim ve hafta sonunu onunla iyi değerlendirmek istemiştim ve elimden gelenin en iyisini de yaptım. Sonuç olarak bu kitabı okuyunca kendi köpeğim ile olan anılarım aklıma geldi ve ben de onlarla ilgili yazmak istedim. Özgür Özaçık Berk Bilgin 21602689 TURK102-43 Mutluluğu Nerede Aramalı? Geçtiğimiz hafta sonu elime Behçet Necatigil'in Sevgilerde adlı şiir kitabı geçti. İçindeki tınıyla beraber kelimelerin ardında bambaşka bir derya vardır bu şiirlerin. Görünüşte oldukça basit ve sıradan olan kelimelerin arkasında kendi deyimiyle "çokgen" bir şiir anlayışı hakimdir. İşte geçen hafta sonu tesadüfen elime geçen Sevgilerde adlı kitapta yer alan bu enfes şiirlerin büyük bir bölümünü tekrar okuma fırsatım oldu. Özellikle ilk şiirlerini pek beğenmediğimi belirtmeliyim, ancak Çevre ve Evler şiirleriyle başlayan olgunluk dönemi şiirleri sayesinde şahane ve kalabalık bir bayram kahvaltısından kalkmışçasına ruhsal anlamda zenginleştim diyebilirim. Bu yazımda da naçizane Necatigil'in en sevdiğim şiirlerinden biri olan Dönme Dolap'ın bende meydana getirdiği çağrışımlardan bahsetmek istiyorum. Necatigil bu şiirinde hayatın döngüselliğine ve dünyanın gelip geçiciliğine büyük bir zarafetle yaklaşmış bana kalırsa. Kundaktan kefene, beşikten mezara insan hayatının hiçliğini gündelik hayat unsurlarına bulayarak anlatabiliyor olması benim Necatigil poetikasında en sevdiğim özellik diyebilirim. Yaşadığımız hayat hakikaten evrenin ve hatta dünyamızın yaşıyla kıyaslandığında neredeyse solda sıfır kadar değersiz ve ufak kalıyor. Buna karşın bu tarih ve zaman bilincine sahip olan tek varlık biziz. En azından şu ana dek böyle sanıyoruz. Bu nedenle bence tıpkı Necatigil şiirlerinde olduğu gibi ufak şeylerden keyif alabilmeyi bilmeliyiz. Bir insanın mutlu olması, huzurlu olması için ne gerekir? Evler, katlar, dolu cüzdanlar, bol sıfırlı banka hesapları mı? Bunların mutluluğa hizmet ettikleri aşikar, ancak tek başlarına hiçbir anlam ifade etmiyorlar nazarımda. Ne kadar önemli ve büyük önadlarımız olursa olsun, ne kadar saygıyla anılırsak anılalım, hayatımızın büyük bir bölümü gündelik hayat içinde geçiyor. Yani mesleki yaşantımızı da kapsayacak şekilde hepimiz marketten elma alıyoruz, sokakta fosforlu yeşil bir montu olan bir kadına hepimizin gözümüz takılıyor, yağmur sonrası gökkuşağı çıktığı zaman yanımızdaki kişiyi dürtüp renklerin dansını gösteriyoruz ya da yağmur sonrası ortalığa yayılan toprak ve çimen kokusunu ciğerlerimizin en köşesine kadar çekiyoruz. Bu minvaldeki pek çok şeyi hemen herkes yapar. Yani bunları yapmak için doktora sahibi olmak, Ceo olmak, beyin cerrahı olmak, bankada bir milyon liraya sahip olmak gibi şartlar yoktur. Bunları herkes yapmakta özgürdür ve hayat işte buncacıktır bana kalırsa. Mutluluğu ve huzuru gündelik hayatın dışında aramak neden? Neden mutluluğu çok uzaklarda, adını bile telaffuz edemediğimiz Karayipler'deki bilmem ne adalarında arıyoruz? Mutluluk ve huzur yanı başımızda, oturduğumuz evin önündeki fesleğen saksısında, karşı binadaki komşunun hava alsın diye balkona koyduğu papağanın renklerinde, onun sokaktan gelip geçenlere sataşmasında ve memleketine duyduğunu hasretin bizde oluşturduğu buruklukta. İşte bunlar kısacık insan ömrünü şenlendirmeye yetecek kadar mutluluk verici şeyler. Bunları yadsıyıp maddi arayışlarla ömrümüzün yarısını ve hatta tamamını sonunda yanımızda götüremeyeceğimiz nesnelere duyulan arzularla neden heba ediyoruz? Arzu duymak muhteşem bir şeydir elbette, tutkusuz insanın varlığından şüphe ederim ben. Ancak bu arzularımızı insana ve doğaya yöneltmemiz gerekir diye düşünüyorum. Nesnelere ya da para hırsına değil. Sözün özü, Necatigil şiiri bende bu tür düşüncelere yol açar hep. Dönme Dolap şiiri özelinde bu düşüncelere dalsam da gündelik hayatın ve evlerin şairi olarak bildiğim ve öyle de sevdiğim Necatigil'i can kulağıyla dinlersek bize pek kıymetli mutluluk sırları verecektir diye düşünüyorum. Şiirle... KAYNAKÇA Behçet Necatigil, Sevgilerde, Dönme Dolap. Can Yayınları, 2015. Behçet Necatigil. Sevgilerde. Can Yayınları. 2013. 1 Yaren Pınar Kayıkçı 21401221 Sahi… Kimdiniz Siz, Yaşınız Kaçtı Mesela? Hayatın her evresinde karşımıza çıkan oldukça acımasız ama bir o kadar da hakiki bir söz zaman geçirmek için açtığım diziyle birlikte bir kez daha çarptı yüzüme: “İnsan insanın kurdudur.” Ne güzel söylemiş Thomas Hobbes. Dogmatik geleneklerimizle besleyerek oluşturduğumuz sosyal statü olgusu bizi, toplumumuzu yiyip bitiriyor. İnsanı yaşı, cinsiyeti, dış görünümü, soy ismi ile yargılayan toplumda önemli olan para, güzellik ve belki de artık “gençlik”. Kırk yaşında olduğunu söylediği zaman hiçbir kurumda iş bulamayan bir kadının stilini değiştirip yirmi altı yaşında olduğunu söyleyerek rahatlıkla istediği pozisyonu elde etmesini izlerken aynı zamanda orta yaş sayılan kırkın bile hayatı “yaşamak” için fazla “yaşlı” bulunduğu düzenimize dehşetle tanıklık ettim. Ha yirmi altı ha kırk, aslında ne fark eder ki! Toplum için çok şey fark eder. Kırk yaşındaki bir insan evlenmiş, çocuk sahibi olmuş, işinde gücünde yahut evinde olmalıdır ideale göre. Onların çizdiği idealin dışına çıkmanıza mümkün olduğunca direnirler, tüm zorluklara rağmen düzenden çıkarsanız da tabiri caizse sizi aforoz ederler. Kimin ne isterse o olabildiği sosyal medya evrenlerinin bu denli revaçta olmasına şaşmamalı. Bir de hırslıdır insanoğlu, hep kendisi üstün olsun ister ancak içinde iflah olmaz bir kıskançlık barındırır. Ve tüm bu dayatmalar sebebiyle kendisi olamamanın verdiği bir özgüven eksikliği içinde yaşar. Karşısındakinden üstün olduğunu ispatlama çabası uğrunaysa toplumsal statüsünden faydalanır. Komik olan ise çoğu bunu yaparken doğuştan gelen özelliklerini konuştururlar. Eninde sonunda kırk yaşına geleceğini bilen genç birisi kendinden yaş itibariyle büyük birisinin iş başvurusunu yaşlı olduğu gerekçesiyle reddedebilir ya da kırk yaşında olan birisi yaşıtı olan bekar arkadaşına asla belli bir kriterin dışında eş bulamayacağını, genç bir erkek arkadaşa sahip olmasının sırf yaşı sebebiyle imkansız olduğunu söyleyebilir. Toplum kalıplarının dışına çıkabileceklerine inanamazlar zira üstlerine başkaları tarafından yapıştırılmış “etiketlerini” gerçek benlikleri ile değiştirmişlerdir. Sosyal statüsüne bu kadar bağlı olan insan kendisinden aşağı gördüklerini aşağılayarak kendisinden üstün kişilerden gelen aşağılamaların acısını çıkartır. Fakat hiç düşünmez bu karmaşık dönence de nedir diye. Marjinal yaşam tarzlarının bile “ideal” e dönüşebildiği değişik zamanlarda yaşıyoruz. Kendimize uygun olan çok özel ideali seçip esas içinde bulunduğumuz büyük idealler düzeninindeki ana yolumuzda ilerlemeye başlıyoruz. Zaman zaman neden böyle olmak zorunda diye düşünesimiz gelmiyor değil tabi ancak ‘on beşinde kız, ya erde gerek ya yerde’, ‘Erkeğin göbeklisi kadının da bebeklisi makbuldür’ gibi cinsiyetçi sözlerimizin; ailelerimiz tarafından önceden belirlenen mesleklerimizin, hatta uygun görülüp aileler tarafından evlendirilen eşlerimizin “örf” haline dönüştüğü yaşantımızda düzenin içinde devam ediyor ve onun kemikleşmiş bir parçası haline geliyoruz. Bundan dolayı da düğün yapmak istemeyen, çocuk sahibi olmayı reddeden çiftlere uzaylı muamelesi yapıyor; standartlar dışından eş, iş, yuva seçen bireylere içten içe imrenmemize rağmen onları küçümsüyoruz. Ufak bir yalanla yalnızca yaşını ve giyim tarzını değiştiren bir kadın tekrar yirmili yaşlarına dönüyor. Demek ki dönebiliyor ve bunu gösterebiliyor. Demek ki sosyal kalıplar olmasaydı şekilci dünyamızdan uzakta olmak istediğimiz kişi olabilecektik. Bunun önündeki tek engel yine toplum ve onu oluşturan bizleriz. Kalıpları kırmamızı ayıplayacak olan, varoluşunu sahip olduğu özgeçmişten ibaret sanan ruhu çekirdeğine çekilmiş insanların sahte tebessümlerine kimse muhtaç değil. İster on beş ister otuz ister altmış… İster kadın ister erkek… Kimse belirlenmiş saçma periyotlara göre 2 hayatını harcamak zorunda değil. Hayatını olduğu gibi hissederek, düşünerek yaşamalı; yaşamalı ki geçmişe dönüp baktığında arkasından gelen hayal kırıklıkları olmasın. Kaynakça Star, Darren. The Younger. 2015. Darren Star Productions, Jax Media, Tv Land Productions. Muhammed Baykal, Şube 44, 21400183 SOĞUK TOPRAKLAR, SICAK İNSANLAR: ESTONYA (3-8 Mayıs 2010) Öğrenmeye başladıktan ancak 2 yıl sonra hazzetmeye başladığım İngiliz dilinde yazdığım kompozisyonun “Comenius” takımına seçilmemi sağlamasıyla başlıyor Estonya maceram. Projenin katılımcısı olan Estonya, Avusturya, İspanya, Fransa, Yunanistan, Slovenya ve Türkiye ülkelerinden öğrencilerin ve öğretmenlerin Estonya'nın ev sahipliğinde buluşacağı toplantının temasının müzik olduğunu öğreniyor, öğrenir öğrenmez de müziğimizi tanıtmak için hazırlıklara başlıyoruz. Âşık Veysel'den Barış Manço'ya, Dede Efendi'den Türk Beşleri'ne kadar hazinemizde ne varsa araştırıp sunumlar, gösteriler hazırlıyoruz, haftalar süren hazırlık bizi bayağı heyecanlandırıyor. Biz hevesle şarkılarla, türkülerle ilgilenirken zaman da heyecanımıza anlayış gösteriyor, çabucak geliyor yolculuk günü. Kültürümüzü, kimliğimizi tanıtacak olmanın üstümüze yüklediği sorumluluğun bilinci ile yolculuğumuza başlıyoruz. Yolculuk sabahı Gazi Üniversitesi Vakfı Özel Okulları Kurucu Temsilcisi Dr. Yusuf Ekinci ile, 03.05.2010 Keyifli yolculuğumuz akşam başkent Tallinn'de bitiyor. Otele geçerken şehrin tarihî dokusu gözüme çarpıyor. Tarih “Buradayım!” diyor âdeta, “Yüzyıllara direniyorum!”. Önümüzdeki günlerde göreceklerimden habersiz, ilk akşamdan başlıyorum hayıflanmaya, dokusunu günden güne kaybeden tarihî şehirlerimizi neden koruyamıyoruz diye düşündürtüyor bana Tallinn. Estonya'daki ilk sabahımıza başkenti soluma hevesiyle uyanıyoruz. 1 gün serbest gezmeye vaktimiz var. Tallinn sokaklarını aşındırmaya başlıyoruz erkenden. Sokaklarda geziyoruz, hediyelik eşya dükkânları, kiliseler, alışveriş merkezleri... Bir bina içine sıkıştırılan dükkânlardan ibaret olan günümüzün alışveriş merkezleri dünyanın her yerinde aynı. Sokaklar ise tam tersi. Sokaklar derken yollardan, kaldırımlardan bahsetmiyorum. Sokaklar, özgün binalarıyla şehrin, ülkenin ruhu olduklarını haykıran değerler. Canlı dokularıyla sokaklar; insanoğlunun yaratıcılığını yansıtıyor, insanların farklı koşullarda nasıl çeşitli güzellikler ortaya çıkardığını. Tallinn sokaklarında dolaşırken hem bunları düşünüyor hem anaokulu çağındaki bir çocuk merakı ile şehri, insanları gözlemliyorum. Binaların çoğunun tarihî görünmesinden ülkenin pek gelişmiş olmadığı yargısını çıkarıyorum ancak çok geçmeden yanıldığımı anlıyorum. Görüyorum ki binaların içi 21. yüzyılla muhteşem bir harmoni içinde ancak dış görünüşleri 19. yüzyıl Avrupa'sının sokaklarında yürüyormuşsunuz gibi bir izlenim veriyor. Tarihî dokusuyla tipik bir Tallinn sokağı. İlk günümüzün sonuna yaklaşırken hava gittikçe soğusa da gezinin ilerleyen bölümünde özgürce gezme fırsatı bulamayacağımızdan otele dönmemekte direniyoruz. Elimizde turizm bürosundan aldığımız Tallinn haritası, ayaklarımız pes edene kadar yürüyoruz başkentte. Gün boyunca gezdiğimiz onlarca mekân kâfi gelmiyor. Bu sevimli kente el sallarken kentin bizde hakkı kalsın istemiyoruz. Ancak sonunda yoruluyor ve odalarımıza dönüyoruz. Yeni günün sabahında yeni bir heyecan var: proje başlıyor. Sabah otobüsle Tartu'ya doğru yola çıkıyoruz. Geç gelen kafileleri de toplayarak Tallinn'den ayrılıyoruz. Tartu'ya vardığımızda kafilemiz ev sahibi ailelere dağılıyor. Sıradan bir geziden farklı olarak toplumun en küçük kurumu olan aile ortamını gözleme şansımız doğuyor. Misafirliğimin ilk dakikasından itibaren misafirperverliklerini, sıcakkanlılıklarını hissediyorum. Hem aile hem de projenin içinde tanıdığım insanlar, “Kuzey'in insanı soğuk olur” önyargısını her gün tekrar tekrar yanlışlıyorlar. Bu soğuk toprakların sıcak insanlarıyla çok çabuk kaynaşıyoruz. Çok çabuk diyorum çünkü bize Anadolu insanını anımsatıyorlar. Belki evlerinde Anadolu insanının yaptığı gibi “Tanrı misafirleri” için ayrılmış bir “misafir odası” yok ama davranışları yurdumuzdaki sıcaklığa yakın. Tartu'da anlıyorum ki tarihî dokuyu korumak Tallinn'e has bir şey olmaktan çok tüm ülkede uygulanan bir âdetmiş. Geçelim tarihî öneme sahip binaları, eski köy hayatının bile sıradan bir kulübede müzeleştirildiğini görünce Estonlara hayran kalıyorum ve yine aklımdan Türkiye geçiyor. Derin bir nefes alıyorum, Anadolu'da kış uykusuna yatan tarihin ne zaman yazı göreceğini düşünüp duruyorum. Müzeye çevrilen eski bir köy yerleşim yerinden bir kare. Gezimizin sonuna gelirken görüyorum ki, Estonların renkli karakterleri yeme içme alışkanlıklarına da yansımış. Suyu bile nadiren sade içen bir milletten bahsediyorum. Marketlerinde limonlusundan çileklisine kadar su çeşitleri mevcut, sade su satın almak için azimle sade suların yerini aramanız gerekiyor. Geleneksel Eston çikolatasını da sade olarak bulmak için belli bir çaba sarf etmek gerekli. Dondurmanın bile sürekli sadesini üstün tutan bir millet olarak bunu anlamamız kolay değil. Tüm bu şaşkınlıkların içerisinde gezimiz de göz açıp kapayıncaya kadar sonlanmış oluyor. Estonya tecrübemden memnun olarak, Türkiye için hayaller kurarak yuvama dönüyorum. Tutsak Hayatı Gece, balkonuma çıkıp gökyüzüne kaldırıyorum kafamı ve şehrin kirli ışıklarına rağmen kendi ışığını bana gönderebilen birkaç yıldıza bakıyorum. Düşünüyorum, belki de şu an ışı-ğıyla huzur dolduğum o yıldızın çoktan ölmüş olabileceğini düşünüyorum. Önce heyecanla-nıyorum bu düşünceyle öyle ki kalbimin hızlandığını dahi fark ediyorum. Hayal etmeye çaba-lıyorum hemen, ışık hızında o yıldızlara, o galaksilere doğru yol aldığımı hayal ediyorum. Hayalimde, hızla ilerledikçe etrafımdaki uzay eğilip bükülüyor, âdeta dans ediyor. O devasa uzayda ilerlerken gözüme bir süpernova, büyük bir yıldızın patlaması çarpıyor ve hemen du-ruyorum ki o devasa yıldız patlarken oluşturacağı renk cümbüşüne tanık olayım. Müthiş bir enerji ile patlıyor o gözlerimi bir saniye bile alamadığım yıldız ve bin bir tonda mavi, yeşil, kırmızı ışıkla o karanlık uzayı renklendiriyor sadece benim için. Haz alıyorum bu hayalden, çok keyifleniyorum. Zaman geçiyor, bu haz dolu hayalim silikleşmeye başlıyor artık zihnim-de. Korkuyorum, bırakmak istemiyorum onu. Zihinimi zorlayabildiğim kadar zorluyorum gitmesin diye ama nafile. Ne kadar çabalasam da önünde sonunda yok olup gidiyor bu düşüm. Gözlerimi açıyorum ve kendimi ilk başladığım yerde, hapishanemde, buluyorum. Evet, ben bir tutsağım aslında, bu koskoca evrende Dünya adında bir hapishanede tutsa-ğım. Tutsak olarak adlandırıyorum kendimi çünkü keşfedilmeyi bekleyen o ucu bucağı olma-yan evrene, sadece uzaklardan bakıp hayal etmekle yetinmek zorundayım. Şimdi bu tutsaklık değil de nedir ki? Hapishane duvarları arasında, dışarıda onu bekleyen dünyayı hayal eden bir mâhkumdan ne farkım var? Tutsaklığım sadece mekânla da sınırlı kalmıyor, zamanda da tut-sağım ben aslında. Evrene görece sonsuz küçüklükte bir ömre tutsak edilmişim. Hatta öyle kısa ki zamanım, eğer hapishanemden kaçabilsem bir adım atmaya dahi ömrüm yetmezdi. Mucizelerle dolu bir evrene rastgele salınmışım ve bu mucizeleri keşfetmeye ne zamanım ne de imkânım var. Acımasızca geliyor bu bana. Öfkeleniyorum, baş kaldırmak istiyorum bu acımasızlığa. Lâkin ne öfkemi kime yönlendireceğimi biliyorum ne de neye baş kaldıracağı-mı. Büyük ve hedefsiz bir öfkeyle bu tutsak hayatında kendi kendimi tüketiyorum. Ne zaman kafamı kaldırıp baksam gökyüzüne bu döngüyü en baştan yaşıyorum. Sonunda tükeneceğimi bile bile yine de kaldırıyorum kafamı ve yıldızlara bakıp hayal kuruyorum çünkü biliyorum ki bir tutsak olarak yapabileceğim en güzel şey hayal etmek. Her kafamı kaldırıp göklere baktığımda evrende özgürce gezindiğimi hayal etmiyorum aslında bazen de üstün bir varlığın gelip beni hapishanemden kurtardığını hayal ediyorum. Hayal değil de umut demek istiyorum buna. Umut ediyorum, öyle bir varlığın olduğunu, kü-çücük dünyamızın yanından geçerken kalbimden geçenleri duyacağını ve beni o çaresizce ar-zuladığım mucizevi maceraya çıkaracağını umut ediyorum. Umutlarım gerçekleşirse nasıl hissedeceğimi düşlüyorum ve süpernova izlerken duyduğum hazdan bile daha güçlü bir haz duyuyorum. Bütün bu haz ve öfke birbirine giriyor ve iliklerime kadar evrendeki varlığımı hissediyorum. Evrenin bir parçası olduğumu hissediyorum. Dünyadaki bir tutsak da olsam, hayranı olduğum evrenin her bir köşesini asla keşfedemeyecek de olsam onun bir parçası ol-duğumu büyük bir mutlulukla kavrıyorum. Hapishanemde beni mutlu eden yegâne şey olan bu kavrayışın her hücreme yayılmasına izin veriyorum. Güneş yüzünü bana gösterirken artık yorulduğumu duyumsuyorum, zihnim yorulmuş. Peş peşe gelen haz, öfke ve mutluluğun sonucu yaşadığım duygu selinin beni yorduğunu bili-yorum ve derin nefeslerle havayı içime çekip kendimi sakinleştiriyorum. Hapishanemde yeni bir günün başladığının habercisi olarak yükseliyor ufukta, evrendeki sonsuz yıldızdan sadece biri olan Güneş. Ve ben gecenin karanlığının kayboluşunu buruk bir tebessümle izlerken, çok-tan ertesi gece için sabırsızlanmaya başlamış oluyorum. Batuhan Turgay ÖZÇELİK 1 Emre Özçelik 21202274 TURK 102-9 Otorite ve Geleneğe Karşı Hiççilik Rus Edebiyatı’nın önemli isimlerinden İvan Sergenyeviç Turgenyev’in Nihilizm(Hiççilik) akımının başyapıtı sayılan eserlerinden Babalar ve Oğullar, Dünya Edebiyatı’nda oldukça saygı gören bir roman. Babalar ve Oğullar, birçok geleneğe karşı çıkması nedeniyle, yayımlandığı tarihden bu yana birçok tartışmanın gündeminde yer almaktadır. Hatta kitaba dair, içeriğine Rus İstihbaratı’nın müdahale ettiği gibi komplo teorileri bile var. Bazarov’un, yani öykü boyunca Hiççilik akımının kuramlarını okuyucularına aktaran karakterin, kitabın sonunda, romantik insanın kandırmacası olarak gördüğü aşk duygusuna yenilmesi, bu teorilerin ortaya çıkmasında etkili olmuş diyebiliriz. Bu teorilerin çıkış noktası; “Babalar”’ın “Oğullar”’a karşı mücadelesi de olabilir. Rusya’da jenerasyonlar arasında oluşan zıtlıkları ve artan boşluğu temsil ettiğine inandığım roman ismini şu şekilde açıklayabiliriz: bütün otoriteleri reddeten, salt bilime önem veren yeni bir akımı sırtlanan gençler: “Oğullar”, geleneklere ve eski politik anlayışa bağlı kalan ya da bu akımı yıkıcı veya aşırı olarak niteleyen “Babalar”. Turgenyev’in Babalar ve Oğullar’ı, yayımlandığı dönem içerisinde ve daha sonrasında destekçiler bulduğu gibi birçok eleştiriye de maruz kalmıştır. Hatta Rus Edebiyatı’nın önemli isimlerinden Fyodr Mihailoviç Dostoyevski, Ecinniler adlı romanında, nihilizm akımının yıkıcı özelliklerini ortaya koymuş ve Turgenyev’i eleştirmiştir. Bazarov’un kendisi gibi nihilist olan arkadaşı Arkady’in amcası Pavel ile olan tartışmaları, 1840’lı yılların liberalizmi ile bu yeni akımın karşı karşıya geldiği, farklılıkların yoğun olarak vurgulandığı anlardır. Zaman zaman bu farklılıkların, Rusya’nın geleceğine ve aile gibi insani kurumlara etkileride bu tartışmalar vasıtasıyla dile getirilmektedir. Bazarov Liberalizmi ve ilkeleri kullanışsız kelimeler olarak nitelemektedir, Pavel ise bu anlayışı yadırgamakta, bu anlayışın insani ÖZÇELİK 2 değerlere zarar vereceğini düşünmektedir. Oysa Bazarov’a zarar veya yıkıcı gibi kavramlarla karşı çıkmak mantıksızdır çünkü Bazarov zaten kökten devlet, toplumsal düzen ve aile otoritesi gibi kavramlara karşı bir akımı temsil etmektedir. Bazarov ayrıca salt bilime veya başka bir deyişle pozitivist bilim anlayışına inanan, maddeci bir karakter oluşu ilede geleneksel ve dini yargılara ve eylemlere karşı durmaktadır. Bazarov’un annesinin oğlunun bu değerlere karşı olan tutumu karşısındaki dehşetine, Bazarov’un alaycı bir şekilde yaklaşması bunu göstermektedir. Bu ve bunun gibi trajik anektodlar, karakterler arası tartışmalar ve ilişkiler ile Nihilizm akımının, karşı olduğu kuramlar ve kurumların çoğuna değinilmesi Babalar ve Oğullar’ın Nihilizmin baş yapıtlarından sayılmasını sağlamaktadır, ayrıca Babalar ve Oğullar, Nihilizm akımı öğretilerini içeren ilk kitaplardandır. Turgenyev Rusya’nın geleceği hakkındaki kaygılarını, eski ve yeni anlayış üzerine yorumlarını, Rusya’nın toplumsal yapısına karşı eleştirilerini açık bir şekilde aktarmış lakin, anlaşılması güç bir karakter bırakmış okuyucularına. Romanın başından sonuna Turgenyev’in Bazorov’a yüklediği misyonla ilgili tahminlerim, birbirlerini çürütmekle birlikte geriye Bazarov’a dair soru işaretleri bıraktı. Bazarov’un sonunda aşka yenik düşmesi, Nihilizm’in birey üzerindeki etkisinin, insan doğası gereği kısıtlanması ile açıklanabilir. Bazarov’un şu ifadeleri: "şöyle düşünüyorum: bak, şu saman yığınının yanında uzanmış yatıyorum. İşgal ettiğim yer öylesine küçücük, evrende bulunmadığım ve umurunda bile olmadığım alanın yanında öylesine ufacık, yok sayılacak kadar küçük ki...ve yaşayacağım zaman dilimi benim bulunmadığım ve bulunmayacağım sonsuz zamanın yanında öylesine az ki...oysa bu atomun, bu matematiksel noktanın içinde kan dolaşıyor, bir beyin çalışıyor, birtakım istekleri var...ne kepazelik! ne saçmalık!" kendi ilkeleri ile çelişmekten dolayı olan sitemini göstermektedir. Bu çelişkiler okuyucunun Bazarov’u, romanın sonlarına doğru soru işaretleriyle anmasına neden olmaktadır. ÖZÇELİK 3 Dünya Edebiyatı’nda bu denli önemli bir yere sahip olan Babalar ve Oğullar, eski ile yeni kuşak ve Liberalizm ile Nihilizm arasındaki çatışmalara ilgi duyan okuyucular tarafından mutlaka okunması gereken bir kitap. Bu çatışmaların Rusya’nın geleceğine etkisine dair Turgenyev’in kaygıları, dönemin politik akımları ile sosyal kurum ve kuramların üzerine eleştirileri Rus Edebiyatı’na şekil verdiği gibi, dünyayada önemli bir miras olarak kalmıştır. Turgenyev’in dönemin sosyal kurum ve kuramları üzerine eleştirilerini ve Rusya’nın geleceğine dair kaygılarını kaleme aldığı Babalar ve Oğullar, Rus Edebiyatı’na şekil veren bir roman olduğu gibi, Dünya Edebiyatı’nda da oldukça önemli bir yere sahiptir. İNSANLIĞIN SINANDIĞI KENTBrezilya'nın o akşamüstü ortaya çıkan muhteşem manzarasıyla başlıyor film. Tam altın kumlu plajlarda gün batımını seyredeceğiz derken kamera birden gecekonduların olduğu geniş bir mahalleye yöneliyor. "Cidade de deus" yani "Tanrıkent". Doğru düzgün üstü başı olmayan fakir çocuklar ve pis sokaklar. Suç kokusunu kilometrelerce öteden alabileceğiniz bir cehennem. Bana yaşadığım şehirdeki gecekondu mahellesini hatırlatıyor. Orada yaşayan bir arkadaşımın zor yaşam şartlarını ve hayata tutunma becerisini. Hayatın herkese karşı adil olmadığının en bariz örnekleri bu tür mekânlar. Herkes şanslı doğmuyor malesef. Bir keresinde bende bulunmuştum o sokaklarda. Dar ve pis sokaklarda kendi hayatınızı düşünüyorsunuz, elde edemediklerinizin değil, elinizde olanların farkına varıyorsunuz. Düşündürüyor bu sokaklar sizi. İnsanlar hemen anlıyor yabancı olduğunuzu ve süzüyorlar sizi baştan aşağı ve görüyorlar belki de elde edemediklerini sizde. Filmde bir çok karakter var hayatta da karşılaşabileceğimiz. İyi, kötü, lider, masum çocuklar,aileler... Kimileri kendini alamazken suç kokusunu ciğerlerine kadar çekmekten, kimisi de solumamaya çalışıyor o kokuyu belki de hayatı pahasına. Öyle bir yer ki burası: ölümün artık sıradanlaştığı, silah seslerinin geceyi bölmesinin doğal karşılandığı. İyiyle kötünün savaşı bu. İnsanlığın sınandığı büyük bir savaş. Gücün hevesine ve geçici ihtişamına kapılanların, erkenden devrildiği bir savaş. Siz istemeseniz de sizi içine doğru çeken bir girdap burası, doğru ya da yanlış kavaramları arasında görünmez çizgilerin olduğu. Eğitim diyorum filmi soluksuz izlerken, eğitim ne de büyük etkiye sahipmiş meğer. Sigara ve esrar kullanan ilkokul çocuklarını gördükçe, ahşap kokan sıralarda oturmalı bu çocuklar, ellerinde silahla kaldırım köşelerinde değil diyorum. Dünya düzeni buna bağlı. Eline kitap alıp da okuyan insandan zarar gelmez çünkü. Kitap okuyan insan, başkalarının bakış açısıyla bakabilir dünyaya. Bunu başarabilmek suçtan kurtulabilmektir aslında, çünkü olayların sonucunu çift taraflı gören insan, empati yapıp hareketlerini önceden engelleyebilir. Filmde de öyle zaten. Kitap okuyup,gazete de çalışan çocuk bir nebze daha iyimser, biraz daha koruyabilmiş içindeki insanın varoluşsal özelliklerini. Ama kimse suçsuz değil bu kentte, sadece gri noktalar var simsiyah bir yeryüzünde. Kötüler neden kötüler peki? Para, güç, hırs, intikam... Pek çok nedeni var bu kentteki kötü insanların suç işlemesinin. Kimisi, zaten çivisi çıkmış bu dünyanın liderlik koltuğuna ne pahasına olursa olsun oturmak peşinde, kimisi de sevdiği birinin intikamını alma yolunda. İnsanları aslında dış görünüş ya da düşünebilme yeteneğinin değil de, toplum içinde iletişim kurup yaşayabilme becerilerinin insan yaptığı sonucunu çıkarıyorum filmden. Her insandan bir anda bir canavar çıkabileceğini, kimi zaman nasıl da hayvani duygularla iş yapılabilineceğini görüyorum.Aşkı da pas geçmemiş yönetmen. Bu kapkara bulutlarla kaplı kentte, ufak bir delik açmış ışığın süzelebileceği. Aşk, insana insanlığını yeniden hatırlatan eşsiz sahiplenme duygusu. Bir yerden sonra aklın durduğu, kalbin hâkim olduğu bir evre. Kalp devreye giriyorsa zaten vicdan da çıkıverir ortaya. Suçun başı dertte artık çünkü en büyük rakibi vicdan var karşısında, namağlup bir şekilde gelmiş bu güne kadar. Vicdan ki insana özünü hatırlatan içgüdü. Ama aşk kolay değil bu kentte. Suç, vicdana bu üstünlüğü vermemek adına elinden geleni yapmakta. Ve yine suçun büyük kumpaslarına yenilen insan, vicdanını bir türlü açığa çıkaramamakta.Filmin bitiş anları ölüm üzerine. "Hızlı yaşa genç öl" felsefesini benimseyen çocuklar ve gençler, bir bir boğuluyor bu büyük suç denizinde. İyiler can yeleğine sahip, üşüseler de öldürmüyor onları bu dalgalar. Sonuçta yine iyinin kazanıp, kötünün kaybettiği klasik sahneler sıralanıyor art arda. Brezilya'nın o muhteşem gün batımında bu sefer "Tanrıkent" den çıkıp, ormanlamükemmel plajların kesiştiği noktaya doğru hareket ediyor kamera. Suç bitti. En azından sonuçları unutulana kadar. Eğer sizde toplumun alt tabakasının yaşam tarzını ve elinizdeki imkânların varlığını sorgulamak istiyorsanız bu film tam size göre. MEHMET NURİ YUMUŞAK – 21302303 – TURK101-050EMRE AYGAR Gizemli Uyku Ölüm. Her zaman peşimizdedir bu sinsi gerçek ama hep unuturuz bize nefesimizden daha yakın olduğunu. Ve asla kimse bilmez, bilemez bizi ne zaman sevdiklerimizden koparacağını. 19 yaşında gencecik kuzenimi bir patlamada kolayca ellerimden alırken, yıllarca yatalak olan dedemi 80 yaşına kadar süründüren acı ama tatlı bir gerçektir bu. Neden mi tatlı? Uyku için yarı ölüm hali derler. İnsanların büyük çoğunluğu ise uykuya düşkünlerdir çünkü günün yorgunluğunu atabilecekleri, stresli hayatlarından kaçabilecekleri ve tüm dertlerini unutabilecekleri yarı bir bilinçsizlik halidir. İşte bu yarı ölüm bizleri sıkıntılarımızdan uzaklaştıracak kadar tatlıysa tam olarak ölmek kim bilir ne kadar tatlıdır. Birçok canlıya hayat vermiş olan toprağın altına kendi ellerimizle bıraktığımız sevdiklerimiz belki de bu yüzden tekrar bizim yanımıza uğramazlar. Tam da böyle düşüncelere dalmışken internette bu fotoğrafa denk geliyorum. Fotoğrafa baktıkça beni kara delik gibi içine çekiyor ve bende bu düşünceleri uyandırıyor: Sanki binmişim bir atın üstüne, almışım ipleri elime ölümü düşünmeden, umursamadan, böyle bir gerçeğin olduğunu unutarak ve Neşet Ertaş gibi dünyanın rengine kanmış bir şekilde gidiyorum dörtnala. İpi nereye çekersem altımdaki hayvan oraya gidiyor. Ona hükmedebildiğimi hissetmek ise yaz aylarında esen serinletici rüzgârın yüzümü okşadığı gibi egomu hafiften okşuyor ve beni yüce hissettiriyor. Ancak sonradan Nicolas Bruno, 2020. fark ediyorum ki ata bağlı olan iplerin bir kısmı boynumda kördüğüm olmuşçasına sımsıkı bir şekilde bağlı duruyor. Nasıl bir cahillikle dünyanın rengine kandıysam, yönlendirdiğim bu hayvancağızın kendi bedenim, aklım, kararlarım kısacası hayatım olduğunu anlayamamışım. Ardından atın ve üstündeki adamın beyaz bir örtüyle kaplı oluşu beni daha da derin düşüncelere itiyor. Sanki kefenini giymiş ve toprak anaya kavuşmayı bekleyen insanmış gibi gelmeye başlıyor gözüme. Ve sonra büyük bir telaşla ‘’Eyvah!’’ diyorum. Bir anda içimi kocaman bir ölüm korkusu sarıyor. Korkudan terliyorum, titriyorum ve göz pınarlarım dolmaya başlıyor. Kendimle bağdaştırdığım bu fotoğraftaki adamı ölüme giden biri olarak düşünmek, beynimin içindeki orkestranın imdat çığlıkları atmasına sebep oluyor. Deliriyor muyum ne? Ölüm neden korkutur? Belki de kuzenim gibi genç yaşta ölme fikri bu kadar ürküttü beni… Peki ama ileride dedem gibi yatalak bir şekilde hayata devam edip ölmek daha mı iyi? Buradaki sevdiklerimi bırakıp gitmeye mi hazır değilim? Toprağın altında olan onlarca sevdiğime kavuşmak varken neden fani dünyadan ayrılmak istemiyorum? Fotoğrafa yeniden baktığımda fark ettim; beni korkutan asıl şey bir kefenmişçesine adamın üzerine örtülmüş olan beyaz örtü ya da darağacı ipiymişçesine boğazına bağlanmış olan ip değildi. Ölümün kendisi değildi. Sığ olmasına rağmen ucu bucağı belli olmayan bu su kütlesi, bu deniz, bu okyanus… Buğulu gökle nerede birleştiği, nerede bir bütün haline geldiği belli olmayan bu dingin su… Beni korkutan asıl şey buydu işte. Durgun suda ölümün durgunluğunu, sessizliğini seziyor; uzak ufukta belirsizliğin gemisini görüyordum yalnızca. Bulunulan yerin bilinmezliği, ölümün bilinmezliğiydi aslında. Ölmekten, nefesimin sonlanmasından, göğsümün hareketini kesmesinden değil; ölümün kendisinden değildi korkum. Öldükten sonra olacak olanlardı endişemin sebebi. Kimsenin bilmediği, biliyorsa da asla kimseye anlatamayacağı tecrübelerden korkuyordum. Öldükten sonrasının gizeminden… Yaşadığım süre zarfında her ne kadar geçirdiğim kötü günler olsa bile sevdiklerimle beraber olmak bana her şeyden daha güzel geliyordu. Onlara dokunabilmek, sohbet edebilmek ve bana olan sevgilerini hissetmek çok anlamlıydı. Ölümden sonrasının da bir anlamı yoktu benim için. Öldün. Sonrası yok. Anlam yok, tanıdık bir şeyler yok. Sadece ölümün bilinmezliği… Belki de bu yüzden mantıksızdı korkmak. En güzel tecrübeler ilk kez deneyimlenenlerdi. Bilinmezden korkmak değil, onu gizemleriyle kabul etmek ve keşfe çıkmak lazımdı. En güzel maceralar sır perdeleriyle dolu olanlardı çünkü. Keşfe çıkamıyorsan da bunun için beklemek… korkuyla değil heyecanla beklemek. Endişe etmeden, merak ederek… Kaynakça Bruno, Nicolas. Inviato. 2020. Fotoğraf. Instagram. Baran Ataman Boş, Bomboş Hayatımı iki evreye ayıracak olursam, Albert Camus’nün eserlerini okumadan önce ve okuduktan sonra olarak yapabilirim bunu. Dönüp bakıyorum da, bilhassa Veba isimli yapıtı okuduktan sonra yaşama dair düşüncelerim değişmeye başlamıştı; çok etkilenmiştim bu yapıttan. Bir insanın absürt edebiyatla tanışması, onu anlaması, hayata bakışını ciddi biçimde değiştirecektir diye düşünüyorum. Ben de Albert Camus vasıtasıyla absürt edebiyatla tanıştığımda çevreme çok farklı bir gözle bakmaya başlamıştım. O günlerde benim için hayatın maddi yönü o kadar zayıfladı ki, bir genç olarak ileriye dönük maddi beklentilerim sıfıra indi. Öncesinde, yaşıtlarım gibi zengin olma ve BMW marka otomobil sürme gibi hayallerim vardı. Üç yıldır ise, en pahalı arabaya sahip olsam bile bunun hiçbir şey ifade etmeyeceğini tahmin ediyorum. Bu benim kanaatim, ama herhâlde maddiyatın kesin bir mutluluk ya da huzur getirmeyeceğine dair fikrime karşı çıkmazsınız. Tüm bunların ötesinde, absürt edebiyat metinlerinde,yaşadığımız hayatın bir anlamsızlıktan, bir boşluktan ibaret olduğu düşüncesi dile getiriliyor ve bu fikir bana çok saçma gelmiyor. Bütün dini ya da rasyonel düşüncelerimizi bir kenara koyarsak, bizim yaşıyor olmamız tamamen anlamsız ve önemsiz de olabilir, bilemiyorum. Belki bu dünya, dedikleri gibi öbür dünya’nın hazırlığı değildir, ya da Eflatun’un mükemmel devletine ulaşan upuzun yolun yolcuları değilizdir biz; sadece bugün bu gezegende bulunan birer organizmayızdır. Ne yapsak da bu derin mânasızlıktan kurtulamayız sanırım, bir BMW’miz olsa bile. Öyleyse yapmamız gereken, bir amaç belirleyip bu amaç uğrunda günlerimizi harcamak; bu amaca ömrümüzü adamak olabilir. Tıpkı sevgili hocam Okan Tekman gibi; Okan Hocam şüphesiz tanıdığım en zeki insanlardan birisi, aynı zamanda kendini sadece temel matematik dersi Kalkülüs’ü öğrencilere en iyi şekilde kavratmaya adamış bir eğitim gönüllüsü. Sevgili hocam hayatına bir anlam yüklemiş; öğrenci eğitmek, insanlara bir disiplini en sağlam şekliyle vermek. Bu, son derece saygıya değer bir harekettir. Bunun dışında, insanların günlük yaşantısına baktığım zaman, başta kendiminkinde, korkunç bir döngü görüyorum. Hepimiz her gün bir öncekine benzer görevleri tekrarlıyoruz, aynı tip işlerle ilgileniyoruz; aynı sokaklardan geçip aynı insanlarla karşılaşıyoruz. Bu gerçeği eleştirmek geliyor içimden ama bunun bir alternatifi olmadığını da biliyorum. Böylesine boşluklarla dolu bir dünyada, milyonlarca yılın içinde kimimize tanınan 17 yıllık, kimimize 24, kimimize 59, kimimize 91 yıllık birer ömür var ve biz de bize tanınan bu zamanı bir şekilde tamamlıyoruz. Bunun da en basit yolu, kendimize bir uğraş bulup, yanımıza da birkaç insan alıp günlerimizi geçirmek gibi görünüyor. Günler birbirine eklendikçe, yaşantımız bir döngü halini alıyor ve biz her yaptığımızı tekrarlayıp duruyoruz. Böylesi hem kolay, hem güvenli hem de rahatlatıcı. Hayat gerçekten de Sisifos masalında anlatıldığı gibi her sabah kalkıp koskoca bir taşı dağın tepesine taşıyıp, ertesi gün yine aynı taşı aynı tepeye çıkarmaya çalışmak gibi bir tekrardan oluşuyor. Bu düşünce, yani varolmanın kutsal bir gerekçesinin olmaması ve yaşantımızın absürtlüğü, sanatın pek çok alanında kendine yer bulmuş, özellikle tiyatroda. 20. yüzyılın bu en önemli yaklaşımını anlamaya çalışıyorum ben de. Bana çok mantıklı ve aydınlatıcı geliyor Varoluşçuluk ve Absürt akımın savunduğu fikirler. Fazlasıyla absürt ögeler barındıran politik bir romandır Kayıp Gergedanlar. Hikayenin sonuna kadar, başkarakter veterinerin gittiği kulübede yaşayan aile, her akşam tarlanın çobanını sürüye sürüye kuyuya getirip kuyudan aşağı atmaktadırlar. Veteriner Sümer Bey’in bir türlü anlam veremediği bu olayın her gün tekrarlanması absürt bir olgudur. Romanın bu bölümlerini okuduğumda aslında acı verici bir mesaj aldım: Bu ailenin ve çobanın yaşadığı durum dışarıdan bakan birisi için çok saçma veya anlamsız görünebilir, ama nihayetinde hepimizin hayatı da bu verilen imgenin bir emsalidir. Biz de farkında olmadan amaçsız, boş ve kıymeti olmayan hayatlar yaşıyoruz. Hayatımızın nezdinde kıymet teşkil ettiği insanlar da, bu hayatı bizimle paylaşanlardır; tıpkı çobanı her gün kuyuya atan çocuklara, çobanın varlığının bir şeyler ifade etmesi gibi. Çünkü bu absürt olay, o insanlardan başka hiç kimse için zerre kadar önemli değildir, tıpkı hayatlarımız gibi. İÇ DÜNYAMIZIN MONOLOGLARI Arkadaşlarım kitap okumayı ve film izlemeyi sevmememi çoğu zaman alay konusu yapmışlardır. Ne zaman sinemaya gidilecek olsa programın dışında kalırım ve aynı şekilde konu bir kitaptan açılırsa benim için sıkıcı dakikalar başlar. Bundan kısa bir zaman önce filmlere ve kitaplara karşı olan bu tavrımın nedenini sorgulamaya karar verdim. Kendime bu soruyu sorduğum an aklımda beliren tek cevap ‘’Yüzleşmek istemediğin şeylerle orada yüzleşiyorsun çünkü!’’ oldu. Gerçekten de ne zaman bir film izlesem veya kitap okusam, kendimde en sevmediğim, gizlediğim özelliklerimle karşılaşıyorum. Görmezden geldiğim, yüzleşmek istemediğim şeyleri görünce anlık moral bozuklukları yaşıyorum. Evet, anlık diyorum çünkü filmin veya kitabın etkisinden çıkınca her şey normale dönüyor. Boşvermişliklerime devam ediyorum anlayacağınız. Sevmediğim özelliklerim, görmezden geldiğim şeyler ve ben yerimizde saymaya devam ediyoruz. İşte tam da bu noktada beni sevindiren bir şey oldu. Yalnız olmadığımı, insanoğlunun ‘’geçiştirmek’’ eylemine yatkın olduğunu fark ettirecek bir öyküyle karşılaştım tesadüfen. Arkadaşımın ağırlık yapıyor diyerek bizim evde bıraktığı ‘’Korkuyu Beklerken’’ adlı kitaba göz atmak istedim, bir hikâyenin başını okuyayım derken kitap aktı gitti. Bende ise en fazla etkiyi kendimi bulduğum ‘’Unutulan’’ adlı öykü bıraktı. Öykü eski kitaplarını değerlendirmeyi düşünen bir kadının tavan arasına çıkmasıyla başlıyor. Tavan arasında bulduğu her obje onu geçmişe götürüyor ve yaptıklarını sorgulatıyor. Örneğin bulduğu anne ve babasına ait fotoğraflara bakıp ‘’Neden sevmediniz birbirinizi?’’ diye soruyor. Gerçekte bu soruyu onlara sormayı hiç denememiş, cevabını bilmiyor. Çünkü her zaman ertelemiş ve görmezden gelmiş büyük sorunları, zihnini başka tarafa yönlendirmiş, kısa süreli huzur anları yaratmış kendine. Anne ve babasının fotoğraflarını yan yana getirmeye bile çekiniyor, öyle bir sevgisizlikle büyümüş olacak ki, ölülerin bile kavga edebileceğini düşünüyor. Ama nedenini bilmiyor, çünkü nedenlerden hep kaçmış. Öykünün en çarpıcı noktası ise kadının eski sevgilisini tavan arasında görmesi oluyor. Eski sevgilisi yıllar önce orada intihar ediyor ve kadın sevgilisini oracıkta unutuyor, yıllar boyu başka bir yerde yaşadığını sanıyor. Öyle mi dersiniz? Elbette hayır, kadın sevgilisinin hayatta olmadığını ve en son tartışarak ayrıldıklarını biliyor. Ama öylesine ertelemiş ki bu konuyu, üstüne o kadar çok yıl eklenmiş ki düşünmeden geçen, kadın zihninde yarattığı bu hayalle iç hesaplaşmasını yapmaya çalışıyor. Kadın evlenmiş olmasına rağmen aklının bir köşesinde kalan bu adama onu hiç unutmadığını inandırmaya çalışıyor tavan arasında, adamın üstünde böcekler gezerken üstelik! Ve daha sonra kocasının seslenmesiyle tavan arasından çıkıyor. Her şeyi bırakarak kocasının yanına geri dönüyor. Hikâye hiç ile başlayıp hiç ile bitiyor anlayacağınız. Hikâyeyi ilk kez okuduğumda bende çok soyut bir tad bıraktı. Fakat Oğuz Atay’ın özelliği de bu değil midir? Olmayan şeylerle, bilinçaltımızla, düşlerimizle sunmaz mı fikirlerini bize? Hikâyenin üzerinden bir kere daha geçtiğimde ‘’Ne büyük benzerlik ama!’’ dedim kendi kendime. Tıpkı o kadın gibi gün içinde yüzlerce kez kendimle konuşuyorum, kimi zaman yüzleşmek istemediğim şeylerle karşılıyorum zihnimin içinde. İşte o an kafamı başka yöne çevirip görmezden geliyorum, kulaklarımı tıkıyorum içimdeki cevapsız sorulara, çatışmalara, bilinmezliğime. Bazen ise üzerinden çok zaman geçmiş bir olayı tekrar kurguluyorum, sözlerimi yeniden hazırlıyorum, hikâyemi baştan yazıyorum kısacası. Bunun hiçbir şeyi değiştirmeyeceğini bilsem de bir rahatlama hissi geliyor kalbime. Gerçek hayatımda yapamadığım hesaplaşmalarımı iç dünyamda yapıyorum, e tabii kahramanın yaptığı gibi ölüyü diriltmeye kadar varmıyor benim yaptığım bu hesaplaşma… Ardından, üzerinde düşünmeye gerek görmediğim onca önemli duygunun, olayın ağırlığı altında ezilmemek için tekrar boşveriyorum . Bu bir döngü hâlinde ilerliyor ve her şey üst üste birikiyor, geri dönüşü olmayan bir yola girmiş oluyorum. Eminim ki, her insan hayatının her döneminde iç hesaplaşmalar yaşar. Yaptığı, yapamadığı her şeyi tekrar gözden geçirir. Kimi zaman kendine kızar, kimi zaman ‘’Yahu öyle değil de şöyle yapsaydım ne olurdu?’’ sorusunu sorar kendine. Geçmişimizi değiştiremiyoruz ama geçmişin bizlerdeki izlerini değiştirmeye çalışıyoruz böylelikle. İçimizi rahatlatmak, geçmişin yüküyle yaşamaya bir son vermek adına tıpkı ‘’Unutulan’’ adlı öyküdeki kahraman gibi içimizden monologlar yazıyoruz. İş bu raddeye gelene kadar, düzeltilecek hatalar yapmamaya çalışmak daha mantıklı değil mi? Değer verilmesi gereken insanlara, duygulara, olaylara gereken değeri verip üzerinde yeterince düşünmek zamandan tasarruftur belki de. Böyle doğru mottoları sıralaması kolay fakat uygulaması zor. İnsanoğlu bildiğini okumaya devam ediyor ve edecektir muhakkak. Ve tabii ben ve boşvermişliklerim de öyle! GEZİ YAZISI 1 BEŞ ŞEHİR/AHMET HAMDİ TANPINAR Kitapta, Ahmet Hamdi Tanpınar, müfettişlik yaptığı zamanlarda gezip görme fırsatını bulduğu Ankara, Erzurum, Konya, Bursa ve İstanbul şehirlerini okuyucuya aktarmıştır. Kitap, sadece gezi yazılarından oluşmamakla beraber, her biri farklı anlamlar içeren denemeler ile bir araya gelmiştir. Ahmet Hamdi Tanpınar ustası Yahya Kemal'e itaf etmiştir bu kitabı. Diğer kitaplarına nazaran belki de ustasının diline bu kadar fazla yaklaştığı yegane eserdir. Tanpınar'ın diğer kitaplarında rastlanabilen bir özellik de var bu kitapta. Eski-yeni çatışması özellikle İstanbul ve Bursa yazılarında çok dikkat çekici olarak gözler önüne seriliyor. Kitabın önsözünde yazdığı “Beş Şehir'in asıl konusu hayatımızda kaybolan şeylerin ardından duyulan üzüntü ile yeniye karşı beslenen iştiyakyır.” cümlesi ise bu düşünceyi benimsediğini ispatlıyor. Bu düşünceye sahip olmasının ana nedeni, benim fikrimce, Osmanlı'nın henüz yıkılmadığı dönemlerde doğan Tanpınar'ın Cumhuriyet'in getirilmesine özellikle ve özellikle bir yazar gözüyle tanık olmasıdır. Görüldüğü gibi zamanını çok iyi irdeleyen Tanpınar, basit bir gezi yazısı yazmakla kalmamış döneminin siyasi ve politik gelişmelerine ışık tutan bir eser ortaya koymuştur. Güzide şehrimiz Ankara ile başlar Ahmet Hamdi Tanpınar kitabına. Tarihine, geçirdiği bunca savaş, göç, yağma, yakılma gibi bir şehrin çehresini değiştirebilecek etkenlere dokunur hafiften. Ankara'nın değişmeyişini, tarih boyunca Anadolu'yu kucaklayışını, kendince garip bulur Tanpınar belki. Yine de değişmez değildir Ankara. Erzurum'a geçiyor Tanpınar Ankara'dan sonra. Erzurum'a üç farklı zamanda üç farklı yoldan girişi yazarı olduğu kadar okuyucuyu da şaşırtıyor. İlk seyahatini çocuk denilecek yaşta, Balkan Savaşı'nın sonlarına doğru yapıyor Erzurum'a. İkinci seyahatinde ise Erzurum'u gördüğü zaman ağzı açık kalıyor tabiri caizse. Hatırladığı şehirden uzaktan yakından bir bağlantısı kalmamıştır Erzurum'un. Atatürk'le karşılaşması da ikinci seyahatinde oluyor. Erzurum Lisesi'nde Atatürk ile kısa bir konuşma fırsatı bulan Tanpınar, Atatürk'ün mimiklerinde, jestlerinde kısacası her türlü hareketinde gözüne çarpan dinamizmi bizlere aktarmadan edemiyor. Erzurum yazısının sonunda Tanpınar, şehirden ayrılışını o denli çarpıcı şekilde betimler ki, okuyucuya o an yaşadıklarını hissettirir bir nevi. Konya'ya geliyor sıra Erzurum'dan sonra. Konya'yı eşsiz bir güzelliğe büründürür Tanpınar. Neresinden girerseniz girin, bir esrar bekler sizi. Kendi kendine yaşayıp giden ama içi çok zengin olanAnadolu insanıdır aslında Konya. Konya'nın merkezine geldiği anda Selçuklu İmparator'u Kılıç Arslan gelir aklına. Belki o büyük devlet adamı da aynı yerde dolaşıp aynı düşüncelere dalmıştır Tanpınar gibi. Konya'dan bahsettiği zaman ise Mevlana'ya değinmekde olmaz. Konya'dan bahsederken Mevlana'yı Konya ile özdeşleştirir. Ne olursanız olun Konya'ya gitmenizi söyler. Sonra da yemyeşiliyle Bursa'ya düşer yolu. Tarihimizin Bursa'da adeta gözle görünür derecede dolup taştığını söyler, Türk tarihinin beşiği olarak görür Bursa'yı Tanpınar. Yeşilin Bursa'da farklı bir manaya büründüğünü düşünür. Kendi fikrim de Bursa'daki yeşilin gözümüzün gördüğü renkten farklı olarak geçmişin ve geleceğin, eskinin ve yeninin harmonisi olduğudur. Bursa da sadece geçmişinde başkent olan bir şehir değil, duyguların, renklerin ve zevklerin karmaşasını içeren vatanımızın bir toprağıdır. Medeniyet'in beşik noktalarından biri olan İstanbul'a en son değinmiştir Ahmet Hamdi Tanpınar. Diğer şehirlerden farklı olarak tek tek özelliklerdenbahsetmez yazar. Çünkü İstanbul, her şehirden bir parça almıştır kendine sanki. İstanbul'dan bahsedeceği zaman ise yaşadığı dönemki İstanbul'dan da bahsetmez. Belki de kendisine öyle anlatılmasından olacak eski İstanbul'dan bahseder okuyucuya. Zıt kavramlar ve sınıf ayrımı olmadan herkesin nasıl eğlendiğine dair yazısı okuyucuda acı bir tat bırakır. Yazar biraz daha detaylı betimlese belki de İstanbul'u yaşayan bir varlık olarak anlatacaktı bizlere. İyinin ve kötünün, güzelin ve çirkinin, eskinin ve yeninin bir arada olduğu bu şehri Tanpınar anlatmak istemez pek. Bırakalım da biz onu anlatacağımıza hatıralar, anılar kendileri anlatsınlar bize der. Kitap, karış karış Türkiye'yi anlatmanın dışında, aşırı yoğun bir anlatıma sahip. Her şehrin kendine has yönlerini çok güzel biçimde aktarmış Ahmet Hamdi Tanpınar. Bu şehirlerde yaşayanlara kendi şehirlerini anlattırsanız belki böyle yegane bir anlatıma ulaşamazsınız. Türkiye’yi Türk’ün dilinden ve taze taze okumak isteyenler içim muntazam bir kaynak. Tarihten parçalar koparılıp üzerine de Tanpınar’ın yorumu eklenmiş eşsiz bir ziyafet. Can Şahin, Can’ın İsyan Günlüğü Çocukken mızmız oluşum, çocukluğuma dönüp baktığımda hatırladığım nadir şeylerden biri. Okulda oynanan futbol maçından, evdeki sebze yemeğine kadar hiçbir şeyi beğenmeyip, neden işlerin istediğim gibi gitmediğine dair çok kulak çınlattığımı çok iyi hatırlıyorum mesela. Öyle ki bir noktada herkes bana yetişkin hayatının zorluklarından bahsedip, sessiz olmamı, çocukluğumun tadını çıkarmamı önerir olmuştu. Tabi tavsiyelerini dinledim mi, o tartışılır. Ancak şunu çok iyi söyleyebilirim, yılların geçmesiyle o isyankâr ruhumdan zerre kaybetmedim. Aksine, her geçen yıl ile birlikte dünyayı daha iyi inceleyip daha çok şeye isyan ettim. Aç kalan çocuklardan, öldürülen kadınlara, hayatın her bir dalında ayrı bir soruna karşı durdum. Değişen şey ise şuydu benim için, fevri bir isyancıdan, mızmız bir çocuktansa, planlı ve mantıklı bir idealist olmayı öğrendim. Gerektiğinde, içi boş olan isyanlarımı bastırdım. Gerektiğinde, sorunlarımı bağırarak sonu olmayan tartışmaları açmaktansa isyanlarımı kağıtlara yazdım, tıpkı şu an yazdığım gibi. Peki bu isyankâr çocuğun bu seferki derdi ne? Derdim basit aslında. Kendilerini isyancı olarak tanımlayıp, marjinallikleri itibariyle Yaşamın Kıyısında film karakterlerinin gerçeğe uyarlanmasından öteye geçemeyen insanlar. Öyle ki bu insanların çoğu Lee Chandler gibi, haksızlığa uğradıklarında savaşmaktansa kaçıp, sonrasında savaşmadıkları bir savaştan canlı çıktıkları için mutlu oluyorlar. Sonrasında savaş kendi kapılarını çaldığında ise, yine bir Lee Chandler gibi, savaştan nasıl yine yırtarım, Manchester’dan yine nasıl sorunlarımı çözmeden kaçarım onu düşünüyorlar. Daha kötüsü ise, bunların hepsi olduktan sonra, ki bu noktada Lee Chandler bile bu kadar yüzsüz olamaz, bu insanlar kaçmayı ve kaçtıkları şeylerden dert yakınmayı isyancı ve marjinal olmakla eş tutuyorlar. İşte onlarla bu yüzden sorunum var. Diyecekseniz ki, hiç yıkılmanın eşiğine gelmemiş biri olarak yıkılmanın korkunçluğunu bilemezsin, bu yüzden kaçmanın doğallığını anlayamazsın. Aslına bakarsanız, haklısınız. Ancak yıkılmayı bilmediğim konusunda değil, kaçmanın doğallığını anlayamayacağım konusunda. Zira, hayatı boyunca kendi vücuduyla savaşmış, en yakınları tarafından yalanlarla uyutulmuş biri olarak yıkılmanın nasıl bir his olduğunu çok iyi biliyorum. Yıkılma ile gelen o kaçış isteğini, o bırakmışlığı ve boşluğa düşme halini çok iyi anlıyor, ancak bu kaçış isteğinin gerçeğe dönüşmesini anlayamıyorum. Çünkü benim için bu, belki de bir insanın kendine yapabileceği en büyük ihanet. Kendi değerlerini, kendi doğrularını zorlukların karşısında ayakta tutmaya çalışmamak, karakterini salıvermek… İşte bunu, doğallıkla nasıl bağdaştırıyorsunuz anlamıyorum. Peki o zaman ne yapacağız? İlk önce kaçmayacağız, karakterimizin zorluklar tarafından çiğnenmesine izin vermeyeceğiz. Savaş bayrağımızı açıp, burada olduğumuzu belli edeceğiz. Sonrasında ise, bir çocuk gibi dövüşmekten terfi edip, bir yetişkin gibi savaşmayı öğrenmemiz gerekiyor. Bunun da ilk koşulu, isyan etmenin ve mızmızlanmanın kendi başına bir başkaldırı olmadığını öğrenmekten geçiyor. Lafla peynir gemisi yürütemeyeceğimizi anlayıp, sorunları çözmek için somut adımlar atmaya başlamamız gerekiyor. Çünkü hayat, Lee Chandler’da olduğu gibi çözümleri size gümüş tepside sunmuyor ve genellikle çözümleri, dişinizi tırnağınıza takarak elde ediyorsunuz. Ancak bütün bu yolda belki de en önemli şey, önceki paragrafın ruhuna erişebilmek. Kaçak, yılgın ve pesimist olan o benliğinizi kendinizden uzaklaştırıp onu inançlı, girişken ve hedefli bir ruh haliyle değiştirmek. Çünkü, bir hedefinizin olmasının ilk koşulu bu. Hedefi görebilmek zorundasınız. Bunun için de üzerinizdeki o kara bulutları dağıtmak ve onun yerine zorla güneş açtırtmak zorundasınız. Öbür türlü olur, olaylara karşı pozitif bakmayı öğrenemezseniz, her ne kadar inançla başlasanız da inancınız gitgide yerini umutsuzluğa bırakır, içinizdeki o savaşma isteği söner. Savaşı kazanabilmek için, inanmak, inancınızı güçlü tutabilmek için pozitif olmak zorundasınız. Savaşınız her ne ise, mutlu sonla bitmesi dileğiyle. Naz Özarı 21602860 ÇOKTAN SEÇMELİ “Her yol doğru yoldur. Her şey başka bir şey olabilirdi. Ve yine de aynı ölçüde anlamlı olurdu.”1 Hayatta verdiğimiz her kararın, yaptığımız her seçimin aslında yaşantımıza yeni bir boyut kattığını, yaşantımızı farklı bir yöne sürüklediğinin farkında mısınız? Verdiğimiz her karar aslında yeni yaşantımızın şeklini belirlerken olası başka bir yaşantıya veda anlamına geliyor. Yani aslında her şey mümkün, henüz bir karar vermemişsek! Bir karar verdiğimizde kaderimize yön vermiş oluyoruz aslında. Bir trene binmek ya da binmemek, aşık olmak ya da olmamak, o gün evden çıkmak ya da çıkmamak, aklımızdan geçirdiğimiz bir düşünceyi yüksek sesle ifade etmek ya da etmemek, Ankara’da veya İstanbul’da yaşamak, hukuk ya da mimarlık okumak… Bu seçeneklerden biri üzerinde karar kılmadan önce hayatımız sonsuz farklı kombinasyonla yaşanabilecek bir muamma iken; tercih yaparak, karar vererek sonsuz farklı kombinasyon içinden kendi hayatımızı seçiyoruz ve geride bıraktığımız olasılıkların ne olduğunu asla bilmeden yaşıyoruz. Hayatın yoğun temposu içerisinde kararların bazılarının bu kadar önemli olduğunun farkına varmıyoruz bile. Zor sahip çıktığımız aklımızı kaçırmak için, bir dakikalığına bu tempodan kafamızı kaldırıp verdiğimiz kararların neleri değiştirebileceğinin farkına varmaktan daha iyi bir yol düşünülemez herhalde! İşte Jaco Van Dormael’in yönettiği “Bay Hiçkimse” adlı filmin bende yarattığı etki tam da böyle oldu: farkındalık ve beraberinde gelen delilik hissi! Sadece kendi kararlarımız olsa yine iyi. Çevremizdeki herkes gün içinde en az bizim kadar fazla sayıda karar veriyor. Bir noktada onların kararlarının ve dolayısıyla hayatlarının bizimki ile kesişmemesi imkansız. Bir tür kelebek etkisinden söz ediyorum. Bu doğrultuda, sonsuz farklı olasılığın içinde bir sonsuzluk daha beliriyor. İşler iyice kafa karıştırıcı bir hal aldı. Kendi hayatımdan bir örnekle açıklayım. 18 yaşındayım ve üniversitedeki birinci yılım. Bu demek oluyor ki daha geçen sene üniversite sınavında girdim. Sınav esnasında kimi zaman A ile B arasında kaldım. İkisinden birini seçtim. Yaptığım seçimlere göre Türkiye’nin her yerinden yaşıtlarım arasında sıralandım ve sıralamam doğrultusunda bir tercih yapmam beklendi benden. Okunabilecek onlarca alan içinden hukuk bana yakın geldi ve bir hukukçu olmayı seçtim. İkinci olarak Koç ve Bilkent Üniversiteleri arasından Bilkent Üniversitesi’ni tercih ettim. Şimdi ise hayatından oldukça memnun bir üniversite öğrencisiyim. Öte yandan eğer başka bir mesleği tercih edip Koç Üniversitesi’ne gitseydim eğer, ne olacaktı? Başka bir meslek, başka bir şehir, bambaşka insanlar, arkadaşlar, hocalar… Evet, hayatımın bu bir senelik kesitinde, bunlar gibi çok önemli kararlar verdiğim kadar, bir sözü söylemek ya da söylememek kadar küçük milyonlarca tercihte de bulundum. Verdiğim her karar ile her saniye hayatımda yeni bir yol açıldı ve milyonlarca kararın sonucu olarak şu an yatağımda oturmuş bu yazıyı yazıyorum. Bu kararları verdikten sonra arkamda neler bıraktığıma dair en ufak bir fikrim yok. Nelere “Hayır.” dedim? Hangi fırsatları kaçırdım? Hangi konularda verilebilecek en doğru kararı verdim, bilmiyorum. Eğer İstanbul’da yaşasaydım daha mutlu olur muydum, bilmiyorum. Asla bilemeyeceğim. İşin aslı bu sorulara vereceğim olası cevapları bilmek de istemiyorum. 1 Mr Nobody, Yön. Jaco Van Dormael, Pan-Eureepenne, 2009, DVD Naz Özarı 21602860 Bu konu üstünde epey kafa yormuş biri olarak şunu gördüm: Sonsuz olasılık içinde bir tercih yaptıktan sonra arkaya bakmamak en doğru şey olur. Yaptığımız seçimler sonucu sahip olduklarımızdansa nelere sahip olabilecekken olmadığımıza odaklanmak bize mutsuzluktan başka bir şey getirmez çünkü. Bir karar verip bir tercih yaptıktan sonra o kararı değiştirmek her konu için mümkün olmayacağından çaresizlik içinde debelenmekten, mutsuzluğa saplanmaktan başka bir sonuç doğurmaz bu eylem. Hayatımızda kararlar alırken bizden daha büyük bir güç her an bizi izlemekte ve bizim için en iyisini planlamakta zaten. Biz insanlara ise aklımızın ve duygularımızın önderliğinde kendimizce doğru tercihler yaparken bu düşünceye güvenmekten başka bir şey düşmüyor. Kaynakça: Mr Nobody, Yön. Jaco Van Dormael, Pan-Eureepenne, 2009, DVD Fırat DEMİRALP BİZİM MASALIMIZ Gün içerisinde geçirdiğimiz yoğun ve stresli saatlerden sonra eve gelip televizyonun karşısında bakış açımızı biraz daha pozitifleştirecek şeyler seyretmek eminim ki hepimizin hayalidir. Bir Varmış Bir Yokmuş, izlemeye başladığım günden beri kuşkusuz ki bana bu hissiyatı yaşatan şeylerden en önemlisi olmuştur. Yine de bu dizinin de zaman zaman beni üzüp yıpratmadığı olmuyor değil çünkü tüm masalların her zaman mutlu sonla bittiği klişesi görünen o ki bu diziyle beraber geçmişte kaldı. Küçük yaşlardan beri masallardaki sihre kapılıp gitmekte ve gerçek hayatı bir süreliğine terk etmekte herhangi bir sakınca görmeyen ben şimdi çocukluğumu bir kez daha yaşıyorum adeta. Pamuk Prenses’ten Uyuyan Güzel’e, Oz Büyücüsü’nden Güzel ve Çirkin’e kadar uzanan bu müthiş serüveni zaman zaman gülerek ve çoğunlukla ağlayarak izliyorum. Kurgusal karakterlerin bile hayatlarında kırılma noktaları olduğunu görmek, sevdiklerini ya da yakınlarını kaybettiklerine şahit olmak, düşmanlarıyla gerçek anlamda başa çıkmada zorlanmaları ve gerçek aşkın öpücüğünün bile çoğu zaman yeterli olmaması beni her zaman hüsrana uğratmıştır. Neden çözülemiyor bir türlü şu sorunlar, neden kavuşamıyor bu çiftler gibisinden sorular sorar dururum kendi kendime bütün gün. Sanırsam gerçek şu ki her ne kadar kurgusal olsalar da onlar da en az bizim kadar lanetliler ve sonsuza dek mutlu yaşadıklarına inanmak da bizler tarafından yapılmış koca bir hata olsa gerek. Bu karakterler de bir noktadan sonra insanlardan farksızlaşıyorlar çünkü. En basitinden masumiyetlerini yitiriyorlar bir kere, o sihirli yanları alıyor başını gidiyor bir yerlere ve ayrı birer bireye dönüşüyorlar. Mesela birbirlerinin arkalarından kirli işler çevirmeye başlıyorlar, geçmişin hesapları birer birer soruluyor ya da kişiler ve durumlar paylaşılamamaya başlanıyor falan filan. Üzüyor tabii tüm bunlar beni. Halbuki onlar salt iyi ve anti modern halleriyle bizim için her zaman daha ilgi çekici olmuşlardır. Ne zaman ki bir şeyler olmaya başlıyor ve iyiler iyi, kötülerse kötü olamıyor artık, orada neye uğradığıma şaşırıp kalıyorum. Herkesin “Kötü, çok kötü…” diye tabir ettiği meşhur Kötü Kraliçe bile yıllardır kalbinde taşıdığı intikam duygusunu bir noktadan sonra kaybediyor ve kadının tek derdi çocuğuna daha iyi bir anne olabilmek oluyor. Karakterdeki bu olumlu değişimi görmek bana oldukça heyecan veriyor ve onu bir anda gözümde çıkabileceği en yüksek çıtaya yükseltiyor. Öte yandan güzeller güzeli Pamuk Prenses’in adına yakışmayacak bir şekilde sorunları çözmek için kötü yollara baş vurması beni fazla şaşırtmıyor çünkü artık biliyorum ki onlar da en az bizim kadar iyi, kötü ve ne yazık ki gerçekler. Aslında tam olarak bizi ifade ediyorlar desem daha doğru olur. Onlar her ne yapıyorlarsa aynı şeyleri günlük hayatta biz de yapıyoruz. Kimi zaman kendimizden beklenmeyecek bir biçimde büyüklük gösterip küçüğümüzden özür diliyoruz belki ya da kalbimizi çok kıran biri için şeytani duygulara kapılıp karanlıkların içinde kayboluyoruz, öyle değil mi? Sonrasında pişman olacağımızı bile bile yapıyoruz tüm bunları belki de ama bizi gerçekten tanıyan hiç kimse bunları yaptığımız için yargılamıyor. Bu yola başvurmanın anlamsız veya faydasız olacağını kendimizin yaşayıp görmesini istiyorlar belki de kim bilebilir ki? Bilinen tek bir şey varsa o da şu ki biz de çoğu zaman farkında olmadan bir masalın içinde yaşayıp gidiyoruz, önce bunu kabul edelim! Sadece bizimkisi daha gerçekçi bir masal ama sonlar hep aynı. Bazen kötü, çoğunlukla tahmin edilemez ve beklenmedik sürprizlerle dolu. Biraz zehirli bir elma, biraz lanetli bir iğne ve birazcık da sihirli bir gül… Babaya HaykırışKafka’nın ‘Babaya Mektup’ adlı eseri, bir oğulun babasına karşı derinden gelen bir çığlığı, haykırışı… Eser, 1919 yılında kaleme alınmasına rağmen, Kafka o dönemler önemli bir iletişim aracı olan mektubu, kendisini yüce, ulaşılmaz olarak gördüğü babasına vermekten çekinmiş, diğer eserlerinde olduğu gibi onu en iyi dostu Max Brod’e yakması için vermiştir. O ise gerçek bir dost olarak bu eseri yakmamış, eserin yazımından yaklaşık otuz yıl sonra eseri topluma kazandırmıştır. Kitap yirminci yüzyılda toplumda sıklıkla görülen baba-oğul çatışmasını temel alıyor. Kafka bu kitapta babasına söyleyemediği, haykıramadığı kelimeleri, cümleleri kaleme alarak kendini rahatlatmak istiyor. Eserde Kafka, babasını yüce, her zaman haklı, asi, sinirli, dünyaya yukardan bakan, güçlü ve sözleriyle döven biri olarak tanımlıyor. Kafka ise bu güçlü baba karşısında hep ezilir. Söylemek istediklerini söyleyemez, yapmak istediklerini yapamaz, yaşadığı olumsuzlukları içine atar hep. Ama bu kitap Kafka’nın tam bir çıkış noktası. Kitapta her ne kadar mektubu babasına vermeyeceği belli olsa da, yazar içindekileri babasına karşı adeta kusuyor. Bunca yıldır içinde biriken duygularını, yüz sayfa kadar bir mektupla kağıda döküyor. Bunu yaparken yazar, babasının yaptıklarını sineye çekmişçesine çok sakin bir üslup kullanıyor. Çünkü her ne kadar babasının sevmediği bazı özellikleri olsa da, Kafka bunları içine atıyor. Yazar bu nedenle anlatımı da sakin bir üslupla yapmaya çalışıyor ve bunu okuyucuya hissettiriyor. Kafka, babası karşısında hep ezilir, ona karşı sesini çıkaramaz ve ona, hissetiklerini, düşüncelerini söyleyemez. Babasından korktuğu için ona itaat eder, aynı zamanda otoriter olmasından dolayı da ona gizli bir hayranlık besler. Bu korku yüzünden Kafka dünyasını üçe böler: “Benim, yani kölenin, yalnızca benim için icat edilmiş ve üstelik bilmediğim bir nedenle asla tümüyle yerine getiremediğim yasaların boyunduruğu altında yaşadığım bölüm, sonra senin, yöneterek, emirler yağdırarak ve bunlara uyulmadığında öfkelenerek yaşadığın ve benimkinden alabildiğine uzak bir ikinci dünya ve nihayet tüm diğer insanların, emirler ve itaatten bağımsız, mutlu yaşadıkları üçüncü bir dünya.” (Kafka 22,23) Yazar, tüm bu baskıdan kurtulmanın çözümünü ‘kaçmak’ta bulacaktır. Buradaki kaçış yolu ise evliliktir. Hiç istemediği ve babası da karşı çıktığı halde bir kızla nişanlanır. Kafka, evliliğin onu daha otoriter yapacağını böylece babasıyla aynı düzeyde olacağını düşünür. Bunu düşünmesinin bir nedeni de kardeşi Elli’nin evliliğidir. Onun da evlilikle özgür olduğunu düşünür ve bunu kendisinde uygulamak ister. Babası da buna karşı çıkar. Kafka bu olay üzerine bu eseri kaleme alır. Babasının aldığı kararı kabul etmemesi, beğenmemesi onu tekrar hayal kırıklığına uğratır. Yazmak onun için ayrı bir kaçış yoludur, özgürlük yolunda büyük bir adımdır. “Yazdıklarım seninle ilgiliydi, orada senin göğsünde yakınamadıklarımdan yakınıyordum yalnızca.” (Kafka 48) Günümüzde de baba-oğul çatışmaları genellikle böyledir. Ben eseri okurken bazı bölümlerde kendimi gördüm. Babama söylemek isteyip de söyleyemediğim içime attığım çok şey varmış, diye düşündüm. Çünkü bazen ben de babamın lafları arasında eziliyorum ve haklı olsam dahi ona cevap veremiyorum, donup kalıyorum. Sesinin yüksekliği onu haklı yapmaya yetiyor, çünkü o ses tonuna ne söylerseniz söyleyin mutlaka olumsuz bir cevap alırsınız. O an belki de tamamen haklısınızdır, ama sesinizi çıkaramazsınız. Çünkü yüce olan babadır. O, otoriterdir. Bu yüzden Kafka’nın bu eserinde kendimi gördüm. O da benim gibi babasıyla çatışma halinde sürekli. Onun kaçış noktası yazmaktı, bense yazma yeteneğim olmadığı için konuşmayı tercih ediyorum. Günümüzde de ne yazık ki birçok çocuk babasıyla olan çatışmasını ya içine atıyor, ya da arkadaş çevresine yansıtıyor. Kafka mektubun sonlarında babasının ona vereceği cevabı hayal eder. Babasına sorduğu sorulara, eleştirilere yanıt verir. Lakin, babasının verdiği bu cevap bütün mektupta öne çıkan fikirdir: “Beni sen böyle eğittin.” Baba-oğul çatışmasının, oğluna sevgisini gösteremeyen bir babanın, babasından onay bekleyen bir oğulun, kendi yaşadığı güçlükleri yaşamadığı için bunu çocuklarının yüzüne vuran bir babanın, kendi yaşadıkları ile çocuklarına sürekli baskı yapan, onları susturan bir babanın kağıda dökülüşü bu mektup. Aynı zamanda kendi kişisel hikayesi ve babasıyla ilgili verdiği bilgiler dolayısıyla biyografik ve otobiyografik bir eser. Kafka’nın bu eserinin biz okuyucular üzerinde büyük bir etki bıraktığına şüphe yok. Gelecek nesillere de büyük bir etki bırakacağı muhakkak. Ali Kemal Özkan 21302087 Ali Turan Görgü TURK101 Section-22 Mustafa Kemal Dinçtürk 25 Kasım 2014 Avare Dolaşma Derneği Nedir aylak olmak? Mesela birisine “Ne yaparsınız?” diye sorulduğunda “Ben bir aylağım.” cevabının gelmesi nasıl bir anlama gelir? Aylak sözcüğünü bu yazıyı yazana kadar daha önce hiç kullandığımı hatırlamıyorum açıkçası. Hafızamı şöyle bir yoklayınca pek kullananı da hatırladığımı söyleyemiyorum maalesef. Ancak aylak olmak bence üzerine ciddi ciddi düşünülebilecek bir olgu. Öyle ki hâlâ düşünüyorum. Aylak olmak veya avare olmak kavramındaki derinliğe ilk kez Sargun Tont’un Solucanlara Piyano Çalan Adam kitabında dikkate almıştım. Tont kitabında Thoreau Avare Dolaşma Derneği adlı bir dernekten bahsediyor. Bu derneğin ne bir yönetim kurulu ne de bir sekreteri var. Sadece üyelerden ibaret ve derneğe üye olmanın tek koşulu da Thoreau müzesinde satılan tişörtlerden almak. “Üyeler genellikle birbirlerini tanımazlar. Üyelerin hepsini gören tek kişi müzedeki üstünde derneğin logosunu taşıyan tişörtleri satan insan. ”(Tont, 11). Bir yere bağlanmayı sevmeyen kimseler bile bu derneğe rahatlıkla üye olabilirler. Ancak söylemeliyim ki çok anlamsız görünse de bu dernek geçmişte insanlar olarak verdiğimiz bizim için fazlasıyla önemli bir karara saygı göstermek üzere kurulmuştur. Bundan yüz binlerce yıl önce verilen karar, insanların dört ayak üzerinde yürümek yerine iki ayak üzerinde yürümeyi tercih etmesi ve ön ayaklarıyla üretim yaparak daha verimli canlılar haline gelmesidir. Buna saygı olarak Avare Dolaşanlar Derneği üyeleri aynı Tibetli hacılar gibi, hiçbir hedef belirlemeden yürüyüşe çıkarlar ve sadece dolaşmanın verdiği zevke, yıllar önce tek yürüme organı olarak atanan ayaklarının istediği yerlere giderler. Beni aylaklıkla alakalı düşünmeye iten bir diğer kitap ise Yusuf Atılgan’ın Aylak Adam romanı. Yusuf Atılgan bu romanında son derece iyi çizilmiş karakter sunuyor bize. Hatta öyle ki karakterin adının neden sadece C. Olarak verildiğini kimse dert etmiyor. C kendini herkese aylak olarak tanımlayan ve işi gücü olmayan biri. Babasından kalan birikimi tüketerek, hiçbir şeyi umursamadan yaşayan birisi. Zaman zaman da birçok şeye karşı olduğu söylenebilir. Fakat bu karşı çıkma da gene aylaklığından, işsizliğinden süregelir. Görüldüğü gibi Yusuf Atılgan’ın aylak adamı C gerçekten aylaklığı sevdiği bunu bir yaşam tarzı haline getirdiği için aylak biri. 1 Ben de aylak aylak gezmek istiyorum. Avare Dolaşanlar Derneği’ne üye olmak hatta birisi bana kim olduğumu sorduğunda aylak olduğumu söylemek istiyorum. Yalnız bunu C gibi tembelliği çok sevdiğimden istemiyorum tabi ki. Sadece geçmişimiz de verilmiş büyük karara saygı duyabilmek için değil. Aylak olmak istiyorum çünkü hayatımda en mutlu olduğum anlar gerçekten kafamın hiçbir şeyle meşgul olmadığı, tamamen boşaldığı zamanlar. Artık sırtımda çanta, cebimde telefon olmadan sokağa çıkmak istiyorum. Bir yerden çıkmam başka bir yere yetişmek için olmamalı. Adımlarımın hızlanmasının sebebi kolumdaki saatin beni uyarması veya güneşin konumu da olmamalı, olmasın lütfen. Zihnim yapmam gereken işlerle dolu, bırak bu işleri yapmayı bile düşünmekten insanın başının ağrıdığı oluyor. Lisede zamanlarımdan bir günümü hatırlıyorum, üyelik tişörtüm olmadan Avare Dolaşanlar Derneği’ne üye olmaya çalıştığım günlerden biri sanırım. Bir okul günü evden çıktım, hedefim okul değildi. Elimde mızıkam, cebimde de biraz param vardı. Sadece yürüyecektim sıkılana kadar. Ankara’nın tüm güzel parklarına gittim ve hepsinde birer simit yedim, kuşlarla yere dökülen susamlar dışında hiçbir parçasını paylaşmadım. Zaman zaman mızıkamı çaldım hatta Tunalı Hilmi’de amatör gruba bir süre eşlik ettim. Planlı olmayan, ajandamda olmayan bir işti, çok zevk aldım. İşte ben böyle günler istiyorum. Kendime zaman ayırdığım günler. Aylaklık ettiğim günler. Kafama estiği için bir yere gittiğim, sadece müziği, elimdeki simidi düşündüğüm veya elimdeki sıcak çayı hatta aşkı düşündüğüm günler. Yanlış anlaşılmasın ben tembel değilim ama aylaklık herkse lazım zaman zaman. Belki de kendi Avare Dolaşanlar Derneğimi açmalıyım. Buna ihtiyacı olan çok insan olduğuna öyle eminim ki. Kaynakça Tont, A. Sargun. Solucanlara Piyano Çalan Adam. İstanbul, NTV Yayınları. Haziran 2010. 2 Gaye Aşkın EVRİM BİR TEORİ DEĞİL, GERÇEKTİR Evrim, çok uzun süredir tartışma halinde olan ve gündemden düşmeyen bir konu günümüzde. Kabul edenler olduğu kadar etmeyenler de var. Özellikle, evrimin din ile çeliştiği iddiası en bilinen tartışma konusudur. Bunun yanı sıra birçok bilimsel bulguya rağmen evrimin saçma olduğunu iddia eden ayrı bir grup insan da bulunmakta. Elbette bu eleştiriye açık bir konu fakat evrimi göz ardı etmek de bir yanılgıdan ibarettir sadece benim gözümde. Bu konu, 14-15 Ekim tarihlerinde Bilim ve Ütopya dergisi tarafından düzenlenen Evrim Dersleri seminerinde detaylı bir şekilde tartışıldı ve incelendi. Evrimi anlamaya meraklı birçok farklı insanı bir arada görmek ve onlardan biri olmak beni de hayli mutlu etti. Evrim, üzerinde düşünülmesi ve muhakkak irdelenmesi gereken bir konu. Çünkü yanlış yerlere çekilmeye ve manipüle edilmeye çok açık. Yani sonucunda evrimi kabul etmeyen biri olsanız bile önce anlamaya çalışmanız, okumanız ve sorgulamanız gerekiyor. Zannımca zaten bunlardan birini bile yapıyor olsanız evrime karşı bir tavır almaktansa merak edip araştırmaya devam edersiniz. Evrim hakkındaki ilk büyük yanılgı ya da tabu: Maymundan gelme düşüncesi. Öncelikle bu algı bir şeyleri yarım yamalak okuduktan sonra çıkarılan bir sonuçtan ibaret. Birçok insanın “Benim atam nasıl bir maymun olabilir?” gibi yakarışları ve akabinde Darwin’i suçlamaları en alışılageldik durumlar. Fakat asıl olan, yani Darwin’in kast ettiği durum şudur: Evrim, canlıların ortak ata/atalara dayanan köklerinin milyonlarca yıl boyunca birbirinden türeyerek ve gelişerek oluştuğunu açıklamaktadır. Yani insan ile şempanze yaklaşık 6 ila 7 milyon yıl önce ortak bir ataya sahiptiler. Kısacası insanlar maymundan gelmedi sadece ortak bir ataları vardı. Tek hücreli canlılardan itibaren başlayan bu serüven milyarlarca senelik sürecin ardından insanda son buldu. Tabii bu demek olmuyor ki evrim artık yok elbette ki var hatta öncekinden çok daha hızlı bir şekilde gerçekleşiyor. Özellikle son yıllarda evrimin hızının 100 katına çıktığı söylenmektedir. Ayrıca genel olarak baktığımızda evrim sürekli gelişim içinde ve bizler de bunun bir parçasıyız. Evrimi sadece fizyolojik bir değişim ve gelişim olarak düşünmemeliyiz. Aynı zamanda sosyal, dilsel ve psikolojik gelişim açısından da düşünmemiz gerekir. Genelde evrimin tek bir odak noktası varmış gibi algılıyor çoğu kişi fakat bu bahsettiğim diğer değişimlerde evrimi evrim yapan temel taşlardır. Bu değişkenleri yok sayarak yani evrimin tek bir açıdan değerlendirmek, tabular üzerinden eleştirmek ve sorgulamadan araştırmak evrime zarar veren yaklaşımlardır. Bir başka açı ise evrim ile dinin çeliştiği düşüncesi. Bu bakış açısı, belli bir kesim insanın ön yargı ve tabularıyla besleniyor ve yayılıyor. Seminerin ikinci gününde de sıklıkla değinilen bu konu birçok İslam aliminin, evrimin mümkün olabileceği ile alakalı varsayımlarını ve bununla birlikte bir kısmının da uzun sürmüş araştırmalarının olduğunu gözler önüne seriyor. Bu bizlere açıkça gösteriyor ki inanç sistemlerimiz, dinimiz evrimi anlamaya bir engel değil. Seneler evvel daha az kaynağa ulaşılan bir dönemde araştırmaktan, sorgulamaktan vazgeçmemiş bilim insanlarına karşın günümüzde bu kadar çok kaynağa kolay erişimin Gaye Aşkın olduğu bir ortamda ön yargılarla hareket etmek ilkel bir davranış olmaktan öteye geçmez. Kaldı ki Darwin dindar bir protestandır. “Evrimin babası” olarak bilinmesinde büyük katkısı olan Türlerin Kökeni kitabının sonunu şu şekilde sonlandırmıştır.“Yaradanın başlangıçta bütün özünü birkaç ya da bir biçime üfürdüğü yaşamı böyle anlayan ve böylesine basit bir başlangıçtan en güzel, en olağanüstü biçimlerin türemiş ve türemekte olduğunu kavrayan bu yaşam görüşünde gerçekten yücelik vardır.”(519) Buradan anlaşılacağı üzere, başta Darwin’i hedef göstererek onu ve evrimi kabul eden tüm insanları dinsiz olmakla suçlamak asılsız bir iddiadır sadece. Dindar olup evrim kabul etmek aykırı bir davranış değildir. Veyahut evrime inanıp ateist olmak da mümkün. Evrim üzerinden bu etiketleri yapıştırmak çok daha kolay zedeleyebildiği için insanları, belli bir kesim de bunu prim yapmak için kullanıyor. Halbuki her iki durumda insanların kendi değerleriyle ve onlara verdikleri önemle alakalı şeylerdir. Yani ikinci veya üçüncü şahıslara yorum yapmak ve eleştirmek onlara düşen görevler değildir. Evrim bütünüyle düşünmeye, araştırmaya ve sorgulamaya teşvik eden bir olaydır. Bunu reddetmek mesela bunu evrim konusu müfredattan çıkararak yapmak bilimsel düşünce tarzına vurulan bir kettir. Maksadın eleştirel ve analitik düşünme becerilerini geliştirmek olması gereken bir dünyada evrim gibi bir gerçeği reddederek, varlığımıza dair şüphelerin bir safsatadan öte olmadığı fikrini dayatıyor bizlere. Fakat halen saygıdeğer bilim insanlarımızın -Aziz Sancar- gibi evrimin bir inanç meselesi olmadığını bir gerçek olduğunu dile getiriyor olmalarını bu konuya yaklaşımları olumlu etkileyen bir gelişmedir. Halen evrimi anlamak ve anlatmak için uğraşılıyor olması ve zamanla da ilginin artıyor olması ben ve benim gibi meraklıların hayli tatmin eden bir durum. Bunun giderek artmasını dilemek ve anlamak-anlatmak da bizlere düşen bir görevdir elbette. Kaynakça Darwin, Charles. Türlerin Kökeni. Çev. Öner Ünalan. Evrensel Basım Yayınları. 201 Evrim
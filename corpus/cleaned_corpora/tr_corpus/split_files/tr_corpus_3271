okuyan bir arkadaşım vasıtasıyla İncesaz grubunun konseri olduğunu öğrenmiş; fiyatların dişe dokunur oluşuyla biraz sarsılsam da bu fırsatı değerlendirmem gerektiğine karar vermiştim. İncesaz grubunun insanın içine işleyen ne kadar güzel şarkısı varsa dinleme fırsatı bulduğum için şanslıydım, ilaç gibi geleceği kesindi. Ne var ki İncesaz’ ın, dinleyenin kalbinde, varlığından kendisinin dahi haberinin olmadığı hisleri gün yüzüne çıkarmak gibi bir özelliği vardı. Oturduğum yerden ruhum bedenimden ayrılıp belli bir şekle bürünüyor ve tüm ağırlığıyla tekrar bedenimle birleşip taşıması zor bir ağırlık oluveriyordu âdeta. Orada öylece, büyülenmiştim. Âşık değildim; yakın geleceğimle ilgili planlarım arasında âşık olmak bulunmuyordu da. Yine de İncesaz’ ın solisti ağzını her açışında, şarkı sözleri ağzından her dökülüşünde ve müzisyenler çalgı aletleriyle notalara her dokunuşunda beni âşık olmaya davet ediyor gibiydiler. Bu davete icabet etmeli miyim yoksa güvenli sulardan ayrılmadan daveti nazikçe ret mi etmeliyim bilemiyordum. Şarkıların biri bitip biri başlıyordu ve ben kendimle cenk hâlindeydim. Öyle direniyordum ki geçmişimden yahut henüz yeni yeni tanıdığım kişilerden herhangi birini zihnimde canlandırmadan şarkıları dinlemeye. Ne yazık ki İncesaz şarkılarının tek kötü özelliğiydi bu. Hiçbir şey hissetmeksizin nağmelerin büyüsüne kapılamazdınız; ya yeni filizlenen bir aşkın heyecanı, ya henüz sona ermiş bir aşkın hüznü… En sonunda kendimi dış dünyadan soyutlanmış bir hâlde, zihnimde canlanan insanları düşünürken buldum. Bazıları çocukluk denebilecek zamanlarımdan kopup gelmiş olanlar, bazıları da dikkatimi o veya bu şekilde çekmiş, zihnimde çok nadir yer bulan kimseler yahut hadiselerdi. Aslında İncesaz farkında olmadan bana acı veriyordu. Öyle ki bu insanların ve olayların çoğunu düşünmek dahi istemiyordum. Bir şekilde -hiç değilse- geçmişi düşünmeyi bıraktım ve geleceğe odaklanmaya çalıştım. Zaten ne zamandır “gelecek” kelimesinden korkuyor idim. Nağmelerin etkisiyle, zihnimin sığ sularına gömülü vaziyette duran geleceğe dair ne kadar beklentim ve umudum varsa bir bir ortaya çıktı. Bunlar ele avuca sığmayan beklentiler olduğu kadar gerçekleşmesi pek tabii mümkün olabilecek küçük hayallerden oluşuyordu. Bu yolculuk kimi zaman gerçek kimi zamansa gerçeküstüydü. Bu kadar uzun süre aşkı ve geleceği düşünmek beni yıpratmıştı, üstelik yanaklarımın ıslandığını hissetmiştim. Nasıl bir kendini keşfedişti bu, nasıl bir yere getirmişti beni İncesaz; ya da daha genel olmak gerekirse müzik, bir insanın üzerinde ne kadar büyük bir etkiye sahip olabiliyordu? Hata hiç şüphesiz bendeydi. Müziğe olan tutkumu unutmuştum, böylesine güzel bir müzik dinlemeyeli belki de aylar geçmişti. Ruhum ve bedenim, bu eşine az rastlanır grubun melodileri ile müziğe olan hasretimin ittifakı karşısında -tabiri caizse- çözülüvermişti. Uzun zamandır böyle gözyaşı dökmemiştim, uzun zamandır geçmişimle yüzleşmemiş; geleceğime dair planlarıma göz atmamıştım. Aşk denilen olgudan bir haberdim uzun zamandır. Kim bilir belki uzun zamandır ânı da yaşamıyordum. Hepsi o akşam bir bir karşıma geliyordu, bense karşılarında bocalıyordum. Konser bitip de evime geldiğimde, eski yaşamıma yeniden döndüğümü anlamam zaman aldı. Yatağıma uzandım, hayallerim ve sevinçlerimle beraber acılarımı ve pişmanlıklarımı düşünüp her birinin hayatıma kattıkları için şükrettim. İncesaz bana yalnız müziğin hayatımdaki önemini göstermekle kalmamıştı; o beni almış, türlü tedaviler uyguladıktan sonra aşka, hayata ve kendime ait ne kadar kördüğümüm varsa çözüp, bana yeni bir başlangıç hakkı vermişti. En sonunda huzura kavuştuğumu hissetmiştim. İncesaz iyi ki vardı, müzik iyi ki vardı! Firuze Nur ATMACA Sahiden, Ya Birileri Yanmasa? Ben yanmasam sen yanmasan biz yanmasak, nasıl çıkar karan- -lıklar aydın- -lığa.. Ne kadar da haklı Nazım şu sözleriyle. İnandığın şeyi sonuna kadar savunmak, bunun için harekete geçmek. Tabi körü körüne de değil, aklınla. Savunulmayan değerler ölmeye mahkumdur. Bastırılmaya çalışılan düşünceler, fikirler, herkesi tek bir kafaya toplamaya çalışmak belki de insanlığa yapılacak en büyük kötülüktür. Her düşünce ama her düşünce belli bir noktaya kadar savunulmalı akıl yoluyla ikna edilmeye çalışılmalı. Kendi düşüncesinde olsun ya da olmasın, haksızlığa uğrayan yüzleri görünce hareket geçmeyen insanlar, insanlık vasıflarını kaybetmeye yakındır. “Başkası tokat yiyince kendi yüzümüzde hissetmeliyiz.”. Sanmasınlar ki bir gün sıra onlara da gelmeyecek. Maalesef böyle bir yanılgı içinde birçoğumuz. “Özgürlük” kavramını kaybetmeye o kadar yakınız ki. Herkes korkuyor, umutsuz. Freni patlamış bir kamyon gibi uçuruma doğru ilerliyoruz. Ama kimse kamyonu durdurmaya çalışmıyor, kamyonu durdurmayı umursamıyor nitekim atlamak daha kolay. Hem de çok daha kolay çünkü herkes nasıl olsa biri çıkacak ve durduracak diyor. “Yanmak” sözünde küçük bir tevriye var. Evet birileri gerçekten yanıyor. Onların ışığı sayesinde bazı şeyler gerçekleşebiliyor, ya da engellenebiliyor. Ama ateş bu, sönecek elbet. Daha çok yanmalı belki de. Çünkü çok karanlıktayız. Artık korkaklık moda olmuş buralarda. Susan, görmezden gelen kazanıyor. Ne hak var ne adalet. Seksen milyonluk ülkede yüzde birlik dilim neredeyse tüm parayı ellerinde bulunduruyor. En fakir, en memnuniyetsizler en sessizler olmuş. Kimse kimsenin umurunda değil. İnsanlar içten içe umutsuz ve bu her hallerine yansıyor. İsteksiziz artık, beraber herhangi bir şey yapmıyoruz. Bazen maç izliyoruz beraber, orda da sakin kalamıyoruz. Ülke çok daha gergin artık, herkes daha bir kaba. Ne mantık kaldı ne bilim ne de eğitim. Bırakın kalmayı, bunları konuşmaya sıra bile gelmiyor artık. Kafamız; “Ne gerek var?” haline gelmiş. Tembelleşmiş, yozlaşmış umursamazlaşmışız. Medeniyet desen hak getire. “Kendi bildiğimizi okuyacağız!” diyoruz. Kendimizi kandırıyoruz. Bir gün öyle bir patlayacağız ki kendi içimizde. O gün de başkaları bizim için kendi bildiğini okuyacak. Yüzümüze bile bakmayacak. Gidişimiz gidiş, yolumuz yol değil. Herkes şöyle bir silkinip kendine gelmeli artık. Gerekirse hep beraber yanalım, ama bu karanlık, aydınlık olsun. Silkinip harekete geçen en güzel insanlardan biri; Gazi Mustafa Kemal Atatürk. Ülkenin içinde bulunduğu o karanlık durumdan kurtarmak için harekete geçmiş ve bize ebedi bir aydınlık vermiştir. Hava kurşundan da ağırken kurşun eritmeye çağırdığı binler sayesindedir bugünlerin nispeten aydınlığı. Daha çok fazla örneği vardır elbet bu cesaretin ama hepimizin çok iyi bildiği ve en barizi budur. Değerini bilmeli bunların. Nice örnekleri var önümüzde değeri bilinmeyenlerin. Nice toplumlar harekete geçmemiş zamanında. Pakistan, İran ve en acısı Suriye. Aa yok yok, ya da daha iyi bir fikrim var. Bir şeyi defalarca denersen elbet başarıya ulaşırsın. Belki de bunların yolundan gitmeli, elbet bir gün bu umursamazlık da kazanır. Lütfen kendimize gelelim artık, fabrika ayarlarımız çok ama çok güzeldi… İnandığımız şeyden önce emin olalım, ama diğer düşünceleri hor görmeden, sonra bunun savunulması için bir şeyler yapalım. Her hangi bir şey yapalım. Sen çevreciysen ve birileri yeşil alana zarar vermek istiyorsa çevreciliğin sözde kalmasın, sen milliyetçiysen o vatanını ezdirme, sen hayvanseversen uğraş canlıları korumak için. Her bir kişi inandığı şeyi daha çok savunsun, her bir kişi bağırsın, her bir kişi yansın. Bu kamyon ancak böyle duracak çünkü. Hava toprak gibi gebe. Hava kurşun gibi ağır. Bağır bağır bağır bağırıyorum. Koşun kurşun erit- -meğe çağırıyorum..... Nazım Hikmet Ran’ın şiiri(hem üstteki hem alttaki) : http://siir.gen.tr/siir/n/nazim_hikmet/kerem_gibi.htm Türkay Can Çekerol 21601177 Nihat Nebil Büyükgölcigezli Yılın “En İyi” Yazısı Neden karşılaştırırız? Yani, her gördüğümüzü bir öncekiyle kıyaslamak insanın doğası gereği sahip olduğu bir özellik midir? Yoksa bu, toplumda en rahat şekilde yaşayabilmek için geliştirdiğimiz bir refleks midir? “En rahat hayat” derken bile kıyas etkeninin hayatımızdaki rolü ortaya çıkmaktadır çünkü küçüklüğümüzden beri hep en iyisi için çabalarız. Bana kalırsa, en iyisine ulaşmaya çalışırken karşılaştırma yapmak oldukça doğaldır. Aslında insanın karşılaştırma yapma amacını anlayabilmek ve neden karşılaştırırız sorusuna cevap bulabilmek için yaratılışımızı, geçmişimizi ve kimliğimizi kapsayan bir yumak soru işaretini gidermek gerekmektedir. İnsanın yaratılışı, geçmişi ve kimliği gibi konular incelendiğinde aslında can alıcı noktanın insanın yaratılışının esasını oluşturan hayatta kalma dürtüsü olduğu görülmektedir. Belki de insanlığın öznel olmayan yani herhangi bir karşılaştırma yapmadığı tek alan insanın bu içgüdüsüdür. Onun dışındaki her durumda, hayatımızdaki en basit kararlarda bile kendi beğenilerimize göre davranırız. Elbette ki bu beğenileri geliştirmemizde etkili olan faktör aynıdır: kıyas. Neyin güzel olup neyin güzel olmadığına karar verebilmek için bir eseri diğerinden, bir kitabı ötekinden üstün tutarak işin içinden çıkmaya çalışırız. Bence, güzellik ve iyilik kavramlarını karşılaştırmanın şekillendirdiğini ifade etmek mümkündür. Nasıl bütün kararlarımızda geçmişteki deneyimlerimizi gözden geçirerek bir sonuca varıyorsak herhangi bir değerlendirme yapabilmek için de mutlaka karşılaştırma yapmaktayız. Her ne kadar karşılaştırma yapmak, eleştirebilen herkesin ortak bir özelliği olsa da insanların kıyas yaparken bile kendi öznel dünyalarında kaldıkları belirtilmelidir. Bence, her bireyin kendi deneyimlerinden yola çıkarak oluşturduğu beğenilerine göre bir kıyas anlayışı geliştirdiği su götürmez bir gerçektir. Hepimizin kıyas anlayışı farklılık gösterirken ortak beğenilerin olduğunun iddia edilmesi ve bu beğenilere göre ödüller verilmesi bana hep garip gelmiştir. Bana kalırsa, bir grubun bir şarkıyı beğenmesi ve onu ödüllendirmek istemesi elbette ki doğaldır ancak bu ödülün “yılın en iyi şarkısı” ismiyle verilmesi toplumdaki diğer beğenilere sahip insanları ve onların kıyas yeteneklerini görmezden gelmekten başka bir şey değildir. Bu noktada, toplumun her bireyinin öznel bir karşılaştırma yapması ve farklı sonuçlara varması, var olmayan ortak beğenilere göre verilen bu ödüllerin amacını bertaraf etmektedir. Son yılın en iyi komedi filmi ödülünü almış olan pek çok filmin bazılarına güldürücü olmayı bırak, ilgi çekici bile gelmemesinin altında da bu durum yatmaktadır. Gülmek demişken, bu yazıdaki sorunsal birdenbire aklıma gelmedi elbette. İnsanın karşılaştırma içgüdüsü üzerinde düşünmeme yol açan unsur bir BKM yapımı olan Bayi Toplantısı filminden başka bir şey olamazdı herhâlde. Filmi izlediğim esnada, tam sağımdaki adamın filmin yarısında sinir ve hayal kırıklığıyla dışarıya çıkmasıyla beraber biraz olsun rahatlayıp Doğu Demirkol’un zekice esprilerine çıt çıkmayan o salonda nasıl çekinerek güldüğümü şimdi bile hatırlarım. Salondaki benden başka kimse yapılan esprilere bir reaksiyon göstermese de ben yapılan esprilerin tadını çıkarıyordum. O akşam da ortak beğeninin olmadığını kanıtlar nitelikte bir deneyimdi benim için. Günlük hayatımızda sürekli başvurduğumuz kıyas kavramının öznel tarafını da o akşam fark etmiştim ve ardından şöyle düşündüm: “Herhangi bir ödül alan sanatçılar, acaba başarılı olduklarını hissediyorlar mı?” Bana kalırsa bazı temel çerçeveler içerisinde ortaya konulan her ürünü beğenecek bir kitle olacaktır. Belki bu beğenen kitlesi yalnızca bir kişiden oluşacak belki de onlarca kişiyi kapsayacaktır ama mutlaka her ürünü ilgi çekici bulan birisi çıkacaktır. Çoğunluk tarafından ilgi görmeyen ürünleri beğenen kişilerin o ürünü karşılaştıracak daha iyi bir örnek bulamadıklarından dolayı bu karara vardıkları tartışılabilecekken beğenilerdeki öznel farklılıklar da bu noktada etkili olabilmektedir. Yani ömrü boyunca ilk defa müzik dinleyen birisi ile pek çok müzik tarzında kendini geliştirmiş birisinin yeni çıkan bir pop şarkısına tepkisi aynı olmayacaktır. İlk bahsettiğimiz kişi müzik kavramına pek aşina olmadığından bu durumu hayretle karşılayacak ve büyük ihtimalle pek de ustaca birleştirilmemiş olsalar bile ritim ve notalardan etkilenecektir. Diğer kişi ise prodüksiyonu didik didik edecek, sözleri inceleyecek, nakaratın melodisi ile bas gitarın uyumsuzluğundan yakınacaktır. İlk kişi için daha iyisi olmadığından bu en iyisidir. Öteki karakterimiz içinse bu şarkı belki ömründe bir daha dinlemeyeceği bir parçadır. Böylece, karşılaştırmanın öznelliği toplumun farklı kesimlerinde kendini belli etmektedir. İşte müziğinden filmine, dizisinden kitabına kadar hep en iyisini arayan insanın sık sık unuttuğu o değişmez gerçek de bu noktada gün yüzüne çıkmaktadır. Nihayetinde, karşılaştırma yapmak gibi bir görevi üstlenen o jürilerin de ortak oldukları bir şey vardır: Hepsi, halkın karşılaştırmasına tabi tutulacaktır. Ne de olsa gördüğü her şeyi karşılaştıran insan onu karşılaştıranları da (jürileri de) kendi beğenilerine göre karşılaştırmayı ihmal etmeyecektir çünkü bu insanın fıtratında vardır. Kaynakça: Akpınar, N. (Prodüktör), Büyükak, İ. (Yazar), & Güzel, B. (Yöneten). (2020). Bayi Toplantısı [Sinema Filmi]. Hepimizin Savaşı Dünyada ne çok insan var, yaklaşık yetmiş milyar. Parmak izleri, görünüşleri, hareketleri birbirinden farklı tam olarak yetmiş milyar insan, dile kolay. Düşünme şekli birbirinin aynı olmayan yetmiş milyar beyin, farklı bakış açısına sahip yetmiş milyar akıl... Peki, bu sayıya bir de şimdiye kadar yaşamış insanları eklesek? Şimdi bir de yaşayacak olanları... Düşünmesi bile hayretler uyandırıcı, bu sonsuz sayıdaki insanı. Her insan ayrı bir dünya, sonsuz sayıda olsa bile her insanın içinde ve dışında yaşadıkları farklı. Hiç kimse birbirinin aynısı olmaz, olamaz fakat her insanda aynı olan tek bir şey vardır: iyi ve kötü tarafın savaşı. Sonsuz sayıdaki zihnin içinde sürüp giden sonsuz sayıdaki savaş... İyi de kötü de insan denen canlıyı kendi tarafında görmek ister. Dolayısıyla, onu ele geçirip kendi buyruklarına itaat etmesini. Emir, Hasan'ı tecavüzcülerin eline yem olarak bırakırken, ne düşünüyordu? En yakın arkadaşının, kardeşinin, hayatını etkileyen bu olayın kendisinin vicdanını hiçbir zaman rahat bırakmayacağını biliyor muydu? Yoksa o karanlık gecede, o kuytu köşede o an ne yapılması gerektiği kararını Emir'in içindeki kötü taraf mı verdi? Bazen insanlar, özellikle ne yapmaları gerektiğini bilemedikleri zamanlarda sadece içlerinden gelen sese kulak verirler. Aslında bu ses, zihinlerindeki amansız savaşın o andaki galibinin sesidir. Bir çeşit yazgısal kabulleniş gibi sonucunu düşünmeden galip tarafın dediğini uygulamaya koyarlar çoğu kez. Kararın ruhlarını ele geçirmesine izin verirken, belki de bir bahaneye sığınmanın verdiği kolaylıkla rahatlarlar. Ama bu öyle bir savaştır ki, galip taraf saniyeler, hatta belki de anlar içinde değişebilir. Fakat bazen de yıllar alabilir galibiyetin taraf değiştirmesi; tıpkı Emir'in savaşında olduğu gibi. Emir büyümüştü, evlenmişti, yuvasını kurmuştu, hayatında her şey istediği gibi gidiyordu. Hal böyleyken, ne diye bacak kadar bir çocuk için savaşın kucağına atlayıp kendi hayatını riske atacaktı? Rahatını bozmaya değer miydi hiç, hem çok tehlikeliydi bir kere? İçindeki karanlık tarafa göre değmezdi, hayatını riske atmamalıydı, yapmaması gerekirdi ama bazı şeyler değişmişti artık. Kötülük eskisi gibi kol gezmiyordu Emir'in zihninde, hâkimiyet el değiştirmişti. Emir iyi tarafın kazanmasına müsaade ediyordu. Artık bencilce davranmayacak, kendi hayatını yeğenine adayacak ve onun mutlu olması için elinden gelen her şeyi yapacaktı. 'Senin için bin tane de olsa yakalarım...' -Emir, Sohrab'a ve çocukluklarında Hasan, Emir'e İçindeki kötüyü öldürmüştü, vicdanı rahattı ve iyi bir insandı artık o. 'Yeniden iyi biri olmak mümkün...' -Baba, Emir'e Geçmişinde çok kötülük yapmış biri olsa da yeniden iyi biri olabilmek mümkün müdür? Yoksa sadece içindeki kötünün sesini kısmak mıdır bu? Daha da önemlisi, bütün benliğiyle iyi olan bir insan var mıdır? İnsanlar tamamen iyi ya da kötü olduklarını düşünürler, bütünüyle iyi ya da kötü bir insan olduklarını. Ancak bu, bir yanılsamadan başka bir şey değildir. Çünkü içimizdeki savaşta kötü de iyi de hiçbir zaman yok olmaz; bu, silahların konuşmadığı, ölen tarafın olmadığı bir savaştır. En azılı katillerin bile canından çok sevdiği bir varlığın olması da, günahsız bir bebeğin annesini uykusuz bırakarak ona zarar vermesi de bu yüzdendir. Bundandır ki iyi biri, kötü biri veya yeniden iyi ya da kötü olmak gibi söz öbeklerinden bahsetmek gereksizdir. İnsanoğlu aynı zamanda hem iyi hem de kötüdür, sadece bazen karar verirken dinlediği taraf değişir. Düzeltmek gerekirse, herkes yeniden Emir gibi çoğunlukla iyi biri olabilir. Hepimizin hayatını yöneten, beynimizin içinde durmaksızın devam eden bu oyunun galibi askıda kalmış bir soru gibi. Bu, sordukça, sorguladıkça daha az ya da daha fazla ait olmak aslında. Tek çıkar yol ise beynimizin hâkimiyeti ele geçmesine izin verip iki tarafı da dengede tutmaktan geçmekte. Desdina KOF Kaynakça: Hosseini, Khaled. Uçurtma Avcısı. İstanbul: Everest Yayınları, 2009. Saraçoğlu 1 Sezen Saraçoğlu TURK 102-28 09.12.2014 GERİYE DÖNÜŞ Küçüklüğümden beri, diğer arkadaşlarım gibi ne sıradan oldum ne de onların yaşantısı gibi normal bir hayatım oldu. Nasıl biri olduğumu kimse bilmiyor fakat her zaman herkesten farklı olduğum anlaşılıyor. Bu zamana kadar yalnız büyüdüm, ailemi hiç tanımadım ben. Ailem ben bebekken beni bırakıp gitmişler. Beni tehlikelerden koruyacak birileri olmadığı için de kendi kendime gizlenmeyi öğrendim. Dünyamızda tüm insanların kendine has özel güçleri vardır ama zamanda yolculuk yapabilen ve üstelik orijinal vampirlerden biri olmak çok daha nadirdir. Ben de o insanlardan biriyim ve çevremdeki insanları korkutmamak, onları tehlikeli durumlara sokmamak için çok uğraşıyorum. Çoğu insan bende bir tuhaflık olduğunun da farkında ama kimsede ne bunu söyleyecek ne de ispatlayacak cesaret var. Susmayı tercih ediyorlar o yüzden. Tüm hayatım boyunca her ortamda hep geri planda kalmaya çalıştım. Başardım da aslında çünkü bir yerden sonra insanlar beni görmemeye başladı. Ama bu durum üniversite ortamında değişmeye başladı. Çünkü buradaki kişilerde, kıskançlık yüzünden karşıdaki kişiyi alt etme isteği oluşmuş. Kendi hırslarına yenik düşen insanlar, güçlerini benim gibi dışarıdan güçsüz, ezik görünen kişilere harcıyorlar. Ama benim hakkımda bilmedikleri o kadar çok şey var ki. Ben bir vampirim ve insan kanı ile besleniyorum. İnsanlara zarar vermemek için elimden geleni yapıyorum ama bir gün kendimi kaybetmekten ve istemeden de olsa kişiyi öldürmekten korkuyorum. Bazen o kadar çok istiyorum ki bu durumda olmamayı, herkes gibi sıradan olmayı. Diğer gücüme gelirsek, zamanda yolculuk yapabiliyorum ama şuan sadece dakikalık. Kendimce denemeler yapıyorum zamanda daha uzun geriye gitmek için ama henüz başarabilmiş değilim. Sırrımı bilen kimse olmadığı için deneylerimde yardımcı olabilecek kişi de yok. Ama ben kararlıyım, herkes gibi normal olacağım ve bunun için de vampir olmamam gerekiyor. Geçmişe gidip bunu değiştirene kadar da ve ailemin neden beni terk ettiğini öğrenene kadar denemeye devam edeceğim. Üç yıl oldu üniversiteye geleli ve ben hâla insanlara karşı çok dikkatliyim. Zamanda geriye gitme durumum ise çok daha iyi; ilk başta aylarda geriye gitmeyi başardım, sonra da iki yıl kadar geriye gidebildim. Ve şimdi bir kez daha deniyorum. Bu seferki hedefim doğduğum yıl olacak. Bütün konsantrasyonumu topladım, sadece o yıla odaklanmaya çalıştım. Bu sefer işe yaradığını hissettim çünkü diğerlerinden daha farklıydı. Bu sefer, sanki Saraçoğlu 2 zaman bütün vücudumu parçalara ayırarak beni içine çekiyor gibiydi. Diğerlerinde her zaman ne yaptığımı biliyor olurdum ama şimdi kontrol artık benden çıktı. Ne kadar süre bilincim kapalı bir şekilde yattım bilmiyorum. Uyandığımda kalabalık bir parkta olduğumu anladım. Hemen ayağa kalkıp, bankta gazete okuyan amcanın yanına oturup, o günün tarihine baktım. Yıl doğruydu, bu sefer başarmıştım. Ama tuhaf bir şeyler vardı, bütün yıllarımı bu güne geri dönüş yapmak için harcamıştım, vampirlikten normal bir insana dönüştükten sonra bundan sonraki hayatımın nasıl olacağı hakkında hiç düşünmemiştim. Kendimi sorgulamaya başladım artık, ben bunu gerçekten istiyor muyum diye. Böyle düşünmem bile gereksizdi, kim insanlara zarar verme korkusuyla yaşamak ister ki? Kim insan kanı içince mutlu olmak ister ki? Kafamdaki bütün kötü düşünceleri atarak şimdi ne yapmam gerektiğine odaklandım. Önceden yaptığım araştırmalarda öğrendiğim tek şey bu işi sadece beni vampir yapan cadının kendisi tekrar eski halime döndürebilir. Bütün bunları kafamda düşünürken, yürüyerek oturduğumuz eve kadar geldiğimi fark etmedim. Şimdi, içerideki aileme neler olduğunu ve kim olduğumu anlatmam ve inandırmam için tek bir şansım var. Çünkü bir tek onlar yardım edebilir bana. Kapıyı çalmak için elimi kaldırdığım an kapı açıldı ve babamı ve annemi karşımda gördüm. Ne yapacağımı bilmezken onlar sanki beni bekliyormuş gibi güler yüzleriyle bana baktılar ve babam beni kendine çekip sarılmaya başladı. Ben onlara durumumu nasıl açıklayacağım diye endişelenirken, onların bu davranışı asıl beni şaşırtmıştı. Beni hemen içeriye aldılar ve bir koltuğa oturttular. Annemin hamileliğinin son zamanları olduğu ve doğumuma sayılı gün kaldığı da belliydi. Onlara şaşkınlıkla bakarken babam konuşmaya başladı, beni beklediklerini, benim bir gün geleceğimi bildiklerini söyledi. Doğumumdan kısa bir süre sonra hastalıklı olduğumu ve çok uzun yaşayamayacağımı öğrenmişler. O günlerde de bir cadının namını duymuşlar ve benim hayatımı kurtarmak için o cadının beni bir vampire dönüştürmesine izin vermişler. Zamanda yolculuk yapabilme yeteneğim ise genetiklerimden gelen bir güç olduğunu öğrendim. Meğer babam da bu güce sahipmiş. Benim merak ettiğim neden hiç beni haberdar etmek için benim zamanıma gelerek hiç uğraşmamış? Kafamda o kadar çok soru var ki hiçbirini soramadan benden kendi iyiliğim için gitmemi istediler. Nedeni ise vampir olmamı onaylamayan insanların bana karşı hedef almış olması. Anladım ki, beni terk etme sebepleri de beni korumak içinmiş. O an, ailemi tehlikeye atmamak için şimdiki zamana odaklandım ve gitmeden, onlara tekrar geleceğimi ve tehlike arz eden tüm durumlarla mücadele edip birbirimize kavuşacağımızı söyledim. Şimdi önceki hedefimden çok daha farklı bir hedefim var; beni ve ailemi tehdit eden insanları bulmak! GÜZEL OYUN İspanya Kralı Franco’nun “Ben Ülkemi 3 F ile idare ettim” sözü ünlüdür. Kast edilen 3 F; Fado, Fiesta ve Futbol’dur. Yani ucuz müzik, eğlence ve futbol. Portekiz Kralı Salazar’ın da “Futbol olmasa ülkeyi bu kadar rahat yönetemezdim” dediği söylenir. Futbolun toplumları uyuttuğuna inananlar (bana göre aslında futbolu sevmeyenler) sık sık Franco ve Salazar’ın sözlerine başvururlar. Biraz da futbolu sevenleri hor görmek için yaparlar bunu. Futbol, kimilerinin savunduğu gibi toplumun uyuşturucusu mudur bilinmez ama tüm dünyada kitlerinin ilgisini üzerinden hiç eksik etmediği büyülü bir oyundur bence. Toplumsal hayattaki yeri yadsınamaz ve küçümsenemez. Kimileri, bu oyunu alt sosyal sınıfların bir eğlencesi olarak görür. Benim gözlemime göre ise hiç de böyle değildir. Ülkemizin en köklü ve en varlıklı ailerinin mensupları, taraftarı oldukları futbol takımlarının yenilgileriyle üzülür, başarılarıyla sevinirler. Sıkı bir Fenerbahçe taraftarı olan ve bu kulüpte başkanlık yapmayı çok istediğini samimiyetle beyan eden Ali Koç bunun en yalın örneğidir. Yani taraftarlık söz konusuysa; ister sosyete mensubu, ister gecekondu sakini olun, ister mühendis, avukat, ister işçi, esnaf olun fark etmez. Buraya kadar yazdıklarımdan benim de bir futbol tutkunu olduğum sonucu çıkarabilir. Tutku kelimesi biraz abartılı olsa da yukarıda belirttiğim gibi bir büyüsü olduğuna inandığım bu oyunu seviyorum. Ancak, futbola burun kıvıranlara katılmıyor olsam da benim de yakındığım bazı noktalar var. Özellikle ülkemizde taraftarlık meselesinin abartıldığını ve bunun futboldaki olumsuzlukların önemli nedenlerinden biri olduğunu düşünüyorum. Yalnızca taraftarı olduğu takımın başarısına odaklanmak, futbol oyunun keyif veren yönünü baltaladığı gibi, futbol terörü denilen bir şiddet türüne yol açıyor. Son Galatasaray-Fenerbahçe maçında yardımcı hakemin, tribünden başına âdeta yağdırılan cisimler yüzünden yaralanıp yere yığıldığı sahne bunun son örneği. Bu akıl almaz barbarlık manzarası maalesef ne ilk ne de son olacak. Zira bu şiddeti içtenlikle reddeden bir spor kamuoyuna sahip değiliz. Derbi maç oynanıp bittikten sonra adet olduğu üzere hafta boyunca sohbetlerin konusu oldu. Fenerbahçeliler maçın başında nizami gollerinin sayılmayışından yakındı. Galatasaraylılar ise penaltılarının verilmeyişinden. Ancak kimseden yardımcı hakemin maruz kaldığı şiddeti kınayan bir söz duymadım. Kaldı ki başa isabet eden sert cisimlerin bir beyin sarsıntısına hatta ölüme sebebiyet vermemesi mucizevi bir durumdu bana göre. Taraftar gruplarının kazanma-kaybetme meselesini bu kadar abarttığını görünce aklıma Liverpool’un efsanevi menajeri Bill Shankley’in sözü geliyor: “Futbol hayat memat meselesi değildir… İnanın bana bundan daha fazlasıdır!” Bir spor yazarı olan babamdan bu sözü ilk kez duyduğumda şaşırmış ve gülümsemiştim. Shankley’in ince zekâsına, espri yeteneğine hayran olmamak mümkün değil. Ancak sözün içeriğini fazla ciddiye almamak gerektiğini de unutmamalı. Evet, fiziksel şiddet içeren fanatizm bu güzel oyunun çirkin yüzü. Yakındığım, şikayet ettiğim noktalardan biri hatta birincisi bu. Futbolda şiddeti önlemenin yolu bence her şeyden önce bunu gerçekten istemekten, sonra da yaptırımları kararlılıkla uygulamaktan geçiyor. Bir zamanlar İngiltere’nin başına bela olan Holiganizm, bir devlet politikası olarak ele alındı ve sert tedbirlerle çözüldü. Bugün, futbolda şiddet hiçbir ülkede tamamıyla ortadan kaldırılmış değil. Ancak büyük ölçüde kontrol altında ve toplumu rahatsız edecek boyutlarda değil. Ülkemizde sporda şiddetin önlenmesi için özel yasa çıkarılmış olsa da uygulamada yeterince etkin olunamadığı ortada. Örneğin bahsettiğim yasa, kulüp yöneticilerinin, kitleleri kışkırtacak demeçler vermesini yasaklıyor. Yakın geçmişte rakip takımın oyuncusu hakkında ağır ifadeler kullanan bir büyük kulüp yöneticisinin bu yasa maddesi uyarınca cezalandırılması gerekirdi. Ne var ki söz konusu yöneticiye herhangi bir yaptırım uygulandığını duymadım. Bir başka şikayetim, ülkemizdeki futbol takımlarının, tamamen sonucu düşünerek oynamaları. Denilebilir ki sahaya çıkan takım elbette sonucu düşünecektir. İtirazım yok. Kast ettiğim, bu durumun abartılması. Zira kazanmak kadar izleyene seyir zevki sunmak da bu oyunun bir parçası. Avrupa ülkelerinde alt lig takımlarının maçlarında bile tribünler dolarken, bizim ülkemizde statların büyük oranda boş kalması seyir zevkinin olmamasından kaynaklanıyor bana göre. Futbolu yönetenler, bu konuya çözüm bulmazsa, gerçek futbol izleyecileri bütünüyle statlardan elini eteğini çekecek. Özetle, adını hatırlayamadığım bir filmin repliğinde “hayata fazlasıyla benzer” denilen futbol güzel bir oyun. Onu çirkinleştiren de çirkinliklerinden arındırıcak olan da biz insanlarız. Tuğba Tandoğan Sen ve Onlar Ailemiz, arkadaşlarımız ya da sevgi beslediğimiz bir yabancı uğruna hayatlarımızda bir şeyleri feda etmiyor muyuz? Neden yapıyoruz ki bunu? Sonuçta bizimde her canlı gibi bir ömrümüz var ve zaman tahmin ettiğimizden çok daha hızlı geçiyor. Düşünüyorum, bütün bu koşullar altında başkaları uğruna neden hayatlarımızda değişiklikler yapıyoruz diye. Neden sevgi denen bir duyguya bu kadar tapıyoruz. Sonuçta, onun ortaya çıkmasına neden olan biziz, aynı şekilde yok edemez miyiz? Ya da sevginin sınırları olması gerekmez mi? Bundan ötesi sevgi değil de takıntı olarak adlandırılamaz mı? Çok fazla soru var. Mesela, bir kişi düşünelim. Ailevi problemleri olan birisi, evini terk ediyor ve başka bir yere taşınıyor. Ama evini özlediğini söyleyerek bir ay içinde geri dönüyor. Tüm sıkıntılarının içine tekrar giriyor ve buna karşı bir pişmanlık duymuyor. Bu kadar güçlü bir bağ var ise bu sadece kan bağından geliyor olamaz. Toplumun da insanın üzerinde bu etkiyi yarattığını görüyoruz, aslında. Sonuçta birlikte yaşıyor ve birbirimizi etkiliyoruz. Bunun sonuncunda da çoğunluğun doğru kabul ettiği bazı yazılı olmayan kurallar oluşturuyoruz ama hepimiz bu çizgiler çerçevesinde olamayız, birçok kişi bu çizgiler içinde şekilleniyor olsa bile. Tabii, bu bağ ya da sevgi sadece öğretilen bir şey değil. Sonuçta insanlar robot değil. İşin duygusal ve psikolojik yanı da var. Ama safi bilimsel düşünürsek, bir anda o duyguları da yok ediyor ve aslında yine aynı noktaya geliyoruz. Duygular da vücut içerisindeki hormonal etkenlerden ötürü oluşmuşsa, bu durum, bizi konu içerisinde saf dışı bırakmaz. Ama konunun diğer tarafına gelmek istiyorum, yani insanların neden bu kadar yoğun yaşadığına. Raymond Carver’ın Fil adlı öyküsünde de oldukça fedakâr bir karakterin kendini nasıl harcadığını görüyoruz. Bir baba, kardeş, eş ve çocuk rollerine sahip bir insanın, bir anda bu rollerin altında ezilmesine ve kendi yaşamının değersizleştiğine şahit olabiliyoruz. Oldukça sıradan bir karakter aslında bu. Birçoğumuz, aslında bu kişiyiz. Çok fazla rolümüz var ve çevremizdekiler de bu rolleri kusursuz bir şekilde gerçekleştirmemizi bekliyorlar. Tabii, bir döngünün var olduğunu düşünebiliriz. O insandan bunu isteyenler varken, o kişi de sizden istiyor ve kısır bir döngü oluşuyor. Birçok kişi bu döngüde sağlam ve kendi değerini öne çıkararak kalabilirken bazıları çok eziliyor. Çünkü hepimiz aynı değiliz. Bazılarımız daha naif, daha yumuşak, daha paylaşımcı bir karaktere sahip ve bu onları dünyada maalesef ki ezilmeye mahkûm bir sınıfın içine koyabiliyor. Bireyin önceliğini bu kadar vurguluyor gibi gözüksem de buna da tam olarak inanmıyorum. Başkalarıyla birlikte olmamızın bir gereklilik olduğunu düşünüyorum ama bu düşünce de aslında bireyciliğin bir yansıması sayılmaz mı? Sonuçta başkalarına ihtiyaç duymamız bile kendimizi tatmin etmek istememizin bir sonucu oluyor ve bunu fedakârlık gibi kavramlarla süslüyoruz. “İyi” kavramları pazarlamaya çalışmak yerine bazı şeyleri kabullenebilsek aslında, dünyayı daha şeffaf görebiliriz. Diğer bir yandan, daha mantıklı bir şeyin içinde olabiliriz. Mantık ve duyguları hep iki zıtlıkmış gibi gösterirler. Fakat, birbirlerine tamamlayıcı olabilirler. Sadece mantığın varlığı, bir insanı robotlaştırıp nasıl bir zarar Tuğba Tandoğan verebilirse, sadece duygusallık da aynı derecede zarar oluşturabilir, belki de çok daha fazlasını. Sonuca gelirsek, herkesin başkaları uğruna hareket ederken bir kere daha ve farklı bakış açılarından yararlanarak düşünmesinin iyi olabileceğini düşünüyorum. Bu, daha sağlıklı sonuçlar elde etmemizi sağlayabilir. Öyleyse, denemekten herhangi bir zarar gelmez. Kaynakça Carver, Raymond. Fil. 1. Basım İstanbul: Can Sanat Yayınları, 2015. Friedrich, Caspar David. Bulutların Üzerinde Yolculuk. 1818. Yağlı boya. Kunsthalle Hamburg. Hamburg. Osman Yasin Biçer Koşmayın Artık Hangi kitabı okuyacağımı seçerken aslında biraz ön yargılı davranırım. Hani derler ya, kitabı kapağına göre yargılama diye. İşte ben bir türlü aşamadım bu engeli. O yüzden kapağı gözüme hoş gelen kitaplar ilk tercihimdir her zaman. Amok Koşucusu ile tanışmama da bu huyum neden oldu. Kütüphanede dolaşırken duvardaki çatlaktan süzülen bir ışık gibi çarptı o yazı: Amok Koşucusu. Çok sevdiğim bir yazarın gönlümdeki yerinin daha da yüceldiği bir kitap olarak kaldı Amok Koşucusu. Ruhumun en derinliklerini gün yüzüne çıkartan bir ayna, sanki beni benden daha iyi tanıyan biri gibi benim için Stefan Zweig. Büyük bir ustalıkla dünyadaki bütün insanların sır gibi içinde sakladığı ortak duyguları bütün çıplaklığıyla gözler önüne serebilen bir yazar... İşte bu yüzden kitabın adının daha ne anlama geldiğini bile bilmeden sıkıca tuttum Zweig’ın elinden. Ve onunla zahiren kısa ama gerçekte hayat kadar uzun bir yola çıktım bu benzersiz kitapta. Her bir sayfasında yeni bir beni keşfettiğim, her satırında ruhuma doğru yolculuk yaptığım bir kitap oldu benim için. Kitabın adının anlamını kitabı okurken öğreniyorsunuz. Aslında bir çeşit cinnet geçirme hastalığının Malezya civarlarındaki adı bu. Sonu genellikle ölümle biten bu hastalık, aşırı bunalma sebebiyle insanın şuurunun kapanmasından kaynaklanıyormuş. Şuuru kapanan kişi adeta bir canavar gibi bir saniye bile durmadan sürekli koşuyormuş ve önüne ne geçerse hiç düşünmeden öldürüyormuş. Eğer bu ölüm makinesi birileri tarafından öldürülerek durdurulamazsa kendisi en sonunda yorgunluktan yere düşerek ölüyormuş. Hayatta kalanlar ise yaşadığı bu acı durumu “hiçbir şey hatırlamıyorum” diyerek değerlendiriyorlarmış. Bu hastalığa yakalanan kişiler şuurlarının ipini göğe saldıklarından mantık çerçevesinden bir hayli uzaklaşıyorlar. Peki, herkesin amok koşucusu olduğu bir dünyada, hasta insanlar nasıl hasta olduklarını fark edebilecekler? Hastalığın pençesinden kurtulup diğer insanların hasta olduğunu söylemek çok zor bir iş. Olaylara dışarıdan bakabilmek, bütün hayatı küçük bir kutunun içinde çırpınarak geçiren biri olmak yerine kutunun dışarısından içerdekine bakıp o kişiyi değerlendirmek hiç de kolay değil. Kutunun dışına çıkabilmek yani, işte bütün mesele bu. Daha küçücük bir çocukken, neyin doğru neyin yanlış olduğunu bile kavrayamazken, o soruyu sorarak çektiler bizi kendi bataklıklarına: “Büyüyünce ne olacaksın?”. İşte birer amok koşucusu olma serüvenimiz bu soruyla başladı. Etrafımızda neler olup neler döndüğünün farkında bile olmadan sarıldık bu zehirli yılana. Çok değil, biraz daha büyüdükten sonra yani okul çağına geldiğimizde ise sınıftaki arkadaşlarımızı birer rakip görüp bu anlamsız koşuyu birincilikle bitirmeye çalıştık. O sıralarda okurken bizlere nasıl büyük adam olacağımız anlatılırdı. Çünkü büyük adam olursak ilerde rahat edip çok paramız olacakmış. Biz de bu fikirlerle daha da hızlı koşmaya başladık. Dostlarımızı, sevdiklerimizi hiçe sayarak önümüze çıkan her şeyi yok ettik. Biraz daha koşunca karşımıza üniversite sınavı çıktı ve bu uğurda gençliğimizi ayaklar altına aldık. Kimimiz kitaptaki doktor karakteri olup kariyer, şöhret ve para uğruna koştuktan sonra artık yorulunca yere yığılıp kendimizi öldürdük. Kimimiz ise katlarını kendimiz ördüğümüz kibir binasından en sonunda atlayarak düştük. Ve en acı veren durum ise tüm bu insanların birer amok koşucusu olduklarının farkında bile olmamaları. Tıpkı hastalığa yakalanan kişilerin şuurlarını kaybedip ne yaptıklarını bilmemeleri gibi… Şimdi düşünüyorum. Şimdiye kadar yaşayıp ölmüş bütün insanları düşünüyorum. Sayısını bile hayal edemediğim bu insanların hırsın kanlı elinde nasıl büyüyüp birer amok koşucusu olduklarını düşünüyorum. Biraz daha uzaklaşıp dünyanın dışına çıkıyorum. Gezegenler, sistemler, galaksiler derken artık göremiyorum o hırsını dünyalara sığdıramamış insanoğlunu. Ve sesleniyorum onlara haykırırcasına: Koşmayın artık! Kaynakça: Zweig, Stefan. Amok Koşucusu. İstanbul: Timaş Yayınları. 2017. Baskı Çev. Ebrar Karadeniz Rafların Arasından El Sallayan Bir Güldürü Şöleni: Otostopçunun Galaksi Rehberi / Mehmet Genç 11.11.2014 Adını yıllardır duyduğum ama bir türlü okumayı ciddi ciddi düşünmediğim bir kitaptı Otostopçunun Galaksi Rehberi. İsmi çok enteresan ve fantastik geldiği için merak edip okudum ve keşke bu kadar geç kalmasaydım dedim bitirdikten sonra nerden bilebilirdim bu kadar güzel bir kurguyla karşılaşacağımı? Kitap beş bölümden oluşuyor ama aralarında en çok hoşuma gideni yani Otostopçunun Galaksi Rehberi’ni paylaşmak istiyorum sizinle. Galaksi Rehberi serisinin ilk kitabı olması dışında dikkat çeken bir diğer özelliği ise radyo için hazırlanmış kısa metinlerden oluşan oyunlar olması. Douglas Adams yoğun ilgi ve beğeni üzerine 1979’da tüm metinleri daha fantastik bir kurguyla kitap haline getirmiş. Yukarda da bahsettiğim gibi serinin en beğendiğim kitabı olması sebebiyle ilk kitabı ele almak istiyorum çünkü ilk defa bir kitabı okurken kendimi kahkaha atmaktan alıkoyamadım. O kadar ince notlar ve espriler var ki emin olun gülmekten kendinizi alamayıp okumaya mola vereceğiniz birçok bölüm barındırıyor içerisinde. Dünya denen gezegende insan her zaman kendini diğer varlıklardan üstün görmüştür bu hepimizin bildiği bir gerçek. Yunusları düşünün IQ seviyesinin insanlardan daha yüksek olduğu kanıtlandığı halde hangimiz bir yunusu kendimize denk görüyoruz? Elbette kimse. Dogles’ın fantastik dünyasında bu durum yunuslar tarafından aktarılıyor sanki. Kurgu yunusların kendilerini insanlardan üstün gördüğü bir dünyadan bahsediyormuş gibi. Kurguya hâkim olan genel hava gerçek olaylar ve olguların başka yönlerini, farklı bakış açılarıyla ele alıp gerçek dışı ögelerle beslenmesidir. Kitapta geçen her durum esprili ve iğneleyici bir dille aktarılmıştır. Bu nedenle kitap tam bir kahkaha yuvası ve yanlışlıklar komedyasıdır. Herkesi güldüren ama komik olduğunun farkında olmayan bir komedyen düşünün. Komiksiniz, güldürüyorsunuz ama şaşkınlığınız sizi daha da komik bir hale sokuyor. Olaylar sanki güldürme amacı gütmeden yazılmış gibi görünse de siz o şaşkınlığa kaptırıp gülmeye başlıyorsunuz. Bitirdikten sonra insanın bir daha gerçek içerikli içerikli eserleri okuyası gelmiyor. Bir uzaylının otostop çekerek dünyalı bir arkadaşını kurtardığı bir dünyada enteresan durumların başı ya da sonu yok. Sadece olaylar ve olayların içinde birbirinden ilginç mantık dışı kurgular var. Hayatın anlamını falan sorgulamayacaksınız sadece her şeyin aslında başka bir bakış açısıyla nasıl da farklı yorumlara ve sonuçlara çıkabildiğini göreceksiniz. Aldığımız eğitim, görgümüz, içinde bulunduğumuz ortam bize hep belirli doğrular sunuyor. Hayatımız boyunca ve belirli kalıplar dışında yaşarsak farklılaşacağımızı ve dışlanacağımızı düşünüyoruz. Tüm bunlardan sıyrılıp farklılığa bir adım daha yaklaşırsa insan, dünyanın dönüş yönünü bile tersine çevirebilir. En büyük prangalarımız cesaretten yoksun oluşumuz ki unutmamak gerek cesaretin bittiği yer esaretin başlangıcıdır. Kitap bu bağlamda farklılaşmayı öğretiyor ve zihnimizdeki esaretten kurtulmamıza yardımcı oluyor. Çoğu okuyucuya göre sadece fantastik içerikli, gerçekleşmesi mümkün olmayan olaylarla doldurulmuş klasik bir Hollywood senaryosu gibi gelse de, benim için iyi ki okumuşum dediğim bir seriden oluşuyor Galaksi Rehberi. Eğer fantastik kurgulara bu bakış açısıyla yaklaşıyorsanız ya da daha önce hiç fantastik roman okumadıysanız Douglas’ın bu serisi sizin için iyi bir başlangıç olacaktır. Fantastik kitaplara ilgi duymak için sıra dışı bir insan olmanıza gerek yok dünya gündemine kısaca bir göz atmak yeterli kendinizi fantastik bir dünyaya yakın hissedebilmek için. Tüm bunlar düşünüldüğünde Douglas sadece olması mümkün olmayan karakterlerle olması muhtemel olayları fantastik bir ortamda ve kara bir mizahla birleştirip sunmuş okuyucusuna. Okuduğum en eğlenceli bir o kadar da akıcı bir anlatıma sahip kült bir eser ve kült olduğunu her sayfasında kanıtlıyor. Umarım siz de benim kadar beğenirsiniz. Dicle Seçilmiş 21602017 AHMAKLIK Yeri geldiğinde tarihin tozlu sayfalarına acı olayları tattıran, yeri geldiğinde ülkelere iflas bayrağı çektiren, bazen bir insanın bazen de milyonlarca kişinin hayatına mâl olan, tüm eski ve yeni dünyanın tarihini değiştirme gücüne sahip olan ahmaklık... Evet, her ne kadar basit dursa da, her ne kadar okunduğunda insana “hadi be sen de” tavrını sergiletse de , dünya tarihinde fazlasıyla belirleyici bir rol oynamıştır ahmaklık. Milyonlarca Müslüman’ın ölümüne sebep olan Yıldırım Beyazıt ile Timur’un savaşından tutun, Sezar’ın senato toplantısına girmeden önce eline tutuşturulan, yalnızca bir iki cümleyle kendisine darbe yapılacağına ifade eden kağıdı okumayıp, “Sen de mi Brütüs? ” lafını tarihe damga vuracak şekilde söylemesine sebep olmasına kadar pek çok önemli, tarihe yön veren olaylara, geçmişte ve bulunduğumuz zaman diliminde savaşların, siyasi krizlerin ve çatışmaların çıkmasına sebep olan tavır, davranış ve hareketler dizisidir ahmaklık. Peki tam olarak nedir, neye denir ahmaklık? Akıllılık ve ahmaklık arasındaki farklar nedir? Ahmaklık, gelecek hakkında düşünmeden, hedef doğru olsa dahi yanlış yolu seçmek uygunsuz hareketler sergilemek ve bu açıdan bakıldığında insanın gaflete düşmesine sebep veren hareketler, düşünceler ve eylemlerdir. İşte akıllılık ile ahmaklığın farkını tam da burada ortaya koymak mümkündür. Akıllılık anlama, kavrama ve sorgulayabilme yeteneğidir; akla sahip olup da kullanmayana ise ahmak denir... Ahmak vizyonu dar, görüşü kısa, doğru düşünebilme yeteneğinden yoksun, hakkı ve batılı ayırt edemeyen, kârını ve zararını iyi düşünemeyen ve pek çok kötü huya sahip kimselerdir. Yaşadığımız yüzyılda ahmaklığın tanımının gittikçe değişmeye başladığını söylemek mümkündür. Öyle ki artık alçakgönüllülüğün, düşünceliliğin, samimiyetin giderek azaldığı, egonun ve ikiyüzlülüğün ise artış gösterdiği, ahmaklığın akıllılığa tercih edildiği, genellikle güce, otoriteye boyun eğmemizin uygun görüldüğü bir dünya da yaşamaktayız. Bu değişimde ana faktör olarak kabul edilebilecek ahmak ve akıllı kelimelerinin süreç içerisinde birbirlerinin yerini almaya başlaması ciddi anlamda insanlığın yüz karasıdır. Hatta öyle dönemlere girmiş bulunmaktayız ki istenileni yapan, söz dinleyen, boyun eğen, sorgulama ve itiraz kültürü olmayan insanlar güç ve otorite sahibi insanlar tarafından akıllı olarak resmedilmekte ve ne yazık ki toplumların ve kültürlerin anlayışı bu eksene doğru kayma göstermektedir. Muhalif, özgün, farklı ve uç noktalardaki fikirler göz ardı edilip asıl akıllılık “ahmaklık” diye nitelendirilerek toplumların anlayışı ve yaşayış tarzı bu yöne kaydırılmaktadır. Başta da belirttiğim gibi zaten kendi içinde insanlık tarihi için pek çok acıya sebep olacak bir kavram olan ahmaklık, değiştirilen ve dayatılan tanımıyla birlikte meçhul istikbalimiz için enkazlara sebep olacak bir duruma gelmektedir. Her ne kadar insanlar bu durumu kabullense de unutulmamalıdır ki tarihin tozlu sayfalarında altın harflerle yer alanlar ahmaklığı temel alanlar değil; aksine okumayı, düşünmeyi, sorgulamayı ve gerektiğinde de başkaldırıyı kültürel pratik edinmiş kimselerdir ve bize düşen ahmaklık içinde hareket etmeyerek akıllılığın tanımının farkında olup bu sürecin içinde aktif bir rol almaktır. Dalkavukluğun yükseliş gösterdiği bu çağda aranan özellikler her ne kadar sorgulamama ve itaat edip, gücün ve otoritenin isteği dışında davranışlar sergileyenlere ahmak dense de asıl akıllılığın koşulsuz itaat olmadığını bilmek ve ona göre davranmak çağdaş dünyada kesin ve net fikirler ortaya koymak adına fazlasıyla önem taşımaktadır. Konusu geçen fikirlere Ahmaklık Üzerine adlı kitabıyla kendi felsefik penceresinden bakan Robert Musil, fikirlerimin ve vizyonumun daha fazla farkına varmama sebep olmuş, beni günümüz dünyası hakkında düşünmeye itmiş ve yansıttığı konu ve bunu ele alış tarzı sayesinde hepimize, günümüz insanlarının bu duruma bakış açılarını yakalamamız için ve bugünün durumunu bu farklı açılardan değerlendirerek ve üzerinde düşündürerek olası çözümler bulabilmek için güzel bir fırsat sunmuştur. Böylece insanlığa faydalı ve doğruyu gösterebilecek bir eser haline gelebilmiştir. KAYNAKÇA Musil, Robert. Ahmaklık Üzerine. Çev., İlknur Özdemir. İstanbul: Kırmızı Kedi Yayınevi: 2017. Irmak Çubukçu YİNE DÖNÜP DOLAŞIP TOPLUM BASKISINA GELDİK… Sevgili bayan okuyucularım, bu haftaki garip türündeki sorum sizler için geliyor! Kıyafet seçmek, kıyafete uygun takı seçmek, kıyafete ve takılara uygun makyaj yapmak, saçı şekillendirmek amacıyla sabahın taa köründe kalktığınız bir sabah veyahut gece geç saatte yorgun argın eve gelip kendinizi sıcacık yatağınızın kollarına bırakmayı dört gözle beklediğiniz anda pijamalarınızı giymek, takılarınızı çıkarmak, makyaj temizlemek, (topluysa) saçınızı salmak ve günlük bakım ürünlerinizi uygulamak gibi zorunluluklarınız olduğunu fark ettiğinizde “Eğer erkek olsaydım hayat çoook daha az yorucu olurdu.” diye düşündünüz mü hiç? Bendeniz, özellikle sınav haftalarında kendimi sık sık “Erkek olsaydım nasıl olurdu acaba…” gibisinden düşüncelere kapılmış bir hâlde buluyorum. Sırf bu görünüş olayı değil, kadın ve erkeklerden belirli bir olay karşısında sergilemeleri beklenen davranışlar bakımından da durum aynı. Erkeklerin öküz, odun, duygusuz oldukları toplumdaki bireyler tarafından kabul edilmiş olduğundan, aşırıya kaçmayan tepkiler vermeleri hatta direk olarak tepki vermemeleri normal karşılanırken, hassas ve duygusal varlıklar olarak nitelendirilen kadınlar içinse durum tam tersi olarak değişmekle beraber, “drama queen”liklerini son noktalarına kadar sergilemeleri normal karşılanıyor. Bunca yıllık romantik dizi ve film tecrübelerimi göz önünde bulundurduğumda fark ettim ki, olayların patlak verdiği, sevenlerin ayrıldığı, herkesin hüsrana boğulduğu, ana karakterlerin gözyaşlarını tutamadıkları o bazen aşırıya kaçan sahnelerde, benim de ağlamamı tetikleyen tek bir etken mevcut. Buna göre, ağlayıp ağlamayacağım, ağlayacaksam tam olarak nerede ağlamaya başlayacağımı belirleyen bu tek şey, yeterince merak ettiyseniz söylüyorum, izlediğim sahnedeki erkek karakterin ağlayıp ağlamaması. Bu doğru, ne zaman bir dizide ya da filmdeki erkek karakter gözyaşlarını tutamasın, öncesinde ne kadar kadın karakter gözyaşı dökmüş olursa olsun, her ne kadar ağlayacak kadar etkilenmemiş olursam olayım, erkek figürün gözünde gözyaşları göründüğü anda benim yanaklar de ıslanıyor. Bu durumu, yani kadın değil de erkeklerin ağlamalarının beni bu denli etkilemesini düşündüm ve şu sonuca vardım; toplum tarafından erkekler üzerinde kurulan “erkekler ağlamaz” baskısı sebebiyle, duygularını kadınlar kadar dolu doluya yaşayamayıp hep bastırmak ve içlerine atamak zorunluluğunda kalan erkeklere acıyorum. Bu sebeptendir ki başlarına gelen olayın ağırlığı altında ezilen erkekler kendilerini daha fazla tutamayıp ağlamaya başladıklarında gerçekten çok etkilenmiş olmaları gerektiğini düşündüğümden çok etkileniyorum. Çocuk yaşlardan itibaren toplum tarafından bireylere empoze edilen erkek adamın ağlamadığı, duygularını saklı tutması gerektiği yönündeki baskılar sebebiyle çoğu erkek duygularını tam anlamıyla yaşayamamaktadırlar. Giray Kemer’in Olaylar Boksörün Pazı Sarmasını Yemesiyle Başladı adlı eserinde de, kız arkadaşından ayrılan odak figürün duygularını serbest bırakması ve sokakta ağlaması karşısında çevredekilerin odak figürü birbirlerine göstermeleri, gülüşmeleri, bu içler acısı durumu bir kez daha gözler önüne sermektedir. Bu durum dert ve sıkıntılarını içlerine atmalarına, ata ata içlerinde bir çığ gibi büyüterek ise depresyon ve bunalım gibi psikolojik sorunlara sebep olabilmektedir. Erkeklere öküz, odun gibi damgalar yapıştırırken tereddüt etmiyoruz ancak bu duruma neden olan etkene kendilerimizin yol açtığının farkında mıyız? Sonuç olarak, erkek olsaydım yaşamımın şu anki yaşamımdan tamamıyla farklı olacağı su götürmez bir gerçek. Ve evet, erkeklerin ağda, makyaj, manikür, pedikür ve daha birçok dertlerinin olmadığı gibi, çoğu erkek saça ve imaja da bir kadın kadar zaman harcamıyor. Ancak ister erkek ister kadın olsun, toplum tarafından yaratılan algılar devamlı olarak bireyler üzerinde baskı kurup herkese kendi oluşturduğu doğruları dayatıp yine kendi belirlediği düzene sokma gayreti içerisinde olduğundan, herkes bir şekilde kalıba girmek zorunda bırakılarak kendi iradelerinden fedakârlık yapmak durumunda kalıyor. Cinsiyet fark etmeksizin, toplumdaki her rolün kendine has bir zorluğu maalesef var. Bu şartlar altında bizim yapmamız gereken tam olarak “Ne oldum?” değil, “Ne olacağım?” demek, çünkü geçmişi değiştiremesek de geleceği şekillendirmek hâlâ bizim ellerimizin arasında. Karaçal 1 KAOS Geçtiğimiz günlerde, okulumuzda gerçekleştirilen Güncel Olaylar Eşliğinde Kadına Şiddet ve Toplum Konferansı’na katılma fırsatı buldum. İlk duyduğumda konferans, konusundan dolayı oldukça ilgimi çekmişti; çünkü kadına şiddet, dünyanın birçok ülkesinde olduğu gibi ülkemizde de önemli problemlerin başında geliyor. Merakla salona girdim, yerimi aldım… Sahnede ilgili konuda uzman olan bir adli tıp doktoru vardı. Konuşmasının başında, kadına şiddetin dünyanın her yerinde var olduğunu ve özellikle de cinsel şiddetin önüne geçilmesinin zorluğunu vurguladı. Konferans boyunca, gösterdiği istatistik verilerle ülkemizdeki kadına karşı yapılan şiddetin dramatik artışından bahsetti. Öncelikle, benim bu konferansa gitme amacım, özellikle toplumumuzda kadının nasıl bir konumda olduğunu daha iyi anlayabilmekti. Kadınlar, dünyanın her yerinde, hemen hemen her gün, fiziksel, cinsel ve psikolojik şiddete uğrayarak hayatlarına devam ediyorlar. Bazıları bu duruma tepki gösterirken, bazıları toplum baskılarından dolayı böyle bir olay hiç yaşanmamış gibi hayatlarını sürdürüyor. Maalesef ülkemizde her gün, farklı yollarla kadının şiddete maruz kaldığı ve ölümle sonuçlandığı haberlerini okuyoruz. Bana sorarsanız, ülkemizde toplum tarafından oluşturulan kadın algısının gözden geçirilmesi gerekiyor. Toplum olarak bir kaosa doğru gittiğimizi düşünüyorum. Çoğunlukla erkekler, kendilerini lider pozisyonunda görerek kadınlara köle muamelesi yapıyorlar. Ülkemizde, özellikle aile içi şiddetin gizlendiğini göz önünde bulundurursak, kadınların erkeklerden ne denli çekindiğini ve aynı zamanda bir erkeğin bir kadın üstündeki baskısını rahatlıkla görebiliriz. Kadına uygulanan şiddet sadece kadının değil, aynı zamanda toplumun da sorunudur. Unutmamalıyız ki, kimse başka bir insanın haklarını kısıtlayan eylemlerde bulunamaz. Her birey kendi kişisel hak ve özgürlüklerinin farkında olmalı ve herhangi birinin bu hak ve özgürlüklere müdahalesi veya engeli sonucunda harekete geçmeli ve kendini ezdirmemelidir. Aile içi şiddet, toplumların karanlık yüzüdür. Kadınlar, kendi özgürlüklerini elinden alan kocalarından ve toplumdan çekindikleri için kendilerine yapılan haksızlığa göz yumuyorlar. Ayrıca diğer bir can alıcı nokta ise kadın kimliğinin, hayatın pek çok alanında haksızlığa uğramasıdır. Örneğin, geniş kitlelere ulaşabilen medyayı ele alırsak, kadınların aslında bir obje gibi yansıtıldığını görebiliriz. Kadının fiziksel görünümü öne çıkarılıyor ve kadın vücudu, erkeklerin gözünde bir obje olarak konumlandırılıyor. Medyanın bu kirli oyunları yüzünden, kadınlara gösterilen cinsel şiddet oranı günden güne artış gösteriyor. Karaçal 2 Ayrıca, konferansta değinilen diğer bir önemli nokta ise, devletin kadına şiddete karşı koyduğu cezalar, şiddetin boyutlarının artmasına sebep olup olmadığının tartışılmasıydı. Oldukça ilginç bir bakış açısıyla yöneltilmiş bir soruydu bu dinleyicilere. Ülkemizde genellikle cinsel tacizin ölümle sonuçlanmasının ana nedenlerinden birini ortaya çıkardı. Devletin koymuş olduğu cinsel taciz cezalarının artırılmasıyla erkeklerdeki psikolojinin değişmesine sebep oluyor. Cinsel tacizin ne kadar ağır cezalarının farkında olanlar, tecavüz ettikten sonra kadını öldürerek arkalarında kanıt bırakmamaya eğilimli bir davranış sergiliyorlar. Diğer ülkelerde, cinsel taciz sonrası kadın hayatına devam ederken, ülkemizde erkekler kadınların yaşamlarına son vermeyi tercih ediyorlar. Bu durumu hukukta var olan, eğer ceza ağırlaştırılırsa, insanların suç işleme oranının artacağına dair görüşün bir örneği olarak nitelendirebiliriz. Kadına şiddet konusu, toplumumuz için güncelliğini yitiremiyor maalesef. Kadınlar, günlük hayatlarının neredeyse bir parçası haline gelen şiddetle yaşıyorlar. Ülkemizdeki bu iç karartıcı durum hem toplumsal hem de bireysel problemlerin olduğunu gözler önüne seriyor. Özellikle medya gibi pek çok insana ulaşabilen kanalların, kadın imajını herhangi bir nesne olarak yansıtmaması gerekiyor. Öncelikle çocuklardan başlayarak onlara, bedenlerinin kendilerine ait olduğunu öğretmeli ve kendi bedensel sınırlarını tanımaları ve korumaları konusunda onları bilinçlendirmeliyiz. Böylelikle, gelecekteki şiddet artışının bir miktar da olsa önüne geçebiliriz. Unutmamalıyız ki, kadınlar toplumları ayakta tutan gizli kahramanlardır. Çağdaş zihinlerin artmasını ve ülkemizin gelişmesini istiyorsak toplum olarak kadına gereken değeri vermeliyiz. Kaynakça: http://www.xyzkadin.com/hayata-dair/gercek-hayat/kadina-siddete-son/#.VliHy3bhBD8 Beyaz yakalı mı yoksa beyaz yalaka mı ? Sabahın üçü ve hala kanepede yatıyorum. “Uyku bozukluğunuz olduğunda ne zaman tamamıyla uyanık ya da uykuda olduğunuzu anlayamıyorsunuz.”, Tyler Durden’ın filmin başlarında söylediği çok çarpıcı bir sözdü. Bunun arkasındaki neden neydi acaba, yaşadığı hayatın kendisine ait olmaması mı yoksa bunu daha yeni fark ediyor oluşu mu? Kendimi geçenlerde aynı halde buldum güneşi selamlarken, hani derler ya havanın en soğuk olduğu zaman tam güneş doğmadan öncedir. Doğruymuş ama bu sefer o soğuk bedenime değil ruhuma işlemişti. Hayatımızda aslında kendimiz için ne yapıyorduk? Nedeni neydi tüm bu karmaşanın, tüm bu yalnızlığın. Yeni bir ev mi? Spor bir araba? Son model cep telefonu? Bunlar mıydı ruhumuzdaki o boşluğu, karadeliği, dolduracaktı. Ya da içine doğduğumuz Dünya bize bunu öğrettiğinden bu kadar materyalisttik. Ne yapabilirsiniz ki bütün insanlar sizi giydiğiniz kıyafetinizden tutun bindiğiniz arabaya kadar sınıflandırıp kategorilendirirken sanki birer eşya gibi. Ya siz de katılırsınız bu döngüye ya da dışlanırsınız. Çoğu insan o kadar korkar ki bu döngüden çıkmayı ölmeyi yeğlerler. İşin ironik kısmı hepsi pişmanlık dolu hayatlar yaşarlar ve ölüm döşeğinde bütün o potansiyellerinin hayaletleri etrafını sarar. Neden bize bunu yaptın? Biz sadece senle hayata geçebilirdik ve şimdi senin yüzünden hepimiz senle beraber ölmek zorundayız. İnsanları bu hayata iten umutlarıydı, beklentileriydi gelecekle alakalı. Ta ki düzen her birinin bütün hayat enerjisini alana kadar ve bu sürecin sonu da ölümle bitmekteydi. Bundan kurtulmanın yolu, özgürlüğe giden yol Tyler Durden’ın dediği gibi “Bütün beklentileri yitirmek özgürlüktü.” Bütün o modern hayatın bize aldırmaya çalıştığı ve aslında hiçbir işlevi olmayan sadece o gereksiz egomuzu tatmin eden canavarları almak için bütün hayatımızı onları kovalayarak geçirmemiz isteniyordu. Bunlar bir insanı insan eden diye tanıtıldı hepimize. Adam olan en büyük evi olandı en büyük kalbi olan değil, güç zeka ile değil arabayla alınıyordu. Kendi yarattığımız kâğıt parçasının kölesi olmuşuz. Bütün bu dayatmaların ne kadar saçma olduğunu fark edince hayat tamamiyle başka bir anlam kazanıyor. Ama nasıl bu kadar kolay bırakabiliriz ki doğduğumuz bu dünyadaki inandığımız her şeyi. Biz normal bir nesil değiliz, hiçbir nesil birbirine benzemez ama bizim jenerasyonumuz Tyler Durden’ın dediği gibi “Biz tarihin ortanca çocuklarıyız ne bir amacımız ne de bir yerimiz var. Ne büyük savaşı gördük ne de büyük buhran bizim savaşımız ruhsal bir savaş. Televizyon tarafından hepimiz bir gün milyoner, oyuncu, rock star olacağımıza inandırılarak büyütüldük ama olamayacağız ve bunu yavaşça öğreniyoruz ve çok ama çok sinirliyiz.” Arada düşünüyorum neden bu hayatı bu kadar hızlı yaşıyoruz diye. Geçenlerde cevabını buldum gibi; hayatımız o kadar normal ki bizi heyecanlandıracak, normalliğimizi bozacak, bütün dengeleri oynatacak bir şey arıyoruz. Hayatımızın ne kadar acınası olduğunu hatırlamamamız için. Belli yollar izler insanlar kendilerini gerçeklikten uzaklaştırmak için ya da bu gerçekliği beğenmeyip kendi gerçekliklerini yaratırlar. İçki, uyuşturucu, kumar, seks, hız bunlar hepsinin çıkardığı sonuçlar. Kim bizi suçlu tutabilir ki bu dünyayı biz yaratmadık. Bizden öncekiler her şeyi batırdıysa biz neden bunu çekiyoruz. Hepimizin aslında sakladığı içten içe olmak istediği ama olmadığı, olsa dünyaları değiştirecek tarafımızı neden saklıyoruz. Fight Club da ki gibi bütün o devrimi yapabilmek için başka biri olmalıydı, sistem dışı olmalıydı, kaybedecek hiçbir şeyi olmamalıydı. Jeklly and Hyde da ki gibi bir insan tek kişilikten oluşamaz ve her zaman bir tarafı diğer tarafıyla sonsuz bir kavga içerisindedir. Bu durumda boyun eğme söz konusudur. Bu dünya da ters giden o kadar çok şey var ki ben de arada düşünüyorum; düşünmeyi bıraksam mı diye. Daha kolay olacak gibi sistem tarafından yoğrulup bire bir,bir köle olsam ve kafileye katılsam. Ama katılırsam kendimi nasıl affedebileceğim. Bu boş hayatı yaşamaktan dolayı . Tek hakkımı da başkalarının hayallerini ve ceplerini doldurmak için mi harcayacağım? Başka biri olmaya çalışarak yapmacık gülücükler atacağıma kendim olarak sürünürüm daha iyi. Her şeye baştan başlayasım var bütün bunlardan uzak. Bütün beklentilerimi, gereksiz isteklerimden kurtulup uzaklara gidesim var. Yelkenlerimi açasım var fora , bırakasım var kendimi rüzgara. Gidesim var bu soğuk, acımasız dünyadan. Artık istemiyorum tutmak, elimi kesen bu ipi. Verecek hiçbir şeyim kalmadı bu yaşamaya zorlandığım hayatta. Bütün beklentilerimi kaybettim. Mutluluğun Peşinde…/Metehan ÇamPaulo Coelho’nun okuduğum her kitabında ruhun derinliklerine yapılan yolculuklara tanıklıketmişimdir. Uğruna bir ömrün harcanabileceği duyguları bulmak uğruna yapılanbilinçsizmişgibi gözüken aslında kendimizi bilinçsizlik uykusundan uyandırdığımız yolculuklardır bunlar.Bu sefer aşkın peşinde hem aşk hem ihanet dolu bir yolculuğun tanıkları yaptı bizi eşsiz yazarPaulo Coelho. Aldatmakimkânsız aşkın peşinde tutku dolu maceralar arayan bir kadının içdünyasına yaptığı mutluluğun ve sevginin kaynağına inen bir hikâye sunuyor bize. Kalbimizinderinliklerine dokunan duygularla betimlenmiş bir maceranın hikâyesi bu.Modern dünyanın insanlara biçtiği kaftan ruhlarımızın derinliklerine inerek gerçekteistediğimiz gibi yaşayamamamıza neden oluyor. Toplumun mutlu olmanın anahtarları olarakgördüğü somutluklara sahip olup da mutlu olamamış insanların yalnızlaştırıldığı bir dünyadayaşıyoruz. İşte Aldatmak’takendisine biçilen rolü oynamaktan usanmış ve mutlu olmak içinhayatına heyecan katmak isteyen bir kadının kendi içerisinde yaşadığı fırtınaları hissediyoruzher sayfada. Ama mutluluğun ve imkânsız aşkın peşinde yapılan bu yolculuğu en ilginç kılan,kuşkusuz bunun yine toplumun biçtiği rolü oynayan sadık kocasını aldatan bir kadıntarafından yapılmış olmasıdır. Aldatmakinsanlığın,tarihin tüm sayfalarında karşılaştığı birgerçeğeışık tutmakla kalmıyor bunun bir insanın hayatını nasıl değiştirebileceğini de gözlerönüne seriyor. Onun bilinmezliklere yapılan yolculuklarda nasıl da yol gösterici bir rehberolabileceğini görmek bu kitabı eşsiz kılıyor.Toplumun gözünde bir aileye sahip olmak, varlıklı bir eş, güzel bir ev, huzur ve barış dolu birülkede yaşamak mutluluğun vazgeçilmez ölçütleri olmuştur. Onlar için güzel bahçelerarasında bulunan evinizde mutsuzluk deryası içinde olmanız önemli değildir. O eve sahipolmak zaten o kişiyi mutlu yapmıştır da ondan değil mi? Çoğu insanın bunlara sahip olmadandoğduğu vebunları elde etmek için ömürlerini harcadıkları bir dünyada bu mutlulukölçütlerine sahip bir kadının aslında aradığının heyecan olduğunu her sayfada açıkçagörebiliyoruz. Ergenlik aşkıyla kocasını aldatarak aradığı, ihanet duygusunun ona verdiği,sıradanlıktan çıkan bir bilinçsizliğin içinde aradığı şey tam da bu: heyecan. Yaşadığı hergünün aynı olmasını istememe arzusu ya da tek tuval hakkımız olan bu ömürde her rengikullanarak resim yapma isteği bu tutku dolu kadının aradığı arzular. Aldatmanın ona verdiğizevk peşinde yapılmış bir yolculuk değil mutlu olma özleminin peşinde çaresiz bir kadıntarafından yapılmış bir iz sürmenin hikâyesini buluyoruz Aldatmak’ta.Yaşadığımız her günü farkında olmadan geçirdiğimiz gerçeğini düşünmeden edemiyorumsayfaları çevirdikçe. Sanki bir bilinçsizlik deryasının tam ortasında dalgaların götürdüğü yeregidiyoruz. Mutlu olmak için yaşadığımızı söylüyoruz ama onu nasıl nerede ve ne yaparakbulacağımızı sormadan. Her günün birbirine benzemesinden korkuyoruz ama yarının bugünedaha çok benzemesi için çabalayıp duruyoruz.Aldatmaksanki yüreğimizin en derinlerindekalmış duyguları gözlerimizin önüne seren bir ayna gibi çıkıyor karşımıza ve bu gerçekleriyüzümüze haykırıyor. Bir kadının içinde yaşadığı fırtınalarda tanıklık ediyoruz bu duygularınvarlığına. Bu bir aşk hikâyesi veya ihanet hikâyesi kesinlikle değil. Bu, gerçekten yaşadığınıhissetmek isteyen bir insanın hayatına katılmış olan anlamı bulmasının peşinde yaptığıyolculuğun hikâyesi. Ve bizler, bu yolculuğun tanıkları olarak anlıyoruz ki yaşamak,sevgiyibize verilen yüreklerde hissedebilmektir.Son sayfayı çevirdiğimde yine yüreğimin en derinlerineseslenmiş bir Paulo Coelho kitabıbitirmenin heyecanını yaşadım. İmkânsız bir aşkın gölgesinde yapılan tutku dolu ihanetlerinheyecanını bende kalbimde hissedebiliyordum. Sanki hayatını değiştirmek, yaşadığınıhissetmek isteyen bu kadın gibi bende kendimi bir bilinçsizlik uykusundan uyandırmıştım. Ensonunda yaşamanın sevmek olduğunu anlamam ise bu kitabın benim için çok ayrı bir önemesahip olmasına neden oldu. İhanetin heyecanının, tabuları yıkmanın veya sahip olunanlarınınhepsinin bir köşeye atılarak sahip olamadıklarımızın peşinden bizi sürükleyen duygularındeğil yaşadığımızı bu evrenin ruhuna kazıyacak olan sevgimizin ne kadar vazgeçilmezolduğunu anlattı bana bu tutku dolu roman. Sevmenin nefes almak olduğunu ve ruhumuzungerçekten yaşadığımızı hissetmesinin tek yolunun sevmek olduğuna şahit oldum Aldatmak’ta.Son sözcüğü okumamla imkânsız aşkın peşinden koşan bu tutku dolu kadının hayatındaki tekeksiğin sevgi olduğunu anladım. Sevmekten mahrum bir yüreğin yaşadığını hissetmesimümkün değildir. Bizi bu bilinçsizlik uykusundan çıkartan, yaşadığımızı hissetmemizisağlayan tek şey kuşkusuz yüreklerimizde duyduğumuz sevgidir. Kitapta denildiği gibi hayatuzun bir tatil değil, sonsuz bir öğrenme sürecidir ve bizim bu süreçte öğrenmemiz gereken tekşey ise sevebilmektir, sevginin varlığına inanabilmektir. Kitabı bitirdiğimde aklımda kalan bircümle hâlâbu kitabın bende yarattığı heyecanı yüreğimin en derinlerinde hissetmemisağlıyor: ‘Sonsuza dek sevmek, sonsuza dek yaşamak demektir.’Metehan Çam 21300834 TURK101-2IŞIL AYKAN 21202215 TURK101-27 ALİ TURAN GÖRGÜ MESAFELERE RAĞMEN 1914’te bir pazartesi günü doğan Orhan Veli Kanık bir gün Türk Klasiklerinde önemli yapıtlar bırakacağını henüz bilmiyordu. Lise yıllarında edebiyat öğretmeni olan Ahmet Hamdi Tanpınar onu yazı ve şiir yazmaya teşvik etmiştir. Sağlığında beş şiir kitabı yazan Kanık’ın yazdığı diğer yazılar ölümünden sonra bir kitapta toplanmıştır. Adının ‘’KANIK ’sadığım biri Orhan’’ olarak betimlendiğini görebileceğiniz koca yürekli bir adam Orhan Veli. Garip akımının kurucusu olan Kanık aslında şiirleriyle, mektuplarıyla kalbimize dokunan ve pek de garip olmayan bir kalem akıllarımızda. Ne var ki bu kitabı okurken biraz hayal kırıklığına uğradığım bir anlatıma rast geldim. Sanki daha ağdalı, daha ağır ve daha çok betimlemelerden oluşacağını düşündüğüm bu kitapta kalemini biraz daha normalleştiren bir dille yazıldığını ve günlük olaylara da fazlasıyla değindiğini gördüm. Nahit Hanım’a Mektuplar Orhan Veli’nin ölümünden sonra yayımlandığını okuduğumda bunun etik olup olmadığı konusunda aklımda soru işaretleri kaldı. Sağlığında böyle bir karar vermemişti ne de olsa. Hukuki bir sorun teşkil etmemesi yayınlaması için gereken tek koşul muydu bilemiyorum ama okurken zaman zaman ‘’gizli gizli’’ okuyormuşçasına bir heyecana ve hafif de bir suçluluk duygusuna kapılmama neden oldu bu durum. Karşılıksız bir aşka yazılan mektuplar gibiydi Nahit Hanım’a Mektuplar. Sayfaları her çevirdiğimde inanmak istemediğim halde bundan nedense daha çok emin oldum. Tarafsız kalmak biraz zor aslında Veli’yi okurken... Öyle sadık bir aşk yaşamış ki Nahit Hanım’ın tüm kaprislerine, hırçınlıklarına razı gelmiş ve her daim ona sadık kalmayı başarabilmiştir. Orhan Veli’nin aşkını taraf olarak seçmenin yanı sıra Nahit Hanım’a da içten içe kızmamak elde değil ne yazık ki. Sürekli bir yakınmaya da şahit oluyoruz Orhan Veli tarafından. Nahit Hanım tarafından çok da umursanmayan bir aşk canlanmış Kanık’ın gönlünde. Nahit Hanım Orhan Veli’ye inanmayıp onun aşkını sorgulayabilecek kadar da acımasız davranmıştır. Orhan Veli’nin sitemleri aslında sadece Nahit Hanım’ın bu acımasız davranışlarına olduğunu hissedebiliriz. Bunun dışında Orhan Veli Nahit Hanım’a olan özleminden başka bir şeyi sorun etmemektedir. Ne parasızlıktan, ne alamadığı bir gömlekten, yoksulluğu dert ettiği tek nokta da pulunu almaya parasının yetmediği, Nahit Hanım’a gönderemediği, geciken mektuplarıdır. İnsanın tüm hayattan kendini bir aşk için soyutlaması ve sadece onu görmek, ona yazmak dışında bir gayesi olmaması bu aşkı kutsal saymamıza neden olan en önemli etkendir belki de. Düşünün okuduğumuz onca şiirin ilham perisidir Nahit Hanım. ‘’Fakat aynı şeyi ben de istiyorum. Yani ben de senin yalnız bana ait olmanı istiyorum. Gelgelelim bunun imkânsız olduğunu da biliyorum. Hakikaten, ne olacak bizim halimiz Nahit? Artık birbirimizi hiç göremeyecek miyiz? Bu kadar hazin talih olur mu?’’ Mesafelere rağmen süren bir aşkın sağlam temellere dayanmayan bir ilişkiye şahit oluyoruz ne yazık ki. Nahit Hanım ‘’yalnız bana ait olmanı istiyorum’’ demesi üzerine Orhan Veli bunun karşılığını beklerken aslında bunun altında ezilmiştir ‘’imkânsız olduğunu da biliyorum’’ demesiyle. Nasıl bir aşktı ki yaşadığı Veli’nin, imkânsızlıkları bile umursamayacak derecede gözü kararmıştır. Nahit Hanım’ın inançsızlığı ve belki güvensizliği Orhan Veli’nin kalbinde büyük yaralar açmıştır. ‘’Resimlerde, sözlerde, hatıralarda, kokularda, renklerde, her şeyde seni arıyorum. Yattığım vakitler yalnız seni düşünüyorum. Bunları sen benim söylememe gerek kalmadan bilmeliydin. Bana benden hiçbir şey işitmeden inanmalıydın.’’ Nahit Hanım’ın tek mektubuna kitabın son sayfasında rastlayabiliyoruz. Fakat o da gönderilmemiş bir mektuptur. 10 Kasım’da belediyenin açtığı çukura düşüp başından yaralanan Kanık’a iki gün sonra yazılmış bir mektup… Gönderilmeyen, gönderilse de okunamayacak bir mektup kaldı büyük bir aşktan geriye. 64 yıl kapalı kutular içinde saklanan bu Orhan Veli’nin mektupları da cabası. Kaynakça http://www.google.com.tr/imgres?imgurl=http%3A%2F%2Fcdnimage.zaman.com.tr%2F2014%2F02%2F04%2Forhanveli.jpg&imgrefurl=http%3A%2F%2Fwww.zaman.com.tr%2Fkultur_orhan-veliden-nahit-hanima-ask-mektuplari_2197450.html&h=350&w=563&tbnid=OnnzmrtdkE_j8M%3A&zoom=1&docid=MU15Ax_QM8hlVM&ei=-gdhVP77NNTLsASc2IEg&tbm=isch&ved=0CB0QMygCMAI&iact=rc&uact=3&dur=986&page=1&start=0&ndsp=16 https://www.google.com.tr/search?q=nahit+han%C4%B1m+a+mektuplar&espv=2&biw=1242&bih=606&source=lnms&tbm=isch&sa=X&ei=-AdhVK35DtPesATj-YG4Cw&ved=0CAYQ_AUoAQ#facrc=_&imgdii=_&imgrc=MdSVFvdDs-bhZM%253A%3BKdYZwXWPoQnlkM%3Bhttp%253A%252F%252Fwww.bianet.org%252Fsystem%252Fuploads%252F1%252Farticles%252Fspot_image%252F000%252F153%252F526%252Foriginal%252Fnahit_han%2525C4%2525B1m_510.jpg%3Bhttp%253A%252F%252Fwww.bianet.org%252Fbiamag%252Fsanat%252F153526-orhan-veli-den-sonuncu-askina-mektuplar%3B510%3B330 1 YALNIZ Zeynep Balioğlu O da severse meşk, sevmezse aşk olur demişler. Bir insanın kendini öldürmek ya da bile bile ölümün kucağına atmak dışında yapabileceği en korkunç şey bir imkânsızlığa tutulmaktır sanırım ki büyük ihtimalle herkes biliyordur; aşk, kişinin isteği doğrultusunda gerçekleşmez. Sadece olur. Olan olduktan sonra da yapabileceğiniz bir şey yoktur maalesef. Çoktan kaptırmışsınızdır kendinizi ve artık çok geçtir. Her ne kadar öyle görünmese de, bir intihardır bu aslında. Tek taraflı aşk, sizi istemeyen, en azından sizi sizin istediğiniz gibi istemeyen birine nefes alırcasına kolay bir şekilde kendinizi adamanızdır ve siz artık onun için varsınızdır. Sadece onun için. Hayatınız bir kısır döngü haline gelmiştir ve memnunsunuzdur bundan çünkü âşık olunana en yakın hissedilen anlardır bu anlar. İşte tek taraflı bir aşkın meyvesi olan mektuplardan oluşan Orhan Veli’nin Yalnız Seni Arıyorum isimli kitabını okurken de aklımdan bunlar geçiyordu. İnsan hayal edemiyor böyle bir talihsizlikte yalnız olmama ihtimalini. Sanki dünya sadece sizin başınıza yıkılıyor, siz ölüyorsunuz sadece. Fakat gördüm ki, her ne kadar bilsem de bunu, bu mektupları okurken bir kere daha fark ettim. Meğer ne kadar doğal bir şeymiş sevdiğin tarafından sevilmemek. Aynı zamanda ne kadar acı, bu kadar fazla insanın birine delicesine kapılıp gözünü kırpmadan kendini ona feda edebilecek olması. Mantıklı mı peki bu? Kesinlikle değil. Ama sanıyorum ki, deneyimliyorum ki aşk beyninizle hareket ettiğiniz bir hadise değil. Sadece yüreğin söz sahibi olduğu, müdahale edilmesi imkânsız bir hissiyat... İçiniz sıkışsa da, her an ölmek isteseniz de durduramazsınız kendinizi. Yine sevdiğinizin yanına gider, yine ona yazar, ona söylersiniz. Orhan Veli de bu yolda ilerleyen talihsiz bir âşık. Eminim o da evli bir kadına ona aklını kaçırtacak bir şekilde âşık olmak istemezdi. Kendisi bu aşkın hayatına anlam kattığını ileri sürmüş olsa da, ben de kendi adıma bunu söylüyor ve dediğini anlıyor olsam da, belki de bu kadar acı çekmeyecekti, belki huzurlu bir hayatı olacaktı Nahit Hanım ile tanışmasaydı. Kim bilir, mutlu bile olurdu belki. Yaşamını devam ettirmesini sağlayanın bir imkânsızlıktan ibaret oluşu ve sadece paralel evrende gerçekleşebilecek bir hayalin hayatının tek gayesi olması bir hayli hüzünlü doğrusu... Anlıyorum onu, bitsin deyince bitmiyor. Her ne kadar isteseniz de, yapamıyorsunuz. İstemiyorsunuz belki de. Hayatınıza anlam katan tek gerçek o kişi haline geliyor. İlk başta o kişiyi istediğinizi söylüyorsunuz, sadece onu. Fakat bir noktada artık onu istemekten ziyade sadece onun var olmasını ve mutlu olmasını dilemek yetiyor size. Çünkü biliyorsunuz onun sadece hayatta olması bile o kadar büyük bir şans ve mucizevi bir olay ki, daha fazlasını istemek açgözlülük gibi geliyor. Ama o kişiye karşı olan hisleriniz ve onun varlığına duyduğunuz minnet sonucunda yıpranıyorsunuz. Aşk nasıl bir şeymiş meğer. Bir insan nasıl başkasını kendi hayatının merkezine koyup da bundan etkilenmeyeceğini düşünüp, hatta bu ihtimali umursamayıp, benliğini yitirebilir? 2 Yalnız âşık olan taraf sizseniz; umursamıyor, umursayamıyorsunuz bir noktadan sonra. Mühim olan sevilenin mutluluğu oluyor. Gerisi teferruat. Tabii ki, vazgeçemediğiniz o kişinin gözlerine her baktığınızda bir parçanız ölmüyor değil. Zamanla olağan bir hale büründüren bir kılıfa giriyor acınız, eskisi kadar yakmıyor canınızı belki. Ya da hissedememeye başlıyorsunuz duygularınızı. Stoklarınızdaki bütün duygular tükenmiş, hayatınızı insanlık kırıntılarıyla devam ettirmeye uğraşıyorsunuz. Sonra yoğun bir acı dalgası sizi en beklemediğiniz anda sarıyor. Yine gününüzün en işinizin başınızdan aşkın olduğu anlarda bile onu düşünüyorsunuz. Adeta bir lanet, bir beddua gibi, bırakmıyor peşinizi. Nedense durumun gerçekleşemeyecek kadar güzel olduğunun farkında olsanız da, bir umut oluyor hep içinizde. Âşık olunmaması gereken bir kişiye âşık olmak bir intihar, başka bir şey değil. Çekilen duygusal acı fizikselleşiyor ve sadece bitirmek istiyorsunuz her şeyi. Buna bir nevi ölmek de denebilir. Ama biliyorum ki asıl ölüm hayata gözlerimi kapamaktansa bir daha onun gözlerine bakamamak olacak, her ne kadar benim ona bakışımla onun bakışı asla aynı olamayacak olsa da. Görünen o ki Orhan Veli de istediği cevapları alamayacağını biliyor olsa da Nahit Hanıma mektup yazmaya devam etmiş. Bütün imkânsızlıkları bilmesine rağmen… Belki de onun Nahit Hanıma olan aşkını bu kadar özel kılan da budur. Karşılık almayacağını bilmesine rağmen sevmiş o kadını, adamış kendini ona. Görünen o ki Nahit Hanımla “meşk” kavramını beraber yaşayamamışlar, aşkta takılıp kalmışlar. Volkan Güler 21402333 Tur101-18 03/10/2014 Güney Kore- Uzaklardaki yakınlarımız…/ Volkan Güler <http://www.sentezhaber.com/kore-savasinin-ustunden-60-yil-gecti-h15250.html> Babamın üsteğmenlik dönemlerinde, çocukluğumun en dolu günlerini dedemin yaşadığı Kahramanmaraş'ın Divanlı Mahallesindeki üç katlı konakta geçirdim. O günlerden bugüne hatıralarımda kalanların sadece birkaçı; sıcacık arkadaşlıklar, hoş sohbetler ve damda dedemin anlattığı Kore Savaşı anılarıydı. Bazen çok sıkılmış olsam da hiçte bölmezdim ve sonuna kadar dinlerdim melek yüzlümün serüvenlerini. Sadece altı sene önce kendisini kaybettiğimizde geriye sadece kahramanlık hikayeleri ve rüyalarımda gördüğüm tonton dede olarak hayallerimin en güzel köşesini süslemeye devam ediyor olmasıydı. O zamandan beri Kore defteri benim için 2013'ün yazındaki Yunanistan'ın Sakız Adası yolculuğuna kadar kapanmıştı. Masmavi Ege denizinin ortasında kimin aklına gelirdi ki bu kapanmış defterin yeniden açılacağını? Vapurda, elimdeki bir paket sakızı uzatmamla dalgalı saçlı, kısa boylu ve bizim tabirimizle çekik gözlü Lee Neri ile sadece Sakız Adası değil, yeni bir arkadaşlık serüveninin başladığını orada henüz fark etmemiştim. Bu hikaye Mayıs ayında Neri ve ailesinin beni Seul’deki evlerine davet etmesiyle devam etti. Türk Hava Yolları’nın dokuz saat süren İstanbul-Incheon seferi sonucunda uçak alçalmaya başladığında ülkeye varmış olmanın verdiği his ile aklıma dedemin hikayeleri gelince tüylerim ürperdi ve duygulandım çünkü zamanında ülkemin güzel insanı bu topraklarda bu insanlara birer yuva vermek uğruna savaşmışlardı. Uçak indiğinde, arkadaşımla çıkış kapısında karşılaştığımda hissettiğimse sanki kendi evime gelmiş gibi olmamdı. Arabaya bindiğimizde bu ülkede neleri göreceğimi hayal etmek bile beni heyecanlandırmaya yetiyordu. Eve eşyalarımızı bıraktıktan sonra metroyla Gyeongbokgung Sarayı’na giderken gerçekleştirdiğimiz metro yolculuğu, ülke hakkında ilk izlenimimi edinmeme fazlasıyla yetti. İnsanların metroda otururken bile birtakım şeylerle uğraşıyor olması, benim şaşkınlık içinde kalmama daha en başından sebep oldu. Ayrıca on iki katlı bir metro sistemine sahip olmaları, dev gökdelenler, her yerde vızır vızır dolaşan yerli Hyundai ve Kia marka arabalar, beni akşam internetten bu ülkenin elli yıl önceki resimlerine bakmam gerektiğini düşündürdü. Gördüklerimin şaşkınlığı içerisindeydim çünkü bu denli büyüleyici bir başarı hikayesi beni de daha çok çalışmaya cesaretlendirmişti. Arkadaşımın annesi, kırk yaşlarındaki Lee Min Su teyzeye bunun nasıl olduğunu sorduğumda bana “bu sizin askerlerinizin ve bizim azmimizin sonucu” dediğinde yardımlaşmanın ne kadar ulu bir ahlaki değer olduğunu bir kez daha anlamıştım. Yorulmuştum, bez minderimin üzerine yattım ve sıcak, nemli Muson havasının verdiği rehavetle uyudum. Belki de Hongdae Mahallesi’ndeki bu evin bulunduğu yerdeki topraklarda benim çocukluğumun kahramanı da yatmıştı. Sonraki sabah, Seul Merkez'e vardığımızda yüksek binaların arasında dikkatimi çeken ilk şey seyyar satıcıların yoğunluğuydu. Bunlar genelde kalamar ve yumurtalı ekmek satıyorlardı. Kimisi de turistik eşya satıyordu. Kendi ürettiğini kullanan bu ülkede herkesin hareketli olması ve her an birtakım aktiviteler ile uğraşıyor olmaları herhalde kısa sürede geldikleri bu noktada büyük bir rol oynamıştı. Köşe başlarındaki telefonculara girip cep telefonunun cennetinde bir telefon fiyatı sormayı ihmal etmedim tabi ki de. Ama fiyatlar yabancı olduğumuz için bize neredeyse Türkiye’deki ile aynı fiyata geliyordu. Açıkçası buna üzülmedim değildi. Dikkatimi çeken ikinci şey ise bu modernleşmenin yanında Seul tarihi dokusunun çok güzel korunmuş olmasıydı. Beş tane gökdelenin arasında kalmış küçük bir tahta sarayı çok güzel muhafaza etmişlerdi. Bu görüntü asla hafızamdan silinmeyecekti. Tarihi korumanın önemini burada çok daha iyi anlamıştım. Güzel dokuz günü bu tür kültürel gezilerle çok yoğun olarak yaşamıştım. Yavaş yavaş bu topraklardan artık ayrılma vakti gelmişti. Rüya gibi geçen serüvenim ailemi de çok memnun etmişti aslında. Her ne kadar annemin çok uzak olduğunu düşünse de oğlunun mutluluğunu hissedip, beni desteklediğini çok iyi biliyorum. Aslında onu korkutan şey oralı birisiyle evlenip oraya yerleşmeme sebep olacak bir durumun oluşmasıydı. Sonuçta onun tek çocuğuyum. Ama ben heyecanlıydım, karışıktım ve mutluydum. Bu gezinin bana en büyük katkısı dedemin hikayelerini bir parça olsa da benimde yaşayabilmiş olmam düşüncesiydi. Kim bilir? Belki gelecek yaz aynı hayaller ve farklı umutlarla yine aynı topraklarda bu yazıyı yazdığım serin Ankara akşamını anımsıyor olacağım.
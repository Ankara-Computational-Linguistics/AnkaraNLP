Caesar adlı oyunlarını da Svahili diline çevirmiştir. Valar Ağaçları Valar tarafından yaratılan, Valar'ın yaptığı en büyük işlerden biri olan; Valinor'u ve tüm Aman'ı aydınlatan Ak Telperion ve Altın Laurelin adlı ağaçlardır. Büyük Lambalar ve Almaren Krallığı yok edildikten sonra Valar, batıdaki Aman kıtasına giderek Valar Krallığı'nı kurar. Valinor kurulurken bir Vala olan Yavanna'nın Şarkısı ile Valinor Ağaçları oluştu. Yavanna'nın yarattıkları arasından en çok onlar ünlendi ve kaderleri Eski Günler'in tüm hikâyelerine yazıldı. Telperion iki ağacın yaşlı olanıdır ve ilk çiçeklenen o olur; ve Valar daha önce geçen vakitleri önemsemeden buna Açılış Vakti'der. Böylece Valar Valinor'daki hakimiyet çağlarını hesaplamaya başlar. Ağaçların Çağları'nın 10.000 yıl sürdüğü söylenir ve bu çağa "Valinor'un Mutluluk Günleri" de denir. Fakat Melkor'un kudreti ve nefreti Arda'nın geri kalanının aydınlanmasını engelledi. Melkor Orta Dünya'ya birçok Maia getirdi, bunlar Melkor ile birlikte Orta Dünya'yı zehirlediler. Bunun üzerine Güçler Savaşı yaşandı ve Melkor'un Zincirlenişi gerçekleşti. Melkor üç çağ sonra affedildi ve serbest bırakıldı. Sonraki çağlarda Elfler Aman'a gelirler ve Noldor'un en yeteneklisi olan Fëanor Ağaçlar'ın ışığından faydalanarak Silmarilleri yaratır. Fakat serbest bırakılan Melkor yine hain planlar yapmaktadır; örümcek Ungoliant ile birlikte bir bayram zamanı Valinor'un Ağaçları'na saldırırlar. Melkor Ağaçları mızrağıyla oyup içlerindeki suları çıkartmış ve o anda Ungoliant bu suları emmiş, ağaçları zehirlemiş ve Valinor karanlığa bürünmüştür. Balaklava Tracy Strauss Tracy Strauss. Heroes dizisinde yer alan kurgusal karakter. Tracy Strauss Heroes dizisinin 3. sezon karakteridir. İlk 2 sezonda Niki Sanders olarak karşımıza çıkan Ali larter, Niki Sanders karakteri 2. sezon finalinde ölmesiyle diziye Tracy Strauss karakteri olarak devam etmektedir. Tracy, Niki ve Barbara üçüz kardeştir. Öz anne ve babaları öldükten sonra "şirket" üzerlerinde geliştirdikleri formül dener. 2. sezondan bildiğimiz gibi Niki karakterinin "süper güç" özelliği vardır. Tracy karakterine ise "buz" gücü verilmiştir. Barbara karakteri henüz dizide yer almamıştır ve almayacağı pilanlanmaktadır. 3. sezonun 2. bölümünde Tracy karakterinin gücü gösterilmiş, 4. ve 5. bölümlerde ise geçmişi ve ailesi hakkında bilgi verilmiştir. İlerleyen bölümlerde Nathan Petrelli karakterine yakınlığıyla dikkat çekmiş, şu an ise Primatech ve Pinehearts olarak ikiye ayrılan taraflarda Pinehearts'ı seçmiştir. Volume 4'te ise devlet tarafından yakalanmış ama Asi'nin yardımıyla kurtulmuştur. Asinin Micah olduğunu öğrendikten sonra ajanlar onları bastıklarında bir buz cehennemi yaratmıştır. Micah kurtulmuş ama Tracy buza dönüşmüş ve Danko tarafından vurularak milyonlarca parçaya ayrılmıştır. Ancak 4. sezonda tekrar görünmektedir. Parçalandığı zaman erimiştir ve eridikten sonra bütün parçaları birleşmiştir. Bu sayede hem buz hem de su gücüne sahip olmuştur. 4. sezonda su gücünün tamamen içgüdüsel olduğunu öğrenmiştir,ve artık hiçbir şekilde zarar görmemektedir ve bir röportajda Ali Larter Tracy'nin belki buharlaşabileceğini söylemiştir. Julie Hickson Julie Hickson film senaristi ve yapımcısıdır. Duygusal bir ilişkisi olduğu Tim Burton'nun yönettiği 1989 yılı yapımı "Batman" filminin senaryosunun 30 sayfasını yazmıştır. Devlet terörü olarak atom bombası Japonya’ya atılan atom bombalarının devlet terörü kapsamında değerlendirilmesi. Tarihçi ve akademisyenler için Hiroşima ve Nagazaki’nin atom bombalarıyla bombalanması öncelikli olarak ahlaki açıdan tartışılmaktadır. Nükleer silahların kullanılmasının haklı ve geçerli sebepleri olup olmadığı konusu önem taşır. Bu bombalamaların devlet terörü kapsamında değerlendirilmesini öneren tarihçiler bulunmaktadır. Bu şekilde yorumlayanlar terörün tanımı olan bir siyasi amacın gerçekleştirilmesi için sivillerin hedef seçilmesinin devlet tarafından uygulanmasını delil gösterirler. Yine tarihçilere göre atom bombalarının sivil hedeflere atılmasıyla beraber sivil hedeflere saldırmama tabusu ortadan kalkmış ve özellikle ABD tarafından standart bir uygulama olmuştur. Nagazaki ve Hiroşima’ya atılan atom bombaları nükleer silahların savaşta ilk ve tek kullanışı olmuştur. Tarihçilerce genel olarak kabul gören bakış açısı, kullanılan atom bombalarının Japonya’yı yenmeyi amaçlayan ABD’nin topyekün askeri planın bir parçası olduğu ve bu sayede savaşı en kısa sürede bitirerek Japonya anakarasının silahlı kuvvetlerle işgali sırasında ortaya çıkacak asker, malzeme ve teçhizat kaybını en aza indirmek olduğudur. Nükleer silahların kullanılmasına dair süren fikir ayrılığı askeri hedefin gerçekleştirilmesi için bu silahların kullanımının ahlaki olup olmadığı ve gerekli olup olmadığı konusundadır. Özellikle son dönemde dillendirilen bir diğer bakış açısı da Japonya’nın zaten ABD ve müttefik ülkelerle barış antlaşması imzalamak üzere olduğu ve ABD’nin bölgede ve Avrupa’da artan Sovyetler Birliğinin nüfuz alanını daraltmak ve bu ülkeye uyarıcı bir mesaj iletmek için atom bombalarını kullandığı yönündedir. Terörizm kelimesinin bu olayda kullanılması aslında manevi olarak bir vurgu yapıp, ABD’nin maruz kaldığı terör saldırılarıyla ilişki kurmak çabasının ürünüdür. Uzmanlar tarafından atom bombası saldırılarının devlet terörü olarak tanımlanması durumu, siyasi bir hedefin gerçekleştirilmesi için sivil halkın hedef alındığı içindir. Los Alamos nükleer tesislerinde 10 ve 11 Mayıs 1945 tarihlerinde yapılan toplantılarda silahın psikolojik etkisinin yüksek olması ve uluslararası alanda silahın öneminin kavranması için geniş nüfusun bulunduğu Kyoto veya Hiroşima gibi kentler saldırı için hedef olarak gösterilmiştir. Frances Harbour’a göre amaç Japonya için ve tüm dünya siyaseti için sivil insanları terör içinde bırakmaktı. Tarihçi Howard Zinn’e göre eğer terörün anlamı belirli bir siyasi amaç için şiddetin ölçüsüz ve insanlar arasında ayrım yapmadan kullanılmasıysa, Hiroşima ve Nagazaki’de de durum aynen böyledir. Sosyolog Kai Erikson’a göre Hiroşima ve Nagazaki’ye düzenlenen saldırıların savaşla bir ilgisi bulunmamaktadır. Saldırıların amacı askeri hedeflerin yok edilmesi değildir, tersine bu hedeflerin seçilme nedeni yüksek sivil halk yoğunluğunun bu şehirlerde bulunmasıdır. Erikson daha sonra şöyle bir soru sormaktadır: “"Çeyrek milyon insanı bir konudaki haklılığını göstermek için yok edebilecek bir halk nasıl bir ahlaki durum içindedir?"” Michael Walzer ise saldırıların savaş terörü örneği olduğunu söyleyerek hükümetin teslim olmaya zorlanması için çok sayıda masum sivillerin öldürülmesinin terör olduğunu ve Hiroşima’nın bunun klasik örneği olduğunu belirtir. Profesör Tony Coady de Hiroşima ve Nagazaki saldırılarını terör saldırıları olarak yorumlar. Princeton Üniversitesinde Profesör Richard Falk saldırıların devlet terörü olduğunu savunur. Kaddafi’yi terörist olarak damgalayan ABD hükümetlerinin Hiroşima ve Nagazaki’de terörizmin en iyi örneklerini verdiklerini söyler. Saldırıların gerekçeleri olan ABD askerlerinin Japonya’nın işgali sırasında çok kayıp verecekleri ana gerekçesi bile bölgedeki jeopolitik gelişmeler gözönüne alındığında geçersizleşmektedir. Manhattan projesine aktarılan muazzam kaynakların israf edilmediğinin gösterilme ihtiyacı öne çıkmış, zafere çok az kalmış bir durumda diplomasi yoluyla ulaşılabilecek bir ateşkes çabası reddedilmiştir. Bu yüzden saldırılar çok ölçüsüz bir şiddette gerçekleşmiş ve devlet terörü kapsamında değerlendirilmiştir. Burleigh Taylor Wilkins konuyla ilgili yazdığı eserde Hiroşima ve Nagazaki kentlerinin atom bombalarıyla bombalanmasının terörizm kapsamında değerlendirilmesinin bu tanımı çok zorlamak olacağını yazar. Savaşın gidişatını değiştirmek için yapılan bu saldırı terörizmden çok savaşla ilgili bir eylem olarak değerlendirilmektedir. Aynı bakış açısına göre Japonya topyekün savaş içerisinde olduğu için asker veya sivil hedeflerin farkı yoktur. Seçilen hedefler tamamen sivil hedefler olmayıp askeri önemi olan yerler olarak değerlendirilmektedir. Hiroşima 2.Ordu komutanlık merkezini barındırmakta ve şehrin savunması için 40.000 asker bulunmaktadır. Ayrıca şehir askeri fabrikalar için bir komuta ve yedek malzeme depolama merkezi yapısına sahiptir. Nagazaki şehrinin ise önemi çok yönlü savaş sanayi tesisinin bulunmasından ileri gelmektedir. 1963 yılında atom bombalarıyla saldırıya karşı Ryuichi Shimoda tarafından Japonya Devletine açılan davada Tokyo Mahkemesi nükleer silahların kullanılmasının yasallığına dair karar veremezken, saldırıların çok muazzam sonuçlara yol açtığından savaş esaslarıyla çeliştiğini belirtecektir. Kızıl Haç dergisinde Francisco Gomez imzalı yazıda ise şehirlere karşı yapılan “blitz” yani yakma (Örneğin Dresden Bombardımanı) stratejisinin insanlığa karşı işlenmiş suçlar kapsamında değerlendirilmesi hususunda savaş sırasında üzerinde uzlaşılan bir antlaşma veya esas bulunmadığının altı çizilmiştir. Atom bombalarıyla yapılan saldırıların insan hakları ihlali olduğu ve Roma Uluslararası Suç Mahkemesince bakılması talebi ise ABD’nin bu mahkemeyi tanımadığı gerekçesiyle reddedilmiştir.Konu ile ilgili açıklamayı Birleşmiş Milletler ABD elçisi John Bolton yapmıştır. Önemli sayıda tarihçi ise atom bombalarının askeri ihtiyaçlardan çok diplomatik amaçlı kullanıldığını belirtmektedir. Bunlara göre atom bombaları başlamakta olan Soğuk Savaş döneminde Sovyetler Birliğine gözdağı vermek için kullanılmıştır. Ayrıca Japon yazar Hasegawa'nın "Racing the Enemy: Stalin, Truman, and the Surrender of Japan" adlı eserinde II. Dünya Savaşının Almanya’nın teslim olmasından sonraki dönem Japonya’nın iç ve dış siyaseti üzerine derinlemesine araştırılma yapılmıştır. Kitaptaki değerlendirmeye göre Japonya, Sovyetler Birliği ile yapılan saldırmazlık antlaşmasına çok önem vermektedir. Bu yüzden özellikle ABD ile kayıtsız şartsız teslim antlaşmasının yerine Sovyetler Birliğinin de dahil olduğu bir barış antlaşması süreci için umut beslenmektedir. Sovyet Ordusu, Ağustos 1945'te ABD ve İngiltere ile daha önce Yalta Konferansında kararlaştırıldığı üzere Mançurya’daki Japon Kwantung Ordusuna saldırdığında bile Japon Genelkurmayı askerlerine Kızılorduya ateş açmama emri verecektir. Bu durumda yapılan değerlendirme özellikle Japon İmparatorunun ve hükümetinin ateşkes peşinde olduğu ve atom bombalarının kullanılmaması durumunda bile Japonya’nın teslim olmaya hazırlandığı belirtilmektedir. Siyaset bilimler Profesörü Michael Stohl ve araştırmacı George Lopez yaptıkları çalışmalarda devlet terörü uygulamalarının II. Dünya Savaşından ve özellikle atom bombalarından sonra planlı şekilde başladığını belirtirler. Dış politikada uygulanan devlet terörünün kitle imha silahlarının varlığı ve kullanılmasıyla ve bu kullanımın yasallaşmasıyla şekillendiği bildirilir. Yazarlar Almanya’nın Londra’yı bombalamasını ve ABD’nin atom bombalarını kullanmasını aynı şekilde değerlendirirler. Konuyla ilgili araştırma yapan tarihçiler II. Dünya Savaşından önce sivillere karşı saldırıların kabul edilemez bir tabu olduğunu ancak bu durumun savaştan sonra değiştiğini belirtirler. Binghamton Üniversitesi Sosyoloji ve Tarih profesörü olan Mark Selden’e göre; ABD’nin savaşlarında sivillere karşı ağır hava saldırısı kullanılmış, bu uygulamalar Cenevre Antlaşmasına açıkça karşı olmasına rağmen yoğunlukla kullanılmış ve 20.yüzyıldaki en kanlı terör saldırılarıdır. Selden’in yanı sıra Profesör Douglas Lackey de Japonya’ya yapılan hava saldırılarının daha sonra Kore Savaşında ve Vietnam saaşında olduğu gibi devlet terörü olduğunu savunmaktadırlar. Profesör Selden’e göre; atom bombalarının kullanımını izleyen yıllarda ABD Asya kıtasında şehirlerdeki ve kırsal alandaki sivillerin dokunulmazlığını Japonya saldırısı ile başlayarak Kuzey Kore, Hindiçini, Irak ve Afganistan saldırılarıyla çiğnenmiştir. Bunlar en ağır bombardımanlara maruz kalmış halklar olup, kullanılan konvansiyonal bombalar nükleer silahlardan çok daha fazla can almıştır. Almanya Komünist Partisi Almanya Komünist Partisi (Almanca: "Kommunistische Partei Deutschlands"), 1918-1933 yılları arasında önde gelen Alman siyasî partisi, II. Dünya Savaşı'ndan sonra Batı Almanya’da küçük bir siyasî partidir. I. Dünya Savaşı'ndan sonra savaş karşıtı Rosa Luxemburg ve Karl Liebknecht önderliğindeki komünistler tarafından kurulmuştur. Partinin önceli Spartakusbund örgütüdür. Başarısız 1919 ayaklanmasından sonra parti Leninizmi benimseyecektir. Weimar Cumhuriyeti yıllarında KPD seçimlerde en fazla %16.86 oy alacak ve bu dönemde Nasyonal Sosyalist Alman İşçi Partisi (NSDAP) ile birlikte öne çıkan iki özneden birisi olacaktır. Hitler’in başa geçmesinden sonra KPD yasa dışı ilan edilmiş ve parti üyeleri tutuklanmıştır. Parti yeraltına çekilse de Naziler örgüte büyük zarar vermiştir. Savaştan sonra parti tekrar ayağa kalkacak ve hem Batı hem de Doğu Almanya’da örgütlenecektir. 1949 yılındaki Batı Almanya Bundestag seçimlerinde meclise vekil sokabilmiştir. Ancak Sovyet bölgesinde Alman Demokratik Cumhuriyeti kurulunca Batıdaki komünist partisinin gücü azalmıştır. Doğuda, Komünist Parti Sosyal Demokrat Parti ile birleşerek Sosyalist Birlik Partisi kurulmuş ve 1990 yılına kadar iktidarda bulunmuştur. Batıda ise parti 1956 yılında Anayasa Mahkemesince kapatılmış, 1969 yılında ise tekrar kurulmuştur. I. Dünya Savaşı'ndan önce Sosyal Demokrat Parti (SPD) Almanya’daki en büyük sosyalist partidir. Hâlâ Marksist olduğunu iddia etse de parti 1914 yılında artık reformist olmuştur. Yaklaşmakta olan dünya savaşına karşı II. Enternasyonal üyesi partiler işçi eylemleriyle savaşa engel olmak için uluslararası mitingler düzenlemiş ve savaşacak taraflardaki işçilerin birbirleriyle bir alıp veremedikleri olmadığı, hükümetlerin halklar arasında düşmanlığı körüklediği anlatılmaya çalışılmıştır. Buna rağmen savaşta taraf olan ülkelerdeki sosyalist ve işçi partileri burjuva hükümetlerinin savaş bütçelerine onay verecektir. Bu partilere SPD de dahildir. Partinin savaş yanlısı tutumunu protesto eden Karl Liebknecht ve Rosa Luxemburg önderliğinde sol kanat üyeleri partiden ayrılacaktır. Ayrılan grup içindeki komünistler Spartakusbund (Spartakistler Birliği) örgütünü kuracaklardır. Savaş yılları sırasında savaşa karşı sosyalist partilerin topladığı Zimmerwald ve Kienthal Konferanslarında yer alır. I. Dünya Savaşının sona ermesinden sonra yenilginin sebebini askeri yönetimde gören askerler ve savaşın çilesini çeken halk isyan edcek ve Kasım 1918’de bütün Almanya’da ayaklanmalar başlayacaktır. Aralık 1918’de Spartakusbund Almanya Komünist Partisi – KPD adını alacaktır. Liebknecht ve Luxemburg önderliğindeki KPD 1919 ve 1920 yıllarında Almanya’da sosyalist devrim için ayaklanacaktır. İmparatorluğun çöküşünden sonra başa gelen Sosyal Demokrat Partisi sosyalizme karşıdır ve ayaklanmaları şiddetle bastırmak için örgütlenecektir. Bolşeviklerin Ekim Devrimi ile Sovyetler Birliğinde iktidarı almasından sonra iyice korkuya kapılan sosyal demokratlar Savunma Bakanı Gustav Noske önderliğinde “Freikorps” adıyla anılacak savaştan dönen askerlerden oluşan silahlı milisler örgütleyecektir. Berlin’de Ocak 1919’da başarısız olacak Spartakist Ayaklanmadan sonra Liebknecht ve Luxemburg yargısız infaz edilecektir. Parti bundan sonra ikiye bölünecektir; partinin içinden Almanya Komünist İşçi Partisi (KAPD) çıkacaktır. Leo Jogiches’in öldürülmesinden sonra Paul Levi partinin başına geçecektir. Önde gelen üyeler arasında Clara Zetkin, Paul Frolich, Hugo Eberlein, Franz Mehring, August Thalheimer ve Ernst Meyer sayılabilir. Parti sosyal-demokrat işçi ve sendikaları kazanmak amacıyla acil devrimci ayaklanma siyasetinden vazgeçecektir. Bu yeni siyasetle beraber parti büyümeye başlayacak ve partiden ayrılan gruplar tekrar partiye dönecektir. 1920’li yıllar boyunca KPD Moskova’da Zinoviev ile Stalin arasındaki siyaset farklılıklarının yansımalarını hissedecek ve iç çekişmelerle boğuşacaktır. Ekim Devrimi açsından bakıldığında Almanya Devrimi çok önem taşımaktadır. Ekim Devriminin mimarı Lenin sanayi olarak geri bir ülke olan Rusya’daki devrimin öncelikle ancak Batıdaki kapitalist ülkelerdeki devrimler sayesinde ayakta kalabileceğini düşünürken, Batıda beklenen devrim gerçekleşmeyince Sovyetler Birliği kendi ayakları üzerinde durmaya çalışacak ve Stalin’in tek ülkede sosyalizm açılımını benimseyecektir. Moskova’nın bu siyasetiyle görüş ayrılığına düşen parti başkanı Levi 1921 yılında Komintern tarafından görevden alınacaktır. 1920’li yıllarda çeşitli parti üyeleri Troçkist oldukları iddiasıyla partiden uzaklaştırılacak, içlerinde Heinrich Brandler, August Thalheimer ve Paul Frolich gibi isimler olan partiye muhalif gruplar ise ayrı bir örgüt kurmaya çalışacaklardır. 1923 yılında Sovyetler Birliğinin istekleri doğrultusunda yeni bir KPD liderliği seçilecektir. Partinin başındaki Ernst Thälmann, acil devrim siyasetinin bırakıldığını açıklamış, KPD 1924 yılından itibaren ise parlamento seçimlerine katılmış ve başarı kazanmıştır. Bu yıllarda KPD Avrupa’daki en güçlü komünist partisidir ve Sovyetler Birliği haricinde öncü bir rolü bulunmaktadır. Genelde farklılık göstermekle beraber en az %10 oranında oy alan parti 1932 seçimlerinde 100 vekil çıkartacaktır. Aynı yıl yapılan cumhurbaşkanlığı seçimlerinde Thälmann %13.2 oy alacaktır. KPD politikalarını eleşirenler yapılan sekter davranışların ve sosyal-demokratların sosyal faşist olarak adlandırılmasının bir hata olduğunu ve yükselen Nazi iktidarına karşı sosyal demokrasiyle beraber bir ittifaklık kurulma ihtimalinin imkânsız hale geldiğini belirtirler. Ancak benzer şekilde SPD yönetimi de yükselen Nazilere karşı komünistlerle ittifak yapmak istememektedir. Hitler’e iktidarı verecek olan ve daha sonra Nazi Almanyası'nın Türkiye elçisi olan Franz von Papen başa geldiğinde KPD tarafından gerçekleştirilen genel greve SPD katılmayacaktır. Hitler’in Başbakan seçilmesinden sonra Reichstag binası ateşe verilmiş ve bu şaibeli kundaklama olayında komünistler suçlu bulunmuş, Hollandalı komünist Marinus van der Lubbe idam edilmiştir. Gergin siyasi ortam sürecinde Hitler’e olağanüstü yetkilerin verildiği kararnamenin onaylanmasının ardından tüm komünist milletvekilleri tutuklandı ve hapishaneye atıldı. Bu sayede KPD Nazilerce başarıyla bastırılmış olacaktır. Parti lideri Thälmann dahil olmak üzere binlerce komünist toplama kamplarına götürülür. Tutuklamalardan kaçmayı başaracak olan KPD liderleri Wilhelm Pieck ve Walter Ulbricht Sovyetler Biriğine gideceklerdir. Tüm Nazi iktidarı boyunca KPD gizli yeraltı örgütünü koruyacak ancak Nazilere karşı verilen direniş mücadelesinde çok büyük kayıplar verilecektir. Ayrıca başkent Berlin’de 1 Mayıs afişlemesi yapılacak, kurulan gizli istihbarat grubu Kızıl Orkestra sayesinde çok değerli bilgiler Sovyetler Birliği’ne ulaştırılacaktır. KPD liderlerinden Sovyetler Birliğinde bulunanlar 1937-38 yıllarındaki Tasfiye Hareketi sırasında siyasi ortamdan etkileneceklerdir. Eberlein, Heinz Neumann, Hermann Remmele, Fritz Schulte ve Hermann Schubert idam edilecek, bazıları da Margarete Buber-Neumann gibi çalışma kamplarına gönderilecektir. Alman Demokratik Cumhuriyeti'nde Pieck ve Ulbricht liderliğindeki KPD Sosyal Demokrat Partinin doğudaki unsurlarıyla birleşerek Sosyalist Birlik Partisi'ni (SED) kuracak ve Doğuda iktidarda kalacaktır. Batı Almanya’da ise KPD örgütlenecek ve ilk seçimlerde % 5.7 oy alacaktır. Ancak Soğuk Savaşın başlaması ve Doğu Almanya karşıtlığının şiddetlenmesiyle birlikte partiye yoğun ideolojik baskı kurulmuş ve ardındaki halk desteği bitmiştir. 1953 yılındaki seçilerde % 2.2 oy alan KPD meclise vekil gönderemeyecek ve 1956 yılında da yasa dışı ilan edilecektir. Partinin kapatılmasından sonra KPD üyeleri örgütlü olarak siyasete devam edecektir. Halihazırdaki Alman Komünist Partisi ("Deutsche Kommunistische Partei" - DKP) 1968 yılında tekrar kurulan partidir. KPD ismi 1956 yılında kapatılan partinin gerçek temsilcisi olma iddiasındaki başka siyasi partilerce de kullanılmaktadır. Bunlar arasında yine 1968 yılında kurulan KPD/ML (Marksist-Leninist), Maoist bir partidir. Birçok bölünmeye uğramış, en son troçkistlerle birleşmiş ve 1990’lı yıllarda kendisini tasfiye etmiştir. 1990 yılında Doğu Berlin’de Sosyalist Birlik Partisi'nden atılan Alman Demokratik Cumhuriyeti yöneticileri KPD isminde bir partiyi tekrar kurmuşlardır. Kurucular arasında Erich Honecker de bulunmaktadır. Wesley Strick Wesley Strick (doğum: 11 Şubat 1954, New York) komedi- korku türündeki "Arachnophobia", Matin Sorsese'nin yönettiği "Cape Fear" ve aynı isimli video oyunundan uyarlanan "Doom" filmleri ile tanınır. "Superman Lives" adlı senaryosu filme çekilememiştir. "Batman Dönüyor", "Yüz Yüze", ve "Wolf" filmleri için yazdığı senaryolar yerine başka senaryolar ile çalışılmıştır. İlk romanı "Out There in the Dark", St. Martin's Press adlı yayınevi tarafından Şubat 2006'da satışa çıkarılmıştor. HÃ¼seyin Karabey Hüseyin Karabey (d. 4 Şubat 1970, İstanbul), Kürt asıllı Türk yönetmen, senaryo ve kurgu yazarı, film yapımcısı. Pertevniyal Lisesi'nden mezun olduktan sonra Uludağ Üniversitesi İktisat Bölümünde son sene lisansını tamamlamayıp ayrıldı. Daha sonra sinema hayatına atılmaya karar vererek Mezopotamya Kültür Merkezi'nde sinema bölümünü kurma kararı aldı ve bir süre boyunca çalışmalarını burada gerçekleştirdi. Sonra ise Marmara Üniversitesi Güzel Sanatlar Fakültesi'nde Sinema ve Televizyon Bölümünü bitirdi. Kısa filmleri, belgeselleri ve ilk uzun metraj filmi Gitmek pek çok uluslararası festivalde gösterildi ve çok sayıda ödül aldı. 2012 – Life as a Fabel a Narrative – Documentary – 34 min 2011 – Do Not Forget Me Istanbul – Fiction Feature – 118 min 2010 - No Darkness Can Make Us Forget – Animation – 11 min 2008 - Gitmek: My Marlon and Brando Fiction feature – 90 mins –HD 2001 - Sessiz Ölüm - 85dk. DocuDrama - DV 1999 - Boran - 30 dk. Kurmaca - DV 2018 - 25. Uluslararası Adana Film Festivali - Jüri Özel Ödülü (İçerdekiler) Fatoş Gürkan Fatoş Gürkan, (d. 1 Ocak 1966, Çevlik, Karaisalı, Adana, Türkiye), Türk siyasetçi. Ankara Üniversitesi Hukuk Fakültesini bitirdi. Serbest avukatlık, TEMA Vakfı, Türk Hukuk Enstitüsü ve Karaisalılar Derneği, Adana Barosu'nda Çocuk Komisyonları ve Kültür ve Turizm Komisyonu üyelikleri yaptı. 23.ve 24.dönem Adana milletvekilidir. 23. Dönem'de Türkiye Büyük Millet Meclisi Başkanlık divanı katip üyeliği ve TBMM Anayasa Komisyonu üyesi ve sözcüsüdür. Ak Parti genel merkez Sosyal işler başkan yardımcılığı görevi ile Yaşlılar koordinasyon başkanı görevini yürütmektedir. Türkiye-Estonya, Türkiye-Katar, Türkiye-Meksika ve Türkiye-İsviçre Parlamentolararası Dostluk Grupları başkanvekili, Türkiye-Yeni Zelanda ve Türkiye-Mali Parlamentolararası Dostluk Grupları üyesidir. Evli ve iki çocuk annesidir. Per Ciljan Skjelbred Per Ciljan Skjelbred (d. 16 Haziran 1987; Trondheim, Norveç), Norveçli futbolcudur. Kulübü Rosenborg forma numarası 15'tir.Daha küçük yaşlarda yetenek yarışmasına katılan ve yarışmayı kazanarak Liverpool takımıyla bir hafta boyunca antrenmana çıkma şansını elde etmiş ve Liverpool bir youth contract önerisinde bulunmuş fakat futbolcu bu teklifi reddedip ülkesine dönerek Rosenborg'a imza atmıştır. Şu anda Hamburger'de oynamaktadır. Miyuki Takahashi Miyuki Takahashi (d. 25 Aralık 1978-Yamagata) Japon voleybolcu. Voleybola Yamagata Higashi genç takımında başladı. Japon ulusal takımı formasını 232 kez giydi. Ulusal takım formasıyla 2001 World Grand Champions Cup'ta «en iyi servis», 2005 World Grand Prix'de «en skorer» ödüllerinin sahibi oldu. İki sezon Serie A1 takımlarından Minetti Infoplus Vicenza’da oynadı. Halen NEC Red Rockets kulübünde voleybol kariyerini sürdürüyor. Kapıkulu Kapıkulu, Osmanlı Devleti'nin sürekli ordusunu oluşturan ve doğrudan padişaha bağlı olan yaya, atlı ve teknik sınıftan asker ocaklarına ve bu sisteme verilen addır. Kapıkulu ocaklarının kurulmasından önceki dönemde Osmanlı Devleti'nin askeri gücünü yayalar ve müsellemler oluşturuyordu. Kapıkulu askerleri, eyalet askerleri ve donanma kuvvetleri ile birlikte Osmanlı Ordusunun üç ana bölümünden biri idi. "Kapıkulu askerleri" yayalardan oluşan Yeniçeriler, Cebeciler, Topçular, Top Arabacıları ve süvarilerden oluşan sipahi, silahtar, sağ ulufeciler, sağ garipler, sol gariplerden meydana gelmekteydi. Kent güvenliğinden ve sınırların korunmasından sorumlu olan, silah olarak genellikle tüfek, kılıç, ok ve yayi kalkan, mızrak kullanan savaşçı bir sınıf olan kapıkuluların görevleri katı ve ödünsüz kurallara bağlanmıştı. Bu kurallara Kavanin-i Yeniçeriyan denirdi. Kapıkulu olacak kişinin ailesiyle ve diniyle tüm bağlarını koparması, aynı yeni doğmuş gibi, hükümdardan başka kimseye maddi ya da duygusal herhangi bir bağ hissetmemeleri gerekiyordu. Osman Bey döneminde ülke küçüktü ve ordu, aşiret kuvvetlerinden oluşmaktaydı. Belli dönemlerde "Nefir-i am" adı verilen seferberlik çağrısı yapılarak eli silah tutan aşiret kuvvetleri orduya çağrılırdı. Orhan Gazi döneminde vezir Alâeddin Paşa ile Çandarlı Kara Halil'in önerisi ile Türk gençlerinden oluşan biner kişilik yaya ve müsellem adlarında iki sınıf oluşturuldu. I. Murat'ın ilk dönemlerinde bunların sayısı artırıldı. Yaya ve müsellemler savaş zamanında günlük ikişer akçe alır, diğer zamanlarda kendilerine verilen çiftlikleri ekip biçerler ve vergi vermezlerdi. Yaya ve müsellemler XV. yüzyıl ortalarına kadar silahlı hizmette bulunmuşlar, ancak kapıkulu askerlerinin sayısı arttıkça ordunun geri hizmetlerinde nakliye, maden işletmeleri, kale yapımı, tersane gibi işlerde kullanılmışlardır. Bu birlikler tımarlı sipahiler, akıncılar, azaplar, voynuklar, martoloslar ve cerahorlarla destekleniyordu. Acemi Ocağı diğer bir ismiyle Acemioğlanlar Ocağı Osmanlı İmparatorluğunda enderun için öğrencileri ve başta piyade kısmı olmak üzere kapıkulu ordusunun ihtiyaç duyduğu askerleri eğitmek için kurulmuştu. Osmanlı devletinin tebaası olan halkların gayrimüslim olanlarının ve özellikle Balkanlar'dan 8-18 yaş arasında çocuk ve gençlerin toplanması ile uygulanan devşirme sistemiyle kaynak sağlanan Acemi Ocağı'nda çoğunlukla asker bazen de saraya bürokrat yetiştirilirdi. I. Murat döneminde Rumeli'de arka arkaya elde edilen zaferler sonucu sınırları genişleyen Osmanlı İmparatorluğu'nda Yeniçeri, Hristiyan çocuklarından devşirme yöntemi ile yetiştirilen askerdir. I. Murat'ın veziri Çandarlı Kara Halil Hayreddin Paşa'nın yardımıyla kurduğu bu sistem de, devlet kendi Hristiyan tebaasından ve bazen eline düşen harp esirlerinden bazı çocuklara el koyuyordu. Acemi Oğlanı denilen bu çocuklar, önce bir tür köylü ailesinin yanına veriliyordu. Orada Türkçe ve Arapça öğreniyor, İslam dininin örf ve adetlerine göre yetiştiriliyordu. Devşirilir devşirilmez sünnet edilip, kendilerine bir Müslüman adı verilirdi. Osmanlı Devleti, daha fazla askere ihtiyaç duyuyordu. Mevcut kuvvetler ihtiyaca yetmiyor ve elde devamlı bir ordu bulunması gerekiyordu. Bu itibarla, esirlerden faydalanmak gayesi ile 1362 senesinde kadıasker (kazasker) Çandarlı Kara Halil ile ulemâdan Karamanlı Molla Rüstem’in gayretleriyle, Sultan Birinci Murad devrinde, Pençik Kanunu gereğince Acemi Ocağı, Gelibolu’da kuruldu. Daha önceleri, savaşta esir alınanlar, kısa bir eğitimden sonra yeniçeri yazılıp savaşa gönderilirdi. Sultan Birinci Murad zamanında, esirler önce Lapseki, Çardak ve Gelibolu arasında süvari askerlerini taşıyan gemilerde beş-on sene acemi oğlanı olarak çalıştıktan ve uzun bir eğitimden geçtikten sonra Yeniçeri ocağına kaydedilmeye başlandı. Acemi teşkilatına, acemi oğlanı iki şekilde alınırdı. Biri, harpte esir edilen esirlerin beşte birinden, diğeri ise Osmanlı sınırları içinde yaşayan Hristiyan çocuklarından ki, buna “devşirme” denirdi. Devşirme kanunu ile Hristiyan tebaa evladından asker toplanarak, gayrimüslim olan Rumeli halkı, yavaş yavaş Müslüman olacak ve bu askerlerle de Osmanlı ordusu biraz daha kuvvetlenecekti. Kuruluşunda Gelibolu’da bulunan acemi ocağının merkezi, fetihten sonra İstanbul'a taşınmıştır. Gelibolu ocağının başında, Gelibolu ağası vardı. Gelibolu Acemi Ocağı'nın mevcudu, önceleri dört yüz idi; daha sonra beş yüz olmuştur. İstanbul Acemi Ocağı'nın mevcudu ise, önceleri üç bin kadardı, on altıncı asırda bu sayı, dört bine çıktı. Yeniçeri mevcudu arttıkça, acemilerin miktarı da artıyordu. On altıncı asır sonlarında, Bostancılarla birlikte sekiz-dokuz bine çıkan acemilerin, 17. asır başlarındaki adedi, 9406 idi. Acemi Ocağı, on yedinci asır ortalarından sonra ehemmiyetini kaybetti. Yeniçeri Ocağı, 1826 yılında Sultan İkinci Mahmud tarafından kaldırılınca, bu ocak da kapanmış oldu. Yeniçeri, Osmanlı Devleti'nde askeri bir sınıftır. Yeniçeriler, Padişah'a bağlı Kapıkulu Ocakları'nın piyade kısmıdır. Yeniçeriler, Osmanlı Devleti'nin sınırlarında yaşayan Yunan, Sırp, Arnavut gibi Hristiyan topluluklardan toplanan yetim çocuklardan oluşmuştur. Padişahın çevresinde bulunan yaya askerlerdir ve hayatlarında hiç evlenmezler.Üç ayda bir ulufe adı verilen bir maaş alırlar savaşa gittiklerinde ise sefer bahşişi alırlardı. II. Mehmed'den İtibaren Cülus Bahşişi almak gelenek olmuştu. Devletin ilk yüzyıllarında yararlı olan bu sistem, daha sonra bozulması ile değişik sorunları birlikte getirdi. Yeniçeri ocağı II. Mahmud tarafından 1826 yılında kaldırılmıştır. Ordunun silahlarını hazırlayan ve savaş alanına taşıyan sınıftır. Fatih Sultan Mehmed zamanında kurulmuştur. Yeniçeriler gibi, acemi oğlanları arasından seçilen Cebeciler, 59 bölük ve 37 orta bölük olmak üzere 96 odaya ayrılmıştı. Cebeciler, silah yapımı, tamiri, barut hazırlanması ve savaş araç-gereçlerinin hazırlanmasını sağlayan sınıflardan oluşmakta idi. Top döken, topçulukla ilgili malzemeleri hazırlayan ve savaşlarda topları kullanan sınıftır. Topçu ocağının en büyük zâbitine (subayına) "Sertopî" veya "Topçubaşı" denirdi. Osmanlı ordusunda ilk top, Sultan I. Murad zamanında 1389 yılında Kosova Meydan Muharebesinde kullanılmıştır. Osmanlılarda kapıkulu ocaklarının yaya kısmından büyük topları cepheye taşımak için kurulan teşkilât. Muhtemelen 15. yüzyılın sonlarında kurulmuştur. Önceleri acemi ocağından neferler alınırken, 17. asırdan îtibâren ocak arabacılarının evlâtlarından ve kul kardeşlerinden alınmaya başlanmıştır. İstanbul’da ikâmet ettikleri gibi nöbetleşe kalelere de giderlerdi. Kapıkulu topçusunun bulunduğu yerlerde, top arabacıları da bulunuyordu. Tophâne’de îmâlâthâneleri, Ahırkapı’da ahırları, Şehremini’de kışlaları vardı. Ocakta; arabacıbaşı, kethüda, başçavuş, kethüda yeri, ocak kâtibi, bölükbaşı, odabaşı ve halife unvanlı subaylar görev yapardı. Arabacıbaşı nezâretinde; nefer sayıları birle-elli iki arasında değişen, altmış üç top arabacıları bölüğü vardı. Humbaracı Ocağı, Fabrika ve kışlaları Üsküdar'da bulunan humbaracılar, devlet askerî teşkilâtı bakımından önemli bir yere sahiptiler. Humbaracı Ocağı, Osmanlı Ordusu'nda humbara yapan ve bunu kullanan sınıfın bağlı olduğu ocak. Kumbaracı ocağı da denilmektedir. Humbara, demir veya tunçtan dökülmüş el bombasıdır. Kuşatma altındaki surlarının altından tünel kazarak surları yıkan veya düşmanın açtığı tünelleri kapatan ocaktır. İlk kez Fatih Sultan Mehmed tarafından kullanılmıştır. Osmanlı ordusunun yardımcı kuvvetlerindendir. Görevleri savaşta askerlere içecek dağıtmaktır. İstanbul dışında oturan süvari (atlı) birliklerdir. Savaşta hükümdar çadırını, sancakları ve hazineyi korurlardı. Sipahi, silahtar, sağ ulufeciler, sol ulufeciler, sağ garipler ve sol garipler olarak bölümlere ayrılırdı. Savaşta padişahın yanında durup padişahı korurlardı. Eskiden Osmanlı ordusunda, tımar adıyla aldıkları vergiye karşılık seferlere katılmak zorunda olan bir sınıf süvari asker bulunurdu. Bunlar âkıncılık çapulculuk, karakol hizmetleri görürler ve düşman karşısında yaya askerlerin korunmasını sağlarlardı. Bunlar hafif süvari birlikleri olup ok-yay kullanıp düşman birliklerini yıpratır. Hafif zırh, kalkan ve kılıçlarıyla süratli olup stratejik kullanıldığı zaman çok yararlı olan birliklerdi. Savaşta ordunun ağırlıklarını ve hazineyi korurlardı. Ayrıca saltanat sancaklarını korurlardı. Sağ Ulufeciler, Osmanlı Devleti askeriyesinin Hassa Ordusu'nun Süvariler kısmında yer alırdı. Bu bölüğe Yeşil Bayrak da denilirdi. Sağ ulufeciler 120 bölükten oluşurdu. Sağ ulûfeciler, seferde pâdişahın ve sipahi bölüğünün sağında yürürlerdi. Savaş meydanında ve ordunun konak yerinde ise, pâdişâh sancağının sağında dururlardı. Hazîneyi korumak bunların görevleri arasındaydı. Ulufecilerden toplam 7 kişi tayin edilen bölük subaşılığına Subaşı sıfatıyla sağ ulufecilerden 4 kişi tayin edilirdi.Ayrıca ordumuz için de büyük bir önemi vardı. Bu yüzden sağ ulufeciler osmanlı donanmasında yer almaktadır. Sol ulûfeciler, seferde pâdişahın sağında yürüyen sipahi bölüğünün solunda yürürlerdi. Savaş meydanında ve ordunun konak yerinde ise, pâdişâh sancağının solunda dururlardı. Hazîneyi korumak bunların görevleri arasındaydı. Ulufecilerden toplam 7 kişi tayin edilen bölük subaşılığına Subaşı sıfatıyla sol ulufecilerden 3 kişi tayin edilirdi. Ayrıca Osmanlı Ordusu için de büyük bir önemi vardı. Bu yüzden sol ulufeciler osmanlı donanmasında yer almaktadır. Savaşta ordunun ağırlıklarını ve hazineyi korurlardı. Savaşta saltanat sancaklarını korurlardı. Saori Kimura Saori Kimura (d. 19 Ağustos1986-Yashio, Saitama) Japon voleybolcu. Voleybola Akikawa JVC’de başlamıştır. İlk kez 2003 yılında ulusal takımda yer almıştır. 2005 yılında Türkiye’de düzenlenen Genç Kızlar Dünya Voleybol Şampiyonası’nda "En Skorer" oyuncu olan Kimura, Ulusal takım formasını 146 kez giymiştir. 2012-2013 sezonunda Vakıfbank Türk Telekom (kadın voleybol takımı)'na transfer olmuş, 2013-2014 sezonunda ise Galatasaray Daikin forması giymiştir. 05 Haziran 2014 tarihinde Japonya'nın Toray Arrows kulübüne transfer olan oyuncu, 2 Yıllık sözleşme imzalamıştır.. Aynadaki VenÃ¼s Aynadaki Venüs (Venüs'ün Süslenmesi, Venüs ve aşk tanrısı, Rokeby Venüsü veya İspanyolcasıyla La Venus del espejo), İspanyol Altın Çağı'nın önde gelen ressamlarından Diego Velázquez'in (1599–1660) tablosu. Eser Londra'daki Ulusal Galeri'de sergilenmektedir. Velázquez bu tabloyu 1647 ile 1651 yılları arasında tamamlamıştır. Ressam, bu çalışmasında tanrıça Venüs'ü erotik bir pozda resmetmiştir. Velázquez'in muhtemelen İtalya'yı ziyareti sırasında yaptığı tabloda Venüs yatağa uzanmış, Roma mitolojisi'nde fiziksel aşkın tanrısı olan oğlu Cupido'nun tuttuğu aynada kendini izlemektedir. Antik sanattan baroka kadar pek çok çalışma Velázquez'in ilham kaynağı olarak gösterildi. Özellikle İtalyan ressamlar Giorgione'nin "Uyuyan Venüs'ü" (1510) ve Titian'ın "Urbino Venüs'ü" (1538) önemli örneklerdir. Bu tabloda Velázquez, Venüs'ün çok bilinen iki pozunu birleştirdi: bir koltuk ya da yatak üzerinde uzanması ve aynaya bakması. Venüs aynada kendini seyreder eder olarak tasvir edilse dahi bu durum aslında yansımanın izleyiciye dönük olması ve aynanın açısı göz önünde bulundurulduğunda mümkün değildir. Buna "Venüs Etkisi" denmiştir. Ressamın, aynayı merkeze yerleştirmesi ve Venüs'ü resmi izleyene arkasını dönmüş olarak çizmesi resim sanatı açısından o güne kadar görülmemiş farklılıklardı. "Aynadaki Venüs" Velázquez'in çizdiği çıplak kadın tabloları arasından bugüne kadar kalabilmiş ve korunabilmiş tek eseridir. İspanyol Engizisyonu üyelerinin baskısı sebebiyle on yedinci yüzyıl İspanyol sanatında bu tür çalışmalara çok sık rastlanmıyordu. Bu yüzden saray eşrafı yabancı ressamların çizdiği nü tabloları satın alıp evlerine asıyorlardı. Buna rağmen, "Aynadaki Venüs" 1813 yılına kadar İspanya'da kaldı. 1813'te ise İngiltere'nin Yorkshire kentindeki Rokeby Park'ta sergilenmek üzere o ülkeye gönderildi. 1906 yılında National Gallery adına Ulusal Sanat Koleksiyonları Vakfı'nca satın alındı. 1914 yılında kadınların oy hakkının savunan Mary Richardson tarafından saldırıya uğradı ve büyük zarar gördü. Kısa bir süre içinde restore edilen eser tekrar sergilenmeye başladı. "Aynadaki Venüs"'te Romalı aşk, güzellik ve doğurganlık tanrıçası yatağında rahatlamış bir şekilde yatarken resmediliyor. İzleyiciye sırtını dönmüş olması ve dizlerinin büküklüğü onu ilk çağlara özgü edebi erotik bir figür haline getiriyor. Bu tabloda Venüs, mücevher, güller, mersin gibi genellikle resmedilirken yanında gösterilen mitolojik kişisel eşyalarından mahrumdur. Tanrıça daha önceki portrelerinin çoğunda sarışın olmasına rağmen Velázquez'in Venüs'ü kumraldı. Çizilen kadının Venüs olduğu kompozisyonda oğlu Cupid'in da yer alması sayesinde anlaşılıyor. Resimde, Venüs Cupid'in tuttuğu aynada kendine bakmaktadır. Cupid'in her zaman yanında taşıdığı yay ve okları bu çalışmada yoktur. Tablo ilk kez kayıt altına alınırken, büyük ihtimalle tartışmalı doğası gereğince "çıplak bir kadın" olarak tanımlandı. Venüs'ün yüzünün aynadaki yansıması resmin izleyicisine bakmakta olsa da görüntü bulanıktır; bu sebepten ötürü de yüzün karakteristik özellikleri anlaşılamaz. Eleştirmen Natasha Wallace, Venüs'ün yüzünün belli belirsiz görünmesine dikkat çekerek resmin esas amacının "belirli bir dişi nü ya da Venüs'ün portresini çizmek değil, özsever bir güzelliği görüntülemek" olduğunu iddia etti. Wallace'a göre "Kadının yüzünde ya da resimde dinî hiçbir yön yoktur. Tablodaki klasik kompozisyon, gayet maddi ve estetik bir cinselliğin mazeretidir; bu bağlamda bizzat seks olmasa da cazibeye eşlik eden güzelliğin takdiri içindir." Birbirine geçmiş pembe ipek kurdeleler aynanın üzerini örtmektedir ve çerçevesini sarmaktadır. Kurdelenin işlevi, sanat eleştirmenlerinin resimle ilgili en fazla tartıştıkları konulardan biridir. Kurdelenin, Cupido'nun aşıkları birbirine bağlamak için kullandığı prangaları temsil ettiği, aynayı asmak için kullanıldığı ya da resimdeki andan biraz önce Venüs'ün gözlerinin bağlanması için kullanıldığı öne sürüldü. Eleştirmen Julián Gallego, Cupido'nun yüzündeki melankolik ifadeden yola çıkarak kurdelenin, tanrıçayı aynadaki güzelliğe bağlayan aşk prangası olduğunu düşündü ve tabloya "Güzelliğin Fethettiği Aşk" adını verdi. Yatak çarşaflarının kıvrımları tanrıçanın vücut şeklini yansıtır ve bedeninin kavislerini vurgulamak için çizilmiştir. Resmin genelinde, hatta Venüs'ün cildinde kırmızı, beyaz ve grinin tonları kullanılmıştır. Bu basit renk düzeni eleştirmenler tarafından sıkça övülmüş olsa da, son dönemde yapılan teknik bir incelemeye göre, çarşaf resmin özgün halinde koyu leylak rengidir ve artık solmuş olduğu için gri gözükmektedir. Venüs'ün cildine "pürüzsüz, kremsi ve birbirine karıştırılmış şekilde uygulanan" parlak renkler, tanrıçanın üzerinde yatmakta olduğu siyah ve gri çarşaf ve arka plandaki kahverengi duvar ile tezat oluşturmaktadır. 17. yüzyıl İspanyol envanterlerinde üç çıplak tablodan daha bahsedilse de "Aynadaki Venüs", Velázquez'in bugüne ulaşmış tek nü tablosudur. Bu üç tablodan, Kraliyet koleksiyonunda olduğu belirtilen ikisi, muhtemelen 1734'te Madrid Kraliyet Sarayı'nda çıkan yangın sırasında kaybolmuştur. Üçüncüsünün ise Domingo Guerra Coronel'in koleksiyonunda yer aldığı kaydedilmiştir. Envanter kayıtlarında bu üç tablodan "Uzanmış Venüs, Venüs ve Adonis" ve "Psyche ve Cupido" isimleriyle bahsedilir. Genel olarak resmin canlı bir model kullanılarak çizildiği düşünülse de, bu modelin kimliği hakkında birçok farklı görüş bulunur. O dönemin İspanya'sında, ressamların çalışmalarında çıplak erkek modelleri kullanmaları kabul edilebilirdi, ancak çıplak kadın modeller hoş karşılanmazdı. Bu tablonun, Velázquez'in Roma'ya yaptığı gezilerden birinde çizildiği düşünülür. Prater ressamın bu gezilerde "kişisel hayatını oldukça özgür şekilde yaşadığını ve bu durumun canlı çıplak kadın model kullanmasına imkân sağladığını" söylemektedir. Bir iddiaya göre model, Velázquez'in Roma'da birlikte olduğu bilinen ve ressamdan bir çocuk doğurduğu varsayılan metresidir. Diğer iddialara göre bu model, ressamın her ikisi de Prado Müzesi'nde bulunan "Bakirenin Taç Giymesi" ve "İp Eğirenler" gibi birçok diğer tablosunda da yer alan kişidir. Ressamın konturların ilk hallerinde yaptığı düzeltiler sebebiyle, Venüs ve Cupido figürleri resmin çizilişi boyunca ciddi ölçüde değişikliğe uğradı. Ressamın yaptığı değişiklikler Venüs'ün havaya kaldırdığı kolunda, sol omzunun duruşunda ve başında görülebilir. Kızılötesi incelemelere göre, Venüs ilk başta daha dik bir duruşa sahipti ve başını sola çevirmişti. Tablonun sol tarafında, Venüs'ün sol ayağı ile Cupido'nun sol ayağı ve bacağı arasındaki alanın bitirilmemiş olduğu da açıkça görülmektedir. Ancak Velázquez'in birçok tablosunda yer alan bu özellik, muhtemelen bilinçli bir tercihti. 1965-66 yıllarında gerçekleştirilen geniş çaplı temizlik çalışması sırasında tablonun iyi durumda olduğu, daha önceki bazı yazarların ileri sürdüğünün aksine, tabloya Velázquez'den sonraki ressamların çok az miktarda boya eklediği anlaşıldı. İtalyanların, özellikle Venedikliler'in nü ve Venüs tabloları Velázquez'e ilham kaynağı oldu. Buna rağmen, sanat tarihçisi Andreas Prater'e göre, Velázquez'in "Venüs"'ü "pek çok öncüye sahip olmasına rağmen kesin bir modeli örnek almamış, büyük ölçüde bağımsız bir görsel kavram; uzmanların boşuna benzerlerini aradığı bir eserdir." Kısmen Velázquez'in çevresince göz ardı edilmesinden dolayı tablo on dokuzuncu yüzyılın ortalarına kadar taklit edilmemiş ve başka sanatçılara ilham kaynağı olmamıştır. Özellikle, Venüs'ün portresindeki görsel ve yapısal yenilikler, sansür korkusu sebebiyle, yakın zamana kadar diğer ressamlar tarafından geliştirilemedi. Eser, 1857'deki Manchester Sanat Eserleri Sergisi'nde, Velázquez tarafından yapılmış 25 diğer tabloyla beraber sergilenene kadar özel koleksiyonlarda yer aldı. Resmin ismi bu sergiden sonra "Rokeby Venüs" olarak anılmaya başlandı. Bu döneme kadar da hiçbir ressam tarafından kopyalanmamış, baskısı yapılmamış ya da yeniden çizilmemişti. Tablo, 1890 yılında Londra'daki Kraliyet Akademisi'nde 1905 yılında ise Messrs'ta sergilendi. 10 Mart 1914'te kadın hakları savunucusu Mary Richardson, Londra Ulusal Galerisi'nde sergilenmekte olan tabloya et satırı ile saldırdı. Koleksiyona planlanmış bir saldırı olacağına dair belirtiler varolsa da, Richardson'ın bu hareketinin sebebi dava arkadaşı Emmeline Pankhurst'un bir önceki gün tutuklanmasıydı. Richardson, Venüs'ün omuzlarının altında kalan bölgede yedi yarık açtı. Bu kesikler, Ulusal Galeri'nin uzmanı Helmut Ruhemann tarafından başarıyla onarıldı. Richardson, sanat eserine zarar vermekten altı ay hapis cezasına mahküm edildi. Kadınların Sosyal ve Siyasal Birliği adına verdiği beyanatta Richardson saldırısının sebebini "Devletin, modern tarihteki en güzel karakter olan Mrs. Pankhurst'e zarar vermesini protesto etmek amacıyla mitolojik tarihin en güzel kadınına zarar vermek istedim." diyerek açıkladı. 1952'de kendisi ile yapılan bir röportajda ise "tüm gün boyunca erkek ziyaretçilerin ağzı açık bir şekilde Venüs'ü izlemesinden" hoşlanmadığını açıkladı. Feminist yazar Lynda Nead konuyla ilgili olarak "Olay, kadının çıplaklığına karşı feminist tutumunun algılanmasında bir simge oldu; bir bakıma, feminizmin imajını basmakalıp bir şekilde temsil etmeye başladı" dedi. Olayla ilgili o dönemki belgelerden tablonun önemsiz bir sanat eseri olarak görülmediği de anlaşılmaktadır. Gazeteciler, saldırıyı cinayetle bir tutarak, kadın bedenini temsil eden bir resme değil, gerçek bir kadın bedenine zarar verildiğini iddia ettiler. Ayrıca, Richardson'ı "Kanlı Mary"'e benzeterek, kadına "Kesici Mary" ismini taktılar. "The Times"'ta yayınlanan bir makalede, kadının sırtında ve arka bölgesinde olan yarıklar gibi "boynunda da zalim bir yaranın" yer aldığından bahsedildi. Franco Franchi Franco Franchi (doğum adı Francesco Benenato, 18 Eylül 1928 – 9 Aralık 1992) İtalyan oyuncu, komedyen ve şarkıcı. Sicilya'ya bağlı Palermo'da doğdu. Kariyerine 1950'lerde başlamasına rağmen esas üne kavuşması 1960'larda oldu. Ciccio Ingrassia ile birlikte ikili olarak pek çok komedi filmine imza attılar. Yavru ve Katip ismiyle Türkiye'de de yayınlanan filmleri onları dünya çapında üne kavuşturdu. İkili 1980'lerde televizyon şovlarıyla devam ettiler. Franco Franchi, 1992 yılında geçirdiği iç kanama nedeniyle Roma'da hayatını kaybetti. Yavru ile Katip San Jose Sharks San Jose Sharks, NHL'de Pasifik Grubu'nda yer alan San Jose, Kaliforniya buz hokeyi takımıdır. 1991 yılında kurulmuştur. Daniel Waters Daniel Waters (d. 30 Kasım 1962; Cleveland, Ohio), Amerikalı film senaristi ve yönetmenidir. Erkek kardeşi Mark Waters da yönetmendir. Waters, 1989 tarihli senaryosunu yazdığı "Heathers" filmi ile çıkış yaptı. Yapım sayesinde Edgar Ödülü aldı. "The Adventures of Ford Fairlane" filminin yardımcı senaristlerinden biriydi. "Batman Dönüyor", "Hudson Hawk" ("Heathers'ın yönetmeni Michael Lehmann yönetti) ve "Demolition Man" filmlerinin senaryolarını yazdı. Waters 2001] yılında "Happy Campers" adlı komedi filmini yönetti. "Sex and Death 101" adlı film 4 Nisan 2008 tarihinde vizyona girdi. Başrolünde "Heathers" filminin yıldızlarından Winona Ryder'ın yer aldığı film bilimkurgu, romantik, kara komedi türündeydi. 1 Haziran'da filmin DVD'si satışa sürüldü. Mete Aslan Mete Aslan, (d. 1944, Antakya, Türkiye), Türk siyasetçi. İlk-Orta-Lise tahsilini Samandağ ve Antakya'da tamamladıktan sonra İstanbul Gazetecilik Yüksekokulu'ndan mezun oldu. Çalışma hayatına Konya SSK Müdürlüğünde başladı. Daha sonra Konya Tekel Başmüdürü oldu. 1983 yılına kadar Konya Belediyesinde Fuar, Otogar , İktisat Müdürlüğü ve Başkan Yardımcısı olarak görev yaptı. 1983 yılında İskenderun Belediye Başkan Yardımcılığına naklen atandı. 1989 Mahalli İdareler seçimlerine kadar İskenderun Belediyesinde görev yaptı. 1989 seçimlerine ANAP Belediye Başkan adayı olarak katıldı. Seçimlerden sonra Niğde ve Elazığ Çimento Fabrikalarında Yönetim kurulu üyeliği yaptı. Daha sonra Kültür Bakanlığında APK uzmanlığı ve Ankara il Kültür Müdür Yardımcılığı görevinde bulundu.Evli ve ikisi de Avukat olan iki çocuk babasıdır. 1989 Mahalli idareler seçimlerinde Anavatan Partisi İskenderun Belediye Başkanı adayı oldu ancak kazanamadı. 27 Mart 1994 Mahalli idareler seçimlerinde yeniden Anavatan Partisinden İskenderun Belediye Başkan Adayı oldu ve seçimi kazandı. Daha sonra 18 Nisan 1999 tarihinde yapılan yerel seçimlerde ve 28 Mart 2004 tarihinde yapılan yerel seçimlerde de Anavatan Partisinden 3. defa İskenderun Belediye Başkanı adayı oldu ve seçildi. 2007 yılında Doğru Yol Partisi ve Anavatan Partisi'nin, Demokrat Parti çatısı altında birleşmesinin ardından 2009 Yerel Seçimleri'nde yeniden aday oldu ancak kazanamadı. Demokrat Parti'nin 2011 seçimleri sonrasında kan kaybetmesinin ardından Mete Aslan'ın adı Cumhuriyet Halk Partisi ile anıldı. Ancak bu iddialara İskenderun'da bulunan parti tabanı ve parti seçmenleri ciddi bir şekilde karşı çıktılar. Mete Aslan, 2014 Yerel Seçimleri'nde Milliyetçi Hareket Partisi'nin Hatay Büyükşehir Belediyesi Başkanı Adayı olarak seçimlere katıldı ancak %15.4 oy alarak seçimi kazanamadı. 2008 yılında İskenderun Belediye Başkanlığı sırasında bütün reklam panolarına "Ya Sev Ya Terket" afişi astırmış ve özellikle o zamanki Demokratik Toplum Partisi mensuplarından ve bazı çevrelerden ciddi eleştiriler almış ve bütün tepkilere rağmen afişleri kaldırmamıştır. Oyun programlama Oyun programlama, oyun geliştirme işleminin bir alt konusudur. Profesyonel bir oyun için birçok nitelik ve yazılım bilgisi gerekir. Bunlar Yapay Zeka, veritabanı, fizik, ses programlama, simülasyon, modelleme ve grafiktir. Yeni çıkan bazı ücretsiz oyun motorlarıyla oyun yapmak çok kolay olmuştur. Oyun yapılırken sırasıyla şu aşamalardan geçer: Bu aşamada oynanış fikirleri,senaryo fikirleri bulunur. Hangi özelliklerin olacağına karar verilir. Yapay zeka,grafik düzeyi ve senaryoya karar verilir. Programlama diline karar verilir. Bu aşamada kaynak kodu yazılır. Yazılım ve Grafikle alakalı şeylerin %95'i bu bölümde halledilir. Artık sadece yazılımcılar değil aynı şekilde oyun grafikerleri en az yazılımcılar kadar önem kazanmıştır. Bu aşamada oyun test edilir. Buglar ve exploitler gibi şeyler aranır. Bazı şirketler bu aşamada profesyonel testerlar çalışır bunlar genellikle bir sitede veya dergide oyun editörü olan kişilerdir. Bazı şirketler oyun piyasaya çıkmadan önce daha çok bug raporu ve öneri almak için bedava beta(open beta) sürümü çıkartır. Günümüzde çoğu şirket bunu uygular. Bu aşamada rapor edilen buglar ve online bir oyunsa hileler ve açıklar düzeltilir ve onarılır. ve artık yayıncıya gönderilir. Oyun programlamada en çok kullanılan dil C++'dır.Ama hedef platforma göre genellikle dil değişir. Örneğin Windows ve XBOX oyunları için C#, eski sistemler için Assembly gibi. Bazı şirketler oyunları için kendi dilini yaratır. Örnek olarak Unreal Script ve QuakeC. İngilizce Vikipedi maddesi Game Programming maddesinden çeviridir. Karel (programlama dili) Karel, öğretici bir programlama dilidir. Richard E. Pattis tarafından yaratılmıştır. Adı robot sözcüğünü ilk kez kullanan Çek yazar Karel Čapek'den gelir. BEGINNING-OF-PROGRAM SÄ±rt roketi Sırt roketi veya roket çantası, insan sırtına çanta şeklinde monte edilen küçük bir roketle, havada özgürce seyahat edebilme olduğu yerden havalanma, ileri-geri, sağa-sola hareket etme özgürlüğü veren hava taşıtı. Sırta roket takarak uçma fikri 1920'li yıllardan bu yana bilim kurgu edebiyatında ve sinemada yer almıştır. Böyle bir aracı yaşama geçirme düşüncesinin ise ilk kez II. Dünya Savaşı sırasında Almanya'da ortaya atıldığı söylense de ilk uygulaması sırt roketlerinin öncüsü kabul edilebilecek yerden dikey yükselmeyi gerçekleştiren kişi Lagâri Hasan Çelebi'dir. II. Dünya Savaşı sonlarına doğru Alman mühendisler biri kullanıcının göğsünde diğeri sırtında olmak üzere iki küçük pulse jet motoru içeren uçuş makinesi tasarlamışlardır. Düşman karşısında üstünlük sağlamak için tasarlanan makineler tamamlanmadığından seri üretimi yapılamamıştır. Savaş sonunda proje Amerikalıların eline geçmiş ve Bell Aerosystems adlı şirkete teslim edilmiştir.Firma elindeki doküman ve parçalara dayanarak makineyi yapmış ve güvenlik kordonuyla bağladıkları bir cansız mankenle deneme uçuşu yapılması denenmiş ve makinenin hiç kullanışlı bir yönünün olmadığı görülmüştür.Bundan sonra şirket bu konudaki çalışmalarını bırakmıştır. Bell Havacılık şirketinin mühendisi Wendell Moore kişisel çabalarla projeyi bırakmamış ve ABD Savunma Bakanlığından destek alarak yoluna devam etmiştir. O dönemde jet motorları sırtta taşımak için büyük, yapımı zor ve pahalı aynı zamanda pilot için güvenli olmadığından Moore jet motorunu bırakarak roket motoru kullanmaya başlanmıştır. Yakıt olarak da Hidrojen peroksit (HO) kullanmıştır. Geliştirilen sistem ikisi hidrojen peroksit biri de azot olan üç tüpten oluşmaktadır (şekildeki 1 ve 2 nolu tüpler). Sistem çalışırken azot gazı, hidrojen peroksiti gümüş plakaların olduğu şekildeki 4 numaralı bölmeye itmekte idi. Katalizör olan gümüş ızgaraların arasından geçen hidrojen peroksit egzotermik tepkime ile oksijen ve suya dönüşerek çok yüksek sıcaklılar ortaya çıkarmaktadır. Yüksek sıcaklık suyu 750 C su buharına dönüştürüp hacmen 5000 kat genişletmektedir. Hacmi ani genişleyen su buharı bulunduğu bölmeye sığmayarak sesüstü hız ile roketin arkasından püskürerek rokete ters yönde bir itki sağlamaktadır. Makinenin yönlendirilmesi için düzeneklerin de geliştirilmesi ile makine kullanışlı bir şekle gelmişti ama yakıtın pahalı oluşu, uçuşun kısalığı (en uzun uçuş 21 saniye sürmekte idi), yanmamak için giyilen özel kıyafetler yüzünden ekonomik bir tarafı yoktu Roket sistemi 1969 yılında değiştirilerek roket motoru yerine Jet motoru kullanılmaya başlandı. Williams Araştırma şirketine sırtta taşınabilecek jet motoru yaptırıldı. WR19 isimli model 31 kg ağırlığındaydı. Aracın ilk kordonsuz denemesi 1969 yılında Niagara Şelalesinin yakınlarındaki bir şelalede gerçekleştirilmiştir. Deneme pilotu 100 metre çapı olan bir alanda 7 metre yükseklikte 45 km'lik bir hızla 5 dakika kadar uçmuştur. Uçuş süresi problemi bir nebze olsun çözülmüştü geriye güvenlik sorunu kalmıştı ama 1969 yılında Wendell Moore'nun ölümü ile sırt jeti projesi yürütülememiş proje Williams Araştırma Şirketine satılmıştır 1995 yılında üç kişilik bir ekip Moore'nin orijinal sırt roketi tasarımını geliştirerek aracı hafifletmiş ve alabileceği yakıt kapasitesini artırarak havada kalma süresini 30 saniyenin üzerine çıkartmışlardır. Gösteri ve açılışlarda kullanılan RB2000 tasarımcılarına para kazandırmıştır. Ekip içinde çıkan bir tartışma sonucu bir kişi ölmüş, bir kişi hapse girmiş ve tasarım da ortadan kaybolmuştur. Dünyanın ilk ticari roket sırt çantası 250 bin dolar (yaklaşık 350 bin TL ) fiyat etiketiyle satışa çıkarılmıştır. İspanyol mucit Juan Manuel Lozano tarafından geliştirilen özel yapım sırt çantası, hidrojen peroksid yakıtıyla çalışan 800 beygir gücündeki motoruyla, pilotu yaklaşık 96 kilometre hızla uçurmaktadır. JetPack International firmasının geliştirdiği sistem hidrojen peroksit ile çalışmaktadır. havada kalma süresi 19 dakikadır. Wendell Moore'un 1961'de icat ettiği roket sırt çantası, James Bond rolünü canlandıran aktör Sean Connery tarafından Thunderball filminde kullanılmıştır, ayrıca Los Angeles'taki 1984 Olimpiyat Oyunları'nın açılışında da uçulmuştur. Ayrıca popun kralı olarak da nitelendirilen Michael Jackson, Dangerous World Tour adlı dünya turnesinin kapanış sahnesinde sırt roketini kullanarak havalanmış ve sahneye bu şekilde veda ermiştir. Bizsiz DÃ¼nya Bizsiz Dünya ("The World Without Us"), Amerikalı gazeteci Alan Weisman'ın, insanlar aniden yok olduğunda doğal ve yapay çevreye neler olabileceğini konu alan kitabıdır. St. Martin's Thomas Dunne Books tarafından yayımlanan kitap Weisman'ın "Discovery" dergisinde yazdığı "Earth Without People" adlı makalenin genişletilmiş halidir. Büyük ölçüde düşünce deneyi şeklide yazılan kitap, şehirlerin ve evlerin nasıl bozulacağı, insan yapıtlarının ne kadar uzun süre dayanabileceği, kalan yaşam formlarının nasıl evrimleşeceği gibi konulara odaklanır. Weisman insanların yaşadığı çevrelerin 500 yıl içinde ormanlaşabeceği, radyoaktif atıkların, plastiklerin, bronz heykellerin ve Mount Rushmore'un Yeryüzü'nde insan varlığının en uzun ömürlü kanıtları olabileceği sonucuna varır. Daha önceki dört kitabın ve pek çok makalenin yazarı Weisman, akademisyenler, bilim insanları ve otoritelerle görüşmek için dünya turuna çıktı. Doğal çevre etklerini açıklamak ve öngörüleri doğrulayabilmek amacıyla bu görüşmelerden alıntılar yaptı. Kitap çeşitli dillere çevrildi ve Fransa, Almanya, Japonya, Portekiz, İspanya, İtalya, Finlandiya ve Türkiye'de yayımlandı. Birleşik Devletler'de başarılı olan kitap Eylül 2007'de "New York Times" Best Seller listesinde 6. ve "San Francisco Chronicle"'ın listesinde 1. sırada yer aldı. "Bizsiz Dünya" ayrıca "Time" ve "Entertainment Weekly" dergilerinin 2007 yılının kurgusal olmayan yazında en iyi on kitap listesinde 1. sırada yer aldı. "Bizsiz Dünya"'dan önce yazar Alan Weisman 1998'de yazdığı Kolombiya'daki bir ekoköy hakkındaki "Gaviotas: A Village to Reinvent the World" ve 1999'da yazdığı ailesinin Ukrayna'dan ABD'ye göçünü konu alan "An Echo In My Blood" da dahil toplam dört kitap yazdı. Weisman birçok Amerikan gazetesi ve dergisinde uluslararası gazeteci olarak çalıştı ve yazarlığında Arizona Üniversitesi'nde Gazetecilik ve Latin Amerika İncelemeleri doçentiydi. Üniversitedeki pozisyonu ona sadece bahar döneminde bir sınıfa ders vermesini zorunlu kılıyordu ve yılın geri kalanında gezi yapmak ve araştırma yapmak için serbestti. "Bizsiz Dünya" Weisman'a 2004'te bir "Discover" editörü olan Josie Glausiusz tarafından önerildi. Glausiusz, Weisman'ın "Harper's Magazine"de yayımladığı Çernobil'in terk edilişten sonraki sekiz yılını konu alan "Journey through a Doomed Land" adlı makalesini okuduktan sonra birkaç yıl düşündü ve ondan bu makale temalı bir çalışma yapmasını istedi. Weisman'ın "Discover" makalesi "Earth Without People" derginin Şubat 2005 sayısında yayınlandı ardından "The Best American Science Writing 2006" antolojisinde tekrar basıldı. Makale terkedilmiş Kore Silahsız Bölgesi'nde doğanın nasıl zenginleştiğini ve doğanın New York çevresini nasıl alt edebileceğini tasvir ediyordu. Paleoekolojistlerle yapılan görüşmelerin kullanıldığı makale megafaunanın geri döneceği ve Białowieża Ormanı gibi orman örtüsünün Avrupa'yı ve Amerika Birleşik Devletleri'nin doğusunu istila edeceği tahmininde bulunur. Makalenin kitaba genişletilmesi için Weisman'ın ajansı St. Martin's Press'te bir yayımcı ve bir editör buldu. 23 sayfalık bibliyograya içinde "Discover"'ın "Earth Without People" makalseine ek olarak Weisman'ın Los Angeles Times Magazine için yazdığı iki makale (kalıcı organik kirleticiler konulu "Naked Planet" ve Maya uygarlığı konulu "The Real Indiana Jones") ve "Condé Nast Traveler" dergisinde yayımlanan bir makale (elmas madenciliği üzerine "Diamond in the Wild") yer alır. Weisman ek araştırmalar için İngiltere, Kıbrıs, Türkiye, Panama ve Kenya'ya yolculuk yaptı. Kitapta, Kore Silahsız Bölgesi konusunda biyolog E. O. Wilson, çöplerdeki plastik konusunda arkeolog William Rathje, Britanya'daki bitki örtüsü konusunda orman botanikçisi Oliver Rackham, Maya uygarlığının çöküşü konusunda antropolog Arthur Demarest, evrim konusunda paleobiyolog Douglas Erwin, transhümanizm konusunda filozof Nick Bostrom gibi, akademisyenlerle yapılan görüşmelerden alıntılar kullanıldı. Kitap giriş, final, bibliografya ve indeksle birlikte 19 bölümden oluşur. Her bir bölümde plastiklerin, petrol altyapısının, nükleer tesislerin ve sanat eserlerinin potansiyel kaderi gibi yeni bir konuya değinilir. Kitap tahminleri destekleyen açıklamalar ve ispatlarla bir bilim yazarının bakış açısıyla yazılmıştır. Kitapta birleştirici bir hikâye, tek bölümlük kohezif bir bakış açısı ya da tez yoktur. Weisman'ın düşünce deneyi iki temayı takip eder: insanların ortadan kaybolması ile doğanın nasıl bir tepki vereceği, insanların geride nasıl bir miras bırakacağı. İnsanların yokluğunda diğer yaşamların nasıl devam edebileceğini tahmin etmek için Weisman Białowieża Ormanı, Kingman Resifi ve Palmyra Atoll gibi doğal çevrede insan müdehalesinin az olduğu yerlerden raporlar aldı. Yazar biyolog E. O. Wilson ile görüşme yaptı ve Kore Çevre Hareketi Federasyonu'nun üyeleri ile 1953'ten beri çok az insanın girebildiği Kore Silahsız Bölgesi'ne ziyarette bulundu. Prehistorik bitkilerin ve hayvanların evrimlerini tarif ederek yaşamın nasıl gelişebileceğini kavramaya çalışır, ancak Douglas Erwin'in bu konudaki "şimdiki canlılara bakarak dünyanın beş milyon yıl sonraki halini öngöremeyiz" uyarısına da dikkat çeker. Birkaç bölüm Weisman'ın hızlıca çoğalacağını öngördüğü megafaunaya ithaf edilmiştir. Weisman, önceki makaledeki malzemelerle Maya uygarlığının kaderini kullanarak köklü bir toplumun ortadan kaybolması ihtimalini ve doğal çevrenin kanıtları çabucak nasıl gizlediğini tasvir eder. Bitki örtüsünün insan yapımı altyapı ile nasıl uzlaşabildiğini göstermek için Weisman ormanın uzak tutulabimesi ve barajlarda alüvyon birikmesini önlenmesi için düzenli bakımın gerektiği Panama Kanalı'nın çalışanları ve subilimciler ile görüşme yaptı. Weisman, terkedilmiş şehirlerin doğaya nasıl yenik düştüklerini göstermek için Çernobil, Ukrayna (1986'da terkedildi) ve Maraş, Kıbrıs (1974'te terkedildi) şehirlerinden raporlar yazdı. Weisman, havanın geri dünüşü olmayan tahribatı ve diğer yaşam formlarının yeni habitatlar yaratması sebebiyle bu şehirlerdeki yapıların ufalandığını gördü. Türkiye'de Weisman, tipik bir az gelişmiş ülke şehri olarak hızla büyüyen İstanbul'daki yapı tekniği ile Kapadokya'daki yeraltı şehirlerini karşılaştırır. İstanbul'daki büyük konut ihtiyacı sebebiyle yapılaşmanın büyük bölümü hızlıca gelişti ve malzemelerin uygunluğu ve depremde ya da diğer büyük doğal afetlerde yıkılabilirliği önemsenmedi. Buna karşın binlerce yıl önce volkanik tüfün dışında inşa edilen Kapadokya'daki yeraltı şehirleri, gelecek yüzyıllar boyunca da ayakta kalacak gibi görünmektedir. Weisman, kentsel alanın nasıl bozulacağını özetlemek için New York'u model olarak kullanır. O atık su kanallarının tıkanacağını, yeraltı sularının metro koridorlarını basacağını ve yolların altında bulunan toprağın aşınıp çökeceğini belirtir. Wildlife Conservation Society ve New York Botanical Gardens üyleri ile yaptığı röportajlar ile Weisman yerli bitkilerin döneceğini ve kendilerine yiyecek sağlayan insanların yokluğunda farelerin ve hamamböceklerinin tükeneceğini öngörür. Wesiman evlerin çatılarındaki sac örtünün etrafından su sızdıracağını ve bu suyun ahşabı aşındırıp çivileri paslandıracağını ve en sonunda da evin çökmesine sebep olacağını belirtir. 500 yılın sonunda ise heer şeyden geriye sadece bulaşık makinesinin alüminyum parçaları, paslanmaz çelik tencereler, plastik araçlar kalacaktır. İnsan varlığının en uzun süre dayanabilecek kalıntıları ise rodyoaktif malzemeler, seramikler, bronz heykeller ve Mount Rushmore olacaktır. Kitap ilk olarak ciltli bir şekilde ABD'de St. Martin's Thomas Dunne Books, Birleşik Krallık'ta Virgin Books ve Kanada'da HarperCollins yayınevleri tarafından yayımlandı. Ciltsiz kitap Temmuz 2008'de yayımlandı. Kitap Fransa'da Groupe Flammarion tarafından "Homo disparitus" adıyla, Almanya'da Piper tarafından "Die Welt ohne uns" adıyla, Portekiz'de Estrela Polar tarafından "O Mundo Sem Nós" adıyla, İtalya'da Einaudi tarafından "Il mondo senza di noi" adıyla, Polonya'da CKA tarafından "Świat bez nas" adıyla ve Japonya'da Hayakawa Publishing tarafından "Jinrui ga kieta sekai" adıyla yayımlandı. Kitap anadilindeki ilk baskısının üzerinden bir yıl geçtikten sonra, 2008 yılında Türkiye'de Altın Kitaplar tarafından Füsun Doruker'in çevirisiyle yayımlandı. Kitabın kapak tasarımı Pete Garceau tarafından yapıldı. Bir eleştirmen bu tasarım için "potansiyel okurları alarm durumuna getirmemek amacıyla yapılmış şeker kaplı, sevimli bir kalın katman. 'Evet ben çevre ile ilgili bir kitabım ama zararsızım! Hayır gerçekten.'" yorumunu yaptı. Kitabın Kanada versiyonunun kapak tasarımını Ellen Cipriano yaptı. Bu tasarım Amerika versiyonununki ile benzerdir ancak bunda yatıştırıcı bir çizim yerine, fotoğraf kullanımı tercih edilmiştir. Uluslararası sürümler için kapak tasarımı olarak, doğal çevre ve azalan yapılaşma karşılaştırılması kullanıldı. Adam Grupper'in seslendirdiği kısaltılmamış sesli kitap Macmillan Audio ve BBC Audiobooks tarafından yayımlandı ve ciltli kitap ile eş zamanlı olarak piyasaya sürüldü. "Bizsiz Dünya" kurgusal olmayan bilim kitabı olarak kategorilendirilir ancak bazı yorumcular kitabın spekülatif kurgu olarak tanımlanmasının daha iyi olacağını vurgular. "Bizsiz Dünya" çevre ve bilim gazeteciliği temellidir. Diğer çevre kitapları gibi o da insan ırkının gezegendeki etkilerini ele alır. Weisman'ın düşünce deneyi kuramsal insan sonrası dünyaya odaklanarak insan yargılarını ve eziyetlerini ortadan kaldırır. Türe "dünyanın kendisini ön plana yerleştiren" böyle bir yaklaşım yaratıcı ve objektif bulundu. Gregory Benford'un 1999'da yazdığı "Deep Time: How Humanity Communicates Across Millennia" adlı kitabı da benzer konulara hitap eder. Bilim kurgu yazarları H.G. Wells ("The War of the Worlds", 1898) ve John Wyndham ("The Day of the Triffids", 1951) şehirlerin ve diğer insan yapımı yapıların, yaratıcılarının aniden yok olması sonrasındaki kaderlerine temas eden daha evvelki yazarlardır. Berkeley'deki İngilizce profesörü George R. Stewart 1949'da yazdığı "Earth Abides" adlı kıyamet sonrası bilimkurgu romanında medeniyetin çöküşünü benzer bir şekilde ayrıntılamıştır. Şanslı Slevin Şanslı Slevin (İngilizce: "Lucky Number Slevin"), 2006 yılı ABD yapımı suç ve gerilim filmi. Jason Smilovic tarafından yazılan filmin yönetmenliğini Paul McGuigan yapmıştır. Josh Hartnett, Bruce Willis, Morgan Freeman, Ben Kingsley, Stanley Tucci ve Lucy Liu'nun rol aldığı filmin seti New York'ta kurulmuştu. Film; kendisini olaylar içinde bulan genç Slevin Kelevra (Hartnett) ve komşusu Lindsey'e (Liu) odaklanırken, diğer taraftan mafya babaları The Boss (Freeman) ve The Rabbi'nin (Kingsley) mücadelesi ile gizemli tetikçi Bay Goodkat'ın (Willis) Kelevra ile ilişkisini anlatmaktadır. Milan UluslararasÄ± Film Festivali: Columbus Blue Jackets Columbus Blue Jackets, NHL'de Merkez Grubu'nda yer alan Columbus, Ohio takımıdır. 2000 yılında kurulmuştur. Josh Hartnett Joshua Daniel Hartnett ("d. 21 Temmuz 1978, Minnesota, ABD"), Amerikal覺 sinema oyuncu ve yap覺mc覺s覺. Josh Hartnett, Halloween H20: 20 Years Later (1998) filmi ve gerçek bir hikâye olan Kara Şahin Düştü filmindeki Matt Eversmann karakteri ile ünlenmiştir. 1,91 metrelik boyuyla Hollywood'un en uzun boylu oyunculeri arasındadır. Annesi ve babası boşandıktan sonra, babası Daniel ve üvey annesi Molly ile yaşamaya başlamıştır. Annesi boşandıktan sonra San Francisco'ya yerleşmiştir. Lisede sağ dizinden sakatlandığı için futbol bırakmıştı. Elden Henson ile birlikte "Roulette Entertainment" adlı yapım şirketini kurmuşlardır. Ödüllerinden Bazıları Ödüllerinden Bazıları: Teksas Cumhuriyeti Teksas Cumhuriyeti, Kuzey Amerika'da 1836'dan 1846'ya kadar var olmuş, ABD ile Meksika arasında kalmış kısa ömürlü devlet. Nate Archibald (Gossip Girl) Nathaniel "Nate" van der Bilt Archibald, (doğum 7 Mayıs 1991) best selling kitap serisi "Dedikoducu Kız'da" bir karakterdir. Aynı adlı dizide Chace Crawford tarafından canlandırılmaktadır. Nathaniel Archibald kitapta yakışıklı, zengin ve elitlerin okulu St. Jude Erkek Okulunda lakros oyuncusudur. Annesi, Mrs. Archibald, Fransız sosyetesindedir. Babası, Captain Archibald, eski donanma kaptanı ve zengin bankacıdır. Nate'in arkadaşları Anthony Avuldsen, Charlie Dern ve Jeremy Scott Tompkinson, ama en yakın arkadaşları Serena van der Woodsen ve Blair Waldorf ve bu ikisiyle de sevgili olmuştur. Nate'in aile evi zengin bir semt olan Park Avenue ,Manhattan, Upper East Side'dadÄ±r. Bulgaristan'daki Ã¼niversiteler listesi Bu liste Bulgaristan'daki üniversitelerin listesidir. "Tamamlanmamış" bir listedir, lütfen tamamlanmasına yardım edin. Luis HernÃ¡ndez (futbolcu) Luis Arturo Hernández Carreón (d. 22 Aralık 1968, Poza Rica, Veracruz), Meksikalı eski futbolcudur. Meksika millî futbol takımının en fazla gol atan ikinci oyuncusudur ve yine Meksika'nın Dünya Kupası tarihinde en fazla gol atan oyuncusudur. Uzun saçlarıyla dikkat çeken Luis Hernández'in lakabı ise El Matadordur. Bu unvanı 1997 Copa América'da attığı 6 golle almıştır. Yine aynı turnuvada da gol kralı olmuştur. Sofya Teknik Ãœniversitesi Sofya Teknik Üniversitesi (Bulgarca|"Технически университет — София") Sofya'da bulunan Bulgaristan'ın en büyük devlet teknik üniversitesidir. 15 Ekim 1945'te Yüksek Teknik Okul'un bir parçası olarak kurulmuştur (daha sonra Devlet Politeknik adını almıştır). 1953'ten beri özerk bir enstitüdür ve aynı zamanda Politeknik dört ayrı teknik enstitüteye ayrılmıştır. Bugünkü adını ve statüsünü 21 Temmuz 1995'te almıştır. Sofya, Filibe ve Sliven'de 14 ana fakültesi bulunmaktadır. Ayrıca 3 tane de yabancı dilde (Almanca, İngilizce, Fransızca) eğitim veren fakülteleri vardır. Hazırlık Programı: Yabancı dillerde eğitim veren programlar hariç, diğer programlarda bir yıl süreli Bulgarca hazırlık eğitimi zorunludur. "Ayrıca bakınız: " 70 yılı aşkın süredir eğitim öğretime devam eden STÜ, birçok önemli mezun vermiştir. Üniversite mezunları arasında müzisyenler, diplomatlar, CEO'lar, yazarlar ve daha birçok meslek dalından kişiler bulunur. STÜ'ye Bulgar ve Türk iş dünyasına yetiştirdiği liderler mevcuttur.Üniversitenin mezunları STÜ,'yle bağlarını korumak ve birbirleriyle dayanışmalarını sürdürmek için mezun dernekleri çatısı altında toplanmışlardır. Günümüzde 15'i yurt içinde ve 21'i yurt dışında olmak üzere toplam 36 mezun derneği faaliyet göstermektedir. Önemli mezunlarından bazıları şu kişilerdir: __DİZİN__ __YENİBAŞLIKBAĞLANTISI__ Songbird (yazılım) Songbird, GNU/Linux, Mac OS X, Windows, Android ve Solaris'te çalışabilen özgür bir ortam oynatıcı programı. Artık geliştirilmeyen bir yazılım olan Songbird, son olarak 4 Şubat 2013'te 2.2.0 sürümünü yayınladı. Mozilla Sunbird Mozilla Sunbird tüm platformlarda çalışabilen bir takvim uygulamasıdır. Mozilla Vakfı, Sun Microsystems ve pek çok gönüllü tarafından geliştirilmektedir. En son kararlı sürümü 0.9'dur. En gözde İnternet tarayıcılarından Mozilla Firefox ve Mozilla Thunderbird'ün her ne kadar gerisinde kalsa da kullanışlı ve ücretsiz olması nedeniyle sadık bir kullanıcı kitlesine sahiptir. Mozilla Sunbird'e 0.7 sürümünden itibaren Türkçe dil desteği eklenmiştir ancak programın 0.9 versiyonu Türkçeyi desteklememektedir. Fas'taki Ã¼niversiteler listesi Aşağıdaki liste Fas'taki üniversitelerin listesidir. Irak'taki Ã¼niversiteler listesi Bağdat Üniversitesi Bağdat Üniversitesi, Irak'ın en büyük üniversitesidir ve Arap Dünyası içinde en büyük ikinci üniversitedir. Üniversite 1957 yılında kurulmuştur. Dört X Dört Dört X Dört, 2006 yılında kurulan; gitar ve vokalde Deniz Tuzcuoğlu, elektrik gitarda Alp Tiner, bas gitarda Burak Kulaksızoğlu ve davulda Arbak Refik Dal’dan oluşan Türk Rock grubudur. Grup 2016 yılı itibarıyla Deniz Tuzcuoğlu, Alp Tiner, Burak Tozkoparan ve Burhan Azemi ile çalışmalarına devam etmektedir. Grubun "“Hayır”" adlı albümü, 2007 yılının Kasım ayında TMC etiketiyle müzikseverlerle buluştu. Albümde yer alan "“Aylar Geçer”" ve "“Arada Bir”" şarkıları kısa sürede ilgi çekti ve kitlelerce sevildi. Dört X Dört’ün 2010 yılında "“Aşk Katili”" ve 2011 yılında "“Evet”" adlı albümleri raflardaki yerini aldı. Nilüfer’in 2011 yılında çıkan "“12 Düet”" albümünde "“Kim Arar Seni”" adlı şarkıyla yer aldılar. "Van İçin Rock” gibi, Türkiye’nin önde gelen rock gruplarının bulunduğu etkinliklerde sahne aldılar. Grubun "“Evet”" albümünde yer alan "“Ölmek İçin”" adlı parçanın akustik versiyonu, Mayıs 2013’te vizyona giren "“Bir Gevrek, Bir Boyoz, İki de Kumru”" filminin orijinal film müziği olarak kullanıldı ve kliplendirildi. Grup, TMC Müzik bünyesinde çalışmalarına devam etmektedir. Lancaster Åžehri Lancaster Şehri (İngilizce:"City of Lancaster") Birleşik Krallık İngiltere ülkesi Kuzey-Batı bölgesinde birinci seviye yerel idare olan Lancashire kontluğuna (county) bağlı bulunan bir "metropoliten-olmayan bölge" statülü ikinci seviyede bir yerel idare birimidir ve bir "şehir" olma statüsü taşır. Bu yerel idare biriminin merkezi bu yerel idare bölgesi içinde en büyük yerleşke olan Lancaster kentidir. "Lancaster Şehri" "1972 Yerel İdare Kanunu" ile yaratılmış bir hukuki yerel idare birimidir. "Lancaster" coğrafi yerleşkesini sınırları içine aldığı gibi; bunun yanında Morecambe, Heysham gibi ufak şehirleri ve Carnforth gibi bir kasabayı ve birçok köy ve kırsal küçük yerleşkeyi de içinde bulundurur. "Lancaster Şehri" yerel idaresi 1972'de kurulmadan önce aynı alanda 19. yüzyıl ve daha önceki yasalarına göre kurulmuş olan beş değişik yerel idare birimi bulunmaktaydı. Bu beş eski yerel idare birimleri adları: "Lancaster Belediye İdaresi", "Morecambe ve Heysham Belediye İdaresi", "Carnforth Şehirsel Bölge İdaresi", "Lancaster Kırsal Bölge İdaresi" ve "Lunesdale Kırsal Bölge İdaresi" idi ve hepsi Lancashire Kontluğu'na dahildiler. "Lancaster Şehri" yüzölçümü 575 km² ve 2011 Nüfus Sayımı'na göre bu sınırlar içindeki nüfus 138,375 kişidir. "Lancaster Şehri (City Of Lancaster)" Lancashire Kontluğu birinci seviyedeki yerel idareye bağlı olan ikinci seviyede "metropoliten olmayan bölge" yerel idaresi birimidir. Genel olarak büyük stratejik konular üzerindeki kararlar ve idare Lancashire Kontluğu'nda ve Kontluk Konseyinde alınıp oradan yürütülür. Daha detaylı taktik idare kararların alınması ve yürütülmesi Lancaster Şehri Yerel İdaresi ve Yerel İdare Konseyi tarafından yapılmaktadır. Bu iki seviyeli yerel idare siatemi için yetkiler ve görevler 1972 Yerel İdare Kanunu ile kesinlikle belirtilmiştir. "Lancaster Şehri" altında "semt/köy" adı verilebilecek "civil parish" idareleri bulunmaktadır. Bu görev ayrımı Birleşik Krallık'ta genel bir standart yerel idare ayrımı olmayıp "semt/köy idaresi (civil parish)" kurmak bir üst yerel idarenin kararına bağlıdır ve bu alt yerel idarelere verilecek görev ve yetkiler çok sınırlıdır. "Lancaster Şehri Yerel İdare Konseyi" "semt/köy idaresi (civil parish)" sistemini kısmen kullanmayı seçmiştir. Şu "semt/köy (civil parish)" alt-yerel idarelerini kurmuştur: Arkholme-with-Cawood, Bolton-le-Sands, Borwick, Burrow-with-Burrow, Cantsfield, Carnforth, Caton-with-Littledale, Claughton, Cockerham, Ellel, Gressingham, Halton-with-Aughton, Heaton-with-Oxcliffe, Hornby-with-Farleton, Ireby, Leck, Melling-with-Wrayton, Middleton, Nether Kellet, Over Kellet, Over Wyresdale, Overton, Priest Hutton, Quernmore, Roeburndale, Scotforth, Silverdale, Slyne-with-Hest, Tatham, Thurnham, Tunstall, Warton, Wennington, Whittington, Wray-with-Botton, Yealand Conyers, Yealand Redmayne Bunlar arasında "Lancaster Şehri" yerel idaresi sınırları içinde bulunan merkez kent "Lancaster" yerleşkesi ve yakında yine bir kent yerleşkeleri olan "Morecombe" ve "Heysham" için "semt/köy (civil parish)" bulunmamaktadır; çünkü bu "Lancaster Şehir Yerel İdare Konseyi" bu yerleşkeleri "semt/köy (civil parish)" vasıtası ile idare etmemeye karar vermiştir. 1990'lü yıllar sonlarında ve 21. yüzyılın başlarında seçimle ortaya çıkan "Lancaster Şehri Yerel İdare Konseyi" siyasi kontrolü, seçim kampanyalarında Morecambe için bağımsız yerel idare isteyen "Bağımsız Morecambe Körfezi" Grubu tarafından alinmis ve Konsey bu grup uyeleri tarafından idare edilmiştir. Fakat 2003'te bu grubun bazı üyeleri seçimleri kaybettikleri için bu grubun etkisi ve kontrolü azalmıştır. Konsey içinde en buyuk sayida seçilmiş konsey meclisi uyesi "İşçi Partisi"'nden olmuştur ama bu parti tek başına konseyi kontrol edememiştir. "Morecambe Körfezi Bağımsızleri", "LibDem" Partisi ve "Yeşiller" ile birlikte bir koalisyon kurarak konseyi idareye devam etmiştir. Mayıs 2007'de "İşçi Partisi" birkaç konsey üyeliğini "Yeşiller"e kaybetmiştir. Böylece Lancaster Şehir Konseyinde hiçbir partı için koalisyon kurma imkânı kalmamıştır. Konseyin idaresi için görevlerin partilerin konseyde oranlarına göre bölüştürülerek bütün partilaerin katıldığı bir idare kurulmuştur. "Lancaster Şehir Konseyi" Birleşik Krallık içindeki yerel idare konseyleri arasında en çok sayida " İngiltere ve Galler Yeşil Partisi"'nin bulunduğu yerel meclistir ve 2007'de yeşillerin seçilmiş üye sayısı en yüksek sayıya ulaşmış ve 12 olmuştur. En son 2016 durmu ile "Lancester Sehri Konseyi" şu parti mensubu seçilmiş üye sayısından oluşmaktadir: 60 üyeli Lancaster Şehri Konseyinde "İşçi Partisi" 30 üye ile en büyük parti olamakla beraber konsey idaresini tek başına alamamaktadır. Konsey lideri İşçi Partisi'nden "Eileen Blamire"'dir. Birleşik Krallık'ta nüfus sayımları 10 yılda bir yapılmaktadir ve 2011 sayımına gore "Lancaster Şehri" yerel idaresi sınırları içinde yaşayan nüfus 138,375 kişi olup en son 2014 Nüfus tahminine göre nüfus 141,277 kişidir . Lancaster Şehri yerel idaresi 1972de kurulmakla beraber, o zaman içine dahil olan eski yerel idareler için nüfus sonuçleri elde bulunduğu için, yapılan yeni hesaplarla Lancaster Şehri yerel idaresi sınırları içindeki nüfusun 10 yıllık nüfus sayımlarına göre nasıl değiştiği bulunmuştur. Lancaster Şehri için nüfus sayımlarına gore nüfusun gelişmesi şu gösterimde izlenebilir:: Siena Ãœniversitesi Siena Üniversitesi (, kısaca: UNISI) İtalya'da Siena, Toskana'da yer alan üniverite eğitimi kurumudur. Bu üniversite İtalya'da en eski üniversite kurumlarından biridir ve ilk devlet kamu finansman ve idaresine bağlı İtalyan üniversitesidir. Siena Üniversitesi 1240'ta "Stadıum Sennese" adı altında kurulmuştur ve 7 Kasım 1990'da üniversitenini 750'inci kuruluş yılı kutlanmıştır. Üniversitenin 2006'da kayıtlı öğrenci sayısı yaklaşık 18.000 civarındadır.. Böylece nüfusu 54.000 kişi civarında olan Sienna şehrinin nüfusunun büyük bir oranının üniversite öğerencilerinden oluşmaktadır. Siena Üniversitesi'nde 9 fakülte bulunmaktadır : Bunlardan 8'ı Siena şehri içinde kampüste ve 1 tanesi Arrezzo şehrinde konumlanmıştır . Ayrıca Ekonomi Fakültesi'nin Grossotto merkezli uzak eğitim bölümü bulunmaktadır. Günümüzde Siena Üniversitesi'nin en iyi bilinen fakülteleri "Hukuk Fakültesi" ve "Tıp ve Cerrahlık Fakültesi"'dir Valladolid Ãœniversitesi Valladolid Üniversitesi, İspanya'da Valladolid'de yer alır. 13. yüzyılda kurulmuştur. Merkez Grubu (NHL) Merkez Grubu, Amerikan profesyonel buz hokeyi ligi NHL'in Batı Konferansı'nda bulunan bir gruptur. 5 takımdan oluşur. " G = Galibiyet, M = Malübiyet, KY = Kazanma yüzdesi, GB= Games Behind Birinci takım ile sonraki takımlar arasındaki aralığı hesaplayan bir yöntemdir. GB=((G1-G2)+(M2-m1))/2 formülü ile bulunur. Ã–rnek:((5-3)+(2-2))/2 = 1 Toplumsal cazibe yanlılığı Toplumsal cazibe yanlılığı bir kişinin başkaları tarafından benimsenmesi daha olası tutumu takınma eğiliminde olmasını açıklamaya yarayan bir bilimsel araştırma terimidir. Bu durum genellikle "iyi" ve "kötü" davranışların abartılmasına varır. Bu etkiye tıp, psikoloji ve sosyal bilimler alanlarında sıkça rastlanmaktadır. Toplumsal cazibe yanlılığının varsayımsal bir örneği cinsel alışkanlıklar ya da madde bağımlılığına yönelik bir çalışma olabilir. "Mastürbasyon yapıyor musunuz? Yapıyorsanız, hangi sıklıkla?" gibi bir soruyla karşılaşan biri mastürbasyonu toplumsal tabulardan biri kabul ederek yanlış yanıt verebilir (mastürbasyon yapmadığını öne sürebilir) ya da soruyu tümüyle geri çevirebilir. "Uyuşturucu madde kullanıyor musunuz?" sorusuyla karşılaşan biri ise kullanım yaygınlığı bakımından en yüksek madde olan marijuananın toplum nezdinde olumlu karşılanmayacağı düşüncesiyle hareket ederek uyuşturucu madde kullanmadığını öne sürebilir ya da "Yalnızca arkadaşlarımla birlikteyken marijuana kullanıyorum" gibi bir yanıtla madde kullanım sıklığını düşük göstermeye çalışabilir. Toplumsal cazibenin kişiler tarafından farklı yorumlandığı diğer alanlar şunlardır: Yapılan bir araştırmada toplumsal cazibe yanlılığı ortadan kaldırılamıyor ise araştırmacı, toplumsal cazibe yanlısı yanıtlarla kısıtlı olan bir örneklem oluşturur. Buradaki varsayı, bir kişinin belirli sorulara verdiği yanıtların tüm denekler için aynı sapma oranına sahip olacağıdır. Marlowe-Crowne Toplumsal Cazibe Ölçeği (MCSDS) toplumsal cazibe yanlısı yanıtların ölçümünde kullanılan testlere örnek olarak verilebilir . Toplumsal cazibe yanlısı yanıtlara gereğinden fazla bağımlı olan denekler araştırma kapsamından çıkarılır. Bu ölçeğe göre orta katmanda yer alan deneklerin deney istatistiklerine katılıp katılmayacakları ise araştırmacı tarafından belirlenir. Ancak, bu tür ölçeklerin büyük sorunlarından biri deneklerin toplumsal cazibeye olan bağımlılıklarının farklı düzeylerde olmasıdır. Bu, toplumsal cazibe yanlılığının bu olguyu ölçmeye yarayan yöntemler dizgesinin vardığı sonuçlarla ayrışmasına neden olur. Toplumsal cazibenin psikoloji ve sosyal bilimlerde gözlenme biçimi ankete katılan kişilerin toplumda genel olarak kabul gören eğilimleri sergilemeleridir. Bu, insanların olabildiğince 'normal' görünmeleri isteğine sahip olduklarını göstermektedir. "Toplumsal
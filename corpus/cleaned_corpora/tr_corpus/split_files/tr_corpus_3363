tarafından yazılan Hayallerimin Kitapçısı adlı kitabı okumamla eski günlere olan özlemimi hatırlamış oldum. Kişisel değerlerimi gözden geçirmemi sağladı ve hayatta öncelik verdiğim şeyleri tekrardan sorgulamama neden oldu bu kitap. Hayatta değer verdiğimiz şeyler neler? Para, güç, güzellik... Bütün hayatımızı bunlara sahip olmaya adıyor, sahip olmayınca da mutsuz oluyor, kendimizi yıpratıyoruz. Adeta birbirlerimizle yarışıp daha güzeli, daha lüksü ve daha iyi arıyoruz sürekli. Elde edince de istediğimiz şeyi, sıkıyoruz. Mutlu olmak günden gün zorlaşıyor. Parayla satın alınmayan şeyleri değerli, mutlu olmaya değer bulmuyoruz. Geçen bir arkadaşım, ailesinin ona istediği çantayı alamayışlarından dert yanıyordu. Ama hiçbir zaman bir ailesi olduğu için şükreden birini görmedim. Ya da kendisi çalışıp almanın yanı sıra, sevgilisinin ona hediyeler almasını bekleyen kişiler mi... Bir sarılma ya da öpücükle kaçımız mutlu olabiliyoruz? Bir başka örnek ise mutluluğun sadece arabayla sağlanabileğini düşünenler mesela. Güç sadece para mı? Elde ettiklerimiz ya da edebiliklerimiz mi? İşte bu ve benzeri soruları kendime sorunca halime iyice üzüldüm. Memnuniyetsiz ve mutsuz biri olmuşum. Huysuz ve hiçbir şeyden keyif almayan, etrafına da bunu fazlasıyla yansıtan biri...Maddiyatın hayatındaki yerini tekrar sorgulamamız ve her şeyin buna bağlı olmadığını görmemiz lazım. Oysa ki mutlu olunacak onca manevi şey var. Bir çocuğun gülümsemesine neden olmak, yaşlı bi teyzeye poşetlerini taşımakta yardım etmek ya da küçük kardeşle oyun oynayıp zaman geçirmek. Büyük beklentilerle yola çıkınca mutsuz oluyoruz, umutlarımızın kırılmasının yanı sıra bu süre zarfında kaybettiklerimizi fark etmiyoruz. Bunun yerine zamanı daha verimli kullanıp mutlu olmaya odaklasak kendimizi her şey çok daha güzel olacak. Ya da bunun yerine sadece anın keyfini çıkarsak? ... Kendimizi mutlu etmenin en basit yolu birini mutlu etmekmiş, anneannem hep böyle derdi. Komşu çocuklarına kendi yaptığı börekleri dağıtıdı. Ona göre birinin gülümsemesine neden olmak dünyalara bedelmiş. Bu bile onu mutlu etmeye yeterdi. Ne kadar değerli olduğunu şimdi fark ediyorum söylediklerinin. Kaçımız ailemizle geçirdiğimiz keyifli zamanları hatırlıyor? Gözlerimizi kapatıp anıları canlandırdığımızda bu anılardan kaçı güzel, sakinleştirici? Genellikle kavgaları,tartışmaları, mutsuz anları anımsıyoruz. Ya da ben fazla pesimistleştim. Polyannacılık oynayıp her şeyin güzel tarafında yaşayalım demiyorum ama bunları daha fazla görsek o kadar çok şey değişecek ki... Bir kitap okuyunca hayatı değişmez insanın elbet, ama bakış açısı değişebilir. Benim için de öyle oldu. Hangi ara bu hale geldiğimi sorgular oldum ve bu sürece girmek benim için sağlıklı olacak. Farkındalık sahibi olup bu konudaki duyarsızlığımı törpüleyebilirsem çok daha mutlu ve huzurlu biri olabilirim, olabiliriz. Maddiyatın hayatımızı bu hale getirdiğini ve farkındalıkla bunun üstesinden gelebileceğimizi bilmeliyiz hepimiz. Bu sistemin içerisinde eski güzel ve gelecek günlere odaklanmaktansa anın mutsuzluğuna kapılıp kendimizi kaybediyoruz ama aslında mutlu olmak çok kolay ama görebilene. BURCU BAYKAL Mucizelere İnanmak Küçükken dinlediğim masalların etkisinden olacak ki mucizelerin varlığına yürekten inanırdım çünkü karakterlerin hepsi başlarına ne gelirse gelsin tüm zorlukları aşıp mutlu sona ulaşmışlardı. Pamuk Prenses cadıya rağmen prens ile evlenebilmiş, Kırmızı Başlıklı Kız kurdun midesinden kurtulup büyükannesine kavuşabilmişti. Büyüdüğümde masalların hayal ürünü olduğuna, her ne olursa olsun mutlu sona ulaşamayacağımıza inanmam istendi benden. Fakat ben buna rağmen mucize kelimesine inanmaktan hiç vazgeçmedim. Bunun nedeni gerçek hayatta mucizelerin varlığına, masallarda olduğundan daha çok ihtiyacım olduğunu hissettiğimdendir. Depremden, selden tutun da ölümcül hastalıklara kadar aşılması güç birçok zorluk ile karşı karşıya kalabiliyoruz. Böyle durumlarda en ufak olumlu bir düşünce ile ya da bir mucizenin gerçekleşeceğine inanarak bile bunları değiştirebileceğimizi unutmamalıyız. Bu sayede, zorluklara karşı bir nebze de olsa daha dirençli olabiliriz. Bununla ilgili çevremde gördüğüm çok fazla örnek var. Mesela kansere yakalanan ve ondan kurtulabilen insanlar gibi çünkü kanser öyle bir illettir ki ilerlerken her geçen dakika ölüme biraz daha yaklaşırsınız. Önünüzde iki seçenek vardır; ya hayatınızın ellerinizden kayıp gitmesine razı gelirsiniz ve de acı çekersiniz ya da bir gün bu hastalıktan kurtulacağınıza önce inanıp sonra da kurtulmak için elinizden geleni yaparsınız ve bir bakarsınız ki ölümle boğuştuğunuz o her dakika geçmişte kalan kötü anılardan ibarettir çünkü bir mucize gerçekleşmiş, hayatınız o hastalığı yendiğinizde tamamı ile değişmiştir. Önce sağlığınıza kavuşmuş sonrasında ise şu ana kadar hiç yaşayamadığınız yeni ve mutlu bir hayata başlamışsınızdır. Zaten hastalık ya da engellilik söz konusu olunca filmdeki Ela karakteri kadar zorluk yaşamış bir insan ne duydum ne de gördüm. Bu film beni başından sonuna kadar etkiledi çünkü benim için çok önemli olduğunu düşündüğüm sorunlarımın, Ela gibi insanlar için aslında hiç bir şey olduğunu çünkü o insanların hayatlarının zorluklardan oluştuğunu anladım. Ama kendimden de bir örnek vermek istiyorum çünkü şu ana kadar mucizelerin var olduğuna ve ne kadar önemli olduğuna kendime hep hatırlatmaya çalıştım, özellikle de başıma bu olay geldiğinde: Daha üç yaşıma basmamıştım ve o gün yürümeyi öğrenmiştim. Bir yere gezmeye gitmiştik ve eve dönüyorduk. Eve yaklaşık olarak 200 m kalmıştı ama araba trafikten dolayı ilerlemiyordu. Çocuk aklıyla arabadan inip yürüyerek onları geçebileceğimi düşünmüştüm. Arabadan gizlice iniyordum ki birden hareket ettik ve ben aşağıya düştüm. Yaşadığım şoktan mıdır ya da şaşkınlıktan mıdır hiç bilmiyorum hareket edemiyordum sadece yolun üzerinde oturmuş etrafa bakıyordum ve o anda karşıdan bir araba üzerime doğru geliyordu. Korkum daha da artmıştı ki başka biri onları durdurdu ve beni oradan uzaklaştırdılar. Konuşmayı üç yaşımdan sonra öğrendiğimden nerede oturduğumu anlatamamıştım ama anneannemler beni arabada bulamayınca sokakta bağırmaya başlamışlar ve beni kurtaranlar da onları duyup beni anneannemlere teslim etmişlerdi. Tabi ki her zaman mucizelerin oluşmasına başkaları sebep olmuyor. Bazen kendi mucizemizi kendimiz yaratmalıyız ve bunu yapmak için çabalamamız tabiri caiz ise dişimizi tırnağımıza takmamız gerekir, oysaki bunu yapmak insanlara çok zahmetli geliyor belki çaba harcamak istemediklerinden belki de çabalarının bir işe yaramayacağını düşündükleri için ya da bazen başarısızlıktan korktukları için. Bu çabayı sarf etmeyenler kendi mutluluklarını ve hayallerini bir hiç uğruna feda etmekten başka bir şey yapmıyorlar. Bu yazdıklarımın hepsinin ilham kaynağı Benim Dünyam isimli bir filmden başka bir şey değil. Aslında izlerken tek amacım blog yazım için yeni fikirler üretebilmekti ama sonradan filmin benim aklımda ve ruhumda derin düşünceler bıraktığını fark ettim. Meğer ben hayatı çok hafife alıyor ve amaçsız yaşıyormuşum. Benim karşılaştığım zorluklar filmin baş karakteri Ela'nın yaşadığı zorluklara kıyasla daha farklıydı. Ben insanları, çiçekleri ve dünyanın güzelliklerini görebiliyor; kuşların ötüşünü, arabaların seslerini ve hatta sokaktaki simitçinin bağırışlarını duyabiliyorum ama onun dünyası daima karanlık ve sessizdi. O anda aklıma gelen tek şey şuydu: Eğer onun yaşadıklarını ben yaşasaydım kendimi çok yalnız hissederdim. Tam ben bu derin düşünceler ile boğuşurken Ela da benim gibi hissetmiş olacak ki herkese yabancılaşıyor, hatta kendi ailesine bile. Haşin ve etrafa saldıran bir çocuğa dönüşüyor. Kendi kendime Ela'nın da bir mucizeye sahip olmasını arzuluyorum, olmazsa biliyorum ki sonu kötü sonla bitecek ve benim yukarıda bahsettiğim her insanın mutlu bir hayata ve sona sahip olduğu o mucizelerle dolu olan hayata sıkı sıkı tutunma fikrimi belki de sonlandıracaktı. Neyse ki çok geçmeden Ela'nın mucizesi gerçekleşiyor ve onun hayatı için milat olacak hocası ile tanıştığında kaderini baştan yazmaya başlıyor. Hocası onun bu beyaz sayfasında dünyada nasıl yaşaması gerektiğini hiç kimsenin göstermediği şekilde öğretiyor. Ela'nın gözleri hayatının sonuna kadar kapalı olsa da hocası onun gözü ve kulağı oluyor hatta bu sayede yapabileceğini hayal bile edemediği şeyleri yapma fırsatı buluyor ve onlarda da yapabildiğinin en iyisini yapıyor. Bu filmden sonra mucizelerin ansızın ortaya çıkabileceğini, bazen bir hoca ya da hiç beklemediğimiz biri bazen de gerçekleşen bir olay olabileceğini anladım.Ne kadar zaman sürerse sürsün kendi mucizemi beklemeye ve beni ne kadar zorlayan bir hayatım olursa olsun asla pes etmeyip mucizelerin peşinden koşmaya karar verdim. Yücel,U.(Yönetmen).(2013).Benim Dünyam (Film).İstanbul: TMC Turquie Mustafa Serhat GAYRET HADİ BABA SEN ÖDEVİNİ YAP “Bir baba adil olmalıdır. Adil olmayan baba evladını kör eder.”(Pamuk,2016,s.35) Orhan Pamuk’un Kırmızı Saçlı Kadın kitabını ilgiyle okudum. Usta kalemiyle yaptığı harika İstanbul tasvirlerinin yanında, Yunan Kral Oipidus’a ve Meşhur İran kahramanı Rüstem’e yaptığı göndermeler de çok ilgi çekici. Bence asıl önemli nokta Pamuk’un , babası ile arası iyi olmayan ve babası tarafından terk edilen Cem’in; yıllar sonra oğluyla yaşadığı ve Cem’in ölümüyle sonuçlanan hikayesini çarpıcı bir şekilde sunması. Bu hikayenin günümüz şartları yüzünden zayıflayan ve buzul çağına girmek üzere olan aile ilişkilerinin önemini vurguladığını düşünüyorum. Ailesi ile gayet iyi geçinen ve bunun insana moral depoladığını düşünen bir insanım. Aile seni dinler, sana samimi davranır. Dertlerini rahatlıkla paylaşırsın, rahatlarsın. En zor günlerinde bir bakmışsın ve sadece onlar yanında kalmış. Sonuna kadar seninleler. Zorluklar çöken binanın tavanı gibi üzerine geldikçe, zorlukları tüm gücüyle tutan; böylelikle senin hayatını kurtarmaya çalışan sihirli ellerden birisidir aile… Bazen ailemizle zor zamanlar yaşarız. Onları sinirlendirebiliriz. Belki de sinirden deliye dönen biz, döndüren de onlar, ailemizin bireyleri, olabilir. Rüzgar gibi esmek, o sert rüzgarın etkisiyle kapıyı çarpıp çıkmak isteyebiliriz. O anki öfke ve kırgınlıkla geri dönmeyi aklımızdan bile geçirmeyiz. .. Son zamanlarda yakın çevremdeki arkadaşlarımdan böyle üzücü haberler alıyorum. Anne veya babası ile şiddetli kavgalar ve onlardan ayrılmak istemeler… Öfkenin ne kadar zararlı bir şey olduğunu ve ailesinin bir anlık kırgınlığa harcamaya gerçekten değmeyeceğini bir saniye bile düşünmeden, onlara ağızlarına geleni söylüyorlar. İşte o an bir insanın hayatının en büyük yanlışlarından birini yaptığı andır. Bu hatayı yapmamak için, tartışmalarda biraz da hatayı kendimizde aramalıyız. Anlayışlı olmalı ve sabretmeliyiz. Çünkü bilmeliyiz ki onlar bizim iyiliğimizi ister. Bir insan en eşsiz mücevherini kaybetmek ister mi? Elbette hatayı kendimizde aramalıyız, fakat o hatayı kendimizde bulamayabiliriz. Sadece bizim ailemize karşı olan tavırlarımız değil, onların da bize gösterdikleri yaklaşım önemli. Bazen biz çabalarız ve onlarla aramızdaki ilişkiyi düzeltmek için elimizden geleni yaparız. Ancak onlardan bir tepki göremezsek bu, ucu görünmeyen bir tünelde karanlığın verdiği umutsuzlukla yürümeye benzemez mi? Bu yüzden annemiz ve babamız bu noktaya hassasiyetle eğilmeliler diye düşünüyorum. İşte burada, bu noktaya özenle eğilmeyen bir babanın oğlu Cem’in sonu çok vahim olmuştur. Babasının üzerinde bıraktığı o sarsıntıyı Cem, hayatı boyunca atlatamadı. Babasından görmediği ilgiyi oğluna da gösteremedi. Babasının yanlışını kendi oğlunda engelleyemedi. Böylelikle, hem Cem’in hem de oğlunun hayatı vahim bir duruma erişti. Orhan Pamuk elbette bu hikayeyi ibret alalım ki gerçek hayatta yaşanmasın diye anlatıyor. Bu yüzden, bizlere hayatımızın büyük bir bölümünde yol gösteren; yol yoksa sihirli yollar açan ve bizim gökkuşağımız olup hayatımızı renklendiren ailemizin kıymetini bilmeli. Fakat, onlar da bizim kıymetimizi bilmeli ve bu noktada sorumlu ve anlayışlı davranmalıdır. Gerekirse aile bağlarımızın zarar görmemesi için böyle davranmalarını biz sağlamalıyız. Şunu söylüyorum: Annemiz veya babamız çoğu zaman hata yapmakta ısrar ettiğimiz şeyleri bırakıp bize fayda sağlayacak ev ödevlerimizi yapmamızı söylerdi. Gereken noktalarda rolleri değişmeli ve biz onlara ödevlerini yapmalarını söylemeliyiz. Bu güzel aile kurumu bunu hak ediyor. Sonuç olarak, aile kurumu bir insan için vazgeçilmez değere sahiptir. Bu kurumun sadece bir mensubunun diğerlerine değil, herkesin birbirine karşı sorumluluğu vardır. Bu sebeple her birey, bu kurumun ayakta kalması için elinden geleni yapmalı; hatta elinden gelenin fazlasını yapabilmeyi de göze almalıdır. Aksi takdirde kaybedecekleri şey çok ağır olacaktır. KAYNAKÇA: Pamuk, O. (2016). Kırmızı Saçlı Kadın. İstanbul: Yapı Kredi Yayınları. Hüzün ve Erdem Manchester by the Sea filmini izlemek, kelimenin tam anlamıyla, hayatım boyunca yaşadığım en önemli deneyimlerden biriydi. 400’ün üzerinde film izlemiş biri olarak izleyeceğim en iyi filmle henüz karşılaşmamış olmam hiç tahmin edebileceğim bir şey değildi. Manchester by the Sea, insanların ve dünyanın kusurluluk ve yozlaşmışlığına karşı edinilecek en doğru yaklaşımın yas tutma olduğunu öne sürmesiyle, One Flew Over the Cuckoo’s Nest, Forrest Gump ve The Godfather gibi diğer hayatı en genişliğiyle sunmaya çalışan üst düzey filmlerin kayda değer bir şekilde önüne geçmekteydi. Lee karakterinin nispeten mutlu olarak görülebilecek hayatında büyük bir acıyla yüzleşmesinin ardından geçirdiği dönüşüm her insan ve her hayatı etkileyebilecek sanatsal güçlülüğe sahipti. Zira hangimizin hayatı acılar ve kusurlarla dolu değil ki? Farklı kişilere farklı oranlarda etkisi bulunabilse de mükemmeliyetçi bir gözle bakıldığında her acı ve kusur, sadece var olması itibariyle, sonsuz güçtedir aslında. Film, acı ve yozlaşmışlıklardan daha gerçek ve baskın hiçbir şeyin olmadığını hatırlattı bana. Mutluluk, endişe, tutku ve daha niceleri, hangisi yas tutmadan daha gerçek ve derin olabilir ki? Hepsi, Lee karakterinin tecrübe ettiği gibi derin bir acı çekmenin yanında, yanlış yönlendirici, geçici veya memnuniyet sağlamayan duygulardır sadece. Lee’nin yaşadığı hüzünlü yaşam biçimi, işini daha iyi yapma ve sadece sorumluluğu dahilinde olan meselelere tüm detaylarıyla odaklanıp gerekeni pratiğe geçirmeye çalışma noktasında da onu çok güçlü bir biçimde destekler nitelikteydi. Bu durum benim için, başlı başına, olağanüstü değere haizdir, zira böylesine geniş ve derin konularda sanat eserlerinin bir nevi durum tespiti yapar durumu dahi aşıp, inandırıcı ve ikna edici hayat felsefeleri ve çözüm önerileri sunması gerçekten çok nadirdir. Örneğin, aşk hayatından mutluluk ve memnuniyeti yakalama temasını çok kaliteli bir şekilde sunduğu değerlendirilen, benim de büyük hayranlık duyduğum, fenomen film Eternal Sunshine of the Spotless Mind dahi herhangi bir hayat felsefesi sunmaktan çok uzaktır. İzlemekte müdavimi olanlarının çok iyi bildiği üzere, en yakın hissettiğin aşk hayatından memnun olmasan da, o hayatla barışamasan da onu böyle kabul etmekten başka çare olmadığını öne sürüp, daha fazla ileriye gidemez Michel Gondry’nin başyapıtı. Manchester by the Sea ise çok ikna edici bir “yasını tut, işini yap” temasıyla çıkar karşımıza. Film tam anlamıyla, memnuniyet bulamayan mükemmeliyetçi zihnime, çok güçlü bir şekilde girip gerçek anlamda beni değiştirdi. Mükemmeli aramamayı, bunun yerine, sadece kendi sorumluluğumdaki şeyleri, bildiğim, kavrayabildiğim, tespit edebildiğim en iyi şekliyle yapmayı ve başka bir şeyi dert etmemeyi öğretti. Dünya’yla ve başıma gelen birçok şeyle arzu edeceğim şekliyle baş edememem gerçeğinden endişe çıkarmamam gerektiğini, buna hakiki bir şekilde üzülüp iş ve sorumluluklarımın detaylarına yoğunlaşmam gerektiğini öğretti. Mükemmeli bulamayıp sürekli hatalar ve yozlaşmışlıklar içinde yüzmenin mücadele edilebilecek bir şey değil, hakkında hüzün duyulabilecek bir şey olduğunu müthiş bir gerçekçilikle aktarıyor Manchester by the Sea. Lee karakteri, yeğeni hakkında bir umut göstergesi olan bir gülümseme haricinde bir kez bile sesli gülmeyerek bu hüznü derin bir şekilde sergilemekteydi. Gerçekten de madem dünya ve hayatlarımız çok yozlaşmış ve mazimiz büyük hatalarla dolu, bunlara karşı umursamaz bir tavır takınıp ona buna kahkaha atmak ne kadar mantıklı olur ki? Bin kilometrelik bir çapla Ankara’dan çizilen çemberin içine alacağı coğrafyada, binlerce masum öldürülürken, çocuklar açlık çekerken ve biz de örneğin aile sorumluluklarımızı bile yerine getirememiş veya yeterince tasarruf etmeyip açlıktan ölecek birini kurtarma ihtimalini geri tepmişken sık sık kahkahalara boğulmak ne kadar haysiyetli olabilir ki? Belki de Manchester by the Sea’nin birçoklarına muhtemelen hissettirdiği gibi, dünya hüzün içinde çalışılıp, mükemmellere, mutlu sonlara değil, hüzünlere ve acılara odaklanılacak bir yerdir. Lee karakterinin sahip olduğu ve beni derinden etkileyen bir diğer tema, paha biçilemez bir felsefi anlam ithaf ettiğim, hiç kişiselleşmeme durumuydu. Karakter, kendisinden bir kez dahi bahsetmeyerek, kendisine kişisel olarak takınılan yaklaşımlara ehemmiyet vermeyerek sadece üzerine vazife olan sorumluluklarla ilgilenmekteydi. Hayatını domine eden olay hakkında yıllar sonra eski karısıyla diyalog kurduğu, kendisi için pek kişisel ve duygusal olan sahnede sadece “There’s nothing there” diyerek ayrılıyor ve her daim en küçük bir kişiselleşmeye dahi mahal vermiyordu. Bu durum bana kişisel bir şekilde yaşayarak, güzel anlar yakalamak, iyi vakitler geçirmek, insanlara kendini anlatmak istemek, ilgi ve alaka çekmek için çabalama durumlarının insanı hiçbir zaman memnun etmediğini, bütün bunların aslında zavallı ve terk edilmesi gereken davranışlar olduğunu hissettirdi. Lee karakterinin temsil ettiği şekilde, insanın şahsı için değil, sahip olduğu ilke, değer ve sorumlulukları için yaşaması gerektiğine kanaat getirdim. Elif Demir 21601571 BİR SERABIN SONU Bir köşede oturmuş, Ankara’nın grisiyle ün salmış sokaklarında gelişigüzel yürüdüğümü hayal ediyorum. Bu yolda bana eşlik etmenizi çok isterim. Haydi birlikte yağmurlu bir gün hayal edelim. Dolayısıyla grinin üstü soğuk bir ıslaklıkla örtülü. Üşüyoruz, ıslağız ve sürdürmeye çalıştığımız neşe, gökkuşakları yaratmaktan çok uzak bir sisin içinde kaybolmuş. Bu yürüyüşü keyiflendirecek tek şey tanıdık bir yüz görmek olabilir. Öyle bir yüz ki gördüğümüz saniye içimizi ısıtmaya yetecek ve içten bir sarılış da işin tuzu biberi olacak. Nedendir bu aşinalığın duygularımızda bu denli etkili olması? Nasıl oluyor, bir yüz, diğerlerinden bunca farklı oluyor da yanaklarımızın neşeli kızarışı şehrin grisine baskın gelebiliyor? Belki de sebebi sokakların bizi yabancılaştırmasıdır. Bunca renksiz ve soğuk gürültünün içinde kendimden bir parça bulmakta zorlanıyorum çoğu zaman. Bu yakınlığı dar sokakların, gökyüzüne ulaşmayı imkansız kılan alçak tavansızlıklarında aramaktansa insan yüzlerini tercih ediyorum. Nihayetinde insanlar bana daha yakınlar, sizler bana daha yakınsınız. Arkadaşlar biriktirmeyi bunca değerli kılan da bu değil mi zaten? Yepyeni bir yer bulduğumuzda, kendimizi oranın yerlisi olan ya da tıpkı bizim gibi geçerken uğramış insanlar arasına atıp yeni bağlar kurmaya çalışırız. Yabancı bir şehri tanıdıklaştırmak aslında tüm yaptığımız. Çoğumuz, durup bir iki kelam ederek zenginleşmiş yolculukları buram buram yalnızlık kokan ve bize evrenin büyüklüğünü anımsatan karamsar yolcuklara tercih ederiz. Hayat denen bu çölde, tanıdık yüzler vahasının serinliğine sığınırız. Nasıl biliriz peki tüm bunların bir seraptan ibaret olup olmadığını? Bunu hiç deneyimlediniz mi bilmiyorum, ben deneyimledim, insanın hayatına bazı yüzler girer öyle ki başlarda iki taraf da tanıdıklaşmayı hisseder görünür. Sonraları konuşmalar, selamlaşmalar hiç sebepsiz azalıverir. Derken gün gelir, tanıdıklık hissi tamamen kaybolur. Artık aynı yolu paylaşan ama hiç selamlaşmayan iki insan oluverirsiniz. Ne olmuştur peki? Ne değişmiştir? Kimilerini tanıdığımızı sanmakla hata etmişizdir. Seraptan uyanırız, fakat akıllanmayız. Neticede başka ne çare olabilir insan olmanın dayanılmaz ağırlığına? Belki de suç kimsenin değil. Tüm bu uzaklaşmanın sebebi birini tanımanın imkansızlığı. Yeniden iki yabancıya dönüşmek de boşa uğraşıldığını hissediyor olmanın ifade ediliş şekli. Bunun farkında olsak bile, tıpkı tüm güzel duyguların çekip gittiğinde bıraktığı gibi, kalbimizin derinliklerinde buruk bir hüzün kaldığını inkar etmenin anlamı yok. Belirli bir yolu kısa süreli paylaşmaların sessizliğe bürünmesinde sorun edilecek bir şey yok, kabul ediyorum. Ancak bazen paylaşılan odalar, yataklar ve hayatlar sessizliğe bürünür. Sam Savage’ın yüreğe dokunan romanı Cam’da, yaşlı bir kadının, Edna’nın, hayatına konuk oluyoruz. Kitap boyunca, merhum kocası Clarance’ın anılardan örülmüş portresi sık sık karşımıza çıkıyor. Hikaye ilerledikçe evliliklerinin sessizliğe bürünmüş ilişkilerden biri olduğunu hissediyoruz. Derken Edna, kitabın beni belki de en çok etkileyen cümlesini kuruyor. “Nihayetinde, Clarence öldükten sonra kendimi zaten olduğumdan daha yalnız hissetmedim.” (Savage, 100). Edna’nın bu söylediğini kabullenmek çok zor, ama inkar etmenin de lüzumu yok. Onların sahip olduğu sessizlik, Clarence’ın ölümünden çok önceye dayanıyor. Edna, hikayelerine çökmüş yabancılığın oldukça farkında. Kocasının yaşadığı alternatif bir gelecekte, aynı evi paylaşan ancak farklı koltuklarda hiç konuşmadan oturan iki eski tanıdık olacaklarını biliyor. İşte, sessizliğin böylesine dayanmak zor. Ruh eşinizi, tamamlayıcınızı, sizi anlayabilen yegane kişiyi bulduğunuzu düşünerek çıktığınız bu yol, bir bakarsınız yalnız sessizliğin paylaşıldığı odalarda, güneşten solmuş resimlerde asılı kalmış. Yalnızca nezaketen duvarda durmayı sürdürüyor. Tıpkı sizin koltukta oturmaya devam ettiğiniz gibi… Zaman zaman insanın aklı geçmişte verilmiş sözlerin anısına gidip gelebilir. Böyle anlarda, sessizliğin bir ağırlığı olur, üzerinize çöker. Yine de bozmaya yeltenmezsiniz çünkü bilirsiniz o tanıdık yüzde gördüğünüz düş sona ermiştir. KAYNAKÇA Savage, Sam. Cam. İstanbul: Yapı Kredi Kültür Sanat Yayıncılık. 2017. Baskı. Yarım İnsanlar Büyük, tozlu tiyatro sahnesinin on metre kadar uzağındayım. Sandalyeme kurulmuş, birazdan başlayacak oyunun büyüsüne kapılmayı bekliyorum. Ben, her sanat eserinin kendine has büyüsü olduğuna inanıyorum. Sahnedeki ışıklar hızla değişmeye başlıyor. Etrafta bir hareketlilik… Salonun loş ışıkları yavaşça sönüyor ve akabinde eskilerden bir müzik iştirak ediyor huzurumun ortasına. İşte burası tiyatronun başka hiçbir etkinlikte alamayacağım tadını aldığım zamanları. Tam bu koltuk sahnedeki hayatı en gerçekliğiyle hissedebildiğim yer. Işıkları değişen büyülü sahneme gelmiş, kendilerini rollerinin gereklerine bürüyor birileri. Bir tarafta doğu ile batı sentezinin tam ortasında kalmış Felatun Bey, diğer tarafta gelenek ve göreneklerine sıkıca bağlı, herkesin gözdesi Rakım Efendi. Zaman zaman başlarını bu tarafa çevirip göz bebeklerimin tam içlerine baktıklarını hissediyorum. Refleks olarak telefonumu kurcaladığımı, yaptıkları bir espriye kahkahalar atamadığımda koltuğumda kıvranışımı görüyor gibiler. Aslında bu adamlar benim söylemek istediklerimi anlatıyor gibiler.Müzikler hızlanıyor, sahnedeki enerji daha da artıyor. Müzikler yavaşlıyor, ortalığı inceden bir hüzün sarıyor. Yani anlayacağınız bu tiyatro da bizim gibi biraz ondan biraz bundan dem vuruyor. Günümüz toplumundan tanıyorum aslında bu birazlığı. Bu bizim paradoksumuz. Biraz annemize benziyoruz mesela, biraz babamıza. Biraz sinirliyizdir, biraz utangaç. Herkes biraz âşıktır aslında, biraz da nefret doludur insanlara. Bazen ölmeyi ister her insan. Bazen de kahkahalar atarak aşar uçurumları. Herkes biraz yarımdır sanki. Tamamlanmak için bir bekleyiş vardır çoğunlukla. Bazıları şanslıdır, aradığı yarımını çabuk bulur. Bazıları ise tamamlanmak uğruna kendi yarımlığından da olur. Bu aralar hep yarım kalmış insanlar görüyorum etrafımda. Yarım bakışlar, yarım cümleler, yarım siluetler. Ne taraftan olacağına, nasıl tamamlanacağına karar verememiş onlarca kararsızla paylaşıyorum bu dünyayı. Bazılarının karakterleri küçük geliyor kalıbına, bazen de küçücük bedenesığmıyor koca bir yürek. Anlaşılan asıl olan kendini bilmek. Ne olduğuna, kim olduğuna, kim olmak istediğine karar vermek. Başkalarına ihtiyaç duymadan öz benliğini tamamlayabilmek… Dile kolay olsa da kalbe zordur bu işler biliyorum. Ama zor olan şeyler büyütüp anlamlı kılmaz mı bizi zaten. Bizler de zamanın ve mekânın ötesinde yolculuklara çıkarız bazen. Faytonlarımıza atlar ada sahillerinde dolaşırız. Bazen de beton yığınlarının arasına dönüp karbondioksit gazını ciğerlerimizin en dibine kadar çekeriz. İşte tam da bu saatlerde karışır kafamız. Bir karmaşıklık çöker insanın üstüne. Biz yarım kalmış ruhlarımızı boş vermişliklerle tamamlamaya çalışırız. Yelkenimizi hep anlık esen rüzgâra çeviririz. Ondan bu iç çekişlerimiz, ondan bu tanımlanamayan duygu durumları. Bazen bu yarımlığım çok fazla geliyor benliğime. Karışıklığım, tezatlığım. Tezatlarla doludur her insan. En kötüsü de bu tezatlıkta bir arada, bir derede kalmaktır. Belirsizlik dünyadaki en kötü seçimdir zannediyorum. Ne tam iyinin insanı olursun, ne de kötünün. İyi ve kötünün net çizgilerinden söz etmek ne kadar doğrudur bir de? Bunu da sormadan geçemeyeceğim. Doğru ne kadar doğrudur, iyi ne kadar iyidir, yada neden kötüdür bir seçim, seçenler bunun farkında mıdır, Yoksa sadece tezatlıklarını yenebilmek için kendilerine bir yöne doğru mu savururlar? Tüm bu karmaşalar beynimin içinde hızla dolaşıyor. Tiyatro oyunu işe tüm ihtişamıyla kaldığı yerden devam ediyor. Bazen sahneleri zihnimde durdurup kavrayabilmek istiyorum. Ne yazık ki mümkün olmuyor. Kelimeler ardı arkasına sıralanıyor, müzikler çalıyor. Felatun Bey, paranın esiri olmuş ve batılılaşmayı tamda çözememiş kötüyü, Rakım Bey ise geleneklerine büyük bir sağduyuyla yaşatmaya çalışan iyiyi oynuyor. Oysa hayatta kimse tamamen iyi yada kötü olmuyor. Rakım Beyin başındaki fes onu gerici yapmazken Felatun Beyin Avrupai fuları onu Avrupa adamı da yapmıyor. Aslında sesler, sözler, kıyafetler bir maskeden ötesini temsil etmiyor. Toplumsal temellere oturtulmuş niceliklere göre şekil alan insanoğlu ne gerçekten Batı’yı seviyor ne de geleneğine saygısını istediğinden yapıyor. Hâl böyle olunca insan bu ya hep yarım hep yarım kalıyor. Loş ışıklı bu salon, bana yalnızca karmaşanın içinde ki iki adamın hikayesini anlatmıyor. İnsan beyninin kafasındaki o müthiş ikilemleri de hatırlatıyor. Kaynakça Ahmet Mithat Efendi, Felatun Beyle Rakım Efendi ÇARE KAYITSIZLIK 2000’li yılların başında ele aldığı Kayıtsızlık Şenliği adlı romanıyla Milan Kundera 21.yüzyıla farklı ve eleştirel bir bakış açısı getirmiş. Özellikle bu yüzyılda yaşayan insanların mizah anlayışını kaybettiğini ve hayattaki seçim haklarının kısıtlılığı yüzünden insanların çoğu zaman hoşlarına gitmeyen eylemlerde bulunduğu ve işler yaptığı bu dönemde insanların en büyük yardımcısının kayıtsızlık olduğunu vurguluyor. Kişilikleri birbirinden farklı beş arkadaşın birbirleriyle bağlantılı hikayeleriyle kayıtsızlığı kabul etmenin yetmeyeceğini onu benimseyip sevmek gerektiğini anlatıyor Milan Kundera. Kitapta insanların hayata tutunmak için kayıtsızlığı sevmeleri gerektiği ve aslında her şeyin özünün kayıtsızlık olduğu vurgulanmış. Charles ve Caliban adlı karakterlerin sevmedikleri işleri olan kokteyl hazırlama işinde farklı dillerde konuşarak kendi çaplarında oynadıkları oyun bunun en güzel örneği. İşsiz bir oyuncu olan Caliban ve oyun yazma hayali olan Charles aslında kendilerine çok ters olan bu işi yapıyorlar. Çünkü hayatta çoğu şeyde olduğu gibi önemli şeyleri seçebilme hakkı çok az kişiye veriliyor. İnsanın sevdiği işi yapması da bu önemli şeylerden biri ve bu az sayıda şanslı insanın sahip olduğu bir şey. İstedikleri işi yapamayan bu iki arkadaş da işlerini hatta hayatlarını çekilebilir kılmak için böyle bir oyun oynayarak kayıtsızlıklarını gösteriyorlar. Aslında bunu hepimiz yaparız, işler kötü gittiğinde olaya kayıtsız gibi gözükür hatta umursamaz bir tavırla yaklaşırız olaylara. Fakat bunu sürdürebilmek için kayıtsızlığı benimsemek yetmiyor onu gerçekten sevmek, benimsemek gerekiyor. Çünkü gerçekten kayıtsız olmadan olaylara kayıtsız gibi yaklaşırsak bir süre sonra bu yaptığımız gerçekten hissettiğimiz olmadığından bu bize bir sıkıntı verir, oynadığımız bu oyunu bozar. Bu yüzden olaylara gerçekten gamsız bir şekilde onu hissederek yaklaşırsak kayıtsızlığımızı sürdürebiliriz. Kitapta dikkat çekici noktalar ve tespitler de var. Örneğin D’Ardelo’nun insanlara kendini daha önemli ve ilgi çekici, gizemli bir insan gibi gözükmek için yalan söyleyip ölümle yaşamı bir arada kutlaması. Aslında bu kutlama sırasında hayatın absürdlüğü ortaya daha net çıkıyor. Bu absürdlüğü de kabullenmenin en iyi ona gamsızlık ve kayıtsızlıkla karşılık vermek. Çünkü bu absürdlüğü mizah anlayışımızı kaybedecek kadar dikkate alırsak hayat yaşanılmaz bir hale gelir. Absürd ve saçma bir şey üzerine ciddi şekilde kafa yormak boşa kürek çekmek gibidir. Zaten bunun önüne geçmek için kayıtsızlık bu kadar önemli. Bu yüzden kitapta da yazan gibi bilgeliğin anahtarı kayıtsızlık. Kitapta vurgulanan bir diğer önemli nokta ise Alain’in özürcüler adını verdiği insanlar. İnsanların doğrudan, açıktan olmasa da birbirlerini suçlamaları ve bunu bir savaş, güç gösterileri haline getirmeleri. Özür dileyenin kaybettiği bu savaşta aslında özür dilemenin küçüklükten gelen bir şey olduğu ve özürcüleri yani kaybedenlerin küçüklüklerinde yaşadıklarıyla belli olduğunu söylüyor. Yani çoğu önemli şeyde olduğu gibi bu konuda da seçme hakkımız yok denecek kadar az. Sonuç olarak insanların bu yaşamda seçebilecekleri çok şey yok en azından önemli şeylerin çoğu biz doğmadan belirlenmiş durumda. Örneğin yaşayacağımız ülke, şehir, yüzyıl gibi şeyleri seçme hakkımız yok. Kitapta belirtildiği gibi insan hakları bile aslında palavra. Çoğu ülkede ötenazi bile yasak. Bize verilen seçme hakları aslında önemsiz fakat buna rağmen yani insanların esas önemli şeyleri seçememesine rağmen hayatı bu kadar ciddiye alıp aslında niye yaşadıklarını bilmeden yaşamaları absürd. Bu absürtlük karşısında Milan Kundera bizlere kayıtsızlığı ve gamsızlığı sevmemizi, benimsememizi öneriyor. Bu öneriyi dikkate almamızda fayda var çünkü insanlar mizah anlayışlarını kaybedecek kadar kendilerini bu absürd hayat adlı oyuna kaptırmış durumda. Mert Kır 21601485 Yiğit Mert YüreklitürkKutuplarından Çekildikçe Düzleşen Dünya2017. Kategorizasyonun, spesifize etmenin yılı. Gerçi bu arayış 2017’ de başlamıyor, sırfzaman geçtikçe kategorileştirme seviyesi yükseliyor diye bu yılı suçlamamak lazım. Çünkü polarizeetmek ve edilmekten hoşlanma durumunun başlangıcı 20. Yüzyılın sonuna, 21. Yüzyılın başlarınadenk gelir. Yaklaşık 20 senedir, insanlar gün geçtikçe bir şeylere ve kendilerine yeni kimlikler veyeni tanımlandırmalar ekliyorlar. Etraflarındaki hemen her şeyden şüphe duyup, hemen her şeyekesinlik kazandırmaya çalışmak gibi bir uğraşa girdiler iyice. Cinsiyetten tutun da uçan kuşun uçmastiline kadar karışıyor ve ayrıştırıyorlar.Buna iyi veya kötü olarak yorum getirdiğimi düşünmenizi istemem, lakin bana öyle geliyorki topluluk olarak sadece yapılan propagandalara kurban gidiyoruz. Yani dünya birilerininamaçladığı şekilde şekilleniyormuş gibi geliyor sadece. Çünkü insanoğlu için bölünmek,birleşmekten çok daha kolay bir şey, dolayısıyla doğru motivasyon ve yönlendirme ile normaldesadece doğru olanı yapacak olan bir insanı alıp fikren zehirlemek mümkün. Fazla incelikli düşünmeyetisi olmayan kişileri yönetmek zaten çok kolay ve maalesef onlar nitelikli insanlara oranla çokdaha fazla yer kaplıyor. Araştırmayan, sorgulamadan yargılayan insanlar için sosyal medyadagördükleri bir yazıya, bir başlığa inanmaktan ibaret o fikrin akıllarına yerleşmesi. Eğer kendikafalarındaki doğruları ile paralelse okuduklarına sıkı sıkıya tutunmaya eğilimliler. Öte yandan dahaderinlikli düşünebilen insan için bir fikre kapılmak bu kadar basit değil. Onları ikna etmek dahaincelikli bir çalışma gerektiriyor. Belki görecekleri bir reklam, belki de halihazırda var olan yapıcıama eleştirel düşünceler üzerinden oluyor ama eninde sonunda onları da fikre dahil etmek mümkün.Bunu şu anda içinde bulunduğumuz köşeleri kırpılmış dünyamızdan, ya da kimseyi incitmemek içinneredeyse hiçbir zaman ağzımı açmamamız gerektiğinden anlayabiliriz. Hemen her lafta eleştirelbir gönderme, her varsayımda bir çözüm arar olduk. Buna örnek olarak aslında 2 senedir gündemdeolup, bu yıl muhabbeti tavan yapmış olan “Dünya düzdür!” hareketi gösterilebilir. Kimden ve nasılçıktığı belli olmayan bu sıradışı savın hiç beklenmedik şekilde çok fazla insan tarfından kabulgördüğü, herkesin bildiği bir gerçek. Aynı sıradışılığa politik bir örnek olarak da Donald Trump’ın 2sene önce adaylığını açıklayıp genel kamuoyu tarafından dikkate alınmaması ve sonucunda dabaşkan seçilmesi de gösterilebilir. Neyi ifade etmeye çalıştığımı anladığınızı umuyorum, çünkü heriki durumda da insanlar genel kanının aksine bir şeye yönelmeyi seçtiler. Dünyanın düz olduğunusavunan insanlar, yuvarlak olduğu fikrinin bize empoze edildiğini, bu yüzden de gerçek olmadığınısöylerler. Öte yanda Donald Trump örneğini ele alırsak, şahsın tüm seçim dönemi boyunca çokayrılıkçı, kutuplaşma yanlısı bir politika izlediğini ve sonucunda da belki değişim isteğinden, belkide insanların da polarize olası geldiğinden, oyların çoğunluğunu alarak başkan seçilir. Yine bukategorileşme arayışına örnek olarak ülkelerin benmerkezci dış politikaları, ırkçı hareketlerin dahabir göz önünde yapılır hale gelmesi, 7 milyar insanın da arayışına girdiği küreselleşme karşıtlığı vb.daha birçok olay verilebilir.Toplumumuzun geldiği bu inanılması zor noktaya geçmişe ışık tutan, bilimsel ve tarafsız birbakış açışı ile yaklaşan bir analiz istediğim için, Graeme Donald’ın Bir Zamanlar Dünya Düzkenadlı incelemesini aldım. Graeme Donald, kitabında eskiden gerçek olduğu düşünülen ancakgünümüzde ciddiye alınmayan en tuhaf fikirlerin kökenine iniyor, bugün saçma bulduğumuz buteorilerin gelişimlerini izliyor. O zamanlar bilimin yetersizliğinden gerçek kabul edilen bir olayın,günümüzde neden kendisine tekrar yer bulmasına izin verildiğini düşünmek ise bize kalıyor.Kaynakça:Donald, Graeme. Bir Zamanlar Dünya Düzken. Çev: Gonca Şahin. Maya Kitap, 2017.Ece Kavukcu 21501606 Sevginin En Saf Hali Annelik ne tuhaf ne farklı ve ne özel bir şey değil mi? Hatta bencilliği devre dışı bırakabilen neredeyse tek duygu bence, annelik. Bu kadar çıkarcı bir yer haline gelmiş koca dünyada, insanların kendilerinden çok başkalarını düşündüklerini görmek etkiliyor beni. Annelerin gözle görülebilir derecede çocuklarına duydukları sevgiyi ise izlemeye doyamıyorum desem yeridir. Doğumdan sonra bebeklerini ilk kucaklarına aldıkları anın sıcaklığı sizin de içinizi ısıtmıyor mu? Kendimi de günün birinde bu bencillikten arınmış bir anne olarak hayal ediyorum ben de fark etmeden. İstediğim ve özlediğim şey ise sevginin bu kadar saf olan halini hissedebilmek sanırım, başka bir varlığa karşı. Annemin bana duyduğu o çıkarsız sevgisini, başka bir varlığa duymak sanırım hayalim. Her şeyden çok özlediğim annemi, kendi anneliğimde daha iyi anlayabilirim ben de belki. Annelerimizin davranışlarına anlam veremedik çoğu zaman çocukluğumuzda. Onların sevgisine alıştık ve fark edemedik büyüklüğünü. Sokakta oynadığımız bir oyunun ortasında bize seslenip ellerindeki peçeyi sırtımıza iliştirdiklerinde ne kadar da sinirlenmiştik annelerimize, arkadaşlarımızın önünde küçük düştük diye. Oysaki hasta olmamızdan korkan, canımızın yanmasına dayanamayan annelerin o seslenişleri ne de güzelmiş. Ya en ateşli, en deli ergenlik dönemimizde ne de kızdık onlara. Dışarı çıkmamıza izin vermeyince nasıl seslerimizi yükseltip karşı gelmiştik, diretmiştik isteklerimizde. Bizleri anlayamadıklarını düşünmüştük çağ farkı yüzünden ama onlar da biliyor, anlıyorlardı bazı şeyleri. Yine de bir şey olacak bizlere diye korkuyorlardı ve dayanamıyorlardı belki de canımızın yanma ihtimaline, ilk aşk tecrübemizde mesela. Gözleri gibi baktıkları yavrularına zarar gelmesin diye kısıtlıyorlardı, kimi zaman doğru kimi zaman yanlış şekillerde. Ah çekiyorum bazen ve diyorum ki keşke küçükken de bu kadar bilinçli olsaydım! Annem ile geçirdiğim her zamanı en iyi şekilde değerlendirebilseydim ve daha çok sarılsaydım ona. Ah keşke onun bana hep sevgi ile bakan gözlerine alışıp, sıradanlaştırmasaydım onu gözümde! Her annenin çocuğunu öpmesini izlerken benim gözlerim etrafta annemi arıyor artık, özlemle. İnsan sevgiye alışabiliyor ama anneye duyulan hasreti sıradanlaştıramıyor. Her gün, her dakika, her saniye özlüyor insan annesini. Figür 1 Anne hasreti niye bu kadar zor biliyor musunuz? Onlardan uzaklaşınca ya da onları kaybedince yeri doldurulamaz bir boşluk açılır çünkü hayatınızda. Zamanla küçülmez, tersine her geçen gün büyür bu boşluk düşüncelerle. Mesela kimse sizin kaprisinizi çekmez veya yemek yemediniz diye üzülmez etrafınızda. Kimsenin artık sizi o kadar düşünmediğinin farkına varmak değersiz hissettirir insana kendini. İnsanların hayatlarından çekip gitseniz, sizin yokluğunuza alışmalarının bir ay hatta belki bir hafta süreceğini bilirsiniz. Büyüdükçe başka bir evde tek başınıza ya da arkadaşlarınızla yaşamak istersiniz, annenizi ise sadece bir ihtiyaç olarak görür ve çamaşırlar, bulaşıklar birikince özlersiniz. Oysaki annenizin kendisine belirlediği en kutsal ve en güzel görev, arkanızı toplamak değil de size kendinizi iyi ve değerli hissettirmektir. Anneler, geceler boyu evlatlarının başınızda beklemekten ya da onların arkalarından koşmaktan hiç yorulmaz ama ne yazık ki biz çocuklar aynı hassasiyeti ya da fedakarlığı gösteremeyiz ya da onların gösterdikleri fedakarlığı göremeyiz. Ne kadar haksızlık yaparsanız yapın anneniz size ne darılabilir, ne de bir saniye olsun sizi sevmekten bitap düşebilir. Figür 2 Aslında değerini en çok bilmemiz gereken kişilere haksızlık yapıyoruz günlük hayatımızda da. Sevgilerini alışkanlık haline getiriyoruz ve sanki her zaman yanımızda olacaklarmış gibi hareket etmeye başlıyoruz. Kimi zaman anne kimi zaman arkadaş kimi zaman sevgili oluyor bu kurbanlar. Bizi düşünenleri göz ardı etmeyi alışkanlık haline getirmişiz fakat ben artık öyle davranmak istemediğime eminim. Annemin kaybından sonra yaşadığım travma benim için bir dönüm noktası oldu. Her kötü şeyin güzel bir sonucu var derler ya benim içinde çıkarılabilecek belki de tek güzel olay bu oldu. Belki hayatımda bir daha hiç bu kadar saf ve güzel bir sevgiyle karşılaşamayacağım ama sevgiye değer vermesini öğrendim artık. Pişman olmanın hiçbir şeyi değiştirmediğini umarım siz benim gibi ya da Yetersiz Bakiye'deki genç kız gibi acı bir tecrübe ile öğrenmezsiniz. Etrafınıza bakın ve yaşadığınız anların, sahip olduğunuz insanların, hayatların farkına varın. Sevdiklerinizin kıymetini anlayın çok geç olmadan, ve özellikle de annenize size duyduğu sevgi için gidip sımsıkı sarılın. Benim için de sarılın hatta! Kaynakça Karakaşlı, Karin. Yetersiz Bakiye. İstanbul: Can Yayınevi, 2015.http://www.hamilelikte.info/anne-ve-cocuk-iliskisi/ http://www.yesiltopuklar.com/kural-tanimayan-cocuklar-icin-neler-yapilabilir.html/annecocuk-iliskisi İki Bölüm Arası Geçmeyen Süre Neredeyse her insanın, hem kısa hem de uzun dönemler için belirlediği hedefleri olur. Uzun bir süreci kapsayan hedefleri tartışacak değilim, onlar gerçekten gönülden istenen şeyler. Son zamanlarda benim kafamı kurcalayan şey, kısa süreli hedefler veya planlar. Bu tür “sabitlenmiş etkinliklerde”, kullanışlı olup olmadığına karar veremediğim bir işlev keşfettim. Tool’un son çıkan albümü Fear Inoculum, özellikle albümün en çok beğendiğim şarkısı “Descending”, bu konu hakkında rahatsız edici düşünceler saldı zihnime. Bilgisayar oyunlarında bazı bölümler vardır. Oyunun o kısmı sıkıcı olsa da ana hikâyeyi merak ettiğim, bu kadar ilerledikten sonra oyunu bitirmeden bırakmak istemediğim için devam ederim oynamaya. Hatta oyun seçiminde yeterince şanssızsam bütün oyun boyunca böyle hissederim bazen. Oyunu bitirdiğimde aklımda kalan bir oynanış tecrübesi değil, sadece oyunu bitirmiş olmak olur. Bir süredir bu durumla gerçek hayatta da karşılaşıyorum. Geçen sene üniversite sınavına hazırlanırken bir deneme sınavının başına oturduğumda, sanki bir önceki deneme sınavından çıkıp direkt bu ana gelmişim gibi hissederdim. Sanki bir saatin saniye koluyum da, dönüp durduktan sonra bana nerede ne yaptığımı hatırlatan şey saatin akrebine tekrar kavuşmak oluyor. Descending’te, grubun anlatmak istediği tam olarak bu olmayabilir, ama şarkıyı dinlediğim anda kafamda patlak veren düşünceler bunlar oldu. Yaşamı, düşüncesizce yol aldığımız bir serbest düşüş olarak görüyor Tool. “Düşüş uçmak değildir. Süzülmek sonsuz değildir.” diye eklediklerinde ise tüylerim diken diken oluyor. Böyle bilinçsiz, hayatın değerinin farkında olmayan bir harekete, ufuk çizgisine kadar her yere hâkim kılan bir uçuş demektense “sonunda dibe ulaştıran bir düşüş” demeleri, çok hoşuma gitti. Süzülmek hakkındaki sözü ise hâlâ ümidin var olması, bir gün bu anlamsız koşuşturmacanın aradığı anlama kavuşması olarak yorumluyorum. Sınav hazırlığından sonraki yazda, bu his kendini unutturdu. Yazın sabit bir programım olmadığından olsa gerek. Saniye kolunun dönüp durması ama ona bir dakika olduğunu hatırlatan akrebin yerinden çıkmış olması gibi. Sonra okullar açıldığında, yaz çok kısa sürmüş gibi hissetmem bu yüzden olabilir. Arada hiç dakika atlamamışken aniden bir saat atlayınca afallıyor tabii insan. Saat benzetmesinin de suyunu çıkardığıma göre yazıya düzgünce devam edebilirim. Üniversiteye başlamamla beraber aikidoya da başladım. Aikido dersleri benim yeni ölçüm araçlarım oldu. Şimdiden hafta yedi değil de iki günmüş gibi hissetmeye başladım. Bu garip duygudan memnun muyum, değil miyim bir türlü emin olamadım. Yapmaktan bu kadar hoşlandığım bir etkinlik olması güzel bir şey ama ders olmayan günlerde bir şey eksikmiş gibi hissediyorum. Arkadaşlarıma bu durumu anlattığımda bu hisse bir karşılık bulamadım. Böyle bir zamanda şarkıyı ilk defa dinlediğim için veya bu düşüncelerle beni yalnız bırakmadığı için şarkının etkisi bende çok daha fazla oldu. Bu garip eksiklik hissini “kalk borusunu beklemek” olarak anlatan Tool, benim yerime arkadaşlarımla konuşsaydı büyük ihtimalle benden daha başarılı olurdu. Sebepsiz uyuklamadan kurtaracak, bütün kabloları doğru yerine takacak umutların habercisi olacak bu kalk borusunu bekliyor Tool. Belki her insanın hissettiği bir şeye aşırı anlam yüklüyorumdur. Bu doğruysa normal olan, ama daha mutlu olmamız için gidermemiz gereken yaygın bir sorun var demektir. Kimseden her an mutlu veya her şeyle eşit derecede ilgili olması tabii ki beklenemez. Ama bir konuyla çok ilgili olmak, bizi diğer konulardan koparıyorsa belki de doğru olan o konuya ilgimizi azaltmaktır. Devam ettiğimizi hatırlatan başka kilometre taşları bulmak kulağa daha mantıklı geliyor ama bu çözüm keşke her zaman mümkün olsa. Bu uyku hâli sona erene kadar dayanmak, sonra ayağa kalkıp tam olarak yaşamaya başlamak Tool’un tavsiyeleri. Belki de bu kadar düşünmeyip aikidodan keyif almaya bakmam gerekiyordur. Kaynakça Tool. ”Descending.” Fear Inoculum, United Recording, 2019. Bir Kaybeden Hikâyesi... Sekiz hikâye, sekiz erkek çocuğu ve sekiz kırık kalp. Size tanıdık geldi mi bilmiyorum, ama bana geldi. Cinsiyetler, yaşanmışlıklar, anılar değişiklik gösterebilir. Ancak sonuç hep aynı kalacak, bizim gibiler için. Biz yani “Erken Kaybedenler” için hayatlarımız bile birer kayıp. Daha dünyaya ilk geliş anımızdan itibaren kaybetmeye başlayan çocuklarız. Dünya bile, ondan aldığımız her nefesi geri vermemiz için bizi zorluyor. Karşılıksız aldığımız tek bir şey yok yeryüzünden. Mutlu olmak için, önce mutsuzluğu tadarak bedelini ödemek gerekiyor. Durum böyleyken yaptığımız en iyi şeye devam ediyoruz biz de, hikâyelerimizi anlatıyoruz. Bazılarımızsa yazıyor, tüm kaybedenlere yalnız değilsin, bu dünyada hepimiz bir şeyler yitiriyoruz ya da yitip gidiyoruz, üzülme be kardeşim! Sen de bizdensin demek adına. İşte Emrah Serbes de bizden biriymiş ki, umutsuz erkek çocuklarının öykülerini belki de kendi anılarını anlatmaya karar vermiş. Aslına bakarsanız her öykü birbirinden farklı ama hepimizin bildiği olaylar; aşkına karşılık alamayan ergen hikâyelerinden tutunda, siyasal cepheleşmenin bir çocukta yarattığı tezatlığa, ailesi gibi anneannesini de yitirme korkusu yaşayan küçük bir adam… Kısaca yazar, ne kadar kaybedilmişlik, umutsuzluk varsa hepsini bize hatırlatmayı başarmış hikâyeleriyle ve elindeki en güçlü silahıyla saldırmış okuyucularına. Peki, bu silah ne diye mi düşündünüz? Elbette çocukluk. Duygularımızın en saf olduğu ve darbelere en açık olduğumuz zamanlar. Asla unutamadığımız ilk aşklar, arada kalışlar, parçalanmış veya yitirilmiş aileler, ölümler ve yaşama dair daha birçok şey tattığımız o dönemler, çocukluğumuz. Düşünüyorum da daha küçüklükten başlıyoruz nereden geldiğini, içinde kimlerin anlatıldığını bilmediğimiz hikâyeler dinlemeye. Büyüdüğümüzde ise, kendi hayatlarımızın aslında birer hikâyeden ibaret olduğunun farkına varıyoruz. Bazen kendimiz, bazense başka birisi bu görevi üstleniyor ve bizim de hikâyemizi anlatıyor. Yani bir nevi ölümsüzlüğün yolu hikâyelerimizden geçiyor. Bu yüzden geleceğe bir not, bir iz bırakmak adına ben de bir hikâye anlatmak istedim. Bunu erkek çocuklarını anlatarak başaran yazar, beni çok etkiledi ve bu karşı hikâyeyi oluşturmamı sağladı. Anneannemin Son Ölümü adlı kitabın ilk hikâyesindeki küçük çocuğun sesine karşılık verememenin, ona ben de yalnızım diyememenin hayal kırıklığıyla yazılmıştır bu anlatacağım kısa hikâye… Öğlen vaktiydi sanırım, İstiklal Caddesinde bir barda oturuyordum. Bilenler bilir buranın her daim ne kadar kalabalık olduğunu. Ama ben tam o gün o barda ölümü düşünüyordum biramı yudumlarken. Ölmemi gerektiren bir sebep yoktu, ancak yaşamak için de bir nedenim yok diye düşünüyordum. Dünyadaki en yalnız kadın ben olmalıydım, yoksa bunca yıldır neden gerçek bir sevenim olmamıştı. Belki kuruntu diyeceksiniz, deyin. Ama değil en azından ben öyle düşünüyorum. Çevremdeki insanlar beni ne kadar sevdiklerini, merak ettiklerini söylese de boşa. Hepsinin gerçek yüzünü biliyorum. Etrafıma baktığımda, sadece yalnız kalmamak amacıyla çevremden ayrılmayan ikiyüzlü varlıklar görüyorum. Ailemse sırf beni dünyaya getirdikleri için bana zorunlu ilgi gösteriyor, adeta borç ödüyorlar doğaya soy devam etsin diye. İşte tam bu düşüncelere dalmışken, birden telefonum çaldı; sesinden yaşça fazla büyük olmadığı belli olan bir erkek çocuğu bana memur olup olmadığımı ve ardından şehrin en kalabalık caddesini sordu. Herkes bulunduğum caddede geziyordu, İstiklalde yalnız olan bir bendim sonuçta. Gülümsedim ve İstiklal yanıtını verdim. Kimsin diye sorunca tam da şu yanıt geldi karşıdan: “Beni boş ver. Konu ben değilim ki. Hiçbir zaman da olmadım. Asıl sen kimsin? Senin heyecanların neler, tutkuların neler, Hayal kırıklıkların neler? Şu hayatta başın sıkıştığında ilk kimi ararsın? Seni karşılıksız seven insan kimdir, ne bok yersen ye seni bağrına basacak insan kimdir? Eğer böyle biri varsa bu akşam onu ara, halini hatırını sor bu vesileyle. Yoksa sen de bir gün benim gibi yapayalnız kaldığında, ufacık bir şeyi danışmak için bile arayacak kimseyi bulamazsın. Bu sözlerimi harcanmış yıllarımın manifestosu olarak kabul edebilirsin. Çünkü büyük bir tecrübeyle konuşuyorum, tecrübe ıstıraptır güzelim ve zannettiğinden çok daha fazla ıstırap çektim. İstersen sonra yine araşalım, daha 64 dakika bedava hakkım var çünkü.” (17). Ve çat kapandı telefon suratıma. Oysaki diyecektim benim sevenim yok, arayacak kimsem yok. Hayata karşı o kadar kayıtsızım ki şu aralar, ölmeyi düşünüyordum az önce, hayatım tam bir hayal kırıklığı ve kaybedenin tekiyim ben diye haykıracaktım. Ama yabancı izin vermedi konuşmama. Sonra düşündüm belki acelesi vardı, belki telefonu kapandı diye. Ne de olsa 64 dakikası vardı daha, demek ki hala konuşma şansımız vardı. Akşam o aramazsa ben ararım diye düşündüm. Belki de küçük bir çocukla paylaşabilirdim yalnızlığımı, içimdeki saçları örgülü küçük kız heyecanlanmıştı yıllardan sonra ilk defa. Ölümü erteledim anlayacağınız. Ben onu hep bekledim şimdi biraz da o beni beklesin dedim kendi kendime, soğuk biradan bir yudum daha alırken. Kaynak: Serbes, Emrah. Erken Kaybedenler. 9. Baskı. İstanbul: İletişim Yayınları, 2012. Özgün Sönmezer Bir Uzaylının Gözünden Dünya “Tıpkı çocukların dünyaya geldiği gibi o da dünyaya çıplak gelmişti. Tıpkı çocuklar gibi o da sorular soruyordu.” Ancak o aslında dünyaya gelmiş ve insanların kötülüğünden nasibini almış bir uzaylıydı. Ve insanlarsa ona sarhoş anlamına gelen Peekay demeyi tercih etmişlerdi. Tüm hikâye onun uzay gemisinin kontrol cihazını çaldırmasıyla başlıyor ve Hintli gazeteci olan Jaggu adlı kıza kadar ulaşıyor. Pk filmini kaç defa izledim hatırlamıyorum ama her izlediğimde bazı şeyleri tekrar sorgulamaya başlıyorum. Neden her din bizden farklı şeyler yapmamızı istiyor? Hangi dine ait olacağımızı nasıl karar veriyoruz? Yarattığımız ve yaşadığımız dünyanın gerçekleri ne kadar doğru? Üzerine düşünecek çok şey var ve hepsini bu filmde bulabilirsiniz. Film eğlenceli hikâyesinin ardında çok derin felsefi soruları da barındırıyor aslında. Hikâye Peekay’in kumandayı bulabilmek için kime sorduysa herkesin ona bunu ancak tanrının bilebileceğini söylemesi üzerine başlıyor. Ve o da çözümü tanrıda aramaya başlıyor. İşler burada ilginç bir hal alıyor ve düşünmeye başlamanız gerekiyor. Kendinizi Peekay yerine koyun ve o karmaşanın ortasında hangi tanrıya inanmanız gerektiğini bilemediğinizi hayal edin. Siz de kararsız ve afallamış bir şekilde kalırdınız değil mi. “Her tanrının kendi kuralları vardı. Her tanrı kendi topluluğunu oluşturmuştu. İnsanlar buna din diyordu. Her dinin farklı bir yöneticisi vardı.” Zaten filmde de üzerinde durulduğu gibi dinler insanlar tarafından uydurulmuş ve bizi kullandıkları bir araç sadece. Din adamları ise bize “yanlış numaraları” veren sahtekârlardan ibaret. Fakat bunu fark edip de reddedecek cesaret ve saflığa sahipti Peekay. Ona o kadar hak veriyorum ki. Neden küçücük bir gezegende, küçücük bir şehirde yaşayan insancıklar koca evreni yaratan tanrı adına konuşma hakkı olsun? Kendimizi çok önemli zannediyoruz ama ünlü bilim insanı Carl Sagan’ın “Evrendeki yıldızların toplam sayısı yeryüzündeki tüm kumsallardaki kum tanelerinden daha çoktur.” sözünden de anlaşılacağı üzere aslında koskoca evrene kıyasla çok da bir anlam ifade etmiyoruz. Bir diğer taraftan bakıldığında da bahsetmiş olduğum bazı sahtekârlar bunu insanları sömürme ve kendi ihtiyaçları için kullanıyor. Hangi tanrı kendisi için bağış yapılmasını istesin ki? Sonuçta insanları o yaratmamış mıydı? Bunu bile bile yapmaya devam etmemizin sebebi ise korku. İçimizdeki korkuyu kullananlar karlı çıkıyor. Maalesef ülkemizde de bazıları dini kullanarak insanları birbirine düşman ediyor ve ayrıştırıyor. Hâlbuki insan olmanın nasıl giyindiğimizle, nasıl konuştuğumuzla veya neye inandığımızla hiçbir ilgisi yok. Peekay de buna bir türlü anlam verememiş ve çözümü bebeklerde hangi dine ait olduklarına iliştin izler aramakta bulmuştu. Tabii ki de öyle bir iz yoktu. Çünkü hiçbir bebek dünyaya geldiğinde bunlardan haberdar bile değildir. Tek yapacakları sorular sorarak etraflarını keşfetmektir. Büyüdüğümüzde ise işler çirkinleşmeye ve kötüleşmeye başlıyor. Kişisel menfaatleri için masum insanların umutlarıyla oynanıyor. Daha çok para ve itibar için koca bir ulusu parmağında oynatacak ya da kölesi yapacak insanlar oluverdik. Bana soracak olursanız kimin neye inandığındansa nasıl davrandığı ve ne yaptığı benim için esas insanlık ölçütüdür. Sonradan ortaya attığımız nerden geldiğini bile bilmediğimiz toplum ve ahlak kurallarındansa gerçek sevgi, dürüstlük ve iyiliğin hüküm sürdüğü bir dünya olmalı. Öbür taraftan bakınca bu fazla iyimser ve saf bir yaklaşım. İnsanlar ne zaman geçmişteki hatalarından ders aldı, yalan söylemeyi bıraktı, bencillik ve açgözlülük yapmadı? Bizi biz yapan ve hayvanlardan ayıran yönümüz düşünmemizden çok kötü oluşumuz. Ancak bir uzaylı olmamız mı gerekiyor buna son verebilmek için? Hayır, bence sadece Peekay kadar cesur olup bazı şeyleri sorgulamaya başlamalı ve bunlara “Dur!” demeliyiz. Zelal İrem Aldağ 21600984 Sagan, Carl. Cosmos. Studio City, CA: Cosmos Studios, 2000. Hirani ,Rajkumar. Peekay. 2014. Setenay Çetinkaya AŞK VE ÖNYARGI HAYATIMIZI ETKİLİYOR MU? Harry Potter romanları her zaman benim favori kitaplarım olmuştur. Ne zaman mutsuz olsam ya da kendimi kötü hissetsem hep o kitaplara sığınmışımdır.Aslında düşündüm de, onları okumak için mutsuz olmaya gerek yok. Her saatimi, her dakikamı o fantastik dünyada geçirebilirim.Her günü Harry Potter günü ilan edip, sekiz filmi keyifle, bıkmadan usanmadan izleyebilirim.Bu büyülü evrene ne kadar bağlandığımı serinin son filminde fark ettim. Gerçek olmayan bir dünyaya ve hayali karakterlere nasıl bu kadar koşulsuz bağlandığımı o zaman anladım. Harry Potter ve Ölüm Yadigarları, kuşkusuz beni en çok etkileyen ve uzun bir süre etkisinden çıkarmayan serinin son devam filmiydi. Bütün gerçeklerin açığa çıktığı, on yıllık serüvenin sona erdiği filmdi. Belki de bu yüzden en sevdiğim Harry Potter Ölüm Yadigarları olmuştur. Benim çıkar çıkmaz koşarak aldığım, bir solukta okuduğum, okurken derin düşüncelere daldığım kitap… Anlatılacak o kadar hikaye, o hikayelere de yapılacak bir o kadar son olduğu düşünülürse kitabın iki film olarak yayınlanması pek de şaşırtıcı değil.İkinci film ise beni ağlatan sayılı filmlerden biri olmuştur.Birlikte büyüdüğünüz karakterlerin öldüğünü görmek lise çağlarında biraz sarsıcı olabiliyor doğal olarak. Harry’nin vaftiz babasının ve Ron’un öz abisinin ölümü gerçekten çok üzücüydü.Fakat beni asıl yaralayan, her hatırladığımda gözlerimi dolduran, izlediğimde ise ağlatan tek bir ölüm sahnesi vardı: Severus Snape’in yıllarca hizmet ettiği Voldemort tarafından hayatına son verildiği sahne. Severus Snape karakterine hayat veren Alan Rickman’ın geçen yıl vefat ettiğini belirtmek gerekirse, artık bu sahneyi izlemenin benim için gerçekten büyük bir acı olduğunu tahmin edebilirsiniz.İlk kitaplarda nefret ettiğim, bütün kötülüklerin onun başının altından çıktığına inandığım, ortalarına doğru yavaş yavaş içindeki iyiliği anlamaya başladığım, son kitapta ise gönlüme taht kuran ve doğal olarak favori karakterime dönüşen Severus Snape, nam-ı diğer Melez Prens, öylesine kuytu bir köşede bir başına pasif bir şekilde öldürülmeyi kesinlikle hak etmemişti bana kalırsa. Snape bütün seri boyunca aslında göz önünde olmasına rağmen tabiri caizse ruhunun derinliklerini saklıyor, iç yüzünü belli etmekten çekiniyordu. Belki de bu gizeminden dolayı en sevdiğim karakterdir. Evet, aslında kendisi serideki en karanlık karakterlerden biridir ama bence alışılmışın dışında olan, onu diğer kötülerden ayıran özelliği sevginin sarmaladığı karanlığı temsil etmesi. Severus Snape’e duyduğum hayranlığın en önemli nedenlerinden birisi de aşkı uğruna ölümü göze almasıydı.Hayatının aşkı Lily Evans (Harry Potter’ın annesi)’la Hogwarts sıralarında daha küçük bir çocukken tanışmışlardı. Romantik, duygusal ve iflah olmaz bir aşık olan Snape, karşılıksız aşkı Lily öldürüldüğünde büyük acılar çekmişti. Fakat Lily’ yi o kadar çok seviyordu ki ondan kalan yegane şeyi korumaya and içmişti: Harry Potter. Onu korumak için çifte bir hayat seçen, kötülerin gözdesi, iyilerin düşmanı olacak kadar aşk adamıydı Severus.Bir düşünün, hangimiz aşık olduğumuz insanın çocuğuna o öldükten sonra bakabilirdik,hangimiz hayatı pahasına o çocuğu sarıp sarmayabilirdik? Onun kadar cesur, gözüpek ve hayatının aşkı öldükten sonra bile sevdiği kadına duyduğu aşkı bitmeyen kim kalmıştır ki şu dünyada? Severus Snape yaşarken hakettiği değeri görmedi belki ama en azından ana karakterimiz Harry Potter, Snape hakkındaki gerçekleri öğrendikten sonra oğluna onun adını verdi.Küçücük bir teselli bu aslında(Harry Potter’ın biraz abartılmış bir karakter olduğunu düşünsem de son filmde vefalı bir insana dönüşmesi bana keyif vermedi değil.). Severus Snape’i yedi film boyunca yanlış değerlendirilmeseydi iyi ve kötü arasındaki savaş daha erken bitebilirdi.Bu gerçek, beni kendi hayatımı sorgulamaya itiyor.İnsanlara karşı ne kadar önyargılıyız? Önyargılarımızdan kurtulmak ne kadar sürüyor? Bir insanı gerçek anlamda tanımamız mümkün mü? Bunlar filmden çıktıktan sonra kendime sorduğum sorulardan birkaç örnek.Bunları kendime sordum fakat tatmin edici bir cevap bulamadım maalesef. Bazen tanımadığımız insanlar hakkında düşünmeden bazı yargılara varabiliyoruz. Mesela yanımızdan geçip giden, sadece iki saniye gördüğümüz biri hakkında yorum yapabiliyoruz istemsizce. Bazen de onları tanıdığımızı düşünsek bile aslında hiç de tanımadığımızı fark ediyoruz. Mesela yıllardır sevdiğiniz bir kadının aslında sizden büyük sırlar sakladığını öğrenseniz, aşkınız devam eder miydi? Hiç sanmıyorum. Herkes karşındaki insana güvenmek ister.Bu insanoğlunun doğasında var. Bu seriyi kimse çocuk filmi olarak düşünüp, önyargılı yaklaşmamalı bence. Harry Potter izlerken herkesin kendi içinden bir parça bulacağına inanıyorum.Harry Potter serisi, kendisini keyifle izleten ve aynı zamanda insana doğru bildiklerini sorgulatan,bol bol empati yaptıran ve aynı zamanda aslında çoğu film gibi aşk ve sevgi üstüne kurulu olan ama olayların farklı bir işleyişi olduğu için her zaman benim favorim olacaktır. Elif ALTAŞ 21202685 SERBEST-3 Beyaz kefenler içinde çocuk gelinler… Ayşe, baba evinden çıktığında kaç yaşındaydı? Peki, oyuncak bebeklerini bırakıp kendi bebekleriyle oynamaya başladığında? Ben söyleyeyim; 12 ya vardı ya yoktu. Annesi gelip zorla oyun alanından sürükleyerek eve getirip, bembeyaz kefenini giydirdiğinde ne olduğunun farkında bile değildi. Kapıdan çıkınca neredeyse amca diyeceği adamın yanına duvağıyla oturduğunda, bir işler döndüğünü anlamıştı ama bunların anlamı neydi hiç bilmiyordu. Sonra zaman geldi çattı. Baba evinden davullu zurnalı çıkarken annesine dönüp “ Kim evleniyor anne?” diye sormasıyla kafasına şaplağı yemesi bir olmadı mı? İşte o an ne kadar yaşı küçük olursa olsun, her kız zulümlü bir hayata adım attığını fark ediyor. Henüz oyuncak bebeklerle oynarken bir anda evinin hanımı olduğunu idrak etmesi için de bir gece yetiyor. Türkiye’nin en büyük sorunlarından biri olan çocuk gelinlerin sayısı her geçen gün artıyor. Buna ne bir dur diyen var, ne engellemeyi başaran. Tabi ki de sosyal medyada veya şehir meydanlarında propagandalar yapılıyor. Fakat bunlar bir işe yaramıyor. Çünkü herkes böyle yerlerde işlerine geldiği kadar bu olaya karşı çıkıyor. Ama bu eylemlerin, kızlarını çocuk gelin yapan ailelerin bilinçlenmesine yettiği söylenemez. Bu durumun sonunun gelebilmesi için, o ailelerin bilinçlendirilmesi ve kızlarının birer mal olmadıklarını anlamaları gerekiyor. Peki, sadece kız çocuklarının birer mal olmadıklarını anlamaları bu aileler için yeterli mi? Kesinlikle ‘Hayır’. Çünkü bu ailelerin kızlarını kurban etmemeleri için önce kızlarını insan yerine koyup duyguları olduğunu fark etmeleri gerekli; daha sonra da kişisel gelişimlerini tamamlayabilmek için her yaşın tadını çıkararak yaşanması gerektiğini. En önemlisi de 12 yaşında bir kız çocuğunun ev işleriyle değil de okul ödevleriyle ilgilenmesi gerektiğini 1 anlamları gerekiyor. Okumamış bir nesil yetiştirmenin suçu, kuşaklar boyunca insanın boğazına yapışır. Buna izin veren ailelerin akıl sağlıklarının yerinde olduğunu düşünmüyorum. Ayrıca kızlarını çocuk yaşta koca evine yollayan ailelerin, özellikle de annelerin vicdanı olduğunu düşünmüyorum. Çünkü akıl sağlığı yerinde olan hiç kimse çocuğunun göz göre göre mutsuz olmasına izin veremez. 12 yaşında bir kızın böyle bir sorumlulukla baş başa bırakılması vahşetin ta kendisi olarak tanımlanabilir. Ev işleri, kocasına görevleri, kocasının ailesine hizmet etmesi… Hele hele cinsellikle henüz kendi vücudunda bile tanışmamışken, bunu bir gecede öğrenmesinin istenmesi. Kendi istekleri dışında vücutlarını bir başkasıyla paylaşmak zorunda olmaları işkence değil de nedir? Bu durum direk tecavüze girerken, kızların ailelerinin hiç ses çıkarmamasına insanlık denemezdi zaten. Bu zihniyetteki insanlar kızlarının bir erkek çocuğuyla arkadaşlık etmelerine karşı değiller miydi, şimdi nerde kaldı o muhafazakârlık? İşte tüm bunlara hazırlıksız yakalanan bir kızın aklını yitirmesi kaçınılmaz hale geliyor. Birde bu çocuk gelinlerin, çok kısa bir süre içerisinde hamile kalmaları içler acısı bir durum. 12-13 yaşlarında anne olan bir kızın o bebeği oyuncak bebeklerinden ayırması ondan nasıl istenebilir ki! Annelik nedir bilmez; bebek bakmaya olan tutumu deseniz oyuncaklarını oynayıp, sıkıldıktan sonra bir kenara bırakmasından farksız olamaz. Daha kendisi bebek sayılabilecek yaştayken birde üstüne böyle bir sorumluluk yükleniyor olması onun çığlık atarak bu hayattan uzaklaşmasına sebep 2 olmasında neye olsun? Hadi çocuk yaşta anne olan kız kendi kendini bir şekilde kurtardı; o doğan günahsız sabinin hayatı boyunca annesine bir abla gözüyle bakmak zorunda bırakılması ona doğumundan itibaren yapılan bir eziyet değil de nedir ki sanki. Çocuk gelinler her zaman fiziksel ve aynı zamanda akli olarak tecavüz ediliyorlar. Sadece bedenleri değil bütün bir hayatları kullanılıyor ve kaldıramayacakları sorumluluklarla baş başa bırakılıyorlar. Bu yüzden intihar ederek bu hayattan kurtulmaya çalışan birçok kız çocuğu var. Bunların önlenmesi için biz sesimiz çıktığınca konuşan vatandaşların yanı sıra devlet büyüklerinin de biraz daha fazla çabalamaları gerekiyor. Örneğin, bir kanun çıkarılarak çocuk gelinlerin aileleri için bir müeyyide oluşturulabilir. Bu sayede cezadan korkan aileler kızlarını bir mal gibi satmayıp, kızlarının kendi bedenleri ve kendi hayatları için seçtikleri insanlarla evlenebileceklerini fark ederler. Kendi istedikleri yaşta ve zamanda kendi seçtikleri kişilerle bu sorumluluğun altına girmelerine izin verilir. Eğitim için de en azından bir şansları daha olur. 3 Birhan Osmanoğlu HERKES BİR ŞANSI HAK EDER İnsanların yaşamları doğdukları anda büyük ölçüde çizilir. Fiziksel özellikleri, ailesinin ekonomik gücü, doğduğu çevre gibi birçok etken, insanın yeni başlayan yaşamının zorluk düzeyini belirler. Tamam, belki de tüm bu saydıklarımın iyi olmasını beklemek açgözlülük olarak görülebilir. Peki ya tüm bu şartların berbat olduğu bir hayat düşünebiliyor musunuz, daha da ileri gitmek gerekirse hayata gözünüzü açtığınızda yapayalnız olduğunuzu ve insanların size nefret eden gözlerle baktığını? Bu şekilde yaşama başlayan bir insanın başarılı olma ihtimali, ağaçların köksüz yaşama ihtimalinden fazla mıdır? John Lee Hancock imzası taşıyan Kör Nokta biyografi filmi işte böyle şartlar altında dünyaya gelen Amerikan Ulusal Futbol Ligi ya da tüm dünyada bilinen adıyla NFL ’ in en ünlü savunmacılarından Michael J . Oher ’ ın hayatını ve başarıya giden yolunu anlatıyor. Michael ırkçılığın ciddi bir şekilde arttığı yıllarda dışlananların yerleştiği bir mahallede başlıyor yaşam mücadelesine. Annesi uyuşturucu bağımlısı babası ise yok. Bunlar yetmezmiş gibi, çocukluk döneminin sonlarına doğru aşırı derecede irileşip adeta bir dev oluyor ve bu da geri kalan hayatında “Koca Mike” olarak anılmasına yol açıyor. Derslerinde de başarısız olması üzerine çevresindeki insanlar tarafından lanetli bir yaratık gibi görülüyor ta ki zengin bir aile tarafından evlatlık olarak alınıp hayatı tamamen değişene kadar. Bu olaydaki ilginç noktalardan biri ise bu ailenin tamamen beyaz olması, belki de ırkçılık yüzünden çok zorluk çekmiş Mike ‘ın başarısını sağlayan bir etmen de bu ailenin dönemin bakış açısına karşı koyan merhameti. Esasında bir Amerikan futbolu terimi olan “kör nokta”, yaşamdaki birçok olayı temsil ediyor. Filmin en can alıcı mesajlarından biri dayanışma ve birliğin önemi . Gençliğinde aile desteğinden mahrum olan Koca Mike’ ın uzatılan yardım eliyle dünyanın sayılı sporcularından biri olması insanların kör noktalarını örten bir kalenin ne denli önemli olduğunu vurguluyor. Gerçekten de aile terimini öğrenmesiyle bile yaşamının büyük bir ivmeyle yükselişe geçmesi büyüleyici . İnsanların başarılarının kıyaslanması için herkesin eşit şartlar altında mücadele etmesi lazım lâkin bu pek mümkün olmuyor. Yine de şartları daha uygun hale getirmek için insanlara inanmak gerçekten çok etkili bir yöntem. İnsanlara güven ve inanç aşıladığımızda bile kapasiteleri artıyor yapıyor buna en iyi örnek fiziksel özellikleri çok uygun olmadığı halde Amerikan futboluna ailesinin bir sözüyle başlayıp herkesi şaşırtacak derecede başarılı olan Mike olabilir. Bu başarı hikâyesinin insanlara verdiği bir diğer güzel mesaj da evlat edinmenin önemi ve kararmış hayatları aydınlatışı . Amerika ‘ da bir dönem yetimlerin yaşam haklarına saygı olmadığına da çok güzel vurgu yapılıyor filmde ve filmin tamamen gerçek bir hikâyeden yola çıkmış olması daha da üzücü kılıyor bu durumu. Toplumun kör noktaları olarak görülen o şanssız bireylere uzanan kurtarıcı ellerin rolü aşırı derecede büyük. Niteliksiz birey yoktur sadece yeteri kadar şans tanınmamış ve güvenilmemiş birey vardır. İnsanlara hiç fırsat vermemek kadar hata payı tanımamak da bir o kadar kötü. Birçok alanda başarısız olan Oher’ın son durağı olan Amerikan futbolunda bir yıldız olabileceği kimin aklına gelebilirdi? İlk başarısızlığından sonra ona başka şans verilmeseydi şu an nasıl bir konumda olurdu bilmek güç. Çevremizdeki insanların hatalarını kollayan bir düzeni değiştirmemizin tek yolu bu düşünceleri benimsemek : Herkes eşit şartlarda mücadele etme şansını ve göremediği eksiklerini yani kör noktalarını kapatacak bir desteği hak eder. Kaynakça Kör Nokta. Dir . John Lee Hancock . 2009 . Warner Bros Pictures Burçin İrem Gürel 21502557 BEKLEMEK Beklemekti asıl sorunumuz. Beklemek... Neyi bekliyorduk peki? Bir sınavın sonucunu mu, gitmek için sabırsızlandığımız bir seyahati ya da sevgiliden gelecek olan bir mesajı mı? Her şeyi bekliyorduk. Beklemekle geçiyordu hayatımız. Her yerde, her an, her şeyi beklemekle... Biz bekledikçe elimizdekileri değerlendirme fırsatını kaçırıp gidiyorduk. Bir kişiyi beklerken bile bir otogarda yanımızda taşıdığımız kitabı açıp okusak ne olurdu sanki? Zamanımızın olmadığından şikayet eden biz o heyecanla sadece gelecek kişiyi bekliyorduk başka bir şey düşünemeden. Onun verdiği heyecan diğer her şeyi unutturuyordu çünkü. Böyle basit bir yaratıktı işte insanoğlu. Kolayca kanan, küçük bir şeyden mutlu olan... Beklediğin mesaj geldiğinde yaşadığımız mutluluk... Ama o mesaj gelmediğinde her geçen dakika bir ömürdü sanki. İşte o zaman harcıyorduk hayatımızı, kaçırıyorduk fırsatları. Saatlerce onu beklemek yerine başka bir şeyle ilgilensek de onu aradan çıkartsak ne olurdu sanki? Yapamıyorduk işte. İnsanoğlunun kaderiydi bu. Saatlerce oturup beklerdi çünkü başka bir şeyle ilgilenmek mümkün bile değildi o mesajın gelmesini düşünürken. Ya da bir sınavın, bir mülakatın, bir tercihin sonucunu beklemek... O günümüz heba oluyordu resmen ne zaman açıklanacak, nasıl bir sonuç gelecek diye merakla beklemekten. Bir günümüz daha eksiliyordu böylece hayatımızdan. Yaşamın sahteliklerine, gerekliliklerine öylesine kendimizi kaptırmışız ki asıl görmemiz gereken güzellikleri kaçırıyorduk. Bizi mutlu eden şeyleri sürekli erteliyor, bir sınavdan aldığımız iyi bir sonucun bizi mutlu edeceğini düşünüyorduk. Yaptığımız şeylerin gelecekte işimize yarayıp yaramayacağını sorguluyorduk sürekli o anın keyfini çıkarmak yerine. Gençliğimizi göz göre göre başkasının eline veriyorduk. İleride çok arayacağımız gençliğimizi... Ne üzücü bir şeydi bu aslında. Hayatın bizi yaşamasına izin veriyorduk hayatı yaşamamız gerektiğini düşünmeden. İnsanoğlunun laneti de buymuş demek ki. Sorunsuz bir çağ yaşamamışız zaten. Bir zamanlar yemek bulmak iken sorunumuz, para bulmak olmuş şimdi de sorun. Amaçlar aynı olsa da araçlar değişmiş hep. Şarkılara, kitaplara, tablolara da işlemiş beklemek. Hayatın her alanına girmiş. Hüzünlendirmiş insanları dinledikleri bir şarkı, okudukları bir kitap. Hayale dalmışlar ve bu hayalin gerçekleşmesini umarak beklemişler yine her şeyi hiçe sayarak. Sevdiği kişi “Evet!” diyecek diye beklemişler. Hocalarının ailelerine güzel şeyler söylemelerini beklemişler. Arkadaşlarının kendilerinden hoşça bahsetmelerini beklemişler bir şeyler umarak. Sonunun nereye gittiğini görememiş kimse. Benim de şu an sonunun nereye varacağını bilemediğim bu yazının bitmesini beklediğim gibi. 21 yaşına kadar öğrendiğim bir şey varsa o da hiç kimseyi hiçbir şey için beklememek gerektiğidir çünkü buna izin verdiğiniz taktirde üzülen yine siz olabiliyorsunuz. O beklediğiniz mesaj hiç gelmeyedebilir, o “Evet!” i hiç duyamayabilirsiniz, o seyahat gelecek diye beklerken elinizden de gidebilir. Hayat sizi yaşadığı için neye uğradığınızı anlayamazsınız. Onca hevesle beklediğiniz şeyin sonucu da kötü olabilir. O mesaj gelir ama hiçbir işe yaramaz, o sonuçlar açıklanır ama kötü gelebilir, o “Evet!” in sonu ayrılmakla bitebilir. O yüzden siz hayatı şaşırtın. Onun sizi şaşırtmasına ve ele geçirmesine izin vermeyin. Beklemeyin! O mesaj gelecek mi diye, o evet kelimesi ağızdan çıkacak mı diye, o seyahate gidebilecek misiniz diye beklemeyin. Ağlayacak bir omuz bulmak için, seni anlayacak birini bulmak için beklemeyin. Sizi ne rahat hissettiriyorsa onu yapın. Sizi mutlu eden şeyleri yapın. Müzik dinleyin, kitap okuyun, tek başınıza seyahat edin. Eninde sonunda mutlu olun. Beni yazmak rahatlatıyor mesela o yüzden bu sözcükler, bu yazı çoktan kaleme geçti bile. Mert Can Eyison 21202143 23.12.2014 Babalar ve Oğullar Ivan Sergeyeviç Turgenyevi’in Babalar ve Oğullar isimli romanı 19.yüzyıl Çarlık Rusya’sında geçmekte ve dönemin gerçeklerini her alanda farklı uçtan karakterlerle göz önüne sermektedir. Rus romancılar elbette zengin anlatım dilleri ile ünlüler ve çevirisinden okuduğum bu eser de bir istisna değildir. Anlatım zenginliği, karakterlerin derinlikleri, olaylar örgüsünün sıralanışındaki kurgu, mekân tarifleri çok başarılıdır. Romanın konusu sadece kuşak çatışması ile sınırlı kalmamakta, dönemim toplumsal düzenini, felsefi yaklaşımlarını, kadın erkek ilişkilerini de irdelemektedir. Her bir karakterin çok iyi kurgulanmış davranış ve düşünceleri yoluyla iyi ile kötü, ahlaklı ile ahlaksız, doğru ile yanlış arasındaki çelişki ve ilişkileri de görme fırsatımız oluyor. Kuşak çatışması her dönemde var olmuştur ve var olmaya da devam edecektir. Romanda gelenekçi ama bir yandan da hümanist baba ile onun yenilikçi ve arkadaşından etkilendiği için Nihilist oğlu arasındaki ilişki sosyal açıdan ele alınmakta. Öte yandan köleliğin halen yasal olduğu bir dönem ve sınıfsal ayrımlarda romanda ele alınmış durumda. Genç ve eğitimli insanların yeni görüş ve yaklaşımlarının olması hem doğal bir durum hem de bir gerekliliktir. Bence ilerlemeyi sağlayan da budur. Gençler ileri yaştaki insanlara oranla daha fazla arayış içerisindedirler. Bu arayış yolculuğu hem kendilerini bulmaları için hem de kendi değerlerini oluşturabilmeleri için gereklidir. Çocukluğumuzdan itibaren önce aile içinde sonra da okulda eğitilmeye devam ediyoruz. Ailemiz bize kendi doğrularını dayatıyor ve biz bunları mutlak doğru gibi kabul etmek durumunda kalıyoruz. Aynı şekilde eğitim süresince de başat olan siyasi yaklaşım çerçevesinde hazırlanmış müfredata göre eğitim alıyoruz. Sorgulamadan verileni kabul edip benimseyenler olduğu gibi, her söyleneni sorgulayan ve sürekli daha farklı bakış ve görüş açıları arayanlarımız da oluyor. Genç insan için mevcut olanı kabul etmek kolay olan gibi görünse de aslında bence bu doğanın işleyişine ters bir durum. Bir şekilde dayatılanı kabul etmemek ve daha iyisini aramak bence genç olmanın gereğidir. Bu demek değil ki akıl ve mantık çerçevesinde evrensel kabul görmüş tüm kural ve yaklaşımları reddetmek genç olmaktır. Ancak, özellikle üzerinde kesin mutabakata varılmamış, doğruluğu konusunda şüphelerin olduğu, tüm insanların iyiliğine hizmet ettiği tartışılabilir konularda yeni bakış açıları ve yeni yaklaşımlar aramak bence ilk başta genç insanların görevidir. Yaşadığımız toplumda var olan aksaklıkları görmek ve onlara çözüm üretmeye çalışmak bence ille de politize olmak değildir. Roman kahramanlarımız arasındaki tartışmalar entelektüel anlamda ilgi çekici ve fikir alışverişlerinin meyveleri de roman boyunca gözlemlenmekte. Ancak Nihilist kahramanımızın hüzünlü sonu ve arkadaşının gelenekçi babasının izinden gidiyor olması babalardan yana biraz iltimas geçilmiş hissi vermekte. Geleneksel ile yenilikçi, eğitimli ile eğitimsiz, soylu ile soylu olmayan kişilerin farklı yaşam beklentilerine sahip olmaları mükemmel bir şekilde ele alınmıştır bu romanda. Kısmen sınıfsız bir toplumda yaşayan biri olarak romanda geçen dönemi tabi ki yadırgadım. Kadın erkek ilişkileri açısında da döneminin gerekliliklerini göz önüne sermekle birlikte romantizm de yerini almış bu zengin kurguda. Kadın kahramanlar biraz ikinci planda kalmış gibiler ama bu erkek yazarların kaleme aldığı eserlerde genelde böyledir. İstisnalar olmakla birlikte erkek yazarlar yarattıkları erkek karakterleri daha derinlemesine analiz edebilmekteler. Roman boyunca karakterleri kendimce anlamaya ve analiz etmeye çalıştım ancak yine de romanın sonunda Nihilist karakterimize haksızlık yapıldığını düşünmekteyim. Daha uzun yaşayıp deneyimlerini artırarak, pesimist (kötümser) yaklaşımından kurtularak bilimsel çalışmalarına devam edebilir ve yine kendisi gibi bir kız arkadaş edinebilirdi bence. Bu benim ille de mutlu son istememden kaynaklı değildir. Bence gerçek yaşamda yeni bakış açısı getirenler yeterince hırpalanmaktalar, hiç olmazsa kurgulanmış bir romanda böyle karakterlere azıcık torpil yapılsa. 1.BLOG YAZISI ATTĠLA ĠLHAN SĠSLER BULVARI, DUVAR, YAĞMUR KAÇAĞI,KĠMĠ SEVSEM SENSĠN TURK 102-22 MEHMET ARDA NANE 21300706 GĠRĠġ Bugünkü yazımda Attila Ġlhan‟ın çok sevilen birkaç Ģiirini yorumlayacağım. Bunlar “Sisler Bulvarı”,”Duvar”,”Yağmur Kaçağı”,”Kimi Sevsem Sensin” olacaktır. Bu Ģiirlerin ayrı ayrı ne anlam ifade ettiğini benim anladığım dilde sizlere aktarmaya çalıĢacağım ve tabii ki de hepsinin ortak yönlerini içeren küçük bir yorum da katmaya çalıĢacağım. 1.SĠSLER BULVARI Attila Ġlhan “Sisler Bulvarı” adlı Ģiirinde genel olarak karamsar bir üslup kullanmıĢtır. ġair sevgilisiyle olan anılarını, buluĢmalarını, diyaloglarını buğulu bir sonbahar akĢamında, çaresizlik içinde yazmıĢtır ve bu durum bizlere yani okuyuculara daha ilk dizelerden geçmektedir. Doğadaki her canlı veya cansız varlığı sanki o iki sevgilinin yaĢadıklarını en derinden sanki kendileri yaĢamaıĢ gibi hissediyormuĢçasına yorgun, bitkin, huzursuz ve
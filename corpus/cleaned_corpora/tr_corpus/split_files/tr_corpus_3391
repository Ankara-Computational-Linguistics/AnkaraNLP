ama hep yalnızinsanları anlattı bize.Diğeryandan OlağanüstüBir Gece’dede olduğugibi suçlavaroluyorlar.Suçuişlediktensonrakarakterler iyi birsonuçelde ediyor ve bazensorunlarınınçözümüoluyor busuçlar.Zweig her şeyin gerçekolmasınaözengösteriyor buanlamda. Çünküinsanlar biraradayaşadıkça suçdaceza davar olmaya devam edecek kavramlar.İkisidebirbirindenbeslendi yaşamınbaşlangıcından beri. Suçunolmadığı yerde ceza, cezanınolmadığıyerdede suçbarınmamalı aslında.Ancak bazı durumlarda suçişlemeyen insanlarınbulduğucezayı suç işleyenler çekmeyebiliyor.Gerçek suçhep alt tabakaya, ihtiyacı olana ya daşüpheli olana aitmiş gibi gösterilir.Çünkübüyüksuçları işleyenlerin düzenindeyaşar insanlar.Aydınlar; düzenidelicesinedeğiştirmek isteyen amadeğiştirememeklekalmayıpkendi benliklerini debuyoldayitiren insanlardır.Dostoyevski’nin yarattığı ölümsüz karakterRaskolnikov’undedikleriaydınlarınbitmek bilmeyen çabasınıözetlernitelikte: “Suçsosyal düzenin bozukluğunakarşı birprotestodur.”(Dostoyevski 116).Yalnızlıkinsanınsuçaolan eğiliminide arttırır.Aslındabizeanlatılan aydınkarakterlerin suçişleme isteği katıksızkötülükten değil düzenisorgulama ihtiyacındandır.Suç nedir,suçlu kimdir?Bu soruya kimseaynı cevabıveremezken kuralları koyanlarınnasılkarar verdiğini anlamalıyız.Herkesin değeryargılarına göreortak yasaoluşturulamayacağı için sözdetoplumundüzeninegöre koyulur kurallar.Toplumundüzenine aykırı bir şey yaptıysan -yanlış bir şey olup olmaması önemli değil- suçlusundur.Toplumdanuzakyaşamayı seçtiysen yine suçlusundurçünkütoplumun uzakdurana karşıderin birnefreti var gibi. Ne zaman halkamal olmuş biri tanımadığı insanlarla iletişimkurmak istemesegerginlik artar,herkesin bukadar sahiplendiğibiri nasıl olurda kendiniinsanlara ait hissetmezdiye düşünülür.İnsanınyalnızlığına yapıştrılmış başka birdamgadırbu.Hayatta herkes suçişleme potansiyelinesahiptir,nekadar kendinizden eminolursanızolun bazı sesleri susturamadığınız,kendininizikaybettiğinizya dabilinçliolarak suç işlediğinizanlar gelebilir.Bazen sonucunu gözealarak hata yaparız;sonununkötüolacağını bilebile. Edebiyattasıkişlenen buaydınbunalımını dahep butakip eder.Aydınlar yenik düşer,pes eder ama aslakazanamaz busavaşı.Zweig dateslim olupvazgeçti herşeyden. Karakterlerine çizdiği yazgıya benzemedi yazarınınsonu. Hepkoşmak zorunda olan, ülkesizbiryazardıo.İşibuydu ne deolsa, kendi hikayesininsonunuda kendisi yazdı.Dünyayı değil, yalnızlığı seçti.KaynakçaDostoyevski, FyodorM.Suç ve Ceza. Çev.EdizHasanA.MilliEğitim,1964.Zweig, Stefan.Bilinmeyen Bir KadınınMektubu.Çev.Ahmet Cemal.Türkiye İş BankasıKültür,2012.Zweig, Stefan.Korku. Çev.İlknurİgan.Türkiye İş Bankası Kültür,2016.Zweig, Stefan.OlağanüstüBir Gece. Çev.İlknurİgan.Türkiye İş Bankası Kültür,2016.Zweig, Stefan.Satranç.Çev.Ahmet Cemal.Türkiye İş Bankası Kültür,2012.BENİM TATLI HIRSIZLARIM Bir eşya, bir koku, bir ses, bir gülüş, bir bakış, hissettiğimiz her nokta bir anı. Eski bir kıyafettir "anı". Giyeriz, onunla gezer, çıkarır, yine yerine koyarız. Bizden sonra bizden kalan bir eşya olur, arada bir ona bakarlar, yâd ederler, sanki sahibi karşılarındaymış gibi konuşurla onunla. Bir başka kişiyle yaşanmış, başka bir hayat vardır anılardan oluşan. Ve insanların hayatlarına dokunuruz kendi anılarımızla, yeni anılar meydana getiririz başkalarının hayatlarında. Peki biz onların anılarını mı almış oluyoruz böylece ellerinden? Yaşamlarından bir parça mı çalıyoruz onların hayatlarına değerek? “Anı Hırsızı” mı oluyoruz her birimiz bir başkasının hayatında bir dakikalığına bile yer edinsek? Anılar, bizden bağımsız bir birey gibi olurlar zamanla. O kadar özgürdürler ki pılılarını pırtılarını bir bavula koyar ve giderler süreleri dolduğunda. İnsanlar da yapar bunu zaman zaman. Başka birinin hayatına dokunuruz. Süresinin önemi yoktur, yerinin önemi yoktur. Sadece dokunur ve taze bir anı bırakırız başka birinin aklında. Belki iyi bir hatıra bırakmışızdır onda, her anımsadığında bizi tebessüm eder. Buruk bir tebessüm olur belki bir daha tekrarı olmayacağı için ama en azından hafızasından silinmeyecek güzel bir yerimiz olmuştur onda. Bazen de kötü anılar bırakırız insanlarda ve pişman oluruz hayatlarına girdiğimiz için; suçluluk duyarız. Neden suçluluk duyarız peki? Yerini güzel hatıralarla doldurabilecekleri çiçekli anıları bir köşeye savurup yerine diken diktiğimiz için mi? İyi kötü fark etmez. Başka birine kattığımız her bir anı yeni bir değer, yeni bir tecrübe, yeni bir bakış açısı, yeni bir anlam o insanın hayatında. Bir başkasını hayatına girdi diye suçlamak, ona anımsadığında gözlerinin dolmasına sebep olan anılar bıraktığı için pişmanlık duymak sadece kaçış yolu olur yaşanmışlıklarımızdan. Anılar kendilerine ait kokularıyla, tatlarıyla, tebessümleriyle, hüzünleriyle, pişmanlıklarıyla tutunurlar insana. Kimsenin kimseden alamayacağı belki de tek şeydir ve prangalarımızdır her birimizin. En özel ve güzel tarafı sadece sana aitlerdir. Bu kadar özgün bir şeyi bize hediye ettiği için nasıl suçlarız bir başkasını şimdi? Veya biz nasıl suçlu hissederiz kendimizi bir başkasının hayatından güzel dakikalarını çaldığımızı düşünüp? “ Sanki bütün hücrelerim,benim yüzünden acı çeken insanları bulup getirmek için kıvranıyor.Daha bir gün bile geçmemişken bu denli karanlığın içine bürünen ben,zaman geçtikçe daha da saplanacağımı biliyor ve aciz vücudumun toprağa karışmasını, yeryüzünde ölü gibi yaşamaktan daha mantıklı buluyorum.” Fakat ben mutlu oluyorum bir insanın hayatına değdiğimde; mutlu oluyorum bir insanın yarın bir gün beni anımsayacağını düşündüğümde. Anılarını çalmıyorum onun, aksine yeni hatıralar armağan ediyorum ona. İçimde anlar biriktiriyorum mesela bazen fakat anıya dönüşemiyor. Bir sureti başkasında da olmadıkça vuku bulmuyor hiçbiri. O yüzden suçlamıyorum kimseyi hatıralar bıraktı diye bende. Hepsini başımın üstünde taşıyorum, beynimin derinlerinde saklıyorum, göz bebeklerimin içinde tutuyorum, kulaklarımda seslerini çınlatıyorum, burnumda kokularını soluyorum her bir gün. Ne büyük kıymet anılarımız. Keşkesi yoktur, iyi ki denir. İyi ki yaşamışım. İyi ki hatırladığımda beni gülümsetecek, gözden bir damla akıtsa bile tecrübeye dönüşebilecek anılar biriktirmişim. İyi ki bir başkasının tomurcuğu çiçek açmış bende, iyi kötü bir sürü anım olmuş. Suçlamadan suçlanmadan yaşanmışlıklarımızla yaşamasını bilelim. Bugünü canlı tutabilmek için onlara ihtiyacımız var. "Bugün"ün asıl güzelliğini benimseyebilmek için onun anıya dönüşmesi şart. Bir insanın öbür insanda anılar bırakması şart yeni anılara yelken açabilmek için. Sezin Özkara Özgün SanatZihnimde tepinip duran soru işaretleri beni bazen çok yorabiliyor. Buyüzden bir soru işaretim varsa hemen ‘’sen gel bakalım yanıma,oturup konuşalım’’ diyorum kendisine. Böylelikle kahvemiziyudumlarken sıkıntımızı da halletmiş oluyoruz çoğu zaman.Sohbetimizinin bitimine yakın iki kapıya çıkıyoruz hep, ya meçhulekalkan bir gemiye binip beni rahat bırakıyor, ya da tüm hırsıylazihnime geri dönüp ne bulursa talan ediyor. Çaresiz bununlayaşamayı öğrendim ben artık, çünkü gerçekten başa çıkılması zor birdurum. Ama bence onları bu denli kanıksayışımın sebebisorgulamak gibi güzel bir meziyetim oluşu. Üstelik bunu hayatımınher alanında kullanmak gibi bir inada da sahibim.Sistemin dayattığıkuramlar ve çevremizdekilerden öğrendiklerimiz ne kadar doğru, senhiç düşündün mü? Ben hep düşünüyor olduğum için soru işaretleribu kadar nüfüza sahip benim hayatımda.Üstelik bahsettiğim bumeraklı belaların kendi içlerinde temel bir hiyerarşisi olduğuna adımkadar eminim. Ne peki bunlar dersen içlerinden en ağır abiyi sanahemen söylüyorum,‘‘ Kime göre sanat, neye göre sanat?’’ olgusu.Sende bunu zaman zaman sorguluyorsun değil mi? Zaten sanatkelimesini duyar duymaz ‘’sanat birey için midir,yoksa toplum içinmi?’’ sorusu aniden beliriveriyor zihnimde. Bu ilk merak damlası,aklımın uçsuz topraklarındaki sağanak sorgu yağışın habercisioluyor böylece.Ben güzellik hissi yaratan ve göz bebeklerimi sevinçten büyüten herşeye sanat deyip geçiyorum, aksi halde milyonlarca sözlük anlamınave bireysel tanımlara maruz kalma gibi bir tehdit söz konusu.Yani benim için sanatçı güzel şeyler ortaya koymalı ve bunları güzelcesunmalı.Sunma kısmına nereden geldik şimdi dediğini duydum!Huyum kurusun, bir işe başladıysam ve bitirebildiysem onu ailem vearkadaşlarımla paylaşmaktan inanılmaz zevk alan biriyim. Yani o işiyapmış olmak yetmez bana, bir de sevdiklerimle paylaşmam gerektatmin olmak için.İşte tam da bu yüzden sanatçı olduğumu düşündüğümde, suratımkocaman bir gülümsemeye gebe kalıyor.Mesela akrilik boyaylaçalışan bir ressam olsaydım, kesinlikle en büyük tuvallere çalışmayıtercih ederdim. Dahası, resmim bittiğinde evimin en görünürkısmında yeri hazır olurdu. Belki benim aksime buna ne gerek vardiye düşünüyorsun.Ama ben bir sanat eserinin kesinlikle insanlarlapaylaşılması gerektiğini düşünüyorum. Zaten bu bir zorunluluk değilmi ? Ürettiğimiz bir eseri başkalarına gösterme zorunluluğumuz yokmu? Eğer öyle olmasaydı, neden insanlar sanat galerileri ve müzeleraçmış? Sınıfta tahtaya yazı yazarken mesela, küçük yazıp güzelolmasını mı, yoksa büyük yazıp sınıftaki herkes tarafındanokunmasını mı tercih ederdin? Burada sadece senin değil,başkalarının beklentisi devreye giriyor işte : öğretmeninin vearkadaşlarının beklentileri. Bu toplumun bize ilk öğrettiği kurallardanbiri, bizim sevimsizce çoğunluğa göre hareket etme zorunluluğumuz.Bu zorunluluğu sürekli sorguladığım için soru işaretleriyle karşılıklıkahve içer duruma geldim, gerisini sen düşün lütfen. Çoğunluğungüzel dediği sorgusuzca güzel olmak zorunda.Yetmezmiş gibi yineçoğunluğun sanat diye tanımladığı kavram bana göre çok sınırlı veyeterince özgür değil.Ressam olduğumu düşünürken büyük birtuvali kullanırdım dedim mesela çünkü aklıma ilk gelen resimmateryali oydu.O olmasa resmimi neye mi yapardım?Kağıda,resim defterine, belki duvara, ya da duvardaki perdeye.Seninaklına kaç tane şey geldi peki, bu klişe objeler dışında?Mesela pirinçtanesini, ölü bir kelebeğin kanatlarını, kavunun çekirdeğini,kabakçekirdeğinin üstünü tuval gibi kullanmak aklına geldi mi ? Eğergelmediyse sen muhtemelen Hasan Kale’yi ve onun başkalarınagösterilme kaygısı olmayan eserlerini henüz görmemişsin demektir!Nasıl ben bir sanat eserinin kendini göstermesi gerektiğinidüşünüyorsam, Hasan Kale de eserin bir o kadar mütevazi vebüyüteçle farkedilebilecek boyutta olması gerektiğinidüşünüyor.Sanat dünyasında fındık kabuğunu doldurmayacakdeğerde çalışmalar sorgulanmayan toplumsal dayatmalardan dolayışaheser sayılırken, Hasan Kale’nin fındık kabuğunu bile sanat eserineçevirmesi çok özgün bir hareket değil mi sence?Görkem KaradayıEzgi Deniz Ergin Çözümsüzlük Korkuyorum. İçinde bulunduğumuz dünyayı düşündükçe korkuyorum. Çevremdeki insanlar, olaylar, yaşananları gördükçe kendimi eve kapatıp kapıyı kilitleyip sonsuza kadar evde kalasım geliyor. İnsanlığın şu anda geldiği durum oldukça ürkütüyor beni. Suskunluğumuz, vurdumduymazlığımız, sıkıntıları önemsemeyişimiz, empati duygusundan yoksunluğumuz… Ne kadar daha devam edebiliriz ki bu hâlde yaşamaya? Çevremde gördüğüm ve beni rahatsız eden en büyük sorun şu: konuşamamak, belki de konuşmamayı tercih etmek, yakınımızdakilerle iletişim içerisinde olmamak, selam bile vermemek. Büyüklerimize göre dünyanın bu karamsar noktaya gelmesindeki en büyük sebeplerden biri de bu değil midir zaten? Hâlbuki karşındakini tanımak, onunla empati kurmak, onu dinlemek insan olmanın anahtar noktalarındandır bana göre. “Konuşmak, kendimizin ve ötekinin kör noktalarını keşfedebilmemizi sağlar. Karşımızdaki insanın korku ve ihtiyaçlarını anlayabilmemizi, kendimizi onun üzerinden okuyabilmemizi sağlar.” demiş Kemal Sayar (113) Kayıp Arkadaş kitabında. Ben de fark ettim ki ne kadar çok insan tanıdıkça ve gözlemledikçe, o kadar büyüyorum, kendimi yetiştiriyorum. Dünyanın sorunlarına çözümleri de bu şekilde oluşuyor bence, kendimizi yetiştirmekle. Problemleri de bu yüzden oluşuyor tabii, kendini yetiştirememekle. İnsanların gelişiminde ailenin rolü çok büyük, çünkü çocukluk dönemlerinde en yakınları aileleri. Bu yüzden de geleceğe dair en büyük korkularımdan biri çocuk yetiştirmektir: ileride bir çocuğum olursa onu nasıl büyütürüm, nasıl doğru tercihler yapmasına yardımcı olurum bilmiyorum, düşündükçe de tırsıyorum. Bu kalabalık dünyayı daha da kalabalıklaştırmaya gerek var mı, hele de yararlı olmayan bir bireyse? Arkadaş gruplarımızda bile tartışmalar oluyorsa ve birbirimize merhamet gösteremiyorsak, dünyadaki yedi milyar insan barış ve huzur içinde nasıl yaşasın ki? Bu yedi milyar insan, yirmi milyar insan olduğunda da, yüz milyar insan olduğunda da –ki o zamana kadar insanlık kalır mı tartışılır- bu şekilde devam eder bu gidişle. Merhametsiz ve empati kurmayı beceremeyen bir insanlık kendi kendinin sonu olur bence, o zamana kadar küresel ısınmadan sonu gelmemiş olursa. Karşımdakiyle empati kurmaya çalışırım hep. Tabii bu ağır sorumluluk gerektiren bir cümle, çalışırım kelimesini vurguluyorum o yüzden, ama her empati kurduğuma inandığımda kendi kendime o kadar rahatlıyorum ki. Karşımdakini daha iyi tanıyorum sanki, aramızdaki engel kalkıyor. Onun anlattıklarını sindirerek, tepkilerini ölçerek ve en önemlisi kendi tepkilerimi tartarak da kendimi tanıyorum. Bambaşka bir iletişimimiz oluyor böylece, o zaman o kişi benim için vazgeçilmez oluyor, her şeyimizi paylaşıyoruz birbirimizle. İnsanlık da böyle gelişebilir gibi hissediyorum. Bunun gibi güzel düşüncelere kapılınca da gerçeklerle yüzleşmek daha da zor oluyor. Nihilizm ve materyalizm gibi karamsar ve tatmin olamayan düşüncelere inanan toplumlar büyüdükçe nasıl dünyayı daha iyi hale getirebiliriz ki? Nasıl onlara değer duygusunu öğretebiliriz, mutlu olmanın da bir yol olduğunu ve bu yolu tercih etme kararının kendilerinde olduğunu anlatabiliriz? Bu çözümü olmayan soru işaretlerini düşündükçe, daha önce de dediğim gibi, odama kapanıp insanlıktan uzaklaşmak en kolay çare gibi geliyor. Ne yaparız bilmiyorum ama acilen harekete geçmemiz gerekiyor bence, yoksa iş işten geçecek. Biz yerimizde durdukça, iletişim kurmadıkça, birbirimizden git gide uzaklaşacağız. İnsan olmanın gerektirdiği duygulardan, sanki onlar bizi aşağı çekiyormuşçasına kurtulmak isteyeceğiz. Merhamet etmenin zayıflık, cömertliğin zenginleşmek için bir engel olduğunu, mütevazı olmanın özgüven eksikliği olarak algılandığı bir toplumda kendimizi olabildiğince korumalıyız. Duygularımızı doyasıya yaşarken bizi biz yapan özelliklerden vazgeçmemeliyiz. İnsanların sıradanlaşmak için başarı uğruna verdiği toleransları fark etmek ve kendimizi bu insanlardan korumak bizim için yapılabilecek en doğru şey olsa gerek. İnsanı yiyip bitiren sessizlikten, günümüzün en kötü özelliği olan merhametsizlikten uzak günler yaşamak umuduyla… Kaynakça Sayar, Kemal. Kayıp Arkadaş. Kapı Yayınları. 2016. Baskı. Pelin Çulha Şeytanın Modern Avukatları Hemen hemen herkesin birtakım hayat amacı vardır. Hepimiz kendimize belirlediğimiz bir hedef doğrultusunda yaşarız. Bazen yaşantımızı bu hedef üzerine kurmamız bile mümkün. Bunun sebebi hayata bir anlam yükleme ihtiyacımızdır. Yaşamaya devam etmek için gerekli motivasyonu kendimizde çoğunlukla bu şekilde buluruz. Bazısı için bu dindir, bazısı için eğitim, bazısı için iyilik ve hayırseverlik, hatta bazen bunların harmanlanmış bir bütünü. Kimileri eğer yaptığı şeylerden ve yaşadığı hayattan mutluysa kendini başarılı sayar. Kimi insan içinse hayattaki başarısı kariyerinde ne kadar yükseldiğine, sahip olduğu mal varlığına ve çevresindeki insanlar tarafından ne kadar takdir edildiğine bağlıdır. Şeytanın Avukatı'nın başrolü Kevin işte bu insanlardan biri. İlk sahne Kevin'ın bir duruşması ile başlıyor. Oldukça başarılı bir avukat olan Kevin bu duruşmada suçlu olduğu bariz olan müvekkilini başarılı bir şekilde savunuyor. Olayı tamamen manipüle ederek müvekkilini aklamayı başarıyor. Kevin'ın film ilerledikçe aşamalı bir şekilde azalacak olan ahlaki değerleri bu sahnede kendini az çok gösteriyor. Filmin sonlarına doğru Kevin'ın içindeki merhamet ve insaniyet duygusu kendisini gösterse de bütün film boyunca onun şeytanın yardımcılığını nasıl yaptığını izliyoruz. Şeytanın sağ kolu görevini üstlenmeseler bile gerçek hayatta da Kevin gibi insanlar var ve bu insanların ortak özellikleri açgözlü, hırslı, küstah ve güç sarhoşu olmaları. Herkesin sahip olduğu belli başlı ahlaki özelliklerden bazıları güç ve başarı için her şeyi yapmaya hazır olan insanlarda eksiktir. Örneğin bu insanlar, tıpkı Kevin'ın haksızları savunarak kariyerinde yükselmesi gibi masum insanların üstüne basarak başarıya ulaşmaktan çekinmezler. Bir diğer davranışları ise güce ve takdire doymamalarıdır. Ne kadar yükselebilirlerse onlar için o kadar iyidir. Fakat fark etmedikleri şey şudur, aslında yükseldiklerini sanırken hiç olmadıkları kadar alçalırlar. Burası ahlaki değerlerimizi sorgulamak için iyi bir nokta. Eğer amaca hizmet ediyorsa ve bizi istediğimiz makama getirecekse, her şey mubah mıdır? Uygun cevap elbette hayır olmalıdır fakat bunu gerçek hayata uyguladığımızda ve kendi hedeflerimizi düşündüğümüzde aynı şeyleri, Şeytanın Avukatı'ndaki kadar abartı olmasa da, biz de yapabiliriz. Bir şeyler elde etmeye çalışırken aynı anda her şeyimizi, benliğimizi kaybedebiliriz. Güç sarhoşluğu sadece hırslı insanları etkileyen bir duygu durumu değildir. Çünkü içinde bulunduğumuz günümüz koşulları rekabetçi ortamı ve kişiselliği gerektiriyor. İçinde yaşadığımız modern toplumda istediğimiz yüksek yerlerde olmak için çoğu zaman başkalarının haklarını hiçe saymamız gerekiyor. Günümüzde herkesin sürekli bir rekabet içinde olması insanları başarı için değerlerinden vazgeçmeye zorluyor. Para için, güç için, belki de sadece işe girebilmek için bile kişiliğimizden ödün vermemiz gerekebiliyor. Hatırlamamız gereken en önemli şeylerden biri şu ki: Bizi biz yapan kişiliğimiz, değerlerimiz, duruşumuzdur; sahip olduğumuz şeyler, ne kadar zengin olduğumuz veya ne kadar güç sahibi olduğumuz değil. Bu yüzden hırslarımızın bizi ele geçirmesine izin vermeden önce hatırlamalıyız ki benliğimizden ödün vermeye başladığımız an başkası için yaşıyor oluruz. Hangi koşullar altında olursak olalım her zaman insani değerlerimizi korumaya çalışmalıyız. Eğer bir başkasının emirleri doğrultusunda olmak istemediğimiz birine dönüşürsek aynı zamanda merhametsiz, duygusuz ve en önemlisi mutsuz bir insana dönüşebiliriz. Gerçek hayatta da en üste haksız yollardan tırmanmış insanların ne kadar mutsuz insanlar olduğunu görebiliriz. Para, başarı ve statüs her zaman mutlu olacağımız anlamına gelmez. Hayatta hangi noktaya gelirsek gelelim en önemli parçamız olan değerlerimizi ve insaniyetimizi korumaya çalışmalıyız. Ancak o zaman yaptıklarımız bize bir doyum sağlayabilir. BARSHAN1 Aybars BARSHAN 21100871 Turk 101 – 40 Ebru ÖNAL PLASTİK DEMEK PET DEMEK İnsanların yaşamlarını sürdürebilmeleri için şüphesiz ki bazı maddelere ihtiyaçları vardır. Yaşamın devam etmesi için neye ihtiyacımız var diye insanlara sorulsa yüzde doksanı oksijen veya su derler. Su doktorların önerilerine göre her insanın günde en az 2 litre içmesi gerektiği bir maddedir. Su şişesi denilince insanlara pek bir şey ifade etmese bile insan hayatı için o kadar önemli bir rol oynamaktadır ki, dudağınız uçuklar… Artık her sokak başında geri dönüşüm amaçlı farklı kutular görüyoruz. Kimisinin üstünde kağıt, kimisinin üstünde metal, kimisinde ise plastik yazar. Ancak olay göründüğü kadar basit değildir. Her plastik “PET”, her “PET” plastik değildir. Bizler her gün içtiğimiz o suları plastik şişelerde değil, pet şişelerde içiyoruz. Geri dönüşüm amaçlı birçok çalışma var ama ben bu çalışmaların hiçbir faydası olmadığını gözlerimle görüyorum. Devletin ve hükümetin biz millete gösterdiği ve açıkladığı verilerin yanlış ve asılsız olduğunu biliyorum. Peki geri dönüşüme dünya çapında bu kadar büyük önem verilirken, milli kültürümüz ve yüce dinimiz insanı ve canlıları sevmeyi, korumayı ve çevreyi güzelleştirmeyi ibadet BARSHAN2 saymışken ülkemiz geri dönüşüm için ne yapmaktadır? Atıklarımızın yüzde kaçını geri kazanıyoruz ve insanımız bu konuda ne kadar bilinçli? Bir ülkenin gelişmişlik seviyesini o ülkenin geri dönüşüme verdiği önemden rahatlıkla anlayabiliriz. İnsanlara sorduğumuzda en önemli geri dönüşüm maddesini kağıt olarak düşünürler. Sebebi ise çok fazla ağaç kesilmesi ancak çok iyi bilinmelidir ki bire bir geri dönüştürülebilen tek madde PET’dir. PET diğer plastiklerden daha önemli olmasının sebebi budur. Avrupa Birliği' ne üye olan ve gelişmiş ülkelerde tekrar kullanım, geri dönüşüm ve geri kazanım vatandaşlar tarafından alışkanlık hâline gelmiştir, devlet politikalarıyla zorunlu hâle getirilmiştir. Ben geri dönüşümün devlet politikalarıyla zorunlu hale getirilmesini de doğru bulmuyorum. İnsanlara bu bilinç zorunluluk politikasıyla değil ancak gönüllülük politikasıyla uygulandırılırsa uzun vadede iyi sonuçlar vereceğine inanıyorum. Bu demek değildir ki Avrupa bu işi çok yanlış yapıyor. Bizim ülkemizdeki gibi ne zorunluluk ne gönüllülük adı altında yapılmamasından elbette ki çok daha iyidir. Bilinçli insanlar olarak içtiğimiz suların kabı olan PET ürünlerini plastik kutularına atıyoruz çünkü bizlere böyle öğretildi. Devletin zaafı burada ortaya çıkıyor. Tek yüzde yüz geri dönüşüm sağlanabilen bu madde diğer plastiklerle temas içine girince özelliğini kaybediyor ve geri dönüştürülemiyor. Büyük atık madde alanlarında bunların ayrılması da ayrı bir insan gücü istiyor. Ben Çevre Bakanı olsam ilk yapacağım iş insanları küçük yaşta eğitip onları bilinçlendirmek adına büyük bir ekip kurardım. Bu çok iyi bilinen bir gerçek ki şu anda 55 yaşında emekli bir adama çevre ve geri dönüşümün hayatımızda büyük bir yer kapladığını ve evinde PET ürünlerini farklı bir kutuda toplamasını gerektiğini anlatsam bana güler. Tam aksine bir ana okulda Cuma akşamları çevre ve geri dönüşüm hakkında yalnızca 1 saat seminer versem, genç arkadaşlarımız bilinçli bireylere dönüşür ve bunu alışkanlık hâline BARSHAN3 getirir. Kaynağında toplama ve sağlıklı geri dönüşüm için yapılması gereken en önemli şey bizden sonraki nesilleri bu konu hakkında bilinçlendirmek. Atalarımızın gittikleri her yeri “cennet bahçesine benzetmek için çalışmışlar, anayurtlarından doğal afetler yüzünden meydana gelen kuraklık ve çevre felaketleri nedeniyle göç etmişlerdir”. Geri dönüşümünün ciddi bir sorun olarak benimsenmesi için insanımızın bilinçlendirilmesi ve eğitilmesi, her karışı altın değerinde olan bu topraklarımızın daha verimli kullanabilmemiz için şarttır. İlker YAPICI 21502680 Turk101-14 BAĞIMLILIĞIN 3 MEVSİMİ Bağımlılık nedir? Hemen akıllara uyuşturucu, alkol ve sigara üçlüsü geliyor ister istemez. Bu maddelerin içeriklerine ve insanlarda yarattığı hislere bakarsak tabii ki etkilerini yadsıyamayız. Sigaradan artık nefret ettiği halde vücutlarındaki nikotin ihtiyacı yüzünden kurtulamayan, sürekli alkol tüketip kopamayan insanlar maalesef ki toplumumuzda var. Belki çevremizde bulunan, yediğimiz içtiğimiz ayrı gitmeyen insanlar bile böyledir. Eğer öyle bir arkadaşınız varsa bilirsiniz ki bıraktırma çabalarınız büyük ihtimalle boşa gitmiştir. Kimi artık alışkanlık olduğunu öne sürer kimi de istese bırakabileceğini ama istemediğini iddia eder. İçten içe durumun bağımlılık olduğunu fark eder yine de arkadaşınızın kalbini kırmamak adına bunu gündeme getirmek istemezsiniz. Yine de kendimizi sırf alkol, sigara tüketmiyor diye ‘bağımlı değil’ kategorisine koymayalım. İstatistiklere bakarak birçoğumuzda internet bağımlılığı var desek çok da yanlış olmaz herhalde. Televizyon izleme, bilgisayar oyunu oynama ve internette saatler geçirme konularında ister istemez hepimiz birer bağımlıyız. Aslında bana göre internet bağımlılığı alkol, sigara vb. bağımlılıklardan çok daha tehlikeli çünkü bu bağımlılık sürecini fark etmek çok da kolay olmuyor bu internet kullanımı sürecinde. Her şey eğlenceli giderken, internette faydalı işler yaptığımızı düşünerek kendimizi kandırırken hiçbir şeyi fark etmiyoruz. Durumu fark ettiğimiz anda da elimizden kanıksamak dışında bir şey gelmiyor. Tabi iki paragraf boyunca bağımlılığı anlattıktan sonra Bir Rüya İçin Ağıt adıyla çevrilen Requiem For A Dream filmini de unutmamak lazım. Bağımlılık olayını beyaz perdeye bu kadar güzel aktaran başka bir film yoktur sanırım. Filmin en gergin anlarında giren ve seyirciyi de içine çeken müziklerin de o psikoloji işlenirken çok etkili olduğunu söyleyebiliriz. Filmdeki genç kesimin genel olarak uyuşturucu ile bağımlılık süreci anlatılsa da yaşlı büyük anne karakteri Sara Goldfarb’ın hem televizyona hem de zayıflama haplarına bağımlı hale gelmesi de sadece uyuşturucu ve sigaraya bağımlı olunmadığı mesajını vermiş izleyiciye. Filmde en çok dikkatimi çeken şeylerden biri de bağımlılık sürecinin başında her şey güzelken, etkisi hissedilmiyorken de diyebiliriz, yaz mevsiminde havanın açık olması, durumlar kötüleştikçe de kış mevsimine ve kötü havalara fark ettirmeden geçiş yapılması. Bu da seyirciye karamsarlık durumunu işlemek için kullanılmış ve fazlasıyla da başarılı olunmuştur. İlk başlarda yaz mevsiminde her şey güzelken çoğu insan o anki durumda olmak ister. Çünkü karakterler bu sayede iyi para kazanıyor, canları ne zaman sıkkın olsa hemen uyuşturucu kullanarak sakinleşiyor ve herhangi bir etkisini görmüyorlardı. Mevsim yavaş yavaş sonbahar olurken karakterlerimiz ve bizler, ya da en azından ben, etkileri az da olsa görüyor ama yine de “Daha bağımlı bile sayılmayız istesek hemen bırakırız.” gibi tesellilerle kendimizi o bağımlı olmayacağımıza inandırıp hayatımıza devam ediyoruz. Filmin asıl vurucu kısmı olan kış geldiğinde de her şeyi fark edip pişman oluyor ve bırakmaya çalışıyoruz ama etkisine bir kere girmiş olduğumuz için bu kara delikten İlker YAPICI 21502680 Turk101-14 çıkamıyoruz. En sonunda sıradaki mevsimi beklerken buldum kendimi. Ama filmde o ilkbahar gelmedi hiçbir zaman. Bu adeta bir başyapıt değerindeki dram filmini izledikten sonra izleyen herkes gibi ben de bağımlılıklarım üzerine düşündüm uzunca. Çoğu insan gibi televizyon izleme veya bilgisayar oyunları oynama alışkanlığım olmasa da internet konusunda aynı şeyi söyleyemedim kendime. Saatlerce başından kalkmadığım ve hem boşa zaman geçirerek hem de sağlığıma zarar vererek yaşadığım günler var ne yazık ki. Dolaşmaktan zevk aldığım sitelerde takılarak veya film izleyerek onlarca zamanı boşa harcadığımı fark etmiyorum bile bazen. Bağımlı olduğunu fark etmiyor insanoğlu, iyisi mi siz hiç başlamayın. İlkbahar sizin için de hiç gelmeyebilir. Büşra Nur Bora HEY RUHUM Kitap okumak. Kitap. Kita. Telefon! Evet hayatlarımız buna döndü. Resim 2011’de Haiti’de yaşanan deprem sonucu meydana gelen yıkımın arasında, onca sefillik ve acı sırasında; gerçek dünyadan kaçmak için gözlerini ve zihnini kitaba gömmüş bir kadını fotoğraflayan Rena Gonzalez’e ait. Sizce bu kadın bunu nasıl yapmış olabilir? Bizler onca boş, sıradan, sıkıcı ve olağandışı herhangi bir hareketin genel olarak yaşanmadığı, o niceliği alabildiğine geniş fakat doluluğu bakımından minicik hayatlarımızda; günde 5 dakika bile hadi bırakalım bir kitabı, kısacık bir haberi yahut deneme yazısını bile okumaya üşenirken, bu insan evladı sizce nasıl bu derece odaklanmış ve hevesle bir kitabı okuyabiliyor? Teknoloji, yani kendi ürettiğimiz araçlar bizi biz olmaktan çıkarıp teker teker robotlaştırmaya başladı. Yemek yiyoruz, su içiyoruz, alışverişe gidiyoruz, kendimize kıyafetler, telefonlar alıp mutlu oluyoruz, para kazanıyoruz ve günün sonunda gelip o yorgun, etten kemikten oluşmuş bedenlerimizi dinlendiriyoruz konforlu yataklarımızda. Hiçbirimiz de düşünmüyoruz ki bizlerin doymayı bekleyen bir tarafı daha var: ruhumuz. Evet yanlış duymadınız, günlük sözde koşuşturmacalarımız öylesine yoğun oluyor ki; bedenimizde et ve kemik bir yana dursun daimi olarak en aç ve en yorgun olarak nitelendirebileceğimiz bir ruhumuz var ve bizler önemsemeyip zamanla unutuyoruz onu. Halbuki o da uzaklaşmak istiyor her şeyden, bir kitabın sayfalarındaki sözcükleri yiyip bitirmeyi, hikayelerin sonunu büyük bir şehvetle kana kana içmeyi ve doymayı, o da istiyor. Fakat bizler bunun üstesinden gelemiyoruz ki özellikle ellerimizde telefon yahut bilgisayar ve modanın en yeni aktörleri olarak akıllı tabletler –ki bunlar günümüzde 5 yaşındaki çocukların ellerine oyun oynayıp, büyükleri rahatsız etmesinler diye veriliyor artık- varken hepten tüm benliğimizi, özümüzü, özgünlüğümüzü unutuyoruz ve hatırlamaya çalışmak şöyle dursun hayatımızdan tümüyle çıkarıyoruz aslında kendimiz olan şeyleri. Farkında değiliz fakat kitaplar bizim duygu, düş ve hep içinde bulunmak istediğimiz dünyalarımıza giden yolun tek ve en kısa köprüsü. Yaşamda düştüğümüz vakit; kendimizden sonra, sımsıkı sarılabileceğimiz en güvenilir dal, tek bir art niyet dahi taşımadan bizleri iyileştirebilecek yegâne ilaç. Aslına bakarsanız bizler çocukluğumuzda okuduğumuz, daha doğrusu okumak zorunda bırakıldığımız o kısa öyküler sayesinde halen sokakta bir dilenci gördüğümüz vakit ona acıyabiliyor, annemizi, babamızı yahut bir erkeği/kadını sevebiliyor ve bir köpeği, kediyi çocuğumuzmuşçasına sahiplenebiliyoruz. Eğer küçükken o kitapları okumasaydık; şu an bizler de hayata yeni başlamış nesiller gibi olacak idik. İrdelediğimiz vakit, o günlük rutine kitap okumayı dahil etmediğimiz için giderek duygularımız ve düşüncelerimiz köreliyor, nihayetinde en başta dediğim gibi robotlaşmış insanlara dönüşüyoruz. Ben bu resme baktığım vakit ancak hatırlayabildim insan olduğumu zannettiğimi, ancak giderek öylesine çok kendim olmaktan çıktığımı ki bunun normalleştiğini, yıllardır aslında parça parça kendimi yok ettiğimi şu an anlayabildim. Çünkü ben yıllardır doğru düzgün kitap okumuyorum. Kendime yeni şeyler katamıyorum, üstüne üstlük olanı da unutuyorum. Hayatımı sadece telefondan instagram’a bakarak, çevremdeki insanlarla durmadan mesajlaşarak ve ders çalışarak harcıyorum. Hâlbuki benim bunu ruhuma yapmaya hiçbir şekilde hakkım yok bunu unutuyorum. Hiçbirimizin bunu kendimize yapmaya hakkımız yok çünkü biliyorum ki bu yazıyı okuyan çoğu kişi, kendilerinin de ne derece yoğun bir boşlukta olduklarını fark edecek ve içlerine şu şekilde seslenecekler: ‘Hey ruhum oralarda mısın?! Affet beni ki yıllardır sana gözümü açmadım.’ Her birimiz aslında unutmamalıyız ki insan daimi ‘gün’den kaçmak isteyen bir varlık. Bir günün sonunda yaşanan her şeyi silip; kendinizi bomboş, tek bir sözcüğün bile sizi rahatsız etmeyeceği yepyeni bir sayfada bulmak istemez misiniz? İşte bu ancak ve ancak kitapla mümkün olabilir. Unutulmamalı ki kitap sizi kendi hayatınızdan alıp çok daha farklı bir yere sürükler, üstüne üstlük siz bu dünyadan istediğinizde sıyrılabilirsiniz ve istediğinizde içinde yaşayabilirsiniz. Can Kazaz adlı çok sevdiğim bir müzisyen der ki bir şarkısında: ‘Kim bilir ben kaç kere gömüldüm kitaplara, yalanları görebilmek için.’ Evet kitap bize hem kendi içini, hem kendi içimizi, hem de dış dünyayı alabildiğince açık olarak sunar. Bize düşen ise onların var olduğunu unutmamak ve en yakın dostumuza ihtiyacımız olduğunda; onu her zaman yardımımıza koşacağını kendimize hatırlatmak. Gerisini zaten kitaplara bırakalım ki onlar her zaman, her şeyi bilirler. Kaynakça: https://tr.pinterest.com/pin/478296422902230649/ https://www.musixmatch.com/lyrics/Can-Kazaz/Geriye-Dönmeyince 1ORHUN EGE CANSARANBİR UTANÇ HİKAYESİHepimizin öyküsü üç aşağı beş yukarı aynı başlıyordu aslında. Kimimiz bir sobanın yanı başındaki yatakta, kimimiz sağlık ocağının loş ışıkları altında kimimizse hastane odasının soğukluğunda açıyoruz gözlerimizi dünyaya. Tamamen yabancı, korkunç insancıkların olduğu bu acayip yere onunla alışmaya çalışıyor, onunla öğreniyoruz. Tüm soğukluğa, tanımamışlığa rağmen bize kol kanat geren ay yüzlü meleklerimiz onlar bizim. Annelerimiz… İşte bu yazı, ırk, renk, dil ayırt etmeden hepimizin ortak noktası olan fani yaratıcılarımızdan şiddet, tecavüz mağdurları yaratmamıza değiniyor. Eli öpülesi annelerimizinden, hor görülen tüm kadınlarımıza, bir utanç hikayesi…İstatistikler gösteriyor ki her sene binin üzerinde kadın cinayeti işleniyor. On binlerce kadın toplu taşıma araçlarında, yolda, sokakta tacize uğruyor ve işin acı yanı milyonlarcası da bu iğrenç gerçeklerle büyüyor. Unutmamak gerekir ki ﬁlmin başı böyle değildi. Anaerkil toplumlarda kadın baş tacı ediliyor, koruyucu ikonlar kadının yaratma becerilerine odaklanıyordu. Anadolunun koruyucusu, tarım tanrıçası Kibele yüzyıllar boyu bu topraklarda insanların ruhlarına hükmetti. Hükümdarlığı o kadar güçlü ve uzun sürdü ki, müslümanların Kıble’si adını Kibele’den başkasından almıyordu. Savaşların, göçlerin ve gücün ön plana çıkmasıyla, koruyucu ve narin kadınlar yerlerini kızgın, öfkeli ve acımasız erkek ﬁgürlere bıraktı. Yıllar boyu zamanla değerini yitiren kadın, toplum hayatındaki yerini kaybetti ve üreme için kullanılan bir vasıta haline geldi. Öyleki attan sonra, silahtan önce gelen bir kelimeden ibaret oldu yüzyıllarca. Kadın tüm bu ezilmişliği yaşarken, kutlu erkekler savaşlar kazanmanın, kan dökmenin ve kavga etmenin sarhoşluğunda en güçlü orduya sahip olmanın ve tanrının takdirini kazanma umuduyla yanıp tutuşuyordu. İnsanların Tanrı’ya olan sevgileri ve şükranlarının bence en büyük sebebi yaratıcımız olduğu bilincidir. Bize hayatı, kaynakları ve sevdiklerimizi armağan eden bu yüce varlığın yol gösterici olarak bize sayısız peygamberler göndermiş olduğunu öğrenmişizdir hep okullarda ve ailelerimizde. Oysa Tanrı sadece bununla yetinmedi. En yüce ve eşsiz özelliğinin bir kısmını biz canlılara bahşetti. İşte biz insanoğlu o meleklere “anne” adını verdik. Dokuz ay on gün boyunca bedenlerinde bizi koruyan ve bizi var eden anneler ordusu. En güçlü orduları dize getirecek, geçilmez diyen yolları aşacak, uğrunda düşünmeden can verecek anneler ordusu. En güçlü orduya sahip olma peşindeki milyonların unuttuğu yegane gerçek aslında. Bizleri yaratan, büyüten ve yaptıklarına karşılık hiçbir şey beklemeyen annelerimiz var hepimizin. Yıllar boyu annelerin kutsallığını öğreniyor, cenneti onların ayaklarının altında arıyoruz. Hayır dualarını alabilmek için didiniyor, uğraşıyoruz. Tüm bunlara rağmen her nasıl oluyorsa anlamsız tartışmalar arasında sinirleniyor ve vuruyoruz onlara.Onlarca yıl annelerin şefkatiyle büyüyen kelli felli adamlar, narin ve öpülesi kadınları kesiyor, vuruyor, dövüyor. Eğitimlisinden, cahiline kadar yontulmayla alınamayacak bir odunlukla 1saldırıyorlar hiç düşünmeden! Namusun şartlarını onlara bağlayıp, on iki bilemedin on dört yaşında çocuklara sarkıyorlar. Kalpleri ve zihinleri sadece sevgi dolu masum çocuklar, cehennem azaplarına mahkum ahmaklarla, sapıklarla zorla evlendiriliyorlar. Bez bebek tutması gereken narin elli çocuklara gerçek bebekler veriyorlar. Bir bebek doğarken, bir bebek kaybolan yıllarıyla, ümitleriyle ve hayalleriyle ölüyor aslında. Tüm bu iğrençliklere dur denilmesi için koyulan kurallar, kanunlar, kolluklar yetmiyor bitirmeye bu zulmü. Sokak ortasında, köşe başında, evlerinin içinde, yalnızlıklarının ortasında onlar katlediliyorlar. Klavyenin başında ben sinirle harﬂere vurarak yazı yazmaya çalışırken Atatürk Cumhuriyeti’nin hakimleri katilleri tahrik bahaneleri ile salıveriyor, Atatürk’ün meclisi, çocukların tecavüzcülerine aﬂar getiriyor. İnebolu’dan Ankara’ya kağnı yollarında mermi taşıyan analar, mükafatlarını böyle alıyor. Anadolunun köylerinde gavurun eli değmesin diye evlerinde kendilerine kıyanlar, çeteci olup düşmana korku salanlar kanlarıyla suladıkları terleriyle var ettikleri bu topraklarda yeniden kurtuluşu arıyorlar.Cenneti gizleyen ayakların altından, ayaklar altına düşenlerin hikayesi bu. Kendi yarattığına kul olan mazlumların öyküsü, bizlerin utanç hikayesi. Geçen aydan bu yana öldürülen Güler’e, Raciye’ye, Derya’ya, Fulya’ya, Mehtap’a, Samaya’ya, Irmak’a ve adını asla öğrenemeyeceğim, öldürülmeyi bekleyen, geceler boyu şiddet gören, hayallerini ve umutlarını veren nice kadına. Bu utanç bizim, bu memleket bizim… Bu cehennem bizim…CEMRE ERİŞ 21601948 SEVMEK YA DA ALIŞMAK Sevmek ve alışmak… İki farklı sözcük, iki farklı anlam ama bu ikilikten çıkan bir bütünlük değil midir? Nasıl diyecek olursanız ben de yeni yeni farkına varıyorum bu olgunun. Çevrem, okulum, okuduğum kitaplar, dinlediğim müzikler kısacası hayat öğretti bana aslında bu iki kavramın bir yerlerde kesiştiğini. Hayatımda belki bir hadi zorlasam iki kere içten ‘’seni seviyorum’’ demişimdir bir yabancıya. Sevdim mi hala ben bile emin olamazken alışmak eylemi beni yaktı geçti çünkü ben aslında hiçbirini sevmemişim ki. Sadece birine alışmayı sevmek sanmışım. Kokusunu içime çekmeyi özlemek sanmışım, attığı mesajlarda yüzümün gülmesini büyük büyük mutluluk sanmışım. Oysa sevmek böyle midir? Her filmde, her kitapta sevmek acıtmaz mı hep insanların canını? Belki de şimdi bana kızıyorsunuz her sevgi mutsuzluk mu getirir diye ancak şunu bilmenizi isterim ki hayatlarınıza bir göz gezdirseniz benim haklı olduğumu göreceksiniz. Sevmek en büyük acıyı alışmak en büyük mutluluğu getirir size. Çünkü alıştığın şey tarih gibidir, hani demişler ya tarih tekerrürden ibaret diye, işte alışmak da öyledir hep bir tekrardır. Çünkü alıştığınız şey gidince alışacak yeni bir şey bulmak çok kolaydır. Dedemle bazen aşk hakkında sohbet ederdik, elli yıldır evli olduğu karısını ağlayarak anlatırdı bana ve yalan yok ben her zaman şaşırarak dinlerdim onu. Çünkü bana zaten yanında onunla bir ömür boyu yürümeye söz vermiş olan biri yüzünden ağlamak mantıksız gelirdi. Ama canım dedeciğimi şimdi anlıyorum işte. O hiç alışmamış ki karısına, sadece sevmiş ağlaması da işte hep bu sebeptenmiş. Bunu anlamam benim yirmi yılımı aldı. Aynaya her baktığımda alıştığım ve sevdiğim şeyleri düşünür oldum son bir yılda ve en sonunda anladım ki sevdiğim şeyler bana acı veriyor. Belki hemen değil, belki çok erken belki çok geç ama eninde sonunda bir yerde bir vurgun yiyorsunuz sevgi kolundan. Bu kabullenmesi çok zor olsa da böyle. Mesela bir ilişkiye başlıyorsunuz, belki her şey çok güzel devam ediyor ama maalesef bir gün geliyor ve bu acı gerçeği görüyorsunuz. Siz aslında hiç sevmemişsiniz ki, sadece yanınızda bir insanı taşımaya alışmışsınız. En derinden yara alıyorsunuz belki ama çok koymuyor bu olay insana eğer gerçekten sevmemişseniz. Ama olur da bir gün gerçekten sevdiğiniz biri çıkarsa karşımıza ve monoton hayatınızı her gün ayrı bir heyecanla yaşatırsa size işte o zaman işiniz çok zorlaşır maalesef. İçinizden her gün bugün acaba ne yaşayacağız diye düşünüyorsanız, size çok çok geçmiş olsun demek isterim. İşte aslında ben bu yazıyı bu olayı yaşadığım için kaleme aldım. Çünkü ben fark ettim ki ben birini çok seviyorum , ve aslında ondan önce hayatıma giren kimseyi gerçekten sevmemişim. Ama en acısını da şöyle yaşadım: karşımdaki gözlerine aşkla baktığım adam bana sadece alışmış… Hayat işte… Bir gün güldürür bir gün ağlatır ve maalesef ilahi adalet hep bu dengeyi kurar. Ne yaparsanız yapın güldüğünüz kadar ağlayacak, sevdiğiniz kadar sevilmeyecek, sevmediğiniz kadar sevileceksiniz bu bir gerçek. Bunun farkına varınca belki çok geç olacak ama eminim herkes bir gün bunun farkına varacak. Geç olsun güç olmasın demişler bu hayat sizin ve dilediğiniz gibi yaşamak sizin hakkınız. Umarım bu hayatınızda her zaman aklınızın birköşesinde olur. Çok sevdiğiniz ama asla karşı tarafın size alışmadığı sadece karşılıklı sevgi paylaştığınız macera dolu bir hayat dilerim… Ömer Faruk FilizAnlamsız ArayışlarBilim, hâlâ insanoğlunun mutlu olma çabasını anlamlandırmaya çalışırken birtakım hormonları ve ödül mekanizmasının çalışma şekillerini ortaya koyarak bize izah etmeye çalışıyor. Bizim için oldukça sıradanlaşmış ve sorgulamadan gerçekleştirdiğimiz pek çok eylemin arka planında neler döndüğünü keşfetmek bilgi birikimi ve ufkun genişlemesi açısından oldukça sevindirici bir aktivite. Peki, bilim her şeyi ﬁzik, matematik ve biyoloji ile açıklayabilir mi? Kesinlikle hayır! Örneğin, hâlâ anne ile evlâdı arasındaki bağı açıklayabilen veya aşkı tanımlayabilen kapsamlı bir makale yok ve öyle görünüyor ki yazılmayacak. Her şeyi sebep-sonuç ilişkilerini ışığı altında irdeleyip anlamaya çalışmanın da ne kadar mantıksız bir davranış olacağını söylemeye dahi gerek duymuyorum. Varolmanın verdiği inanılmaz ağırlık yetmezmiş gibi üstüne üstlük varolan ve yaşanılan her olayı olağan çaba ile anlamlandırmaya çalışmak bizi ancak ve ancak zamanımızdan çalarak deliliğe sürükler.Üzerine düşünmemeyi ve sorgulamamayı çok isterdim fakat elimde değil. Çocukluk anılarım depreştikçe henüz o yaştaki bir çocuk için bile gereksiz ve anlamsız olan soruları cevaplamaya çalışırken bulabiliyorum bazen kendimi. Babasız büyümeme rağmen, yakın çevremin ve akrabalarımın neredeyse hep odak noktasında hissettim kendimi. Oldukça kalabalık olan bir çevrede, böylesine bir ilginin altında hissettiğim özgüven daha o yaşlarda tavır ve davranışlarımı etkilemişti. Anlamsız spot ışıkları altında yaşayan bir çocuk için, şımarık davranışlar sergilemenin gayet doğal olduğu da söylenebilir. Aksine insanları kolayca kendi çıkarları için kullanabilecek biri iken çevremden gördüğüm nedensiz ilgiyi anlamlandırmakta güçlük çekiyordum. Sayıca fazla olan kuzenler arasında üzerine en çok titrenen kişi olmaktan dolayı adaletsizliğin de ne demek olduğunu ezilmeden hissettim diyebilirim.Annem ve birkaç sevgilim dışında hep yapay geldi insanlar gözüme, çıkarları söz konusu olduğu zaman çevrelerindekilere piyondan farklı muamele göstermeyen adeta maskeli suratlardı. Bu yüzden olabildiğince kaçtım gerçeklerden, beni ben yapan şeylere daha sıkı sıkı sarılarak kaçtım. Belki birileri anlar veya anlamaya çalışır diye düşünürdüm önceleri fakat bunun bile ne kadar saçma bir beklenti olduğunu anladığımda büyüdüğümü farkettim. Sorularına cevaplar bulmaya çalışırken sorunun anlamsız olduğunu farketmek kadar acı verici bir şey daha olabilir mi? Nedendir bilmiyorum, insanlardan uzaklaştıkça gerçek kimliğime daha fazla yakınlaşabildiğimi farkediyorum. Sosyal hayatın çevremize kattığı insanlar maske sahibi olmamız için zorluyorlar bizi sanki veya bu benim yalnızca paranoyak bir düşüncem, hepsi o.Gerçekliğin bu denli farkında olup da, insanlık olarak nasıl bu kadar vurdumduymaz bir şekilde hayatımızı sürdürebiliyoruz gerçekten inanamıyorum. Sorun bende mi, yoksa bu sorun bir kesim tarafınca paylaşılıyor mu? Sırf bu yüzden olabildiğince medyadan kendimi uzak tutmaya özen gösteriyorum, beni ilgilendirmeyen bir şey uğruna zamanımı ve zihnimi yormanın oldukça gereksiz olduğu kanısındayım. Önceleri her gün haber izleyip yine de günlük rutinlerini aksatmadan sadık kalan insanlar görünce kendimi duyarlı addederdim. Daha sonra farkettiğim şey ise gereksiz romantik bir ruha sahip olduğumdu. Bir başkasının gölgesinde yaşamayan biri için gayet doğal bir tavırdı bence bu. Umarsızca siyasi bir lidere, futbol klübüne veya bir yöreye anlamsızca bağlı olamayacak olmanın verdiği huzursuzluk gerçekten içimi yakıyor. Öğrenmenin beni huzura ulaştırmasını beklerken beni, sessizce karşılayan nedense yalnızca anlamsız düşünceler ve varoluşsal depresyonlar oluyor.Evrende bir toz olduğumu anladığım zaman olayların benimle alakasız olduğu düşüncesi zihnimde daha fazla yer edinmeye başladı. O ana dek kendimi mahrum bıraktığım pek çok güzel şey için duyduğum pişmanlığı anlatamam. Hayatı kendi ekseni etrafında anlamlandırmaya çalışan ölümlü bir aptaldım ne de olsa. Ne olup bitiyorsa, ben değer versem dahi kimsenin umrunda değildi sonuçta. Haberleşme ve iletişim teknolojileri bu denli gelişmiş olmasa pek çok olayı ruhum dahi duymayacaktı. Peki tüm bunlar beni haklı çıkarabilir mi? Maalesef ki hayır. Bu da bir başka illüzyonu sanki evrenin veya toplumların belki de söz sahiplerinin kim bilir belki de yaratanların ama sorgulamanın ve anlamlandırmanın bazı zihinler için ifade ettiği tek bir anlam var o da: Lanet.BEKLEMEK VE BEKLENTİ Beklemek ve beklenti aslında birbirinden türemiş iki kelime gibi görünse de çok farklı anlamlar içerirler. Gün içinde fiziksel olarak sürekli bekleme halindeyiz. Fırından ekmek alıp sıra bekliyoruz, durakta otobüs bekliyoruz ya da dersin başlamasını bekliyoruz. Bunlar beklemenin kolay hâlleri. İnsanın bildiği şeyi fiziksel beklemesi rahattır, sıkıntıya sokmaz. Beklemenin bir de duygusal hâli vardır. İnsan sevdiğinden ayrılır, unutmayı bekler ya da sevdiğini “Herkes bir şeyi bekler ben hep seni beklerim.” Dizesi gibi bekler. Zor olur bu tür gidişlere dönüş gerektirmek ya da zordur gelmeyecek olanı bir ümitle beklemek. Peki neden beklenir hiç gelmeyecek olan, neden ümit kalmamış iken insan beklenti içindedir? Bunun cevabını da şu dizde bulabiliriz. “Belki bir tren gelir uzaktan içinden kimse inmez beklediğimiz hiç kimse yok anneme de söyledim olsun dedi o da içi boş bile olsa trenler var oldukça bir umut var demektir.” Hayatınızın kötü bir dönemini düşünün; dersleriniz ya da işiniz kötü durumda, ailevi sorunlarınız var ve sosyal yaşantınız da zedelenmiş hâlde. Tüm bunlar başınıza gelirken hayatınıza giren biri size umut olabilir, o biri ile yaşadığınız duygular ve paylaşımlarınız hayata bir yerden tutunmanıza yardımcı olabilir. Umut bu yüzden güzeldir , hayatı yaşanası yapar. İnsanlar umudu tanımlarken genellikle beklemek kelimesini de iliştirir ama umut demek beklemek değildir. Umut elinden geleni ardına koymamaktır, umut beklemek değil harekete geçmektir ve insan hareketine kararlı bir şekilde devam ederse kimse engel olamaz, kimse buna karışamaz. Kendinden emin bir insanın umudu, umut kavramını aşar ve geleceğinden de emin olmasını sağlar. Umut kavramını aşamayan bir şey de beklenti adını alır. Beklenti kelime anlamı olarak bir konunun sonunda olması gerçekleşmesi beklenen şey demektir ve gördüğümüz gibi beklenti demek beklemek demekten ibarettir , faydasız da olsa. Peki beklemek ve umut bu kadar iç içe iken aralarında nasıl bir ilişki vardır? Beklemek ve umut ters orantılıdır. Bekleme süresi arttıkça umut azalır. Ne kadar beklerse insan o kadar yorulur , o kadar düşer ve o kadar zarar görür. Beklenen gelir belki ama karşısındakini biçare gördüğünde ne beklediğine değer, ne de geldiğine. Dedik ya beklemek umudu öldürür diye, umudu ölenin duyguları da gömülür umuduyla ve ne yapacağını bilmeden sadece bekler ve hiç acısını hissetmez artık beklerken. Alengirli Şiirler ’de belirtildiği gibi: “Gözün aydın içim yanmıyor artık. İçim öldü!” diyerek şair bir sitemi ve duyguların yok olma sürecini aktarmıştır şiir severlere. Beklemeye alışmış bir insan artık acı duymamaya başlar ve hiç bir acıya tepki veremez olur çünkü aslında o bekledikçe ölmüştür. Fiziksel olarak yaşıyor olsa da duyguları ölmüştür ve bunun suçunu beklenemez yükler, nedeni o kimsedir ve sitemler ona az bile gelir. Karşısında görse eskiden kalbinin yerinden çıkacağını hissettiği insana artık tepki vermediğinde anlar o da öldüğünü ve artık daha da sitem etmez, sadece susar ona karşı. Şiirde de belirtildiği gibi “Bu ellerle tekrar okşasam saçlarını , kaç tas su olup biten her şeyi temize çeker?” derken şair umudu olmayanın ve beklemekten yorulanın hayatının asla aynı şekilde devam etmeyeceğini göstermiştir bize. Ne yaparsa yapsın kaybolan zamanın, yitirilen duyguların ve sevme hevesinin temize çekilmesi, yeniden yaşanması gibi bir şey söz konusu değildir. Zaman durmaz; akar, duygular giderse dönüşü zor olur ve hevesi kaçarsa insanın bir kere onun geri gelmesi Kaf Dağına ulaşmak kadar zordur.BURAK AKBOĞA KOLUNU KALBİNE KAPTIRANIN HİKAYESİ Aşk nedir? Bu soruya tatmin edici bir cevap verilebilmiş midir? Gerçek aşk sadece filmlerde, kitaplarda mı olur ve bu duygunun sınırı nedir? Kendimi bildim bileli hayatımda bu sorular hep kafamı karıştırmıştır. Hangi canlının kafası zaten bu en saf, en doğal duyguyla karışmamıştır ki? Bu soruları aklıma yeniden getiren ve içimi yazma hevesiyle dolduran isim, Sabahattin Ali olmuştur. Onun Değirmen adlı öyküsü, sevginin ne olduğunu bilmeyen insanlarda bile bu duyguyu uyandıracak veya insanların aşk anlayışlarına farklı bir derinlik katacak nitelikte ve güzelliktedir. Kafamı karıştıran bu meselelere benim de bir cevabım yoktur; ancak bu yazıya son noktamı koyduğumda, belki de kendimi tatmin etmiş olacağım. Bu nedenle, düşüncelerimi yazmak üzere başlıyorum. Sevdiğimiz insanın yanında bulunmak, ona hediyeler almak, onu öpmek bana göre gerçek aşk değildir. Gerçek aşk, karşınızdaki kişiyi kendinizi sevdiğinizden daha fazla sevmek, onun için birtakım fedakârlıklar yapabilmektir. Fedakârlıktan kasıt, gece çıkmanız yasakken ailenize karşı gelip o kişinin yanına kaçmak gibi bir şey değildir. “Sevdiğim kişi için kendimi trenin önüne atarım.” gibi aptalca ve boş sözler de değildir. Bir kişiye kalbinizi verdiğinizi söylerseniz, ona gerçekten bıçakla çıkarıp kalbinizi verebilir misiniz? Siz dünyanın bir ucunda olsanız ve sevdiğiniz insan diğer ucunda olsa, ona yürüyerek gidebilir misiniz? Fedakârlık belki böyle bir şeydir, belki değildir; ama yaşadığımız dünyada kendinizden somut anlamda bir parça koparıp verebilmekten daha fedakârca bir davranış sergileyebileceğimizi düşünmüyorum; çünkü bir insan bu dünyada en çok kendini sever ve kendinden bir şeyleri başkalarına verdiği zaman, en çok kendini sevmeyi bırakmış demektir. Bu duygu annelerin çocuklarına verdiği sevgiyle çok benzerdir. Yani, anne sevgisi gibi saf ve içgüdüseldir. Bütün insanlar sadece hayatın çilesini çekmekle uğraşmazlar. Öyle insanlar vardır ki, yaşam koşulları zorken kalplerinde sadece sevgi vardır. Değirmen öyküsündeki çingene Atmaca da böyledir. Diyar diyar köyleri dolaşır, hiçbir kıza gönlünü vermez; ama gönlünün sevme isteğiyle dolup taştığını çaldığı yanık türkülerden anlayabilirsiniz. Sonunda değirmencinin tek kolu olmayan kızına aşık olur. Hayat sizi tam ve güzel olana yönlendirmez hiçbir zaman. Kalp bazen gider, eksik olan bir şeye aşık olur. Bu gibi eksiklikler, aşkta halledilebilir engeller olarak görülebilir; ama gerçekte peşinizi bırakmayan karanlık gölgeler olarak ilişkileri takip ederler. Kolu olmayanın siz olduğunu düşünün. Sevgilinizin sizi iki elle sımsıkı kavradığını, sizin de tek kolla sevgilinize sarıldığınızı düşünün. Bir yanınız hep boş kalır, sevgilinizle bir bütün olma hissini asla yaşayamazsınız. Sadece Atmaca bunun nasıl bir duygu olacağını size şu cümleleriyle tam olarak tarif edebilir: “Her sözünden, her tavrımdan alınır. Kızsam ona dokunur, düşünceli olsam ona dokunur, sevsem ona acıyormuş gibi gelir, kucaklasam boş olan kolunun yerinde bir sızı duyar ve bunlar hep böyle sürüp gider.”1 Böyle bir durumda pes ederseniz ya da sevgilinizi bu durumu böyle kabullenmesi için ikna etmeye çalışırsanız, kendinizi herkesten daha çok seviyorsunuzdur. Oysaki Atmaca, kimsenin anlam veremeyeceği bir fedakârlıkta bulunup herkesin önünde bilerek ve isteyerek kolunu değirmene kaptırmıştır. İşte gerçek aşk, bu olmalıdır. Gerçek hayatta böyle bir sevgi var mıdır, yoksa bunlar hayal âleminden ibaret midir bilmiyorum. Tek bildiğim şey, insanların bazen bu gibi hikâyeleri okuyup taşlaşmış kalplerini aşkla ve fedakârlıkla yontmaları gerektiğidir. Şimdi bırakalım da Atmaca’yla değirmencinin kızı kendi dünyalarında tek kollarıyla sımsıkı sarılarak bir bütün olsunlar. Bütün dünya onların hikâyelerini öğrensin ve dünya daha sevgi dolu, engellerin aşıldığı bir yer haline gelsin. 1 Sabahattin Ali, Değirmen, Yapı Kredi Yayınları, 2008. Kaynakça: Ali, Sabahattin. “Değirmen”. Yapı Kredi Yayınları. 2008 Pınar Temel Ezilmek SuçturHitler’in ve doğal olarak Nazilerin son günlerini anlatan Der Untergang filminde, ünlüPropaganda Bakanı Goebbels, ona Alman askerlerin amaçsızca öldüğünü söyleyen generaleşu tüyler ürpertici yanıtı verir: “Onlara acımam. Tekrarlıyorum: Onlara acımam! İnsanlarbunu kendileri istedi. Bu, sizin için sürpriz olabilir. Kendinizi suçlamayın. Biz insanlarızorlamadık. Bu yetkiyi bize onlar verdiler ve şimdi de bunun bedelini ödüyorlar.”Almanya’nın bugünkü durumuna -gelişmişlik düzeyine, sosyal devlet anlayışına vb.-baktığımda, “Acaba, hataların asla cezasız kalmadığı ve cezaların kesinlikle ertelenmediği birsistemde yaşasaydık her şey bugünkünden daha mı farklı olurdu?” diye düşünmedenedemiyorum. Aynı şey insanın gelişimi için de geçerli, her hatasının bedelini -küçükse küçük,büyükse büyük- mutlaka ve kesinlikle ertelenmeden ödeseydi insan acaba daha sağlıklı birtopluma, daha insani bir sisteme ulaşabilir miydik? Kendi hayatımdan yola çıktığımda, özellikle on beş ile on sekiz yaş aralığındaki halimidüşündüğümde, adeta bedel ödemek arzusuyla tutuştuğumu rahatça söyleyebilirim. Bugün, oyıllarda gerçekleştirdiğim ve yanıma kâr kalmış olan eylemlerimden dolayı acı çekmektense,işlediğim günahlardan hemen sonra cezalandırılmış olmayı gerçekten isterdim. İşte o lanetliüç yıla sığdırdığım suçların birkaç örneği: Sınıftaki kızlara karşı kaba saba tavırlar ve sözler,öğretmenlerime ve ebeveynlerime karşı affedilmemesi gereken saygısızlıklar, arkadaşgrubumun içindeyken toplum hayatı için tehdit oluşturan serserilikler… Çocuk yaşlardaolduğum için, pedagojik olarak sağlıklı bir öneride bulunup bulunmadığımı bilmiyorum amabence eylem gerçekleşir gerçekleşmez cezasını da çekmeliydim. Eğer gerçek bir bedel ödemişolsaydım bugün büyük olasılıkla daha farklı bir insan olurdum. İnsani duyguları önemsemeyi,insanların incinebilen canlılar olduğu gerçeğini, saygının değerini ve birçok şeyi daha erkenyaşlarda öğrenebilirdim. Kabahatlerimin cezasını hemen o anda çekseydim, bugün, kendimekoyduğum kuralları sürekli hatırlamaya çalışmak zorunda da kalmazdım. Her yaptırımlabirlikte bir kuralı daha kazıyabilirdim zihnime ve onu kaç yaşında olursam olayım kesinlikleunutmazdım.Bireysel olarak suçun cezasının hemen ödenmemesinin her zaman ağır sonuçlarıolmayabiliyor. Peki, topluma ve insanlığa karşı suçlar? Bir üyesi olduğum toplumdakiumutsuzluğun sebeplerinden belki en önemlisi: Büyük suçların cezasız kalabilmesi. Buradaaslında bir ezilme ve sonucunda sinmek var. Yapılabilen tek şey, suçlunun cenazesinde“Hakkımızı helal etmiyoruz!” diye bağırmaksa ezilmek ve sinmek de doğallaşmaz mı? Ötekidünyadan medet ummak da aynı oranda artmaz mı? Bazen, herkes gibi ben de kimi olaylarkarşısında dünyanın kayıtsızlığına içerliyorum. Nasıl oluyor da dünya yerin dibine batmıyordiyerek hayıflanıyorum. İşte insana böyle şeyler düşündürten ve dedirten her olay aslındainsanı ayakları altında ezen, sindiren bir olay. Böcekler gibi yaşamayı normalleştiriyor oolaylar. Çaresizce, işlediği her suç yanına kâr kalan dev ayakların altında ezilmeme çabasınagirişiyoruz. Ben yine benim gibi bir insandan korkarak yaşıyorum ve biz yine bizim gibiinsanlardan oluşmuş bir gruptan korkarak yaşıyoruz. Aciz bir şekilde, öteki dünyada tecelliedecek adalet düşüncesine sığınıyoruz. Böyle bir düşünceye sığınmak, bence, “Ben çaresizkalmış bir zavallıyım!” diye bağırmakla eş değer. Daha cesur bir özeleştiri yaparak devamedeyim: Çaresizliğini kabul eden insanın bu çaresizliği de yanına kâr kalmamalı bence.Böcekler gibi yaşamak da bir suç, onun da bir cezası olmalı. Garip bir döngü ve mantığımayatan tek çözüm yolu, bütün suçların işlendikten hemen sonra mutlaka cezalandırılmasıgerektiği. İleride bu konuyu tema olarak işleyeceğim bir film çekebilirsem eğer, şu diyalogmutlaka o filmde olacak:“Ben yıllardır ayaklar altında ezildim zaten, tepişen fillerin ayakları altındakiçimendim, beni neyle ve neden suçluyorsunuz?”“Ezilmek de ezmek kadar olmasa da büyük bir suçtur, seni ezilmekle suçluyoruz.”Kaynakça:Der Untergang (Çöküş). (2004). Retrieved from https://www.imdb.com/title/tt0363163/ YALNIZ BİR İNSANHer insanın hayatında mutlaka bir kitap vardır; ki zaten olması da gerekir. Kitap dediysem öyle sonunda hep iyilerin kazandığı, kötülerin cezalandırıldığı veya bir suçluyu bulmak için kıyasıya rekabetin olduğu kitaplar değil. Bu kitap öyle bir kitaptır ki, kendini en aciz hissettiğin anda birdenbire seni en değerli hissettirebilecek ya da yazın ortasında yağan kar gibi ne olduğu bilmeden seni ortada yalnız, bir başına bırakabilecek bir kitap. İşte içeriği de adı gibi garip olan bu kitapla tanışmam bana birçok şey kattığı gibi benden çoğu şeyi de aldı... Umutsuzluğum, çaresizliğim tuzla buz oldu birdenbire. At gözlüklerimi çıkarıp, hayat bisikletinde pedal çevirmeye kaldığım yerden devam etmeme neden oldu. Kendimi yeniden bulmamı, nereye gittiğimden çok kim olduğumu ne olduğumu fark etmemi sağladı.Hep bahsetmişimdir arkadaşlarıma, dostlarıma. Doğaçlama yaşamak en güzel huyumdur diye. Çok eleştirildim. Plansız yaşamak mı olur hayatı belli bir çizgide yaşamalısın diye öğütler aldım durdum. Ama kitaptaki bazı sayfalar bunları duymamazlıktan gelmemi sağladı. Hayat herkese ikinci bir şansı her zaman vermeyebilir. Elinde varken böyle bir yaşam her şeyi enleri ile yaşa. En güzel sen gül, en güzel sen sarıl, en mutlu sen ol ama en önemlisi en güzel sen ol. En güzel gülümsemesem bile her seferinde daha iyi gülmeye çalıştım hayatta. Işığımı kaybetmedim. Çünkü fener benim elimdeydi ve belki de beni ben yapan o ışıktı...İnsan kuru kuruya yaşamamalı bence hayatında. İyisiyle kötüsüyle yaşamalı. Ama ne olursa olsun iyilik üzerine kurulmalı bence hayat. Her şeyin fiyatını biliyoruz ama hiçbir şeyin değerini bilmeyen insanlar olmaya başladık. Ne kadar acı. Kağıt parçasını insandan üstün gören zavallı varlıklar olarak nitelendiriyorum ben böyle insanları. Sevgisi az, birbirine karşılıksız iyilik yapmayan insanlar. Bunları düşündüğüm sırada babamın çok sevdiğim sözlerinden biri geliyor aklıma. “Binmeyeceği eşeğe torba takmayan insanlardan korkacaksın.” Tam bu sözün üstüne yazar da babamı desteklercesine son noktayı koyuyordu sanki: “Bir büyüğüne yer veren bir genç göremezsiniz. Çünkü gençler birbirlerini “Hüp diye içine çekmeye” odaklanmış durumda.” (İzgören,103)Sınırlar insanların göremediği çizgilerdir aslında. Ne başı olmadığı gibi sonu da belli değildir. Sen belirlersin bu çizgiyi. Ne kadar yakınına koyarsan o kadar ilerlersin. İdeal ve gerçek aynı gibi gözükse de çok farklıdır aslında. Kimse kapasitesinin dışına çıkamaz. Denemekten ne kadar da çok korkuyoruz. Her başarısız denemede bir o kadar daha dibe çöküyormuş gibi hissettiriyoruz ama aslında her deneme hedef merdivenin bir basamağı gibidir. Her seferinde seni hedefine yaklaştırır farkında olmadan. Ah bir de denemekten korkmasak her şey ne kadar da güzel olurdu kim bilir. Hele ki bir de bir gün en parlak yıldızın sahibi olacağı hayaline inandırırsak kendimizi... “Dikkat edin, çok güzel olaylar hiç beklemediğimiz anlarda gerçekleşir.” (İzgören,111)Denerken hep daha iyisini yapmayı düşündüm ama bunları yaparken kendimi kaybetmemeyi de bildim. En azından ben böyle düşünüyorum. “Geleceğinizi belirlemek konusunda karakteriniz zekanızdan her zaman daha önemlidir.” (İzgören,120) Bu sözü okuduktan sonra ise kendimi kendime daha yakın buldum çünkü bu kitabı okuyana dek kendimi hep uzak buluyordum kendime. Daha doğrusu kim olduğumun farkında değildim. Ne olduğumu anlamamı sağlayan bu satırlardaki bu söz ise hırs üzerineydi. Yarış atı gibi içinde bulunduğuz eğitim sistemi insanların bitmek bilmeyen sebepsiz hırs duygularını bana çok açık bir şekilde göstermiştir ama bu 'yarış' ın sonunda gördüm ki başarı düşenin üstüne basmakla değil, durup ayağa kaldırmakla elde edilir. Kendin olmadıktan sonra elde edilen başarının önemi yoktur bence. Çünkü başarı havadaki sis gibidir. Kimseyi görmemezlikten gelip son sürat gidersen mutlaka tökezlersin eninde sonunda. Ancak sevdiklerimiz kurtarabilir bizi bu felaketten. Bu yüzden “Başarı, istediğinizi ede etmenizdir. Mutluluk ise, elde ettiğinizi istemeniz.” (İzgören,122)Einstein‘ın dediği gibi bazen hızlı, bazen yavaş akar zaman ama dostlarınla geçirdiğin zamandır en hızlısı. Ben ilk dostumu bulmuştum. Her elime aldığımda elinden tutmuş gibi hissediyordum kendimi. Hep yanımda olsun. Ben bir şey anlatmasam bile o beni anlıyordu ya bana yetiyordu bu. Her sayfayı çevirişim benim hayatımda bembeyaz bir sayfa olarak görünüyordu. Okudukça dolduruyordum hayatımı. İnsan olmanın farkındalığını hissettirmişti bana. Ne kadar insan olsak bile şu hortumlu dünyada fil yalnız bir hayvan olmadığı gibi sadece bir hayvan da değildir. Aynı insanlar gibi. Sadece bir canlı olmadığımız gibi sadece bir insan da değiliz. Sınırlarını düşünme git gidebildiğin yere kadar. Unutma bu hayat bizim hayatımız. Ne yapıyorsan en mükemmelini yap. “Mutluluğun, sahip olduğunuz gömleklerle ilgisi olmadığını fark ettiğiniz gün, her şey sizin için harika olacak.”(İzgören,222)Kaynakça:Ahmet Şerif İzgören,2006,Şu Hortumlu Dünyada Fil Yalnız Bir Hayvandır,Elma YayıneviİREM KARAKAYA21300982(Var olmaya çalışanlar) KÜÇÜK DÜNYALAR Üzgünleeeer, küskünleeeer, tutunamayanlaaaar, dışarıda kalanlaaaar, küçük insanlaaaar, zavallılaaar, konçinalaaaar... Duyduk duymadık demeyiiiin! Peynir, ekmek yemeyiiiiin! Yerseniz bize görünmeyin! Birinci Uluslararası Küçük Dünyalar Toplantısı sona ermiştir. Küçük Dünyalar Komitesi başkanı Haldun Taner, başkan yardımcıları Oğuz Atay, Franz Kafka ve yazman Sami Uğur Berksun sizlere bu bildirgeyi gururla sunmaktan büyük memnuniyet duyarlar. Bildirgeyi dinlerken ayılıp bayılmamanız için hiçbir işe yaramadıklarına en baştan yemin ederler. “ İşbu metin oyunlarla yaşayanları ve küçük dünyaları dile getirmekten başka maddi ve manevi bir amaç gütmemektedir. Güzellik tanrısının cömertliğinden, tabiat ananın iyi niyetinden, ciddiyet kavramının bizatihi kendisinden nasibini alamamış bütün insanları kendi çatımız altında toplanmaya ve yeni bir dünya inşa etmeye çağırıyoruz. Ulu önderimiz, muhterem başkanımız Haldun Taner’in yağmurlu bir Şişhane sabahı aklına gelen işbu bildirge, ondan daha önce dönüşümünü geçirmekle meşgul olan Kafka’nın da zihninden geçmişti. Birinci başkan yardımcımız Oğuz Atay, bu satırları yazarken bendenize, kendisinin böyle bir bildirgeyi düşünmekle kalmayıp kaleme aldığını anımsatıyor. Oğuz Bey’in 724 sayfalık Tutunamayanlar ansiklopedisini temel kaynak olarak görmekle birlikte o kitabın detaylarını Ankara’da belediyenin kazdığı çukurdan bizlere seslenen Orhan Veli’nin dediği gibi edebiyat tarihçisine bırakıyoruz. “ Ey ahali! Kulak verin dediklerine, dinleyin. Devamı pek şahanedir bencileyin. “İşbu bildirge kerameti kendinden menkul benzerlerinden farklı olarak menkul veya gayrimenkul mevzulara değinmemektedir. Çıkış noktamız, üstadımız, membaımız Haldun Bey’in “Konçinalar, Eczanenin Akşam Müşterileri ve Kantar Kâtibi Ali Rıza Efendi” hikâyeleridir. Her ne kadar Çek dostumuz Kafka girizgâhımızda belirtilmeyen bir bahsi gündeme getirmek istemiş ve bunu çevirmeni aracılığıyla bize iletmişse de bu isteği tarafımızca geri çevrilmiştir. Bize kırılan Kafka Milena’ya mektuplar yazadursun, biz orta oyununu anımsatan bu uzun giriş ve muhavere kısımlarını geçip fasıl kısmına gelelim.” Ey ahali! Geldiler sonunda fasılaaa, İsmail Dümbüllü’yü, Kavuklu’yu ve Pîşekâr’ı hatırlatırcasınaaa… “ Maksadımız; hayatın ihtişamlı koridorlarını değil arka sokaklarını göstermektir, küçük insanı küçük dünyasında ele almaktır, iskambil destesindeki konçinaların epik trajedisini yansıtmaktır, muzaffer olamayanları, septikleri şahlandırmak; bir kez olsun hayatın onların da alınlarından eğilip öpmesini sağlamaktır. Mücerret birtakım faraziyeleri de büyük teorilerin yanına iliştirmenin derdindeyiz. Küçük insanın peşindeyiz biz, insanın değil küçük insanın… Bitirdikleri okulların, ayrıldıkları ortamların, eski arkadaş gruplarının, ilk unutulanlarının izindeyiz. Ailelerinin “ölüsü olan bir gün ağlar delisi olan her gün” dediği evlatların hayatlarını anlatmanın derdindeyiz. Yargıda bulunmaktan kaçınanların önünde bayrak sallıyoruz. Bu bağlamda kendini ifade edemeden terk-i hayat eyleyen tüm yoldaşlarımızı şükranla ve minnetle anıyoruz. “Rindlerin Ölümü” şairi Yahya Kemal’in şiirinde bahsettiği serin servilerin altında kalan kabirlerinde her seher bir gül açmasını ve her gece bir bülbül ötmesini diliyoruz. Kendileri pek soyut bir biçimde yaşayıp yaşadıkları gibi öldüklerinden bazı kariler, tutunamayan bu dostlarımıza her ne kadar az önce atfettiğimiz rintlik mertebesini yakıştıramasa da bizce “küçük insan” dostlarımızı bu şekilde anmanın bir mahsuru yoktur. Biz ekmek kuyruğunun başına veya sonuna değil arasına bakıyoruz. “En”lerin hatırlandığı bu kubbede, hoş bir sada olan ötekileri ele alıyoruz.” Ey ahali! Geldiler yavaş yavaş sonuna kâğıdın, yaktılar en acınasını ağıdın. “Mücerret, pek mücerret bir ekibiz, tarihte bulunmadık, vaktimiz olmadı. Vakanüvis tutmadık –boşuna masraf- çünkü vakt-i kerametinde kayda değer vaka olmadı. Kayda geçirmediler bizi, kitaplara yazmadılar adımızı. İşbu yüzden kimse bilmez bizi, işbu yüzden çok eksiktir, hem yanlıştır hem tek yanlı okuduğunuz tarih kitapları.” Ey ahali! Bertolt Brecht’in sesidir dinlediğiniz, Ferhan (Şensoy) Abi’nin kendisidir bildiğiniz… Gelemediler bir türlü sonaaa, yaklaştılar ama onaaa! “ ‘Var olmak algılanmış olmaktır’ diyen filozofa da vardır elbet sözümüz. Bizi algılayan olmamıştır, bizim de budur fıtratımız; sayenizde yoğa çıkmıştır adımız, yoktur öyle makamda, koltukta gözümüz; küçük insanlarız hepimiz, biz ne yaşarız ne yaşamayız, şu koca kâinatın arafındayız.” Ey ahali! Geldiler şimdi bitişe, onlara kim yitişe… “Şudur ki son sözümüz: ‘Yurdumuz yoktur bizim. Aralardayız, derelerdeyiz. Sorarsanız bulamazsınız; oralardayız, buralardayız. Kim miyiz biz? Yanından hızla geçtiğiniz dilenci, yüzüne bakmaktan iğrendiğiniz çirkin, geçen gün altıncı kez iflas etmesine gülüp geçtiğiniz yan komşu, üniversiteyi ikinci sınıfta terk eden öğrenci, arkadaşlarının üstüne basamadığı için bir ömür boyu paspas olmaya mahkûm olan meslektaş, yaşlandığı için darülaceze köşelerine itilen dinozor, sevdiği insana aşkını itiraf edemeyen korkak âşık, bir ömür yola mahkûm edilmiş yolcularız. Sayımız ne binlerdir, ne milyonlar. Üçüz, beşiz; varız, yoğuz. Ne isek o değiliz ne olmak istiyorsak oyuz.” Ey ahaliiii! Duyduk, duymadık demeyiiiiin. Peynir, ekmek yemeyiiiiin. Yerseniz bize görünmeyin. Bitiş de yapıldı erdik nihayete. Son sözlerini iletmemiz isteniyor. Tellalız neticede. Kulak verip dinleyiniz son sözlerini, iyi belleyiniz tözlerini… “Muziplik tamamlandı.” Sami Uğur Berksun /21300935 Fatih Atalı 21101912 TURK102-8 25.11.2014 Kitap 5 Bakıp da Görememek Roman, öykü, deneme, oyun, şiir gibi çeşitli türlerde eserler yazmış olan José Saramago, Nobel Edebiyat Ödülü kazanmış olan tek Portekizli yazardır. Yazdığı birçok eserde olduğu gibi Körlük adlı romanında da noktalama işareti olarak nokta ve virgülden başkasını kullanmamıştır. José Saramago, Körlük adlı kitabında hem olayın geçtiği ülke ya da şehir hakkında hem de romandaki karakterlerin isimleri hakkında bilgi vermemektedir. Yazar kitabındaki karakterlerden bahsederken karakterlerin belirgin özelliklerini kullanmıştır. İlk kör olan adam, doktor, doktorun karısı, arabayı çalan kişi gibi kelimelerle kelimeler veya kelime grupları kullanmıştır. İlk kör olan adam kendi körlüğünü “bir süt denizine batmış gibiyim” (Saramago, 11) sözleriyle anlatmaktadır. Aslında körlük bulaşıcı ve beyaz olmamasına rağmen kitaptaki körlük hem bulaşıcı hem de ilk kör olan adamın kendi körlüğünü anlattığı gibi beyaz olarak tanımlanmıştır. Benim düşünceme göre, yazarın romanda bahsetmiş olduğu bu körlük bir metafor olarak kullanılmıştır. “Bakabiliyorsan, gör. Görebiliyorsan, gözle. (Nasihatler Kitabı)” (Saramago, 9) sözleriyle başlayan Körlük adlı roman, kitaptaki körlüğün bakmak ile görmek arasındaki bir farklılık olduğunu anlayabiliriz. İnsanlar daima bir yerlere ya da bir şeylere bakmaktadır ancak bunların birçoğunun farkında bile değildirler. Bir şeyi görebilmemiz için onu fark etmemiz gerekmektedir. İnsanlar genel olarak odaklanmadığı nesneleri fark etmekte zorlanırlar. Bakmış oldukları halde göremeyecekleri çok sayıda şey de olacaktır. Bakmak ve görmek eylemleri arasındaki en önemli farklılık ise, insanlar gördükleri şeylere bakmak zorundadırlar ama baktıkları her şeyi göremezler. Kitapta geçen “Bakıp da beni görmeyen kişileri bakıp da görmeye benim hakkım yok” (Saramago, 73) cümlesinden de anlaşılabileceği gibi, yazar da bakmak ile görmek eylemlerinin farklılığına değinmiştir. Bunlara ek olarak yazar, kitabın sonunda herkesin görmeye başlamasının ardından doktorun karısının “Sonradan kör olmadığımızı düşünüyorum, biz zaten kördük, Gören körler mi, Gördüğü halde görmeyen körler.” (Saramago, 339) sözleri, kitaptaki körlüğün bakmak ile görmek arasındaki farkındalığa varmaktan ibaret olduğu anlamına gelmektedir. Romanda anlatılmakta olan olayları kendi hayatımızla bağdaştırabiliriz. Kitapta doktorun karısı bütün olan biteni görmesine rağmen bunu diğerlerinden saklamaktadır. Gerçek hayatta da insanların çoğu etrafında olup bitenleri gördüğü halde sanki hiç görmemiş gibi davranmaktadır. Tam da kitapta anlatıldığı gibi kör olmadığı halde körmüş gibi davranan hatta kendisinin de kör olacağı anı bekleyen doktorun karısı, insanların bazı durumların farkına varamamaları ya da bu durumları umursamamalarına örnek olarak gösterilebilir. Günümüzde birçok toplumsal sorunun nasıl çözülebileceğini bildikleri halde dile getiremeyen insanlar vardır. Bazen birçok kişinin fark edemediği bir sorunu anlayan ancak bu konu hakkında fikrini dahi belli etmeyen insanlar da olabilir. Bu insanlar, doktorun karısı gibi sorunların bilincinde olmasına rağmen, aynı doktorun karısı gibi bütün olan biteni görmezden gelmeye çalışmaktadır. Kitapta, olan bitene daha fazla seyirci kalamayan doktorun karısı, diğer insanları bulundukları durumdan kurtarmak için elinden geleni yapmıştır ve bütün bu olayların sonucunda insanlar körlüklerinden kurtulmuşlardır. Tıpkı kitapta olduğu gibi toplumdaki sorunların farkında olan bu insanlar da doktorun karısı gibi olaylara daha fazla seyirci kalmak istemediği zaman bu sorunlar artık sorun olmaktan çıkacaktır. Sonuç olarak, José Saramago yazmış olduğu bu romanda karakterlerin isimlerini vermemesinin ve olayların geçtiği yerlerden bahsetmemesinin asıl amacı kitaptaki körlüğün evrenselliğinden dolayıdır. Ayrıca bahsedilen bu körlük ise insanların olaylara bakış açısına ya da gördüklerini umursayıp umursamamasına bağlıdır. Aynı zamanda bu körlük baktığı halde göremeyen insanların körlüğüdür. Günümüzde de bazı insanlar toplumda yaşanmış olan sorunlara müdahale edebileceği halde sessiz kalmayı yani kitaptaki haliyle körlüğü tercih etmektedir. Toplumdaki insanları bu körlükten kurtarabilecek kişiler ise bütün olan biteni fark edenler ve bu gördüklerine sessiz kalmayanlardır. Kaynakça Saramago, José. Körlük. Çev. Aykut Derman. İstanbul: Can Yayınları, 2007 Haziran. Recep YILDIZ 22.11.2016 ID Number: 21601967 Soğan Ekmek Herkes bu dünyada istediği gibi yaşayabilir mi? Arzu ettikleri kıyafetlere, evlere veya arabalara sahip olabilirler mi? Bu kimi zaman şans veya çalışma faktörü ile gerçekleşir fakat hayatın sert yüzüyle karşılaşmış kişiler içinse bu durum farklıdır. Sefaletin ve yokluğun getirdiği zor şartlar altında dünya ile mücadelesini vermeye çalışan fakir insanlar, arzu ettikleri şeylere çoğu zaman ulaşamazlar ve kimi zaman ise onları ulaşılabilir bile görmezler. Bu yüzden çevreye karşı bakış açıları maddi durumu normal insanlara göre farklılık gösterir. Kesin bir yargıyla onların düşüncelerini bilemeyiz ama bir örnek ile onların düşünce dünyasına girmeye çalışalım. Bir kafenin içine yardım istemek için giren bir insan düşünün. Acaba karşılaştığı kare ona neleri ifade eder? Sıcak çayını yudumlayan iki arkadaşın kahkahaları, karşılıklı oturup birbirinin elini tutan iki sevgilinin konuşmaları, ailesiyle birlikte yemek yiyen bir ailenin mutlu karesi… Gözleri para yardımında bulunabilecek bir kişiyi ararken karşılaştığı o kare belki de ona hiçbir şey ifade etmiyor. Bizim onları düşüncelerini tam anlamıyla analiz etmemiz için o durumu yaşamış olmamız veya o durum içerisinde bulunmamız gerekir. Onların bulunduğu zorlu koşulların durumu yaşanmadan tam anlamıyla bilinemez. Evi olmayan fakir insanların, biz sıcak yataklarımızda yatarken gecenin soğuğunda neler yaşadıklarını Yoksul İnsan 1 (Portre ve İnsan Fotoğrafları) bilemeyiz. Hayatta karşı karşıya bulundukları daha birçok zorlayıcı faktörleri göz önünde bulundurduğumuzda ortaya şu sonuç çıkar: onları anlamaya çalışmalı ve onlara yardım etmeliyiz. Yapacağımız ufak yardımlar onların çok küçük olan isteklerini karşılayabilir veya onlara çok daha büyük sorunlarını aşmak için yardımcı olabilir. George Orwill’in yazmış olduğu “Paris ve Londra’da Beş Parasız” adlı eseri okuduğumda, fakirliğin ve zayıflığın bir insanda nasıl etkiler yarattığını ve onların bulundukları zorlu durumu analiz etmeye çalıştım. Empati yaparak nasıl bir dünyanın içerisinde bulunduklarını anlamaya çalıştım. Onları tamamen anlayamayacağımı biliyordum fakat hiç olmazsa etrafa fakir insanların perspektifiyle bakmayı denedim. Aslında bu şekilde düşünmemin sebebi geçmişte yaşadığım bir 1 Recep YILDIZ 22.11.2016 ID Number: 21601967 olaydı. Yaşadığım olay, fakir insanları daha iyi anlamamı ve sahip olduğum her şeyin değerini farkına varmamda yardımcı olmuştu. Bu farkındalık ile fakir insanlara yaklaşımım ve düşüncelerim değişmişti. Önceden dilenciler hakkındaki düşüncelerim farklıydı. Onların dilenmelerini doğru bulmuyordum. Kendi paralarını Fakir İnsanlara Karşı Tepkisizlik 1 (Var-Yok Arası) dilenerek değil de çalışarak kazanabileceklerini düşünüyordum. Onlara karşı duyduğum bu önyargının sebebi ise zamanında çevremdeki insanlardan duyduklarımdı. Bir arkadaşım bana şöyle demişti: “Sen bakma ya onlara, bir dilencinin banka hesabından 1 Milyon TL para çıktı. Adamın İstanbul’un bazı semtlerinde Ferrari marka arabası var. O yüzden para vermeyin bu dilencilere. Senden benden zengin bu insanlar.” Onların kendi paralarını çalışarak kazanabileceklerini düşünmem ve çevremdeki insanlardan duyduklarımla dilenciler hakkında çok farklı düşünceler edindim. Artık sokakta gördüğüm dilencilere değil para vermek, yüzlerine bile bakmıyordum. Kimi zaman ise onlar hakkında düşüncesizce ithamlarda bulunduğum da oldu. Artık yardıma muhtaç fakir insan algım değişmişti. Genç yaşlı ayırt etmeden bütün dilencilere hakkında “Çalışsın da kendi paralarını kazansın.” diyordum. Lise üçüncü sınıftaydım. Yerel bir gazete olan Pusula Gazetesi’ni okurken bazen sokakta dilenirken gördüğüm bir amcanın öldüğü haberini gördüm. Açlıktan ve soğuktan bankta yatar bir halde öldüğü yazıyordu. “Kesin onun bir yerlerde parası vardır.” diye düşündüğüm adamın açlıktan ölmesi beni çok etkilemişti. Parası olsaydı gidip bir restoranda yemek yemez miydi? Veya üşüdüyse gidip bir otelde ücretini ödeyerek kalamaz mıydı? Bu düşüncesizliğim bana çok büyük bir üzüntü yaşatmıştı. O günden sonra fakir insanlara ve dilencilere karşı duyarlılığım artmıştı ve doğru olanın bu olduğunu anlamıştım. Yaşadığım bu olay, sahip oldukları zor hayat şartlarından dolayı dilenen insanlar hakkında çok daha farklı düşünmeme sebep oldu. Bu durum kendi hayatıma bakış açımı da etkiledi. Sahip 2 Recep YILDIZ 22.11.2016 ID Number: 21601967 olduğum ailenin, sağlığımın ve sahip olduğum diğer her şeyin değerini çok daha iyi anlamama yardımcı oldu. “Paris ve Londra’da Beş Parasız” adlı kitabı okumamla birlikte, geçmişte yaşadıklarımla eserin ana düşüncesi arasında bir bağlantı kurdum. Eserde yer alan karakterin çevreye bakış açısı ve düşünceleri, fakir insanlar üzerinde sahip olduğum farkındalığı bir üst seviyeye taşıdı. Bu farkındalığa sahip olan insanların artması fakir insanları topluma kazandırmada büyük bir önem taşır. Hiçbir zaman unutmamalıyız ki hayatta sahip olduğumuz hiçbir şeyin seçimini biz yapmadık. Bu sebepten dolayı toplum, fakir insanların o yaşam tarzını seçmediklerini bilmeli ve onlara ona göre davranmalı. Kaynakça Orwell, George. Paris ve Londra'da Beş Parasız. İstanbul: Can Roman, 2016. «Portre ve İnsan Fotoğrafları.» 31 Ocak 2013. Foto Kritik. http://www.fotokritik.com/3035054/fakir. 21 Kasım 2016. «Var-Yok Arası.» 17 Ekim 2015. Not Defterim. http://www.ilkeralatas.com/hakkimda/page/8/. 21 Kasım 2016. 3 Berk Özkol ‘’SENİN BU YAZIYI OKUMANI İSTİYORUM’’ Evet sen. Başlıktan sonra bakışlarını buraya çeviren kişi. Sana ihtiyacım var. Sana ihtiyacımız var. Bu yazıyı okuyan ve hem kendisine, hem de yazara katkı sağlayacak kişilere ihtiyacım var. Bunu okuyacaksın, başkalarına okumalarını söyleyeceksin. Bunu yapa yapa büyüyeceğiz. Peki neden? Güzel soru. Çünkü insanları okumaya teşvik etmeliyiz. Ülke geneli olarak okumuyoruz. Birkaç araştırmaya göre okuma oranımız %0.01 gibi bir acınası bir oranmış. Bundan daha iyisini yapabiliriz değil mi? Biraz önceki paragrafta sizin dikkatinizi çekip bir şey yapmaya teşvik ettim. Bu yazıyı okumanızı istedim. Buraya kadar geldiğinize göre ilginizi çektim anlaşılan. Küçük bir çabaydı benim yaptığım, fakat işimi gördü. Bunu sadece ben yapmıyorum. Büyük devletler bunu haliyle çok daha fazla kullanıyor. Gerek mitinglerde, gerek seçim zamanlarında… Benim gibi öğrenciler de kullanıyor. Kısacası herkes öyle yada böyle kullanıyor bu yöntemi. Tabi devletler kullanınca bu ‘’Propaganda’’ adı altında kullanılıyor. Benim içinde şu anda bu önemli. 2. Dünya Savaşı’nın tarihimizde ne kadar derin ve üzücü yaralar açtığının farkındayız hepimiz. Neredeyse her milletten milyonlarca, hatta milyarlarca insan hayatını kaybetti. Ölen askerlerin bazıları ülkesini savunmak için, bazıları ise neden orada olduğu bilmeden hayata gözlerini yumdu. Asıl acı olan durum ise bu ölen
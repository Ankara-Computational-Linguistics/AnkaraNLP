bir sabah erken uyanınca balkona çıkmak da güzel” * satırları, bana bu konsepti anımsattı. Bir insanın gerçeği yaşamaktansa nasıl hayallerine daha tutkun olabileceğini ispatladı. Aslında bir çeşit bağımlılıktı hayal kurmak. Pesimist karakterli kişiyi girdabına sürükleme gücü yüksekti. Tıpkı hayatımın bir bölümünde bana yaptığı gibi. Hayalperest olmanın neresi kötü demeyin. Her şey gibi onun da azı karar çoğu zarar. Dediğim gibi ikinci grupta olduğum zamanlar oldu. Hayatı da severdim elbet ama hayal kurarken harekete geçmem gerekmiyordu. Zahmet edip de gerçekte zor ulaşabileceğim mertebelere yükselmek hayal kurarken sadece düşüncelerime bağlıydı. Ne bugüne kadar yaptıklarıma ne kim olup nereden geldiğime ne de ne kadar çalıştığıma… Rüya görmeyi de çok sevdim. Rüyalarıma yön verebiliyordum rüyada olduğumu fark ettiğim zamanlar. Normalde asla sahip olamayacağım özelliklerim olurdu. Bir kere zıplardım on adım ileri giderdim, havada sınırsız takla atabilirdim, uçardım, asla yaralanmaz ve sakatlanmazdım, çikolata şelalelerinden çikolata içerdim, aklıma gelen başıma gelirdi desem yeriydi çoğu zaman. Gerçek hayatta tepki alacağım eylemleri gerçekleştirmek isterdim hayallerimde. Yoldaki insanlara istediğimi istediğim şekilde, kimseyi umursamadan yapardım. Atlardım yüksek bir binanın tepesinden, tam düşecekken iki kez bacaklarımla çırpınır ve adeta yüzercesine uçardım. Normal hayatta görüşemeyeceğim ünlülerle konuşurdum, gezer tozardım, şarkı söylerken canlı canlı dinlerdim onları. Johnny Depp ile kahve içmişliğimiz bile vardır anlayacağınız. Fakat ikinci grupta olmanın eksileri vardı. Hayal alemini seviyordum ama gerçek hayattan aynı hazzı alamadığım zamanlar oldu. Rüya göremeyince üzüldüğüm, görmek içinse uzun zamanlar uyumaya çalıştığım, erken yattığım... Mutsuz olduğum zamanlar oldu elbet ortaokul çağlarımda. Hayalleri hep bir kaçış mekanizması olarak gördüm. Sonra fark ettim ki mutsuzlukmuş bu hayal kurma arzusunu pekiştiren. Eksiği ise uyuşturucu gibi; mutlu yapmak yerine mutlu gibi hissettirmesi, ellerinle dokunurken yalandan dokunma hissi vermesi, gözlerinle baktığını sanarken aslında gözlerinin açık bile olmamasıymış. Gerçeklikten bir o kadar uzak; insanı himayesi altına fazla alınca soyut bir boyuta ışınlayan mekanizmalarmış hayal ve rüya. Hayalde gerçekleşen olayın da gerçekten daha fazla haz vermesi aslında bu ikilemmiş. Her zaman ulaşabilecek kadar yakın olup asla tam olarak elde edememekmiş hayali hayal yapan unsur. Her hayalde ise tekrar tekrar ulaşma sevinci ve bu iki boyut bulandırırmış insanın zihnini. Her şeye rağmen insanı insan; hayatı hayat yapan ise hayale belli bir mesafeden bakabilmek ve gerçeği iliklerine kadar hissetme arzusuymuş. KAYNAKÇA Aksal, Sabahattin Kudret. Ne Tuhaf. Yapı Kredi Yayınları, 2014. *Sabahattin Kudret Aksal, Ne Tuhaf (Yapı Kredi Yayınları, 2014), 35 Dilruba Nilhan Kutlu Muhteşem Florence Tam da gülmeye çok ihtiyaç duyduğum bir anda keşfettim Florence’ı. Afişinde; tüm filmlerini izleme imkânı bulduğum, büyük hayranlık duyduğum Merly Streep, yanında ilerleyen yaşına rağmen hala yakışıklı ve karizmatik Hugh Grant ve tüm pozitif enerjisiyle yetenekli ve şirin Simon Helberg; bu sinema filmini varlıklarıyla onurlandırıyor gibiydiler. Kimi zaman kahkahalarla güldüren, kimi zaman hüzünlendiren New York’un büyülü atmosferinde yaşayan varlıklı ve asil bir kadının, Florence’ın gerçek hayat hikâyesine yüz on dakika boyunca tanıklık etmenin hazzını yaşadım. Film bittiğinde tarttım duygularımı, bir sinema eleştirmeni edasıyla sarıldım kalem kâğıda. Aldığı puanlar, izleyici yorumları hiçbiri umurumda değildi, film çok eğlenceliydi, zaman zaman duygu geçişleri yaşatsa da özellikle Florence’ın arya söylediği sahnelerde ve müzik öğretmeni piyanist Cosmé‘nin (Simon Helberg) bu esnadaki mimiklerine sesli güldüğüm anlar oldu. Üstelik Merly Streep’in bu sahneleri kendi sesiyle oynadığını Simon Helberg’ün ise gerçekten piyano çaldığını öğrendiğimde onlara hayranlığım katlanarak arttı. Genel anlamda film boyunca yüzümden gülümseme hiç eksilmedi, çok keyifli vakit geçirdim ve kesin olarak emindim, defalarca sıkılmadan izleyebilirdim. Florence, müziğin bir tutku olduğunu düşündürttü bana; tutkularımızın bizi hayata bağladığını, ayakta tuttuğunu, yaşama sevinci ve enerji verdiğini de. Aslında hayli hüzünlü bir hayat hikâyesi olan hasta ve yaşlı bir kadın müzikle soluk alıp veriyor, maddi imkânlarını müzik için kullanıyor. Kulakları tırmalayan kötü sesine rağmen kendisini yetenekli buluyor, piyano ve şan dersleri alıyor. Gerçi sevgili eşi St. Clair (Hugh Grant) olumsuz eleştirileri ondan uzak tutmayı bir şekilde başarsa da en yakınındakilerin bile “İmkânsız yapamaz.” dediği hayallerinin peşinden giderek, bir an olsun onlardan vazgeçmiyor. Filmin sonunda da herkese, her şeye rağmen dediğini yapıyor, bir plak çıkararak ünlü ve büyük bir konser salonu olan Carnegie Hall’da, II. Dünya Savaşında cephelerde kahramanca savaşan askerlere moral konseri veriyor. Sesiyle değil belki ama cesareti ve özgüveniyle alkışı hak ediyor. O sahne de hem Florence’ı hem de Oscar’lık performansıyla bu hissi bende uyandıran büyük usta Merly Streep’i ayakta alkışlamamak için zor tuttum kendimi. Bu arada Florence’ın filmle bütünleşen sahne kostümleri, saç aksesuarları, gösterişli takıları ve makyajı göz alıcıydı, izlerken özellikle o tüylü ve ışıltılı kostümlerin içinde düşledim kendimi ve gülümsedim. Onunla gerçek anlamda bir karı koca ilişkisi yaşamayan, hatta kendisine alternatif bir hayat kuran St. Clair’in onu gerçeklikten uzak tutmak adına yaptığı tüm fedakârlıklar ve ona “tavşancığım” diye seslenirken ki samimiyetini oturduğum koltukta hissedebildim. Her gece Florence’ı yatağına yatırıp kulağına şiirler fısıldarken ve sonunda tercihini sevgilisinden değil Florence’dan yana kullanırken bu rolüyle sanki evlilik kurumunu kutsuyor gibiydi Hugh Grant. Pozitif ayrımcılık yaparak şu ya da bu şekilde hayallerini ertelemiş, cesaret edememiş, peşinden gidememiş, engellenmiş tüm kadınların bu filmi izlemeleri gerektiğini düşünüyorum tüm benliğimle. Başkalarının fikrini önemsemek, saygı duymak gerektiğini ama “El âlem ne der.” diye kaygıyla yaşamamak gerektiğini de. Bunu başaran Florence yaşarken de ölürken de huzurluydu, yaşamından yıllar sonra bile sıra dışı hayat hikâyesiyle kalbimi fethetmeyi başarmıştı. Onun “İnsanlar şarkı söyleyemediğimi söyleyebilirler ama şarkı söylemediğimi söyleyemezler.” sözü filmin kısa bir özeti gibiydi. Film sona erip, jenerik geçerken gerçek Florence Foster Jenkins’in sesini dinlediğimde çok mutlu oldum, onun gerçekliği bana ilham verdi; bende aryalar söylemeliydim avaz avaz, alabildiğince özgürce… KAYNAKÇA: Frears, Stephen. Florence Foster Jenkins. 2016. Paramount Pictures. Film. Florence Foster Jenkins. 2016. Fotoğraf. Büşra Günindi2120209111.11.2014Türkçe 102Section 3Kürk Mantolu Madonna - Sabahattin AliHepimizin vazgeçemediği, kolay kolay etkisinden kurtulamadığı kitaplar vardır. Kürk Mantolu Madonna da benim için bu kitaplardan biri olmuştur. Basit ve oldukça sıradan görünen Raif Bey’in iç dünyasına inildikçe, kitap da bir o kadar güzelleşir ve okuyucuya zevk verir. Sabahattin Ali, başlarda Raif Bey’i bize hiçbir derinliği olmayan, bir bitki gibi yaşayan pasif biri olarak tanıtmıştır ancak kitabın sayfalarını çevirdikçe onun hiç de öyle biri olmadığını ve aslında ne yaşanmışlıklar bıraktığını görüyoruz. Çevremizde bulunan pasif olarak yargıladığımız pek çok insanın içinde aslında bir Raif Bey yaşanmışlığı olabilir. Peki, siz Raif Bey’in aşkını nasıl değerlendirirsiniz? Benim için ‘’tutku’’ kelimesi onun yaşadığı aşkı anlatmaya yeterlidir. Her gün öğleden sonra o resim galerisine gitmesini, kapılar kapanıncaya kadar resmi izlemesini başka hiçbir kavram bu kadar iyi niteleyemez. Bu kelimeyi duyduğumuzda hepimizin aklına insanın amaç edindiği nesneye, kişiye veya düşünceye yaşantısı içinde büyük bir yer vermesi durumu gelir. Kişi onu yüceltir ve kutsallaştırır. Peki, bu duyguyu zihnimizde sevgi, merhamet gibi olumlu olarak mı yoksa bencillik, kıskançlık gibi olumsuz bir duygu olarak mı algılarız? Yani diğer bir şekilde tutulmak, bağlanmak insanı hayal kırıklıklarına, acı sonlara mı götürür yoksa sonunda onlara mutluluk ve başarı mı verir? Bunu değerlendirmeden önce insanlar nelere tutkuyla bağlanabilir bunu irdelemeliyiz bence. İnsan internete, alkole, iş kavramına, bir başka insana kısacası her şeye tutkuyla bağlanabilir çünkü insan doğasında bağlanmak ve tutulmak bir ihtiyaçtır. Bana göre eğer bir insan tutku duyduğu kişiyi, düşünceyi ya da nesneyi yaşam biçimi haline getirir bütün hayatını ona göre şekillendirirse bunun çok olumlu bir his olduğu söylenemez çünkü böyle bir durumda tümüyle adanmışlık gözlenir. Oysa hayat dediğimiz şey pek çok kısımdan oluşur. Aile, arkadaşlar, aşk, okul, iş, hayaller, hedefler hayatı oluşturan temel kavramlardır. İnsanın bir düşünceyi, bir nesneyi ya da bir kişiyi hayatlarının bir parçası haline getirip, diğer kavramları unutması kendini ona adamaktır. Hayattaki diğer kavramlarla ilgilenmemek, onları yok saymaktır. Bence bu bir insanın kendisine yapabileceği nadir kötülüklerden biridir. Çünkü bu kavramların hepsi bir insanın hayatında aynı anda var olmalıdır. Bana göre yaşamak budur. Öte yandan Hegel’in de ifade ettiği gibi “Tutku olmazsa hiçbir büyük iş yapılamaz ve yapılmamıştır.’’ Bu düşünceye de hak vermeden edemiyorum. İşine tutkuyla bağlı insanlar düşünün. Onlar belki anne babalarınız belki de öğretmenleriniz. Bu insanların büyük çoğunluğunun diğerlerine kıyasla daha mutlu ve başarılı olduğunu görürüz çünkü onlar tutkuyla bağlandıkları bir şeye hayatlarında yer verebildikleri için mutlu olurlar. Bu mutluluk hissiyle işlerini severek icra ederler ki bu da başarının anahtarıdır. Bir mimar düşünelim işine tutkuyla bağlı. Onun için binalar beton yığınlarımıdır? Yoksa her biri ayrı bir sanat ve eseri, hayatının anlamı mıdır? İşini yaparken geçirdiği saatler onun için çok çabuk geçer. Çizdiği bir binanın hemen bitmesini amaçlamaz, onu yaparken nasıl daha iyi olabilir, eseri daha nasıl başarılı hale getirir onu düşünür. Tabi ki bu duyguyu bir meslekle sınırlandırmak doğru olmaz.Tutku, Fatih Sultan Mehmet’e karada gemi yürüten, Mehmet Akif’e İstiklal Marşı’nı yazdıran, hayatın kendisi demek olmasa da yaşama bağlanma amacıdır, hayattan zevk almak için bir araçtır.Yağmur Dingeç 21501410 Ötekileştirme, Benimse Her bir insan ve her bir canlı birbirinden daha farklıdır. Tıpatıp aynı gibi görünse de iki tane çam ağacı; ürettikleri oksijen oranı, yapraklarının uzunluğu veya gövdelerinin genişliği farklı ve tektir. Bu durum insanlar için de geçerli. İster aynı eğitimi almış olalım ister aynı milliyete mensup olalım ister kardeş olalım… Herkes birbirinden farklı ve hiç kimse bir diğerinin kopyası değil. Ancak sırf birbirimizden farklıyız diye de ötekileri kendimiz gibi yapmaya çalışmanın lüzumu yok. Tam tersine, onları öyle kabullenip ona göre hareket etmeliyiz ve onları ötekileştirme yoluna girmemeliyiz. Elif Şafak’ın yazmış olduğu Havva’nın Üç Kızı kitabında da birbirinden her anlamda farklı üç insanın, yollarının nasıl kesiştiği ve birbirlerini, farklılıklarıyla nasıl kabul ettikleri anlatılmış. Toplum olarak ötekileştirmeyi ve kabullenmemeyi çok seviyoruz. Oysa herkesin ortak bir dünyada, aynı havayı soluyarak yaşadığının farkına varmak çok zor olmasa gerek. Dini farklıymış, dili farklıymış, rengi farklıymış ne fark eder? Asıl önemli olan şey bir kişinin içindeki güzelliği görmek ve o kişiye, bu ölçüde muamele göstermek. Kardeşle kardeşin tamamen farklı düşüncelere veya ideolojilere sahip olabildiği bu zamanda, bir insana, sırf seninle ortak değerleri paylaşmıyor diye saldırmak söz konusu bile olmamalı. Ne yazık ki bunun en çarpıcı örneklerini kendi kampüsümüzde bile görebiliyoruz. Uluslararası çerçevede önemli bir yeri de olsa Bilkent’in, zaman zaman bu algının tersine düşünen ve daha dar görüşlü diyebileceğimiz öğrencilere ev sahipliğini yaptığını görmek üzücü bir durum. Okulumuzda, yabancı olan ve Türkiye’ye okumak için gelmiş bir sürü öğrenci var ve onlarla konuştuğumda Türk insanının onlara olan tutumundan çok hoşnut olmadıklarını söylüyorlar. Örneğin, Tayvanlı ve dolayısıyla gözleri çekik olan arkadaşım, kendisinin dış görünüşünden dolayı, herkes tarafından “Japon” diye seslenilmekten hiç memnun değil. Oysa -Havva’nın Üç Kızı’nda olduğu gibi- herkesi olduğu gibi kabul edersek hem onlar rahatça yaşar ve okur hem bizim ufkumuz da onların kültürünü öğrenerek genişler. Toplumumuz, her ne kadar, yabancılara ve kendinden olmayanlara karşı biraz daha farklı davransa da bu durumun tersi örneklerle karşılaşmak mümkün. Çünkü yüzyıllardır değişik kültürlerle ve milletlerle yaşamaya alışkın bir topluma sahibiz. Özellikle Anadolu’nun küçük köy ve kasabalarında buna rastlamak daha olası. Bir mahalle Ermeni, bir mahalle Kürt, öteki mahalle Türk olsa da hepsi birbirine saygı duyuyor ve ilişkilerini en iyi derecede tutmayı biliyor. Örnek vermek gerekirse, Amasya’nın Gümüşhacıköy ilçesinde farklı etnik kökenlerden, farklı dinlerden veya milliyetlerden insanlar huzur içinde yaşıyor ve birbirleriyle daima iletişim halindeler. Birbirleriyle evleniyorlar, birbirlerinin eğlencelerine gidiyorlar veya yan yana binalarda kendi dinlerini yaşıyorlar. Hiçbiri de “sen benden değilsin” muhabbeti yapmıyor. Tüm insanlığın ihtiyacı olan şey de bu aslında. Olanı olduğu gibi kabul etmek ve onu değiştirmek için çaba sarf etmemek. Sadece toplumumuzun değil tüm dünyanın sorunu, kendi gibi olmayanları kabullenmemek ve değiştirmeye çalışmak. Bunu tarih öncesi zamanları incelediğimizde de görebiliyoruz. Ancak artık insanlık çok aşama kaydetti. Buna rağmen hâlâ başkasının farklılıklarıyla uğraşıyor olmamız biraz gülünç bir durum. Hâlbuki yapmamız gereken şey sadece saygı göstermek. Gözü çekikse çekik, ten rengi koyuysa koyu, gözü maviyse mavi… Kime ne? Eğer kişinin içinde en iyiyi ve en doğruyu yapmak gibi bir gaye varsa o kişinin nasıl göründüğünü, kimlerden olduğunu boş vermek lazım. Ona her türlü kapıyı açmalı ve onunla beraber en iyiye yürümeyi bilmeliyiz. Havva’nın Üç Kızı kitabında olduğu gibi karşımızdakine önce insan gözüyle bakmalıyız. Bu durumda dışlamak, ötekileştirmek veya benimsememek ilk izlenimle olacak iş değil. Öncelikle amacının iyi ve içten olduğuna bakmalıyız. KAYNAKÇA Şafak, Elif. Havva’nın Üç Kızı. İstanbul: Doğan Kitap, 2016. Kurgusal Bilim Bilimsel Kurguya Karşı“Marslı” son dönemlerde gerek filmi gerekse kitabıyla oldukça olumlu yorumlar almış bir yapıt. Aslında kitabın konusunu okuduğumda başlamak için biraz tereddüt ettim. Mars’ta görevde oldukları sırada çıkan bir fırtına sonrası oradan ayrılmak zorunda kalan Ares 3 ekibi ve bu süreçte aldığı darbe sonrasında kaybolan, ekibi tarafından öldü sanılarak Mars’ta tek başına kalan astronotun yaşamda kalma öyküsü. Bilim kurgu kitaplarını sevmeme rağmen tek kişilik senaryolardan çok fazla hoşlanmam ve bir süre sonra ayrıntılar beni boğmaya başlar. Özellikle kaza geçirerek uygunsuz doğa koşullarında uzun süre hayatta kalma çabalarının biraz gerçek dışı olarak kurgulandığını düşünürüm. Sanırım tamamen hayal ürünü kurgu kitaplarında bile bir miktar gerçeğe yakınlık ve mantıksal süreçler, biraz da aksiyon bekliyorum. Elbette bu kitabın uzayda hayatta kalmanın püf noktalarını bilimsel bir şekilde ele alan rehber kitap şeklinde yazılmış olmasını beklemiyorum. Başlangıçta bunun da kurgusal tarzda yazılmış bir kitap olabileceğini düşündüm ama filminin IMDB de aldığı yüksek skorlar, kitap hakkında yazılmış övgü dolu sözler kitabı okumayı denemeye karar vermeme sebep oldu. Bu arada kitabın satışını desteklemek amacıyla yazarın kitabı 0.99 sent gibi çok ucuz bir fiyattan piyasaya sürüldüğünü gördüm. Eminim ki bu satışları ciddi anlamda arttırmıştır ama sonuçta bir kitabın ucuz olması hatta bedava dağıtılmış olması bile okunması için yeterli olamaz. İnsanlar olay bir kurgu olsa bile olayın içine girmek ve inanmak için bilimsel gerekçeler ararlar. Çoğu zaman kendilerini ikna eden bilimsel verileri anlamaktan uzak olsa bile hikayeyi haklı çıkarabilmek için bunu görmek isterler. Hatta bu ne kadar karmaşık ne kadar anlaşılmazsa o kadar çekici ve kabul edilebilir olur. Kitabın yazarı Andy Weir sanırım benim gibi düşünenlerin de farkında ve o yüzden Mars’ta arkada bırakmak için aynı anda hem botanikçi hem de makine mühendisi olmayı nasıl başardığını anlayamadığım Mark Watney'i kurban olarak seçmiş. Muhteşem ve gerçekçi olmayan kahramanımız botanikçi olması nedeniyle kendi 1dışkısını gübre olarak kullanarak patates yetiştiriyor ve bu şekilde uzun süre yiyecek sorununu hallediyor. Patateslerden ne kadar hoşlansam da sonuçta bir insan Mars’ta kaç gün patatesle yaşayabilir ki? Neyse ki elindeki bakterileri ölüyor ve artık patates üretemiyor. Burada artık Mark’ın bağırsak sistemi de mi çöktü acaba neden baştan üretmiyor diye düşünüyorum. Tabii bu durum yeniden sıkıntılara neden oluyor ben de kitabın yazarından yeni parlak çözümlerin gelmesini beklemeye başlıyorum. Ve beklenen oluyor ve yemek rezervlerinin azalması ile buradan kurtulma süreci hızlanmak zorunda kalıyor. Mühendis süper zekası ve üstün becerisi ile pek çok teknik sorunu çözerek temel ihtiyaçlarını karşılayabileceği sistemi kurmayı başarıyor. Peki, bu ne kadar gerçekçi ve bu durum ne kadar önemli?Kitabın genel gidişinden kahramanımızın kurtulacağı da anlaşılıyor.Tabii burada ben de kopuyorum. Oysaki baştan beri beklentilerimi yükselten kitap burada tıkanmış gibi hissediyorum. Kitabın kalan kısmı beklentilerimi destekliyor ve kahramanımız inandırıcılıktan uzak bir yöntemle kurtulmayı başarıyor. Yazar biraz daha dayanabilir daha yaratıcı çözümler bulabilirdi diye düşünüyorum. Bu kadar emek ve araştırma sonrasında bunu görmek bende hayal kırıklığına sebep oluyor. Neden hep mutlu son olmak zorunda ki? Bence temel neden gerçek dünyada pek de mümkün olmayan insanın içindeki haklıya hakkını verme isteği. Eh bir de bilim, kurgu olduğunda neden kurgusal bilim kahramanımızın kurtuluşuna ve okuyucunun mutluluğuna hizmet etmesin.Tüm bunlara rağmen kitabı bitirmemi sağlayan etkenin içerdiği bilimsel desteği olan kurgular olduğunu fark ettim. Belki de kitabın bu kadar çok beğenilmesini sağlayan neden de bu. Bilimselliği ile yazar okuyucuları kitabı okumaya daha rahat ikna edebilmiş. Elimde kurgusal ağırlıklı veya bilimsel ağırlıklı bilim kurgu kitaplarının hangisinin daha çok okunduğu hakkında bir bilimsel veri yok ama benim üzerimde 2bilimsel olanların daha etkin olduğu kesin. Bazı kısımlar mantıksız gelse de yazılırken oldukça emek harcandığı ve bilimselliği ile aldığı övgüyü hak ettiği de ortada…Kaynak: “Marslı”, Andy Weir. İthaki Yayınları, 2016http://www.webtekno.com/uzay/marsli-filmindeki-sahne-gercek-oluyor-nasa-mars-ta-patates-buyutecek-h13362.html3Ece Cerah21400969TURK 102Gerçek Kötülere Karşı Mükemmel İyilerHer ﬁlmin olmazsa olmazı iki karakter; gerçek kötüler ve onların karşısında mükemmel iyiler. İnsanlıktan nasibini almamış, her türlü duygudan yoksun, sevmekten ve sevilmekten mahrum gerçek kötüler. Diğer yanda ise tüm insanlığın kurtuluşu için her şeyi göze almaya hazır, sevgi dolu, merhametli ve vicdanlı mükemmel iyiler. Artık bir tabu hâline gelmiş bu iki taraf Christopher Nolan'ın yönettiği 2008 yapımı Batman Kara Şövalye ﬁlminde en çarpıcı hâliyle çıkıyor karşıma. Bir yanda Bruce Wayne yani Batman iyilik timsali olarak dururken diğer yanda yeni bir tehdit olan Joker boy gösteriyor. Asıl sorun ise sadece gerçek bir kötüyü alt etmek için gözünü bile kırpmadan Gotham'da yaşayan onlarca masum insanın hayatını alt üst etmeyi normal karşılayan mükemmel iyi karakterin hiç eleştirilmemesi. Bu algı yönetimi iyiden iyiye canımı sıkmaya başladı çünkü bu sorun gerçek hayatın da ayarını bozmaya başladı. Artık insanlar gerçek hayatta da bu mükemmel iyi olmak için her şeyi tehlikeye atmaya hazırlar. Peki sebep gerçekten masum insanların geleceğini güvence altına almak mı yoksa tek ve mükemmel bir adam olarak adını tarihe yazdırmak mı? Cevabın ilk seçenek olduğuna pek inancım yok açıkçası.Yukarıda bahsettiğim iki durumun arasındaki bağlantıyı göremeyenler için biraz daha detaylı bir açıklama yapayım. İlk izlediğim dönemde ben de büyük bir Batman hayranıydım. İnsanlık için yaptığı fedakârlıklar benim de gözümü boyamıştı. Bir insanın kendi hayatını, sosyal yaşantısını, işini ve eşini hiçe sayıp kendini biz insanların kurtuluşu için feda etmesi etkilenilmeyecek bir şey değildi. Ne var ki ben bu kadar kendimi kaptırınca asıl sorunun ne olduğunu gözden kaçırıyordum. Bir insan ya da süper kahraman kendini kurtarıcı gibi göstermeye çalışırken aslında bizim hayatlarımızı da alt üst ediyordu. Gerçek hayatta da böyle olmuyor mu? Örneğin Türkiye siyasi tarihine baktığımda dönemin önemli politikacılarının ne kadar yanlış kararlar aldığını görüyorum. Sırf kendi hırsları uğruna girdiğimiz savaşlar; milyonlarca masum insan ölüyor, evler talan oluyor, insanlar memleketlerinden oluyor ama sonunda tek bir insan mükemmel iyi gibiymiş gibi yansıtılıyor. Geride kalan yıkıma kimse önem vermiyor. Sonuçta o gerçek kötülerden kurtulduk ama bunun uğruna neleri kaybettik düşünen yok. Kime sorsam insan öldürmenin dünyadaki en büyük günah olduğunu söyler. Ben de aynı ﬁkirdeyim. Ne olursa olsun bir insanın canını almak hiçbir insanın hakkı olamaz. Ama konu kötülere karşı savaşmak olunca içimizdeki o canavar birden uyanıveriyor. Çocukları, kadınları ya da yaşlıları düşünmeden yakıp yıkmayı oldukça normal karşılıyoruz. İlkokul zamanlarında ben de bu düşünceleri savunan bir insandım. Bir sorunu çözmek için gerekirse kaba kuvvete başvurulabilir, diyordum. Birkaç kötü insan için bir milleti tamamen ortadan kaldırabilirdim ve bunu da o günlerde ateşli bir şekilde savunabilirdim. Peki ne suçu vardı o masum insanların? Seçme şansları var mıydı; doğdukları yeri, konuştukları dili ya da inandıkları dini? Fark etmiyordu, onlar doğdukları için bile suçluydu. Bu hastalıklı düşünce neyse ki birkaç sene sonra tamamen uçtu gitti aklımdan. Ne büyük bir yanılgı içine düştüğümü çok geçmeden anladım ve o noktadan sonra bu yanılgıya düşen insanlara yeni bir pencere açmak için elimden geldiğince çabaladım. Özellikle böyle ﬁlmlerde vurgulanan alt ﬁkre bu sebepten karşıyım. Tek bir adamın dünyayı kurtarması ne kadar imkânsızsa tek bir kötünün de dünyayı cehenneme çevirmesi bu kadar ütopya bana göre. Hayatın yadsınamaz bir gerçeği olarak seneler geçse de iyilik ve kötülük bu dünyada varlığını sürdürmeye devam edecek. Benim inancıma göre her şey kendini zıttı ile beraber var ediyor ve etmeye devam edecek. Ancak bu şekilde olursa bir anlamı oluyor çünkü kavramların. İyinin değerini biliyorsam bu kötünün beni ne kadar üzdüğünü deneyimlememden kaynaklı. İşte, bu sebepten kimi zaman hayatı olduğu gibi karşılamak gerekiyor. Bize dayatılmaya çalışılan bu keskin uçları da hiçbir baskı altında kalmadan sorgulamak ve ondan sonra neyi savunacağımıza kendi kendimize karar vermek gerekiyor. O zaman bir taraf seçmek mantıklı bir hareket oluyor. Geleceğin Aynası Hangi aktiviteye haftanın her günü en az üç saat ayırıyoruz ? Kitap okumaya mı, yoksa spora mı ? Hiç biri değil; büyüğümüz küçüğümüz, doktorumuz öğrencimiz, hepimiz günde en az üç saatimizi telefon-bilgisayar-televizyon üçlüsüne harcıyoruz. Harcıyoruz diyorum çünkü bu zamanın çoğunu bize hiç bir yararı olmayacak, sadece zaman öldürmek için izlenen, okunan şeylerle geçiriyoruz. Bu konuyu eleştiren, teknolojinin avantajlarını-dezavantajlarını tartışan birden fazla metin ve kitap okudum, belgeseller izledim ama şu zamana kadar beni en çok etkileyen yapım, yaratıcısı Charlie Brooker olan İngiliz yapımı dizi: Black Mirror oldu. Dizinin adından da anlaşılacağı üzere dizide şimdiye ve geleceğe kara bir ayna tutuluyor. Dizide tekrar eden bir konu örgüsü ve oyuncu kadrosu olmayışı diziyi izlenebilir kılıyor. Benim gibi sürekli dizilerden sıkılan ve aynı karakterlerin üstünde ilerleyen kurguları sevmiyorsanız diziye başlamak için bir sebebiniz daha oldu demektir. Güncel olarak üç sezon ve on üç bölüme sahip olan dizinin en dikkat çekici ikinci özelliği ise işlediği konular. Birinci sezon birinci bölümden başlamayı düşünürseniz(ki dediğim gibi konu bütünlüğü olmadığı için karışık olarak da gidebilirsiniz)bir devlet başkanının kendisinin, ailesinin ve devletin sürekliliği için yapması gereken şeyleri görebilirsiniz. Veya başka bir bölümde bir çocuğa yaptıkları yüzünden kendisine ceza verilen bir kadının yaşadıklarını izleyebilirsiniz. Beni çok etkileyen bir başka bölümde ise yaşama amacımızın sadece başkaları tarafından beğenilme ve takdir edilmeye dönüşeceğini, hatta statümüzün bile bu beğenilerle belirleneceğini muhteşem bir senaryo ile bize aktarıyor .Her bölümde şimdiki zamandan bir parça bulabiliyor oluşum beni dizideki sahnelerin gelecekte yaşanabilecek olması ihtimaline inandırıyor. Ve bu durum da diziye olan ilgimi arttırıyor. Yazılan kurgunun yanı sıra efektler ve dekorlar çok kaliteli. İzlediğim bilim kurgu, fantastik türü filmlerde ve dizilerde kurgudan sonra en çok önem verdiğim şeyler ışıklandırma, efektler, kaliteli dekorlar oluyor. Mesela bir filmde dövüş sahneleri Cüneyt Arkın’ın eski filmlerindeki gibiyse izlemeye katlanamıyorum .Veya uzay filmlerinde kullanılan dekorlar alüminyum folyoyla kaplanmış rulolara benziyorsa o yapımın kalitesiz olduğunu düşünüyorum .İşte bu noktada Black Mirror kalitesini ortaya koyuyor. Ses ve görüntü efektleri ile sahneler şimdiki zamandan değil de gelecek zamandan gibi gözüküyor. Dizinin teknolojiyle olan bağlantısına gelecek olursak; her bölümde en azından 1 insanın başına gerçekten kötü şeyler geliyor. Kimisi yaptığı yanlışın cezasını çekiyor, kimisi hırsından dolayı kaybediyor, kimisi de başka sebeplerden. İşte teknoloji de tüm bu olayların yaşanmasına, devam etmesine ve kötü sonuçlanmasına sebep oluyor. Mesela bir bölümde insanlar gözlerini telefonlarından ve tabletlerinden ayırmadıkları için başkasına yapılan zulmü görmüyorlar .Olay anında yaptıkları tek şey video çekmek oluyor. Bu durum tam da canım ülkemin güzel insanlarını anlatıyor. Klavye şövalyeleleri dediğimiz bir topluluğumuz var ki kendileri normal zamanda iki kelimeyi bir araya getirip fikirlerini söyleyemeyen insanlardan oluşuyor. Yanlarında taciz edilen bir kadın varken ses çıkarmayıp, twitterda tacizciye hapis cezası isteyen, alt komşusunun çocuğunu dövmesine göz yumup, #cocugasiddetehayır yazarak fotoğraflar paylaşan insanların varlığı beni geleceğimizle ilgili endişeye sokuyor .Bir başka bölümde sırf başkalarına kendini beğendirmek ve ‘puanını’ arttırmak için olduğundan farklı davranan insanları görüyoruz .Hatta bu ‘puanlarla’ insanların sınıflandırıldığını, aldığın evden tut arkadaş çevrene, bindiğin uçaktan iş yerinde bulunduğun kata kadar hepsinin bu puana göre belirlendiğini gördüğümde yine aklıma günümüzde olan sosyal medya aşkı geliyor. Evet ben de bir sosyal medya kullanıcısıyım ve kabul ediyorum ki normal düzeyde değil. Ama çevremde sosyal medya ile normal yaşamı karıştıran, konuştuğu her şeyi, gittiği her yeri, yediği her şeyi paylaşan insanlar yok değil. Gittiğin yerde 1 yada 2 fotoğraf paylaşmak varken yediğin içtiğin şeyleri, mekanın her karesini, kıyafetinin her parçasını paylaşıp, bunları yaparak itibar kazanacağını düşünen topluluğun varlığı yetmiyormuş gibi bir de bu düşünceyi destekleyen bir başka topluluğun olması dizinin gerçekten güzel bir yere parmak bastığını gözler önüne seriyor. Sosyal medyayı hiç kullanmayan, televizyon izlemeyen ya da telefonda zaman geçirmeyen biri değilim; hatta bence gereğinden fazla bile zaman geçiriyor olabilirim. Ama şunu söylemek istiyorum ki bu diziyi izledikten sonra(ki çelişkiye bakın ki diziyi internetten izliyoruz)gerçekten gelecekte bunları yaşar mıyız acaba korkusu beni sarmadı değil. Korkup telefonu az kullanıyor ya da televizyonu daha az izliyor değilim ama yine de teknolojinin beni ele geçirmesine izin vermiyorum. Bu yazıyı okuyacak insanlara da iki tavsiyem olacak: diziyi kesinlikle izleyin ve de teknolojinin evcil hayvanı olmamaya çalışın, teşekkürler... ANKARA’DA DERTLİ BİR ADAM Dert nedir, dert hakkında en ufak bir fikrin var mı, sayın okuyucu? Hemen söyleyeyim, dert, bir beşerin o an için hazzını perdeleyen olaylar, kişiler ve envaiçeşit olgular silsilesidir. Peki, ben şu an neden dertliyim? Belli ki şu an yaşadığım hayattan zevk alamıyorum, hiçbir türlü tatmin olamıyorum, pelikana benzetilen endamım son derece hasar görmüş durumda. Ama neden? Sorular, sorular, sorular... Her şeyimi anlatacağım sana ama mücerret mânâda. İlmik ilmik işleyeceğim bendeki yarayı, “Bir yâr müsebbibiymiş meğer bu yaranın” diye düşünmeyesin ama ha! Kırılırım sana okuyucum. Sen, kaidelerini doğru sanan ve hayatını buna adamış lakin sillenin en okkalısı yüzüne indirilen bir biçareyi dinliyorsun şu an. İçinden beni sorgulamaya devam et ama sessiz ol ki sana layık olduğun zevki verebileyim. Şimdi ise çayını hazırla, robdöşambırını giyin, daha konuşacak çok konumuz var. Yalnızlık nedir, bilir misin sayın okuyucu? Yalnızlık, en basit tabiriyle, sen sahilde başını bir ağaca dayamış, “cehalet mutluluğu” içinde elindekini yudumlarken deniz dalgalarının, senin geçmişine gıpta eder bir cihette, yakamoz eşliğinde nazlı nazlı süzülmesidir. O andan itibaren anlarsın ki idrakin haricinde gelişen olaylar zinciri neticesinde böylesi bir hezeyana maruz bırakılmış, senden arta kalanla, bu defa yalnız olmak kaydıyla, yine sen olarak zalim dünyanın girdabına bir somon misali bırakılmışsındır. “Başlığa bakıyorum, anlattıklarına bakıyorum, Ankara’da deniz ne arar yahu!” deme işte sayın okuyucum. Yalnızlık adlı puslu buhrandan çıkmak namümkün olsa gerek ki naçizane biriciğimiz olan benliğimizi kişilerin ve kavramların tango eder hâle geldiği bir iklimde, “konum”u, uhrevî boyuta soyundurarak benliğimizden soyutlayalı çok olmuş yahu, anlayamadın mı hâlâ? Pekâlâ, hayal kırıklığı nedir, bilir misin sayın okuyucu? O ki epilepsiden dolayı zaten asimetrik işleyen nöronlara, mukadderat tarafından “yalnızlık” adlı kanser zerk edilmeden önce, yine aynı yazgı tarafından sana dayatılan en ağır yüklerden birisidir. Hayal kırıklığı ile yalnızlığı birbirinden ayıran nedir peki? Doğru ya, cevap veremezsin çay yudumlarken, ben söyleyeyim o hâlde: Araf. Bugününü vaveyla basarak geçiren niceleri için kocaman bir geçmiş zamandır araf. Yani bir zamanlar benim için... Araftaki beni dinlemek ister misin? Alçak gönüllü karakterimin mucizevi sonucu olarak “Dünyam” adlı, kendi hâlinde bir mağaram vardı o zamanlar. Gündüzleri, her bir ayrıntısı ben kokan diğer mağara arkadaşlarımla avlanmaya çıkardım. Araf bu, hayal kırıklığı ile yalnızlık arasında şeffaf bir evre, ne bekliyordun ki zaten? Ancak günün birinde olan oldu: Bendenizin en yakın arkadaşlarından biri, o güne kadar emsaline az rastlanır değerde bir av yakaladı. Bu, bittabi bünyemde kadere karşı potansiyel bir başkaldırı hâline büründü ve o gün ben, yalnızlık adlı evreye doğru ilk adımımı atmış oldum. Sormana gerek yok, yalnızlık, artçı şoklarıyla gümbür gümbür geliyorken kesin ve dönüşü olmayan bir geçişin tetiği için bir bahane gerekiyordu, o da oldu. Evet, şimdi ise yapayalnızım. Gözlerim, hâlen bir çift gözü ararken diğer değersiz gözlerle irtibatı da kesti zaten. Eskilerin buyurduğu şekilde, “Maziye şerh düşemezsin.” anlayışını benliğime kabul ettireli çok olmamışken isyan randevularında yastık ıslatmak da kaçınılmaz oldu tabii. Geçmiş, bütün sevimsizliğiyle sinsi gölgelere sığınarak sansar misali gözetledi durdu şahsımı. Ama bu doğru değil. Benim geçmişim ki mutluluğun timsali olarak addettiğim bir örnekle yaşanmış, dalgaların gıpta eder olduğu bir silüete bürünmüş; böylesi kutsal bir durumu inkâr, geçmişe ihanet değilse nedir sayın okuyucu? “Geçmişine dair hayıflanmalar devam mı ediyor yoksa mutlu musun hâlinden, bir karar versene, be adam!” dediğini duyar gibiyim. Evet, tutarsızlıklar da baş göstermeye başladı epeydir. Fakat her şeye rağmen, geçmişin yükü göz önüne alınınca yaptıklarım bağışlanabilir seviyede denebilir, ne dersin? Öteki ben... Bunca aydır kontrolü ele almışken, bana veda bile etmeden, şahsımı sonsuz melâle gark edip “sevda” adlı kapıdan çıkıp gideli yaklaşık iki hafta oluyor. Geri gelmesini istiyor muyum? Hayır. Zira varoluşumun temellerini sarsacak derecede sahibi olduğum dertten, daima mutluluk ile anacağım “öteki ben” in de nasibini almasını istemem. Evet, sayın okuyucum, belleğimle beraber beynelmilel arenaya ışık tutarcasına parlayan lakin bu aralar şiddeti biraz az kalbimle senin için, dertlerime dair bir şeyler karalamak istedim. Sanıyorum başardım da. Umuyorum ki ne zaman dilhun ne zaman agâh olacağına yukarıda zikri geçen cümleler vasıtasıyla karar verebilmişsindir. Ben ne mi yapacağım ileride? Hücrelerime işleyen derdimi, “kader icabı” kalıbına sokarak yaşamaya devam edeceğim. Beni boşver, asıl sen ne yapacaksın? Pardon, pardon. Yazının başından beri hiç tanıtmadın ki sen kendini? Kimsin sen yahu? Ve yazının başından beri sessiz kalan “sayın okuyucu” cevap verir: “Öteki, mutlu sen...” SAİM ERÇOLAK MERT INAN | Öğrenci Numarası: 21402020 | TURK101-3Bilinmeyen Gökada’nın Bir Otostopçuda Bıraktığı İzlenimler“Hepimiz çılgın doğarız, ancak bazıları böyle kalabilir.” (Beckett, 89) [1] Acaba hayat mı bizim deliliklerimizi yitirmemize sebep olur yoksa bizim “gerçek hayat” diye tabir ettiğimiz soyut kurallar birlikteliği mi içimizdeki cevheri öldürür? Aslında çocukluktan gelen keşif gücümüz ve özgün saçmalıklarımız bizi biz yapar ancak biz yetişkin seviyesine adım atınca nedense onları bir zayıflık gibi görürüz. Hâlbuki Dünya’yı en saf ve doğal halinde sadece çocukken görebiliriz, sokakta rastladığımız ufacık bir yanardöner lamba bizim için büyüleyici bir an olabilir ya da yağmurun ardında bıraktığı yumuşak hava ve derin sessizlik yeni şeyler keşfetme hissimizi kabartabilir. Çocukken daha yaratıcı düşünebilmemizin sebebi aslında gerçekten düşünebilmektir, çünkü yaşlandıkça beynimiz bazı kalıplara girmeye başlar ve bizim “gerçekten düşünebilmemizi” engeller. Üstüne üstlük beynimiz çocukken daha körpedir, bütün gelen bilgiler doğrudan ona kaydedilir ve çevre tamamen anlaşılmaya çalışılır, o yüzden çocuklarda açık fikirlilik ve özgünlük fazladır. Bazı yazarlar sizi işte bu anlara geri götürür ve sizin tekrar “düşünebilmenizi” sağlar.Douglas Adams tam da böyle bir yazar, sizi dünyanızın sıradanlığından çıkarıp insanlığı en başından beri etkilemeyi başarmış olan yıldızlara ve gökadalara seyahate çıkarır hem de 30 Altar dolarından az parayla ve elinizde bir Otostopçunun Galaksi Rehberiyle. Sonra farkına varırsınız ki insanlığın değişmesi gerekmekte.Şu anda dünyamız tam da kimliğini belirleme aşamasında; standartların sürdüğü, tekdüzeliğin egemen olduğu bir distopya mı olacak yoksa çocukça çılgınlıkların ve yaratıcılıkların sürdürüldüğü bir ütopya mı? Aslında bu soruya genel bir cevap vermek çok MERT INAN | Öğrenci Numarası: 21402020 | TURK101-3zor çünkü her karanlıkta bir ışığın bulunduğu gibi her basmakalıp bölgede de yaratıcı bir *insan bulunacaktır ve de distopya ve ütopya tanımları kişiden kişiye değişiklik göstermektedir. Ancak şu anki insanlığın genelinde var olan düşünce tarzlarına bakıldığında distopya olasılığı daha çok göze çarpıyor. Vogonlar –galaksinin en bürokratik yaratıkları- da aslında bunu çok güzel dile getiriyor:“Nasıl yani, Alpha Centauri’ye daha önce gitmediniz mi? Tanrı aşkına, orası sadece dört ışık yılı uzaklıkta, İnsanlar. Özür dilerim ancak etrafınıza bile bakmaya tenezzül etmezseniz Dünya’nızın yok oluşuna göz yummak zorunda kalırsınız!”(Adams, 26) [2]Bu söz aslında insanlığın uzay hakkında ne kadar ilgisiz olduğunu gösteriyor. Doğrusu içine kapanık bir zevk için dışarıya dönük ve daha ilgi çekici bir zevkten vazgeçmiştir insan; yani ekonomik hırstan dolayı bilimi ve uzaya açılma fikrini terk etmiştir -aslında burada tüm insanlık yerine bu işlere para yatırmayanları “suçlamak” daha doğru olabilir. Bu yüzden tıpkı bir asosyal çocuğa benzemektedir insanlık, dışarıdaki dünyayı tanımaya fırsat vermediği için dışarıdaki dünya da onunla iletişime geçmemektedir. Ancak bu asosyal çocuk farkında değildir ama düşlediği neredeyse her şey gerçek olmaktadır.Enteresan bir şekilde sanki doğa ve fizik kanunları bizim düşüncelerimize göre şekillenmektedir. Örneğin bir İmkânsızlık Motoru* kurmak isterseniz bunu bir Zihni Sinir “procesi” gibi çizebilirsiniz, sonra Fizik alanında uzmanlaşmış ama çılgınlığını yitirmemiş birisi sizin bu çalışmanızı şans eseri görürse, benzer bir teknolojiye İmkânsızlık Motoru adını verebilir, sonuçta düşlediğiniz buluşu dünyaya katmış olursunuz. Bilmiyorum ama siz de şu anda gelecekte olmasını istediğiniz bilimsel “çılgınlıklar” yapmak istiyorsanız en iyisi Edebiyata başvurmak ve insanlığı Douglas Adams’ın yaptığı gibi düşüncelerinizin *İmkânsızlık motoru Galaksi Rehberinde yeni yaratılmış bir yıldızlararası seyahat motoru olarak tanıtılmaktadır.MERT INAN | Öğrenci Numarası: 21402020 | TURK101-3önizlemesini vermek. Neyse, bu garip paragraftan sonra insanlığın eksiklerini söylemeye devam edebiliriz.Şunu fark ettim ki insanlık bazı alanlarda çok gelişmiş, bazılarındaysa çok kötü. Bunun asıl sebebi hep bir noktayı kaçırmak: zamanın yüceliği. Eğer bir işe yeterince zaman harcarsanız o işi en iyi şekilde yapmanıza engel olacak hiçbir şey olamaz. Mesela “olmak ya da olmamak” düşüncesi üzerine yeterince kafa yorarsanız kendi beyninizin bağlantıları sayesinde bir sürü sayfadan oluşan bir makale oluşturabilirsiniz. Peki, neden hâlâ “Hayat’ın anlamı ne?” sorusuna cevap veremiyoruz? Çünkü üstünde yeterince düşünecek zaman yaratmıyoruz, yaratamıyoruz değil. Hep başka işlerle meşgulüz, “borsa ne kadar sarsılmış”, “falanca adam falancaya ne ayıp etmiş” gibi. Hep kendi kasıntılığımız içerisinde gide gele artık kaskatı kesilip mobilya olmuşuz ama haberimiz yok. Milyarlarca insanın katrilyonlarca nöronu boş işlere harcanıyor. Kendilerinin nasıl oluştuğunu bile merak etmiyorlar! Ama sadece bazen birisi çıkıp bir Galaksi Rehberi ile bir ışık yakabiliyor. Bence biraz durup düşünmek gerek…Sözcük Sayısı: 592Kaynakça:1. Beckett, Samuel. “Godot’yu Beklerken”. İstanbul, 2000. Kabalcı Yayınevi.2. Adams, Douglas. “Otostopçunun Galaksi Rehberi”. İstanbul, 2005. Kabalcı Yayınevi.Korkuyor Muyum? Bir şeylerden korkmak, bir şeyi yapmaktan çekinmek sanırım hayatımda beni en çok geri çeken şey olmuştur. Bir hocamdan bir şey istemek, bir yerlere gitmek, bir kişiye duygularımı açıklamak gibi konularda hep çekingen bir insan olmuşumdur. Ama geriye dönüp baktığımda hep diyorum ki keşke böyle olmasaymışım. Çünkü bir şeyleri istemenin veya söylemenin korkutucu bir şey olmaması gerek aslında. Birkaç sene önce Prof. Dr. Sevil Atasoy ile yaptığım bir sohbette kendisinden başarılı bir yaşam için bir tavsiye istemiştim ve verdiği cevap “Hiçbir zaman bir şeyleri istemekten çekinmeyin.” olmuştu. Özellikle o günden beri bir şeylerden korkmanın, çekinmenin mantıksız olduğunu düşünüyorum. Böyle düşünmeme rağmen uygulamaya geçirmekte sıkıntı çekişimin nedenini hep anlamaya çalışıyorum. Çünkü kafamın içinde bir şeyleri planlarken her zaman çok rahatımdır ancak bu düşündüğüm şeyi uygulamaya geçirmek istediğimde hemen hemen her zaman afallıyorum. Yaşadığım birkaç şeyin beni bundan geri çektiği sonucuna vardım bu düşüncelerimin birçoğunda. Korku ve çekinmeye rağmen kendimi zorlayarak yapmaya karar verdiğim şeylerde elde ettiğim sonuçlar şu ana kadar çok da iyi olmadığından, yeni kararlar vermeye çalışırken artık korku duygusu iyice ön plana çıkıyor. Bu konu üstüne bu kadar mesai harcayınca biraz da yazılmış bir şeyler okumaya karar verdim ve Ferit Edgü’nün “Korkuyorum” isimli eserine denk geldim. İçeriğini biraz araştırdım ve okumaya karar verdim. “Yok oluştan değil, var oluştan korkuyorum.” (Edgü, sf.19) sözü dikkatimi çok çekti kitabı okurken. Kendi sorularımla karşılaştırmaya başlayınca benim düşündüklerimden çok farklı bir bakış açısına sahip olduğunu anladım yazarın. Benim korkularım daha çok bir şeyi kaybetmek, yani yok oluş üzerine. Bir arkadaşlığı, saygınlığı, mutluluğu kaybetmek beni korkutan şeyler. Daha derin bir şeyler söylemiş olmalı diye düşündüm okurken. Üzerine düşünmeye devam ettim ve fark ettim ki aslında yaşamaktanmış korkusu Edgü’nün. Ben böyle düşünmüyorum aslında. Ne kadar korkuyor olsam da yaşamak hep çok güzel bence. Her sabah günün tekrar doğduğunu görmek, arkadaşlarımla kaliteli vakit geçirmek, bir şeyler öğrenmek, müzik dinlemek… Hayatı sevmek için sayısız neden var. Bu kitabı bitirdikten sonra anladım ki korkmak gerekli bir şey ama kitapta da görüldüğü üzere, fazlası insanı bitiren bir şey. İşte buradan da şunu çıkardım kendime; hayatımı uzun vadede etkileyecek şeylerden korkmamalıyım. Örneğin, bir kişiye söylemem gereken bir şeyi sırf o an söylemek istemediğim için söylemekten vazgeçmemeliyim. Ya da önümde duran bir fırsatı sırf korktuğum için geri çevirmemeliyim. Ama temel olarak korkma duygusundan da vazgeçmemeliyim. Çünkü hayatta bir şeylerden korkmadan da ilerleme kaydetmek mümkün değil. Bunun nedeni biraz karmaşık ancak şöyle açıklayabilirim: Hani hep derler ya insanlar anlamadıkları şeylerden korkarlar diye, ben hayatımı yeni bir şeyleri anlamak üzerine yaşayan bir insanım. Ve eğer bir şeyi anlamak istiyorsam, ilk başta onu anlamamış olmam gerekir çünkü zaten başlangıçta anlamış olduğum bir şeyi anlamak, yeni bir şeyi anlamak olmaz. Yani dolaylı olarak hayatımdaki en büyük amacımı gerçekleştirmek için önce bir şeylerden korkmam gerekiyor sanırım. Bunu bir de örnekle açıklamak gerekirse, matematik dersinden hep korkmuşumdur ve üniversiteye başlayınca da korktuğum -yani anlamadığım- şey başıma geldi. Ama şu anda korkumu yeniyorum ve artık anlamaya, öğrenmeye başlıyorum. Bunun verdiği keyif paha biçilemez benim için. Yani, korkusuz olmak değil ihtiyacım olan şey. Onların üstesinden gelmek gerek. Bu da beni daha mutlu, daha bilgili bir geleceğe götürecek şeylerden biri olacak eğer başarabilirsem. Umarım başarabilirim. Umutcan Kaan Bozan Referanslar: Edgü, Ferit. Korkuyorum. İstanbul: Sel Yayıncılık, 2017, 2. Baskı. Aslı ALPMAN CESUR KORKAKLAR Hayat bir insanı intihar etmeye nasıl ikna eder? İntihara giden yolda adımları birey bilinciyle mi atar yoksa yaşadıkları onu kolundan tutup sona doğru mu taşır? Ona mutlak sona erken varma kararını aldıran yaşamı mıdır yoksa ta kendisi midir? Elbette hayattan istifa kararlarının tümünü tek bir nedende genelleyemeyiz. Fakat Paulo Coelho’nun acılaşma dediği sürecin çoğu intihar kararı üzerinde büyük etkisi olduğunu, düşünüyorum. Acılaşma denen bu şey aslında zaman zaman hepimizin başına gelen hayattan zevk alma yetisini kaybetme durumu. Bazı zamanlar olur ya ne mutluyuzudur ne mutsuz; sadece zaman doldurmak için nefes alırız, ölmek için doldurmamız gereken primden bir gün daha eksilsin, diye. Hayat bizim dışımızda gelişir sanki. Biz onun öznesi değil de nesnesiyizdir. Bir espri yapılır herkes güler de bir biz anlayamayız. Herkesin oynamayı bildiği fakat biz de bir eksiklik olup da oynamayı bir türlü beceremediğimiz bir oyun halini alır yaşam. Bu oyuna devam etmek için ne isteğimiz ne de gücümüz vardır fakat oyuna son vermek devam etmekten de zordur. Yaşamın yaşamaya değer olmadığına karar veren çoktur evet, ama bu fikri eyleme geçiren kişi sayısıyla örtüşmez. “Evet, bu kadar yeter. Hepsi bu!” deyip hayatına son vermek cesaret, düşüncesiyle eylemini örtüştürecek bir açık yüreklilik ister. Bilinmedik, karanlık bir yoldansa hep yaptığımız gibi el altındakini, alışık olduğumuzu seçeriz ve bilindik bir dekorda ezber rollerimizi oynamaya devam ederiz. Monotonluk içerisinde boğulmuş bedenlerimiz, zorunda bırakıldığı sığlıkta yaşamaktan acı çeken ruhlarımızla önceki günün ‘yeniden oynat’ tuşuna basarız. Coelho’nun Veronika Ölmek İstiyor adlı kitabındaki Veronika ismindeki cesur kadın kahramanı bu acılaşma durumuna karşı çıkıyor. Hayatın kendisinin katılamadığı bir şenlik olduğunu ve bunun haksızlık olduğunu düşünüyor .Tüm o güzel şeyleri bir yirmi yıl daha yaşayınca anlamsızlaşacağını bildiğinden hayatına orada son veriyor. Başarısızlıkla sonuçlanan intihar girişiminden sonra düşünceler ve olaylar tersine dönüyor. İntihar girişiminin başarısızlığına kadar olan kısım bizi intihar etmek için ikna etmeye çalışırken sonrasında yazarın Veronika kimliğinde sunduğu fikirler bizi intihar eyleminin karşı tarafına çekiyor. İntihar etmenin cesaret gerektirdiğini düşünürken aslında hayatı yaşamaktan korkan korkak insanların harcı olduğu fikrine varıyorum birden. İntihar eden kişi kahramanken suçlu oluyor gözümde. Ruhlarını boğan,hayattan zevk alma yetilerini körelten canavar yazgıları değil de kendileri oluyor. Onlar hayatının dizginlerini kendi eline almayı başaramayan insanlar. Hayattan zevk alma yetileri hayatlarının ne derece başkaları tarafından belirlendiğiyle orantılı olarak köreliyor. Kendi yolunu belirleyecek cesaretleri olmadığı için sınırlarını diğer insanların çizmesine izin veriyorlar. Yaşadıkları hayat kendilerinin olmayınca da şevkle yaşayamıyorlar. Gelecek kavramı onlar için sürpriz bir hediye değil de birinin önceden kulaklarına fısıldadığı ne olduğunu bildikleri çirkin kaplı bir kutu. İçerisinde ne olduğunu bildiklerinden o kadar eminler ki hayal etmiyorlar nasıl göründüğünü. Hayal kurmayı bırakıp gerçeği olduğu gibi kabullenmek daha kolay, daha zararsız geliyor onlara.Hayalleriyle mutsuz olmaktan, gerçeğin buz gibi tokatını yüzlerinde hissetmekten korkuyorlar. İntihar etmeye karar verirken gösterdikleri cesareti içlerindeki milyonlarca farklı insanı keşfetmekte gösteremiyorlar. Oysa hepimiz o kadar zıt özellikleri bir arada içimizde barındırıyoruz ki kendimizden ve hayatımızdan sıkılmamız, tat almamaya başlamamız mümkün değil. Ruhumuzun bu derinliği ve karmaşıklığıyla oluşturacağımız kombinasyonlar ve deneyimleyeceğimiz maceralar sınırsız. Ama biz bunları yapmak için ne cesaret ne de istek barındırıyoruz içimizde ve giderek acılaşıyoruz. Aynı kabuklar aynı sınırlarla rutin yaşantılarımıza devam ediyoruz. Suçlu bizken dünyayı, hayatı suçluyoruz. Dış dünya bizi hayal kırıklığına uğrattığında -ki burada hata yine bizimdir- hayat anlamını kaybediyor, yaşamaya küsüyoruz. Yaşamak sanatını göz ardı edip özensiz, rastgele yaşıyoruz. Daha da kötüsü intihara meylediyoruz. Tüm bu süreçte tutarsız olan bir şey olduğu açık; intihar etmeye yetecek cesareti kendinde bulan insan yaşamaktan niye korkuyor? Hayatına son veren lise arkadaşım aklıma geliyor bazen suçluluk duyuyorum. Bu kitabı daha once okusaydım,o bana kalbini açtığında ona bu kitabı önerip hatta zorla okuttursaydım düşüncelerinden keskin bir virajla dönebilir miydi benim gibi? Şu an nefes alıyor olabilir miydi? Merve Ersavaş Her Kadın Adına Hak, hukuk, özgürlük ve eşitlik gibi kavramlar her ne kadar hayatımın merkezine oturtmaya çalıştığım değerler olsa da çoğu zaman, toplum tarafından yüzüme çarpılan yargılar buna engel oldu. Kendi benliğim ile olabileceğim en mükemmel şekilde var olma savaşım, toplumun değerleriyle ve ülkemizin gerçekleriyle her kesiştiğinde sekteye uğramak zorunda kaldı. Eğer ataerkilliğini gizlemekten biraz olsun çekinmeyen bir ülkede, hayatınızı kadın olarak sürdürmeye çalışıyorsanız dediğim gibi yalnızca sürdürmeye çalışırsınız. Bunu yapmaya çalışırken de her köşe başında size ne olduğunuzu, kim olduğunuzu hatırlatan cinayetlerle, tacizlerle ve ölümlerle yüz yüze gelirsiniz. Kadın Olsaydınız Anlar mıydınız? adlı öykü kitabı, tüm bu gerçekleri bir kez daha hüzünlü bir şekilde yüzüme vuruyor. Kitabın içindeki acının ve çaresizliğin hissedilebilir gerçekliği, kitabı tek bir nefeste okuyup bitirmemi engelledi. Gözlerimin önünden, tek tek akıp giden vurucu satırların öznesinde kadınlar vardı. Kadın olmanın ya da kadın olma savaşını vermenin dayanılmaz zorlukları ve acıları, bir kadının gözünden aktarılıyordu kendi hikâyesini dinlemek isteyen herkese. Kitap ilerlerken, ister istemez her bir sayfayı daha yavaş çevirmeye başlamıştım. Tüm bu ölümleri, acıları, intiharları ve adaletsizlikleri bunları tecrübe etmiş birinin kaleminden okumak da o satırlara ayrı bir ruh üflüyordu âdeta. Yaşadığım ülkenin de etkisiyle kitapta bahsedilenlerden bana en vurucu geleni, kadın cinayetleri ve tacizleri oluyor. Nasıl bu gibi acı anlarda o tabutu yalnızca kadınlar omuzluyorsa, bu hikâyeleri de yalnızda bizim tarafımızdakiler anlatmalı bana göre. Her erkek egemen toplumda gözlemlenebileceği gibi, bir kadın olarak erkeklerle aramda olması gereken farkları ve fırsat eşitsizliklerini ben de çok erken yaşlarda deneyimledim. Gelenek ve görenekler, örf ve âdetler yetiştiriliş tarzıma bir şekilde etki etti ve daha çok küçük yaşlarda kafamda bazı kalıplar oluştu. Şimdi geriye dönüp baktığımda, en çok da bu kalıpları daha erken yıkamadığıma üzülüyorum. Gelgelelim, bu tatsız durumların ve olayların içinden geçerken her defasında benliğimden bir parçayı geride bırakmayı değil, bu olaylarla savaşıp kişiliğimi güçlendirmeyi seçtim ben. Hep güçlü kadınları örnek aldım onlara sırtımı dayadım, bir gün onlardan biri olabilmek adına yaptım tüm bunları. Sadece görebildiğim, dokunabildiğim insanları örnek almadım aslında. Asıl örnek aldıklarım geride kalanlardı, acı bir şekilde yitirdiklerimizdi. Özgecan’ın nasıl aramızdan ayrıldığını hatırlıyorum tüm bunları düşününce, bu olay her seferinde aklıma tekrardan kazınan ve asla silinmeyen bir tablo gibi benim için. Bir gece geç saatte rahat ve sıcak yatağımdan sosyal medya hesaplarımı incelerken, bir haber düşüyor ana sayfama. Genç bir kadın öldürülmüş minibüsle evine gitmeye çalışırken, hem de olabilecek en korkunç şekilde işkenceler gördükten sonra yakılarak. Haberi tekrar tekrar okuyorum, her okuduğumda gözlerime dolan yaşlar bir nebze daha artıyor. O saatte uyumamış olan çoğu arkadaşım haberi gönderiyor bana. Ben de başkalarına gönderiyorum. Bunu neden yaptığımız hakkında en ufak bir fikrim yoktu o gece ama artık var. Birilerini aradım galiba sığınabileceğim, paylaşabileceğim ve anlatabileceğim birilerini. Tüm kadınlar için öyle gelişti bu süreç sanırım, çünkü kaldırması, inanması ve dayanması çok zor bir süreçti. O zaman kimleri örnek almam gerektiğini, hak, hukuk, özgürlük mücadelemde kimlerle birlikte yürümem gerektiği anladım. Yitirdiklerimizi, nasıl yitirdiğimizi araştırmaya başladım geçen zaman içinde ve bulduğum her bir hikâyeyi kendi yaralarımın arasına kattım. Benliğime ve yetiştirilme tarzıma olan bakış açım tamamen değişti ve sınırları zorlamam, kalıpları yıkmam gerektiğini keşfettim böylece. Ne olursa olsun başıma ne gelirse gelsin, kaybettiklerimizi boşuna kaybetmiş olmamak için asla pes etmeyeceğime dair söz verdim kendime. Onlar herkes adına ölüp, her kadın adına gömülmüşlerdi çünkü. Aslında arkasından anlatılacak bir öyküsü olan her kadın, tüm kadınlar için ölürdü. Bana düşen pay ise, tabutlarını omuzlamaktan çok daha fazlası olmalıydı, yaşamalıydım. Adıma ölen her kadının adına, adımlarımı daha özgürce atmalıydım. Kaynakça: Şahin, Semrin. Kadın Olsaydınız Anlar mıydınız?. İstanbul: Alakarga Yayınları, 2015. 1. Baskı Şükrü Yağız Ölmez Ölmez 1 ID: 21400879 TURK 101-19 Instructor: Başak Berna Cordan 09.10.2014 “Körlük”ü Görmek Yine bir akşam gayet yorgun, bir o kadar da stresli bir halde işten çıkıyorsunuz. Patronunuz size hem zihnen hem bedenen çok yükleniyor. Bir an önce eve gidip eşinizle vakit geçirmek, belki de sıcak bir duş almak istiyorsunuz. Arabanıza atlamış giderken kırmızı ışık yanıyor, mecburen bekliyorsunuz. Yeşil ışık yanmak bilmiyor, derken sarı ışık yanıyor ayağınızı frenden çekip gaza alıyorsunuz ve sonunda yeşil yanıyor. Ama o da ne! Önünüzdeki araba hareket etmiyor. Okkalı bir küfür savurup sürücüyle konuşmaya gidiyorsunuz. Kör oldum, diyor adam. Kör oldum! İşte “Körlük” bu… İlk kez bir adam, trafik ışıklarında beklerken her yeri bembeyaz görmeye başlıyor. Beyaz körlük, aynı bir hastalık gibi insandan insana geçerek tüm kente dağılıyor. Bu korkunç ortamda açlık, tecavüz ve cinayet hüküm sürüyor. Kitabı değerlendirirken kitabın çok özel bir kalem olan Jose Saramago’nun ürünü olduğunu unutmamamız gerekir. Vikipedi’nin İngilizce seçeneğinden öğrendiğim kadarıyla biraz ters bir adam. Portekiz gibi katı dindar bir ülkede yaşayan bir ateist, daha da fenası o sadece yaşamayan aynı zamanda yazan bir ateist. İsa’yı bir tanrı gibi değil, arzularıyla ve kuşkularıyla yaşayan bir insan olarak tanıtan kitabı “İsa’ya Göre İncil” nedeniyle Portekiz hükümetinin ve tabii ki Vatikan’ın hedefi konumuna gelmiş bir yazar. Bir anarko- komünist, “Görmek” adlı eseri bununla ilgilidir, o kendini sistem karşıtlığına adamış bir düşünür. Ölmez 2 “Körlük”te bize anlatmak istediği şey aslında gören körler olduğumuz. Işık dolu, bembeyaz bir körlük yaşıyoruz. Her gün haberlerde, sokaklarda gördüklerimizi, hükümetlerimizin bizim üzerlerimizde kurdukları baskıyı ve tamamen bizden geçinmeye yönelik düzenlerini kanıksamış vaziyetteyiz. Dünyanın dört bir yanında savaşlar sürerken biz son derece rahat biçimde günlük hayatımıza devam ediyor, hafta sonları Tunus servisine atlayıp güzel bir bira keyfi yapıyoruz. Bu sırada haklarımıza, güvencelerimize, geleceğimize yapılan tecavüzler açıkçası hiçbirimizin umurunda değil! Bakıyoruz, ama görmüyoruz. Bu, tam bir beyaz körlük durumu. Klasik körlük belirgin olmakla birlikte maalesef insanların beyaz körlük yaşayıp yaşamadığını anlamak o kadar da kolay değil. Kitabın başında, trafik lambalarında bekleyen adam kör olup doktora gidiyor. Doktor, adamın gözünde en ufacık bir kusur görünmemesine rağmen adamın kör olmasına çok şaşırıyor. Burada işte tam da benim bahsettiğim duruma vurgu yapılmış. Görme organımızı göz diye biliriz, tam anlamıyla doğru değildir. Görme beyinde gerçekleşir. Kitabın bir yerinde körlüğün nedenini tartışırlarken biri “Belki de beyine giden kanallarda bir sorun vardır” diyor. Bu fikir, doktora çok da mantıksız gelmiyor. Saramago’nun ana fikirle ilgili verdiği bu ipuçları hayranlık uyandırıcı. Kitapta bazı yerleri okuyucuya bırakmış Saramago. Mesela salgından kurtulan tek kişi olan doktorun karısının ne özelliği olduğu bilinmiyor. Ben, yazarın kendini doktorun karısıyla özdeşleştirmiş olabileceğini düşünüyorum. Körler ülkesinde gören biri, acaba gerçekten de kraliçe midir? Açlığı, sefaleti, sokaklardaki dışkı kalıntılarını, ölü insanların cesetlerini parçalayan köpekleri görmek hükümdarlıksa evet! Yazar da Ölmez 3 hayatı boyunca aynı bu şekilde yaşamış. Muhtemelen insanların cahilliklerini ve umursamazlıklarını görerek pek mutlu bir hayat yaşamamış. Doktorun karısı, kendisi hariç altı kişiye yol gösteriyor; onların yükü de onun sırtında. Aynı, tüm toplumun yükünün gören aydınların sırtında olduğu gibi. Saramago’nun okuyucunun doldurması için bıraktığı bir başka boşluk ise neden daha sonra herkesin yeniden görmeye başladığı. Yazar, sefalet son noktaya ulaşınca insanlar görmeye başlayacak umudunu taşıyor olabilir. Görmenin daha mı iyi olacağı da birçok insan için tartışma konusu olabilir. Sonuçta yaşamlarımız iyi kötü devam ediyor. Kitapta da işlerin kötüye gitmeye, insanların körlüklerinin farkına vardıklarında başladığını unutmamak gerek. Değerli okurum, söyleyeceklerim bu kadar. Umarım yazımdan keyif almışsındır. Bir dahaki bloga görüşmek dileğiyle… Fatih Yaman – 1. Sınıf Azim Üzerine Bu denememde size azimden bahsedeceğim ve bir filmden başlamak isterim. Bu film aslında Stephen King'in Rita Hayworth ve Shawshank'ın Kefareti adlı novellasından esinlenilmiştir. Hepimiz mutlaka izlemişizdir Esaretin Bedeli' ni. Oradaki azim, hırs gerçekten insana ders verir niteliktedir. Konusunda da haksızlığa uğrayan bir adamın hapishanede verdiği kurtuluş mücadelesi var. Kısaca konusuna değinmek gerekirse başrol oyuncusu Andy ne kadar haksız yere hapise atıldığını söylese de hâkimleri ikna edemez ve ömür boyu hapse mahkûm edilir. Ama başrol oyuncusu kendinin masumiyetini bilir ve hapiste boş durmaz ve kurtulmanın yolunu arar. Hapishanedeki gelişmeleri yakından takip eder ve kendine bir çıkış kapısı açar. Belli bir vakit geçtikten sonra ise bir sürü zorluğa katlanarak hapisten kaçmayı başarır. Niye bunlara değindim derseniz, yazımda da bahsedeceğim üzere azimli olmayı konu alacağım, tıpkı Esaretin Bedeli'nde ki gibi. Dünya şartları bildiğimiz üzere çok ağırdır. İnsanlar geçimlerini çok zor şartlar altında idame ettirmeye çalışmaktadır. Hatta, eğer fakir bir ülkede iseniz işiniz daha katmerlidir. Özellikle yaşadığımız şu yüzyılda işsiz insanın yaşama ihtimali bile yoktur. Peki iş bulmak kolay mıdır? Tabii ki hayır. En düşük nitelik gerektiren bir iş bile en iyi insana ihtiyaç duyar. Vaziyet bu olunca da insanın azmi, sebatı devreye girer.İş bulmak zordur. Kendini ispat etmen gerekir. Eğer sen bir ayrıcalığının olmadığını ispat edemezsen bir hiçsindir. Çünkü senin gibi birçok insan vardır. Bu durumda ise insanın azmetmesi, başaramadığı zaman hemen pes etmemesi lazımdır. Zorlu yollar başka türlü aşılamayacaktır yoksa. Azim her şeydir. Emek harcaman gerekir. Ter akıtman lazımdır. Hiçbir şeye azimsiz ulaşılamaz. Bu dünyanın her yerinde böyledir, Amerika'ya da gidilse, Brezilya'ya da gidilse hayatın devamı için azim eden insanlar görülecektir. Tabii ki azmin birçok kaynağı vardır. İnsan sporcudur; maçı kazanmak için azmeder, devlet başkanıdır; ülkesinin daha refah bir konuma gelmesi için azmeder, ya da çocukları vardır; ailesini geçindirmek için azmeder. Yani kısacası insan ne kadar efor sarfederse, ne kadar azmederse hayatı daha yaşanılabilir bir konuma gelir. Değindiğim filmde de Andy hayatını geri kazanmak için azmeder. Zorluklara, pisliklere maruz kalır. Ezilir, dövülür fakat pes etmez ve en sonunda azminin karşılığını alır ve muhteşem bir hayat onu bekler. Durup bir düşünelim; eğer bu adam azmetmeseydi, ben yapamam, ben başaramam deseydi hapishanenin o iğrenç, aşağılayıcı ortamında hayatının geri kalanını hep ezilerek, sıkıntılar içerisinde geçirecekti. Ama şu an güzel bir deniz kıyısında hayatının sefasını sürmekte. Peki bu, azmettiğine değdi mi ? Tabii ki değdi. O yüzden bu filmi izlerken tüylerim diken diken olur ve kuytuda kalmış bazı hislerimi, ben başaramam dediğim yönlerimi keşfeder ve hayatımın geri kalanında bu özelliklerimi nasıl aktive ederim diye düşünürüm. Eğer bu filmi izlemediyseniz, size izlemenizi şiddetle tavsiye ederim, eğer vaktiniz varsa da Stephan King'in novellasını (kısa roman; öyküden uzun, romandan kısa olan edebi tür) okumanızda da fayda var. Her bir denemenin bir karşılığı vardır. Bu yapılan denemenin ağır olup olmadığına göre değişir. Eğer haklı bir davanın üzerine denemeler yapıyorsanız sonuçlarına zaten razı olmuşşunuz demektir ve sonuç ne kadar kötü olur ise olsun, bundan hiçbir sıkıntı duymazsınız. Örneğin dört çocuğunuz var, eşiniz çalışmıyor ve ailenizin geçimi sizin elinizde. Siz, girdiğiniz herhangi ağır bir işin size verdiği zulmeti umursamazsınız. Çünkü o alnınızın akıyla kazandığınız parayla o evinizin sımsıcacık ortamı devam eder, çocuklarınız mutlu olur, onlar mutlu olduğunda siz de mutlu olursunuz ve çektiğiniz zahmetin bütün etkilerini unutursunuz. Son olarak şunu belirtmek isterim ki azim insanları hayata bağlar, ayakta tutar. Eğer bir azminiz yok ise siz de yoksunuzdur. Atalarımızın dediği gibi; emeksiz yemek olmaz. Eğer yemek istiyorsanız, hayatım düzgün olsun diyorsanız azim etmeniz gerekir. Çünkü yaşadığımız bu dünya kimsenin göz yaşına bakmamaktadır. İnsan ne kadar kendi başına uğraşırsa hayatına o kadar katkı yapar. BENCİLLİĞİN KARŞISINDA DOĞA Kimsenin kimseye ne vakti var ne de sabrı. Yalnızca, karşılaşınca yüzlerde beliren sahte gülümsemeler var. Herkesin önceliğinde ben var, yalnızca ben. Herkes kendini kurtarmanın peşinde. Bunun sebebini görmek çok da zor değil. İnsan nüfusunun gittikçe artması karşısında teknolojinin gelişmesi ile bağlantılı olarak bu insanların gücüne duyulan ihtiyacın azalması ve de bu artan nüfusun ihtiyaçlarını karşılamanın zorlaşması insanların hatta tüm canlıların yaşamını sürdürmesini daha da zor bir duruma getiriyor. Evet, nedenini anlamak oldukça kolay. Ancak bu kolaylık ’ben’in bu kadar ön planda olmasını, adeta bir hayat amacı haline dönüşmesini haklı kılmaya yetmiyor. Ve bu yetmemezlik, ‘ben’in bu kadar ön planda tutuluşunu bencillik olarak koymamızı sağlıyor. Bu bencil insanlar için herkesten ve her şeyden önce ben var. Yaşamın zorlaşması ile ortaya çıkan bu duygu, ne yazık ki, insanları acımasız bir rekabet ortamına itiyor. Bencilce bir tutum içerisinde olmak herkese ve her şeye olduğu gibi, rekabetçi tutum da herkese ve her şeye karşı. Bu da insanları tatmin etmek zorunda hissettikleri istekler ile dolu hırslı bireylere dönüştürüyor. Çağdaş dünyanın hırslı ve bencil insanlarını tatmin etmek, daha çok para kazanabilmek için oldukça işlevsel bir yol. Ve bu yol, para kazanmak için bu yolu seçen insanlar tarafından uğrunda her şeyin mübah olarak görülen bir yol. Bu durum da, diğer pek çok konuda da olduğu gibi, herkesin bildiği ancak yaşarken pek de farkına varmadığı ya da farkına varmak istemediği çok da dillendirilmeyen gerçeklerden biri. Çünkü bilindiği üzere; farkında değilseniz sonuçlarından da tam olarak sorumlu tutulamazsınız. Sık bir şekilde dillendirilmemesine rağmen bu durumdan oldukça memnun olan iki grup insan var. Bu gruplardan biri bu bencil insanların hırslarını kullanarak kazançlarını arttırmaya çalışan iş dünyası, bir diğer grup ise iş dünyasının bu girişimleri sonucu bencilce isteklerini karşılamaları kolaylaşan yaşam hırsı ile dolu olan insanlar. Dediğim gibi; bu insanlar bu yolda her şeyi mübah olarak kabul ediyor bu yüzden, bu uğurda karşılarına çıkan her şeyi sonuçlarını hiç düşünmeden ezip geçebiliyorlar. Hiç kimse bu olanlar karşısında sesini çıkaramıyor., çıkarmayı deneyen azınlığın ise sesi türlü yollar ile bastırılmaya çalışılıyor. Genellikle de başarılı oluyor. Çünkü, ekonominin etkisi altındaki bir dünyada yaşıyoruz. Bu da para kimde ise çoğu zaman onu başarılı kılmaya yetiyor. Daha çok para kazanmak uğrunda her şey mübah görüldüğü için tüm dünya vatandaşları olarak, bunu yalnızca insanları değil dünya üzerinde yaşayan tüm canlıları düşünerek kullanıyorum, bizim için değerli ve de gerekli olan pek çok şeyi uzun bir sürece yayılmış şekilde yani yavaş yavaş kaybediyoruz. Bunların en başında ise, ne yazık ki, doğamız geliyor. Yeni yeni siteler, tatil köyleri, madenler, tesisler için ormanlarımızdan, yeşilimizden oluyoruz. Kısacası, rant uğruna yok oluyor bu ağaçlar. Çünkü Birhan Keskin’in de Fakir Kene isimli şiir kitabındaki ‘İskelede Bir Çırak’ adlı şiirinde de dediği gibi “Allahım bunlar tokileri seviyor, betonları, hızlı trenleri,/…/ Diyor ki, üç beş ağacı kesmişim, indir bindir bütün yaz boyu/ keseriz tabii bunda ne var diyor/ Diyor, ben sana medeniyet getiriyorum tomar tomar, / insan önce bi minnet duyar./ Oysa allahım toprağa bassın ayaklarımız fena mı olur, / istiyoruz ki sokağımızda bir ağaç gölgesi”. İstiyoruz ki ormanlarımız bizim ile kalsın. Yok olmasın bencil insanların hırsları uğrunda. Çok mu zor? Sevdenur DOĞAN Kaynakça: Keskin, Birhan. Fakir Kene. İstanbul: Metis Yayınları, 2016. Ebru Güver SESSİZ HAYKIRIŞ Bir tarafta alarm yerine bomba sesiyle uyanan insanları düşünmek, diğer tarafta ise denize tatil için değil de, savaştan kaçarak hayatını kurtarmak için gidenlerin varlığının farkında olmak, içinde bulunduğunuz hayatı çokça sorgulatmıyor mu? Açıkçası benim üzerimdeki etkisi artık boğulma derecesine gelmiş durumda. Bu yüzden olacak ki, modern hayatımızın bunaltıcı kalabalığından, sağır edici gürültüsünden, nefes alışımı darlaştıran havasından kurtulmak için kendimi genellikle film izlemeye adarım. Her seferinde farklı hayatları bizlere aktaran filmleri izlediğimde görüyorum ki ufkum daha da genişliyor. Her birinde kendimi birden içerisinde hisseder ve filmden bir karakter olup çıkarım. Bazen hüzünlü, bazen sevinci içine sığmayan, bazen ise şaşkınlık içerisinde olarak filmden ayrılırım. Fakat en son izlediğim filmde ne kendimi bu filmin içine koyabildim, ne de acaba ben olsam ne yapardım sorusunu sorabildim. Filmin başından sonuna kadar gözlerimden süzülen yaşlar, boğazımın düğüm düğüm oluşu ve daha da önemlisi içime sığmayan öfke… Bu duyguları derinden hissetmemin sebebini büyük ihtimal çoğu kişi cinsiyetimle bağdaştıracaktır. Zaten problem de tam burada, cinsiyet ayrımında başlıyor! Beni bu kadar derinden etkileyen film Soraya’yı Taşlamak’tı. Soraya daha 13 yaşındayken bir inek ile takas edilerek Ali’ye veriliyor. Daha bu kısımda hüzünlenmeye başlamıştım. Biz küçükken rengârenk yapıştırmalarımız vardı. Başka arkadaşımızda beğendiğimizi, kendi bir yapıştırmamızla takas ederdik. Fakat bunu, Soraya için babasının yapmasını aklım almamıştı. Herkesin de bildiği gibi çok eşliliğin serbest olduğu İran’da, Ali bir eş daha almak ister kendine. Fakat maddi durumunun iki kişiyi karşılayamayacağının da farkındadır. Şehvetine yenik düşerek Soraya’yı elini tersiyle itip, genç bir kadını tercih eder. Soraya’ya tazminat ödemekten kaçmanın yollarını ararken, aklına çok kolay bir yol gelir. Bu yolu, Soraya’nın iffetine iftira atmakta bulmuştu. Çünkü bilir ki İran’daki din kurallarına göre namusuna laf getiren kadın taşlanarak öldürülür. Bütün köy halkının daha Soraya’ya böyle bir şey olup olmadığını sormadan onu yargılamalarını aklım almıyordu. Kendisi böyle bir iftiranın gerçek olmadığını defalarca haykırsa da, kimse onun sözüne değer vermiyordu. Onunkisi sessiz bir haykırıştı bence. Ne de olsa kadınların sözü oralarda değersizdir. Anlam veremiyorum ne günümüzde yaşananlara, ne de filmde izlediklerime. Nasıl kadınları değersiz bir varlık olarak görebiliyorlar? Çocuklarının annesi o, evini geçindiren o ama tek bir sözüne bile itikat edilmiyor. Her gün haberlerde kocası tarafından dövülen, sokağa atılan veya öldürülen kadınların haberini alıyoruz. Aklıma o kadar çok örnek geliyor ki, bu olayın artık tutulacak bir tarafını göremiyorum. Daha geçenlerde bir üniversitenin önünde eşine kurşun sıkan adam, sadece eşine değil, üniversitede okuyan kızlara, o şehirde yaşayan kadınlara ve hatta ülkedeki bütün kadınlara sıkmıştı o kurşunu. Fakat artık o kadar alışıldı ki bu durumlara, insanlar bu zulümlere eskisi kadar tepki bile veremiyor. Duyarsızlığımız böyle devam ettiği sürece olaylar daha kötü sonuçlar doğuracak ama biz artık geç kalmış olacağız! Güya tek amaçları kaybettikleri namuslarını temizlemekti(!) attıkları taşlarla. Çevredekilerin attığı her bir taş, kendi insanlıklarına atılıyordu. Değersiz gördükleri kadınların aksine, aslında içlerinde vicdan adına hiçbir şey barındırmayan et parçaları asıl onlardı bence. Soraya’nın cansız bedeni en sonunda yere yığılmıştı. Çocukluk zamanlarımı hatırladığımda, aklıma o zamanların en sevilen aksesuarı olan fosforlu saatler geldi. Sınıfta kimin kolunda o takılıysa, o kişi sınıfın en popüleri olurdu. Ben de çok istemiştim babamdan. Nedenini bilmiyordum ama bana o zamanlar sihirli bir eşya gibi geliyordu, her baktığımda beni daha da heyecanlandırıyordu. Babam bir gün küçük bir kutuda saat getirmişti fakat görünüşü normal bir saatti. Heyecanı kursağında kalmak deyimini yaşamıştım. Saati bir kenara koyup içeri girmiştim. Gece kalktığımda, salonumuzun kapısından süzülen büyülü bir ışık demeti beni şaşkına uğratmıştı. O sıradan bir saat değil aksine fosforlu saatmiş fakat ben farkında değilmişim ki fosforlu saatin değeri karanlıkta belli olurmuş. Saatin değerini aydınlıkta anlayamadığım için ben kaybetmiştim. Bu örnek ile kadınların değeri aklıma geldi. Bence kadınların değeri karanlıkta değil, asıl aydınlıkta farkına varılmalı! Ali de, Soraya’nın değerini onu kaybettikten sonra, karanlıkta bulmuştu fakat çok geç kalmıştı. Fransız bir gazetecinin dilinden anlatılan Soraya’nın hikâyesi beni derin düşüncelere sürüklemişti. Teknoloji durmak bilmeden gelişiyorken, çağımızın gittikçe daha da modernleştiği söylenirken, hâla Soraya’nın yaşadığı gibi olayların varlığını bilmek beni çokça etkilemişti. Peki, bu vahşeti yapanlar kim diye kendi kendime sorduğumda, cevap olarak okumuş cahillerden başka bir şey bulamıyorum. Okullarda fen bilimlerinden tutun sosyal bilimlere kadar öğrencilere her şey öğretiliyor ancak unutulan tek şey insanlık dersi bence. Öğretilmesi en güç ama bir o kadar da önemli bir derstir insanlık dersi. Günümüzdeki tecavüz, şiddet veya ölüm sayılarının azaltmak yerine gittikçe artması ise bu derste kaldığımızın göstergesi. Bir yerde okumuştum, bir tohuma, büyük ve güçlü bir ağaç olması için verilen ilk suya can suyu denirmiş. İnsanın da yetişirken bir can suyu vardır bence. İnsanın vicdan barındırabilen, doğruluk içerisinde büyümesini sağlayan can suyu ise küçüklükten verilen vicdan dersiyle başlamalıdır. Her canlı doğduğunda masumdur, içinde kötülük barındırmaz. Eğer yapıyorsa bunları dışarıdan öğrenir. Fakat bir bireyi bütün kötülükten uzak yetiştirmek ne bizleri vicdan dersinde sınıfta bırakır, ne de Soraya’lar sessiz çığlığında can verir. Beni sorarsanız bu derste ilk öğrendiğim şey; cinsiyeti ne olursa olsun, hiçbir insan diğerinden ayrıcalıklı değildir! REFERANS: Nowrasteh, Cyrus. Soraya’yı Taşlamak. Amerika, 2008. İrem Yüksel UYUMAYAN ŞEHİR Neden bilmiyorum ama içimde hep bir New Yok hayranlığı vardı. Belki küçüklükten beri izlediğim Amerikan dizi ve filmlerinden, belki babamın 20 yıl önce olsa da sürekli orada yaptıklarını, gördüklerini ballandıra ballandıra anlatmasındandır. Ben de yıllardır New York’a gitmenin hatta ileride orada yaşamanın hayallerini kuruyordum. Sonunda geçtiğimiz yaz gitme şansını yakaladım. Benden çok babamın hevesli olduğunu söyleyebilirim hatta. Tüm araştırmayı o yapmış, gideceğim kursu o ayarlamış, ben sadece vize görüşmelerine katılmıştım. Nedeni beni evden bir aylığına uzaklaştırmak istemesi mi yoksa benim de oraları görmem için gerçekten heveslenmesi miydi, hâlâ bilmiyorum. Katıldığım kurs bir dil kursuydu, her ne kadar derslere çok katılmasam da dilbilgisinden çok konuşmanızı geliştirdiğiniz dersler veriyorlardı. Yaklaşık yirmi kişilik benzer yaşlardaki öğrencileri toplayıp onlara hem şehri gezdirip hem de dillerini geliştirmelerini amaçlıyorlardı. Uçaktan inerken hâlâ Amerika'da olduğumuzun farkında değildik. Ancak bavullarımızı alıp da dışarı çıkınca, trafik seslerini duyunca kendimize geldik. New York'taydık. Rüyaların gerçekleştiği şehirde... Servisle kalacağımız yurda giderken herkes Yüksel 2 gözünü bile kırpmadan ağzı açık bir şekilde etrafa bakıyor, gözlerine inanamıyordu. En azından ben öyleydim. Dizilerde gördüğüm Fifth Avenue'da yürüdüğümü, Times Meydanı'ndaki kırmızı merdivenlerde oturup o meşhur 'hot dog'lardan yediğimi hayal ediyordum. Şehri diğer tüm turistler gibi ana caddelerden yürüyerek, en bilindik mağazalara girerek değil de, ara sokaklara, büyük görkemli binaların yanı sıra iki katlı evlerin olduğu mahallelere de giderek gezmeye dikkat ettik. Bir nevi şehri orada oturanların gözünden görmeye, kendimizi oralı gibi hissetmeye çalıştık. Yürürken hepimizin aklında ise okul biter bitmez hangi gökdelenden ev alacağımız vardı. O kocaman ışıklı kulelerde yaşayanlara özene özene geziyorduk. Sürekli fotoğraf çeken biri olarak tabii ki New York'ta da boş durmuyordum. Her anımızın, her bol kalorili yemeğimizin, her girdiğimiz mağazanın fotoğrafını çekiyordum. Üzerinden aylar geçmesine rağmen hâlâ o resimlere özenerek, "Keşke hiç bitmeseydi." diyerek bakmama neden olacak fotoğraflar... İşte "uyumayan şehir" tanımının ne kadar doğru olduğunu beş kız caddelerde gece saat ikide Grand Central'a trenimize doğru giderken anladık. Manhattan'da o saatte bile her yer ışıl ışıl, capcanlıydı. Hâlâ insanlar bir yerlerde alışveriş yapıyor, yemek yiyip bir şeyler içiyorlardı. Kimse bu kızlar bu saatte burada ne yapıyor, ne giymişler, ne konuşuyorlar diye düşünmüyordu. Kimse kimsenin umrunda değil anlayacağınız. "New York insanları kabadır" derlerdi de pek inanmazdım. Ancak kaç kez yaya yolunda karşıdan karşıya geçerken biri bana omuz atıp özür dilemedi, hatırlamıyorum bile. Tavsiye üzerine gittiğimiz, New York şehrine yaklaşık bir saat uzaklıkta olan Tarrytown adlı küçük bir kasabada ise biz yoldan yürürken arabadan bize bakıp gülümseyen, şehirdeki araçların aksine yayalara yol veren çok tatlı insanlarla karşılaştık. Bu da şehirdeki insanların Yüksel 3 kabalıklarının şehre özgü ve bulaşıcı olduğunu fark ettirdi. Hepsi o kadar alışmıştı ki birilerini bekletmemeye, işlerine geç kalmamaya, kısacası birilerine kaba davranmamaya, onların dışındaki kimse özür dilemeye bile değmezdi. New York... Her ırktan, dinden, renkten insanın olduğu, kimsenin dışlanmadığı, herkese kucak açan şehir... Korkulan Harlem'i, en zenginlerinin bulunduğu Manhattan'ı, turist sevmeyen halkı, şehrin ortasındaki ormanıyla beni tamamen içine çeken şehir... Ne zaman New York hayranlığımdan bahsetsem "özenti" ya da "tipik ülkesini sevmeyen Türk genci" olarak tanımlandım. Fakat benim New York'u sevmemin, orada yaşamak istememin nedeni herkese bir yerinin olması, her kültürden insanın hayallerinin peşinde koştuğu, herkese şans veren şehir olması. SEDA CAN BİR BİLİM SANATÇISININ HAYATI “Bir Bilim Adamının Romanı” okuması belki aylarca sürecek (kendimden biliyorum), anlaması saatler alacak ama son sayfa okunup kitap bitirildikten sonra bakış açınızı değiştirecek bir Oğuz Atay kitabıdır. Biyografik bir kitap olması sebebiyle ilk başta ilgimi çekmemiş olsa da Oğuz Atay’ın, hocası Mustafa İnan’ın hayatını bu kitap vesilesiyle anlattığını duyunca merakla kitabı okumaya başladım. Her hayat roman olmaya layık değildir çünkü her hayat sayfalarca sürecek bir kitabı doldurmak için yeterli birikime sahip olamaz. Ama bazı hayatlar kitaplara konu olur, okuyucuya bile kendinden bir şeyler katar ve üzerinde saatlerce konuşmaya değer bulunur. Bir hayat, bir roman ve bir insan; Mustafa İnan’ın hayatı yani Bir Bilim Adamının Romanı… Hayatta her şey yolunda gitmeyebilir hatta çoğu şey çok ters gidebilir ve şartlar bizim istediğimiz gibi yeterli de olmayabilir. Böyle bir durumda sıradan insanlar ne yapar sizce? Çoğu kişi pes eder, kimileri denemeye çalışır ama yarıda bırakır ama kimileri çıktığı yoldan dönmemeye yemin eder. Tıpkı Mustafa İnan gibi… Öyle bir bilim insanı düşünün ki; o sadece formül çıkarmaz aynı zamanda öğretir, keşfeder, yaratır ve başka alanlarla ilişki kurar. Yani yaşadığımız yüzyılda sahip olamadığımız bir bakış açısına sahiptir Mustafa İnan. Bugün çoğumuz o zamana göre “harika”
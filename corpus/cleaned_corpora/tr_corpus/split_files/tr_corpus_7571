görerek kitabın çevirisini yapmış, Türkiye'de tekrardan yayımlanmasını sağlamış ve birçok konuşmasında Atatürk ve cumhuriyeti kötülemek için bunu kullanmıştır. Mısıroğlu'nun aksine tarihçi İlber Ortaylı bu kitabın hiçbir şekilde tarihsel bir belge değeri taşımadığını, Rıza Nur'un etrafta kadınlardan duyduğu dedikodularla yazdığı bir kitap olduğunu söylemiştir. Kitap, iddialara göre ölmeden önce Rıza Nur tarafından British Museum'a 1960 yılında yayımlanması şartıyla verilmiştir fakat British Museum'da bu konu hakkında herhangi bir sözlü veya yazılı belge bulunmamaktadır. Fransa Millî Kütüphanesi'nde ise kitabın 1949 yılında ismi bilinmeyen birisi tarafından teslim edildiği yazmakta ise de Nur 8 Eylül 1942'de ölmüştür. Kitap hakkında birçok çarpıcı iddia bulunsa da, bunlardan en göze çarpanı, kitabın Nur ile hiçbir ilgisi olmadığı, yabancı devletlerin (veya Mısıroğlu'nun) o zamanlar çok fazla olan sağ-sol çatışmasının solcu cephesini yıpratmak amacıyla yaptığı bir karalama politikası olduğudur. Rover Rover Company ,Birmingham'da yer alan Büyük Britanyalı otomobil üreticisiydi. Nisan 2005'te borcundan dolayı iflas etti. 2 büyük Çin firması Rover'a talip oldu. Temmuz 2005'te Çinli Nanjing Otomobil Grubu MG ismini ve üretim tesislerini satın aldı, ancak Rover 75 modelinin bazı hakları ise SAIC' de kaldı. "Rover" marka adı ise Ford şirketi tarafından satın alındığı için SAIC "Roewe" adı ile üretime başladı. Aynı zamanda "MG" isim hakkını ve fabrikayı satın alan 2. Çin firması olan Nanjing de NAC MG ismi ile hem Çin'de hem de İngiltere'de üretim çalışmalarına başladı. Şu an Rover tabanlı araçlar Roewe adı altında Çin'de satılmaktadır. Türkiye otomobil pazarında Rover markası çok fazla tanınmamaktadır. Bunun nedeni olarak da geçmiş yıllarda distrübütör firmaların tutumları ve ithalat sayısının az olması gösterilebilir. Rover parçalarının ve servis ücretlerinin pahalı olduğu yönünde bilinen yanlış bir inanç ve otomobil hakkındaki eksik bilgiler nedeniyle fazla rabet görmeyen Rover otomobillerini 2.el pazarında oldukça düşük fiyata bulma şansı vardır. Yakıt tüketimi, aracın el kitapçığındaki yakıt tüketimi değerlerinden öğrenilebilir. PageRank PageRank, 2014 yılına kadar Google'ın site sıralamasında kullandığı algoritmanın sonucu sitenize verdiği değeri gösteren basitleştirilmiş 0'dan 10'a kadar olan bir değerdir. Bu değer genel olarak özgün bir içeriğe, sayfaya verilmiş bağlantılara ve bağlantı veren sayfaların kalitesine bağlı olarak değişir. Pagerank ile birlikte bir link pazarı oluşmasından dolayı Google bu konuda kendini geri çekmiş ve de son olarak 2014 yılında hiçbir pagerank güncellemesi gerçekleştirmemiştir. 6 Ekim tarihinde Google yetkilisi John Mueller tarafından; " Muhtemelen pagerank güncellemesi olmayacak. " şeklinde bir açıklama yapılmıştır. Pagerank değerleri sizlerle paylaşılmasa da, her site Google için güncel bir puan ifade etmektedir. Diğer yardımcı arama motoru optimizasyonu araçları kullanılarak yaklaşık değerlere ulaşmak mümkündür. Google Arama motoru, Stanford'da doktora yapan iki öğrenci, Larry Page ve Sergey Brin tarafından 1998 yılında kurulduğunda, arama sonuçlarını patentli PageRank™ tekniği üzerine geliştirdiler. Bu yüzden PageRank™ patenti de Google'a değil Stanford Üniversitesi'ne aittir. Sayfa Değeri, sitenin doğal yapısına ve link içeriğine uygun olarak sitenin değerinin bir göstergesidir. Google, bir linki A sayfasından B sayfasına, B sayfası için A sayfasını kullanarak bağlar. Aynı zamanda sayfanın hakkının yenmemesi için bazı içerik analizleri de yapar. Kendisini "önemli" yapan kriterlerde iyi yerlerde olan bir site önem sıralamasında diğer sitelerin üzerine çıkacaktır. Yani bir sitenin Google Arama sonuçları sıralamadaki yeri onun için önemli olan birçok kriterlerin birleşimi sonucunda belirir. Google, aynı zamanda spam amaçlı siteleri Google Ban ile cezalandırıp tüm indexlerini silerken, yeni açılan sitelerin de hızlı bir şekilde arama sonuçlarında yükselmesini engelleyen Google Sandbox sistemlerini de kullanmaktadır. Sandbox'a giren bir site 3-6 ay boyunca ne kadar iyi olursa olsun, Google tarafından denenir ve belirli bir sürenin sonunda arama sonuçlarında daha iyi bir yere getirilir. Ancak site sıralamasını etkileyen tek parametre PageRank değildir. Site sıralamasını esasen "alakalılık" ve "önemlilik" değerlerini kombine etmeye çalışan Google algoritması için de Topic Sensitive Page Rank olarak tartışılan kavramın etkili olduğu düşünülmektedir. Google'ın her site için bir puan verdiği ve bu puanları güncel tuttuğu bilinmektedir. Bunu bizlerle paylaşmak durumunda olmadığından, önümüzdeki süreçte bir pagerank güncellemesi olmama ihtimali bulunmaktadır. Pagerank sorgulama sistemleri ile sitenizin en son Google tarafından bildirilen puanına ulaşabilirsiniz. Balamir Balamber Han (Balamir); Çiçi Yabgu’nun dokuzuncu, Mete Han'ın 15. göbekten torunu, Hun hakanı Haylundur kabilesinin de reisiydi. 10 tümen askeri vardı. (Bugünkü 100 bin asker civarı). Hun başbuğu Balamber idaresindeki büyük taarruz, önce Doğu Gotlarına çarptı ve bu devleti yıktı (374), Doğu ve Batı Gotları ortadan kaldırdı. Hun topraklarını genişletti. Kafkasların kuzeyinde yaşayan Alanları, Volga-Don bölgesindeki Sarmat ve İskitleri buyruğu altına aldı. Dayanacak gücü kalmayan Kral Ermanarikh intihar etti. Haylundurlar Macaristan'dan Anadolu'ya gelip Karaman, Sivas ve Konya'ya yerleştiler. Tanrıya inanan bir kavimdi. Bu göç MS 560-600 yılları arasında gerçekleşti. Balamber'in bir hanımı Gotlardan idi. Çocukları Almanya'da kaldı ve Baltıklara gitti. Balamber Oğuzlar'ın atasıdır. Balam-ber yani oğul veren ya da çocuk veren anlamına gelir. Hun İmparatorluğu ve yönetimde bulundukları süreler: (374 – 496) Rolls-Royce Limited Rolls-Royce Limited , İngiliz otomotiv ve havacılık firması Henry Royce 1904’te ilk otomobilini yaptı. Aynı yıl Londra’da otomobil satan Çarlz Stewart Rolls’la tanıştı. İkili işbirliği yapmak üzere anlaştı. Royce’un yaptığı otomobilleri Rolls satmaya başladı. Otomobillerin adı "Rolls Royce" oldu. Şirketin amacı ileri teknoloji ile lüks otomobil üretmekti. Wright Kardeşlerle yaptığı anlaşmayla uçak motor üretiminde bir numaralı isim oldu. 1915'te Müttefikler için ilk zırhlı araçları üretti. 1939'da Kraliyet Hava Kuvvetleri uçaklarının birçoğunun motorlarını yeniledi. II. Dünya Savaşı'ndan sonra tepkili motor üreten şirketler arasında ilk sırayı aldı. 1971'de iflas etti. SEAT SEAT, S.A. merkezi Martorell İspanya'da bulunan bir İspanyol otomobil üreticisidir. 9 Mayıs 1950 tarihinde, bir devlet kurumu olan Instituto Nacional de Industria (INI) tarafından kurulmuştur. Volkswagen AG kuruluşudur. Audi ve Lamborghini ile birlikte artık varlığını sürdürmeyen bir şirket olan Audi Marka Grubu'nun bir üyesi iken, bugün tamamıyla Alman Volkswagen Grubu'na bağlıdır. Genç ve sportif profile sahip bir otomobil üreticisi olarak tanımlanmaktadır. SEAT, S.A. şirketinin merkezi, İspanya'nın Barselona kenti yakınlarındaki Martorell'de bulunan SEAT kompleksinde yer almaktadır. 2000 yılında üretim 500.000 adedi aşmıştır; 2006 yılına kadar, 6 milyondan fazlası Martorell tesisinde olmak üzere 16 milyondan fazla otomobil üretilmiştir ve yıllık üretimin üçte ikisi, dünya çapında yetmişten fazla ülkeye ihraç edilmiştir. SEAT, önceden Sociedad Española de Automóviles de Turismo (Türkçe adı İspanyol Binek Otomobilleri Şirketi) için bir kısaltmaydı. SEAT, bugün kendi otomobillerini kurum içerisinde geliştirebilecek altyapıya sahip olan tek İspanyol otomobil üreticisidir. Barselona'nın yaklaşık 30 kilometre kuzeybatısında bir sanayi kenti olan Martorell'deki şirket merkezi ve ana üretim tesisleri, yılda yaklaşık 500.000 adetlik üretim kapasitesine sahiptir. Tesisin açılışı, 22 Şubat 1993 tarihinde İspanya Kralı Juan Carlos tarafından yapılmıştır ve SEAT'ın Barselona serbest bölgesi (Zona Franca) kıyısındaki eski montaj tesisinin yerini almıştır. SEAT'ın Martorell ve Zona Franca kompleksleri arasındaki demiryolu bağlantısı, bu iki tesis arasında araç ve parça nakliyatını kolaylaştırmaktadır. Martorell'deki sanayi kompleksi, SEAT Spor, SEAT Teknik Merkezi, Araştırma ve Geliştirme Merkezi (ArGe), Tasarım Merkezi, Prototip Geliştirme Merkezi, SEAT Servis Merkezi (Satış Sonrası Hizmetler bölümünü, Müşteri Hizmetleri bölümünü ve Katalonya Motorlu Araç bayiliğini de kapsar), ayrıca SEAT, Volkswagen, Audi ve Škoda markalarının Orijinal Yedek Parça Merkezi’ni barındırmaktadır. Geliştirme ve montaj tesisleri, Volkswagen Grubu bünyesindeki en yeni, en modern ve en verimli tesislerden biridir ve SEAT Martorell tesisinin yalnızca SEAT için değil, Volkswagen ve Audi gibi diğer Volkswagen Grubu markaları için de yüksek kaliteli otomobiller üretebilmesine imkân sağlar. Örneğin, çeşitli Audi modellerinin (Audi A1, Audi A3 Sportback, Audi Q5, vb.) geliştirilmesi, tasarımı ve ayrıca birçok Audi geliştirme projesi, burada gerçekleştirilmiştir. Hatta 2011 yılından bu yana, Audi Q3 küçük SUV modeli Martorell’de üretilmektedir. Barselona Zona Franca tesisi, SEAT Eğitim Merkezi'ni, preslenmiş gövde parçalarının üretildiği Zona Franca Preshanesi'ni ve hem SEAT hem de diğer Volkswagen Grubu markalarının (VW, Audi ve Škoda) şanzımanların üretildiği Barselona Gearbox del Prat tesisini kapsar. Barselona Gearbox del Prat tesisi, yüksek kaliteli üretim süreci ve ürünleri için 2009 yılında Volkswagen Grubu tarafından Volkswagen Üstünlük Ödülü'ne layık görülmüştür. SEAT'ın 1975 yılından beri doğrudan sahibi olduğu bir başka tesis, Pamplona'daki Landaben tesisidir. Ancak bu tesis, 1993 yılının Aralık ayında Volkswagen Grubu'nun "Volkswagen-Audi-Espana, S.A." adlı ortaklığa devredilmiştir ve tesis, bugün Volkwagen araçlarının İspanya'daki üretimini sürdürmektedir. Volkswagen Grubu'nun SEAT modellerini üreten fabrikaları arasında Slovakya'daki Bratislava tesisi, Çek Cumhuriyeti’ndeki Mladá Boleslav fabrikası ve Portekiz'deki Palmela AutoEuropa fabrikası da yer almaktadır. Geçmişte Almanya (Wolfsburg) ve Belçika'daki fabrikalar gibi diğer bazı tesislerde de SEAT modellerinin üretimi yapılmaktaydı. Gelecekteki planlar, tüm Volkswagen Grubu için Barselona'da çevre ve enerji verimliliği alanına odaklı yeni bir Araştırma ve Geliştirme (ArGe) merkezini, kent içindeki ulaşıma destek olacak bir projenin başlatılmasını, ayrıca Zona Franca'nın "Nave A122" sahasında SEAT tarafından üretilen tüm seri üretim ve prototip modellerinin ve marka ile birlikte İspanya'nın otomotiv geçmişi için tarihi değere sahip olan sınırlı üretim modellerinin sergileneceği bir SEAT müzesini kapsamaktadır. SEAT'ın bağlı ortaklarından biri olan SEAT Deutschland GmbH şirketinin merkezi, Mörfelden-Walldorf Almanya'dadır ve ticari aktivitelerinin yanı sıra, SEAT'ın elektronik platformu SEAT BT Hizmetleri Ağı'nın işletiminden sorumludur. Wolfsburg Almanya'da, Volkswagen Grubu kurumsal tema parkı Autostadt'taki bir gölün ortasında yer alan SEAT'ın fuar alanı, parktaki en büyük alanlardan biridir. 60 yıllık geçmişinde, firmanın yalnızca yerel İspanya pazarı için otomobil ürettiği, 1953 ile 1956 yılları arasında kısa bir dönem olmuştu. 1965 yılında, sembolik sayılabilecek bir hareketle, firma 150 adet SEAT 600 modelini hava yoluyla ilk defa Kolombiya'ya ihraç etmeye başladı ve iki yıl kadar sonra 1967 yılında SEAT, Fiat ile olan lisans anlaşmasını yenileyerek İspanyol firmanın otomobilleri için uluslararası bir dağıtım ağı elde etti ve böylece 1969 yılında on ikiden fazla farklı ülkeye kitle hâlinde ihracat operasyonları başlatarak ihracat pazarına girmiş oldu. Bugün ise, firma kendi otomobil modellerini dünya çapında 70'ten fazla ülkenin pazarına, Volkswagen Grubu'nun geliştirme politikaları doğrultusunda sunmaktadır ve yıllık üretiminin neredeyse üçte ikisi, İspanya dışındaki pazarlara ihraç edilmektedir. Temel pazarı Avrupa olmayı sürdürürken, Avrupa dışında SEAT için satış hacmi açısından en başarılı pazar, firmanın 27 eyalette bayisinin bulunduğu Meksika'dır. Markanın ürünleri, birçok Avrupa ülkesi ile birlikte 40'a yakın ülkede pazarlanmaktadır. Günümüzde SEAT, büyük bölümü Orta Doğu ve Arap yarımadasında olmak üzere Asya'nın da 11 ülkesine, ayrıca Amerika kıtasında 16 ülkeye, son olarak da büyük çoğunluğu Kuzey Afrika olmak üzere Afrika'ya araçlarını ihraç etmektedir. Otomobillerinin bazıları Avrupa dışında, Volkswagen markası altında satılmıştır. Bunlar arasında, Güney Afrika'da Volkswagen Polo Playa olarak bilinen SEAT Ibiza hatchback, Volkswagen Caddy olarak SEAT Inca panelvan veya Volkswagen Polo Classic olarak da bilinen SEAT Córdoba sayılabilir. Geçmişte, markanın kısa süreliğine mevcut olduğu diğer pazarlar Avustralya ve Yeni Zelanda (1995 ile 1999 arası) ile Güney Afrika'ydı (2006 Haziran ayından 2008 yılının sonuna kadar). Ancak marka, güncel ve beklenen koşulları göz önüne aldığında, niş bir markanın süregelen ithalatını verimsiz kıldığı gerekçesiyle Volkswagen'in verdiği karar doğrultusunda bu pazarlardan çekilmiştir. İspanya, dünyanın en büyük sekizinci otomobil üreticisidir ve otomobil pazarı, Avrupa'da en büyükler arasındadır.. Ancak, durum her zaman böyle değildi; 20. yüzyılın ilk yarısında, İspanya'nın ekonomisi diğer batı Avrupa ülkelerine göre gelişmemiş durumdaydı ve otomobil pazarı kısıtlıydı. Bu dönemde, sınırlı miktarda otomobil üretimi gerçekleştiriliyordu ve temel olarak pazarın lüks kesimine hizmet veren yerel üretici vardı. Bunlardan en başarılısı, Hispano-Suiza firmasıydı. İspanya'nın seri üretim otomobiller için sınırlı olan pazarı, otomobil ithal eden veya parçalarını ithal ederek otomobil montajı yapan bağlı ortaklar ile çalışan yabancı firmalar tarafından devralınmıştı ve bu durum, ülkeyi seri üretim için gerekli olan teknolojik bilgiden ve büyük yatırımlardan mahrum bırakıyordu. Mevcut durum, 1936 ile 1939 yılları arasındaki İspanyol İç Savaşı ile daha da kötüleşmişti. Yalnızca İspanyolların satın alma gücünün büyük ölçüde azalmış olması nedeniyle değil, aynı zamanda çok uluslu bağlı ortakların operasyonlarını durdurması veya savaştan ve sonuçlarından ciddi seviyede etkilenmiş olmaları nedeniyle otomobil talebi oldukça azalmıştı. Yabancı firmaların İspanya'nın iç savaş sonrasında zayıf düşmüş pazarına ilgi göstermemesi, yerel menfaatler için bir fırsat oluşturmuştu. SEAT'ın başlangıcı, 22 Haziran 1940 tarihine kadar uzanır. Bu tarihte, İspanyol bankası "Banco Urquijo", İspanya'nın kendi seri otomobil üreticisini oluşturmak için bir grup sanayi firmasının desteğiyle (Hispano-Suiza, Basconia, Duro-Felguera, S.E. de Construcción Naval, Euskalduna, S.E. de Construcciones Metálicas, Fundiciones Bolueta, Echevarría, vb.) "Sociedad Ibérica de Automóviles de Turismo" (S.I.A.T.) topluluğunu kurdu. Banco Urquijo'nun ilk projesi, S.I.A.T. otomotiv firmasını tamamen özel bir girişim olarak işletmeyi hedefliyordu, fakat 1941 yılından hemen sonra, Franco hükûmetinin 3 Ocak 1942'de aldığı bir karar üzerine, bu proje devlet holding kuruluşu olarak Instituto Nacional de Industria (INI) hâline dönüştü. Yeni ulusal otomobil markası hedefi, sadece yabancı tasarımları ve parçaları İspanya'da birleştiren başka bir lisanslı otomobil üreticisi olmak değil, tasarımdan montaja tüm üretim sürecini İspanya'da gerçekleştirmekti. Ülkenin seri otomobil üretimi geliştirme çalışmalarındaki deneyimsizliği nedeniyle, ilk yıllarda para, pay, bono ve lisans ücreti karşılığında katkı sağlayabilecek yabancı bir ortak bulma kararı verildi. Diğer Avrupa ülkelerinin 2. Dünya Savaşı'na girmesi ve İspanya'nın hala iç savaşın sonuçlarıyla mücadele ediyor olması, projenin askıya alınmasına neden oldu. Fakat proje stratejik öneminden dolayı tamamen terk edilmedi. Bugünkü SEAT, 9 Mayıs 1950 yılında, ülkenin ulusal ekonomisindeki temel yapıları yenileme ihtiyacı olduğu bir zamanda ve 2. Dünya Savaşı'ndan hemen sonra, Instituto Nacional de Industria (INI) tarafından "Sociedad Española de Automóviles de Turismo, S.A." (S.E.A.T.) adıyla kurulmuştu ve her biri bin Peseta değerinde 600 bin pay ile 600 milyon Peseta sermayeyle başlamıştı. Bu miktar, bugün yaklaşık 3,6 milyon Euro'ya karşılık gelmektedir. SEAT'ın doğumu, İspanyol hükûmetinin ve altı İspanyol bankasının ("Banco Urquijo", "Banco Español de Crédito (Banesto)", "Banco de Bilbao", "Banco de Vizcaya", "Banco Hispano-Americano" ve "Banco Central) yabancı bir ülkenin ortaklığıyla, İspanya'nın büyük otomobil üreticisini hayata geçirmek için İtalyan otomobil üreticisi Fiat bir ittifak anlaşmasına girmesiyle 26 Ekim 1948'de gerçekleşti. İhalede Alman Volkswagen ve İtalyan Fiat yarışıyordu. İhaleyi, çeşitli gerekçelerden dolayı Fiat'ın teklifi kazandı. Bu gerekçeler arasında Fiat'ın İspanya'daki tanınmışlığı ve firmanın, İspanyol İç Savaşı'nda yok edilmesiyle kısa süreliğine de olsa, Guadalajara'da "Fiat Hispania" tesisini kurması yer alıyordu. Fiat'ın Fransız firması Simca ile işbirliği, firmanın karmaşık uluslararası projelerle başa çıkabildiğini gösteriyordu. Fiat'ın yarı korunan İtalyan otomobil pazarındaki deneyimi, İspanya'ya en kolay şekilde aktarılabilecek olanı olarak görülüyordu. Her iki ülkedeki müşteriler de düşük gelirliydi ve otomobil pazarları sınırlıydı. Ayrıca yol koşulları da birbirine benzerdi. İtalya'da Fiat, başlangıçta İspanya'nın ana pazar segmenti olacağı düşünülen 12 beygir gücü altındaki araçlar pazarında egemendi. 2. Dünya Savaşı'nın getirdiği ekonomik ayrılmışlık, İtalya'ya zarar vermişti ve bunun sonucunda Fiat, İtalya dışındaki fırsatlara ilgi göstermeye başlamıştı. Bu, diğer ülkelerdekiler yerine İtalyan üretici ile yapılacak görüşmelerin İspanya için daha avantajlı olabileceği anlamına geliyordu. 1947'de, Banco Urquijo grubu S.I.A.T. projesini tekrar canlandırdı ve bir sonraki yılda görüşmeler, üç parçalı bir anlaşmanın imzalanmasıyla başarıyla sona erdi. Anlaşmayla, INI %51 kontrol payına ve ayrıca yeni firmanın yönetimi işlevine sahip olmuştu ve böylelikle "ulusal menfaat" girişimine odaklı bir yaklaşımı koruyabilmişti. Küçük bir hissedar olsa da, Banco Urquijo grubu, gelecekte firma özelleştirildiğinde bir lider rolü üstlenmeyi bekliyordu. Ortak otomobil üreticisi Fiat'a, teknik desteğinin karşılığında %7 pay teklif edilmişti. Böylece SEAT yalnızca 1960'ların ve 1970'lerin en büyük işvereni olarak ülkenin ekonomik dirilişini yeniden başlatmakla kalmayacak, aynı zamanda hala büyük ölçüde kırsal bir ekonomi olan sanayileşmeye de katkıda bulunacaktı. Başta Valladolid ve Burgos gibi iç kesimlerde yer alan ve daha az gelişmiş şehirleri tercih etmek düşünülüyordu, fakat firmanın tesisinin Barselona Limanı'nın gümrükten muaf alanında (Barcelona Zona Franca) kurulmasına karar verildi. Burada, Akdeniz'e ve Fransa sınırına ulaşan demiryolu ve karayolu bağlantıları ile Avrupa'nın geri kalanına erişim olanakları daha iyiydi. Nihayetinde Barselona, sanayi geçmişi olan bir şehirdi ve 19. yüzyılın ikinci yarısında karmaşık sanayi girişimlerinde uzmanlık edinmişti; ayrıca, Hispano-Suiza ve Elizalde gibi birçok tarihi İspanyol otomobil üreticisine ve "Ford Motor Ibérica" ve "General Motors Peninsular" gibi yabancı otomobil üreticilerinin bağlı ortaklıklarına ev sahipliği yapmıştı. Ulusal ekonomi için büyük önem taşıyan bir girişim ve Fiat'ın İber yarımadasında genişleme planları doğrultusunda bir yatırım fırsatı olarak SEAT, gümrük tarifeleri ve vergi muafiyetlerinden ve yabancı ortağı Fiat'ın teknik desteğinden faydalandı. Firmanın ilk başkanı, yönetim kurulu başkanı rolüne sahip olduğu İspanyol uçak üreticisi Construcciones Aeronáuticas SA firmasından gelen endüstri ve havacılık mühendisi, pilot ve fotoğrafçı José Ortiz-Echagüe Puertas idi ve 1976 yılında, SEAT'ın ömür boyu fahri başkanı kabul edildi. SEAT'ın Zona Franca tesisinin inşaat çalışmaları 1950 yılında başladı ve açılışı üç yıl sonra, 5 Haziran 1953 tarihinde gerçekleştirildi. Aradaki süreçte, 1951 yılından itibaren İspanyol markası, bir tedarikçi listesi oluşturma çalışmalarına başladı. Markanın geçmişinde üretilen ilk otomobil, 13 Kasım 1953 tarihinde üretim hattından çıkan "B-87.223" plakalı bir SEAT 1400 modeliydi. Takip eden aylarda, bir yandan ithalatı sınırlamak ve diğer yandan neredeyse hiç var olmayan İspanyol tedarikçi sanayisini gelişmeye zorlamak ve SEAT'ın ulusal otomobil üreticisi olma rolünü karşılayarak 2. Dünya Savaşı sonrasında İspanyol ekonomisini canlandırmak için yerel olarak üretilen parçaların üretim sürecinde dahil edilmesiyle, tesisin üretim hacmi ve iş gücü büyük ölçüde arttı. 1954 yılında, İspanyol üretimi parçaların kullanımı, kullanılan tüm parçaların %93'üne ulaştı ve bir sonraki yıl 5 Mayıs 1955 tarihinde, fabrikanın resmi açılışı yapıldı. Yine de SEAT'ın çıkardığı ilk model, lüks bir otomobil olarak görüldüğünden ve dolayısıyla fiyatı orta seviyedeki İspanyol müşterileri için hala makul fiyatlı olmadığından, bunun İspanyol toplumuna olan etkisi hemen açıkça görülebilir hale gelmedi. Sonuç olarak, zorluklar altındaki ekonomik ortamda kişisel bir ulaşım yolu arayan, bütçesi kısıtlı müşterilerin tercih ettiği Biscúter gibi daha basit ve ucuz tasarımlarla rekabet edebilmek için, SEAT'ın ikinci modelinin daha ekonomik olması gerekiyordu. 1975 yılında SEAT, ilk defa kendi geliştirdiği SEAT 1200 Sport modelini piyasaya sunmak için yeterli teknik olgunluğa ve uzmanlığa sahip olana kadar, üretimini İtalyan ortağı Fiat'ın modellerine kendi markasını vererek veya görünümünü değiştirerek tamamlamak veya kendi ürün serisinin ihtiyaçlarına göre yeniden geliştirmek zorundaydı. Ancak, SEAT'ın ayrıcalıklı bir türevinin ilk örneği, 1963 yılının Eylül ayında SEAT 800 modelinin piyasaya sunulmasıyla ortaya çıkmıştı. SEAT 600 modelinin uzatılmış ve 4 kapılı bir versiyonu olan bu otomobilin, Fiat modelleri arasında bir benzeri yoktu. 1957 yılında SEAT, daha büyük olan Zona Franca tesis alanında SEAT Eğitim Merkezi'ni kurdu. Bu enstitü, teknik uzmanlığa sahip insan kaynakları ile yetkin personel eğitimini ve otomobil endüstrisinin ihtiyaçlarını karşılamayı kapsıyordu. Aynı yılda, İspanya'da araç kullanımı yaygınlaştıran tarihi SEAT 600 modeli piyasaya sunuldu. Bu model, birçok İspanyol ailesinin ilk otomobiliydi ve İspanyol Mucizesi'nin bir sembolü hâline geldi. Yıllık üretimin büyüme hızı yüksek talep nedeniyle ardı ardına rekorlar kırarken, dönemin ekonomisi maliyetlerin ve fiyatların düşürülmesine, sonuç olarak talebi yenilemeye, satışları ve aynı zamanda SEAT'ın kazancını artırmaya olanak sağladı. 29 Haziran 1964 tarihinde marka, Madrid'de yeni merkezini açtı. Burası, 1972 yılına kadar firmanın tek genel idare ofislerini barındırıyordu. SEAT'ın Katalonya'ya yerleşerek başka bir genel doğrultu izlemeye başladığı 1973 yılına kadar, Barselona'da sadece SEAT'ın tesis müdürlüğü yer alıyordu. Yerel pazar için otomobil üretmeye başladıktan on dört yıl sonra 1967'de, SEAT'ın İspanya'da "FASA-Renault", "Citroën-Hispania", Authi ve Barreiros gibi rakiplerinden üstün konumu, başarısının işaretini veriyor ve satış hacmi ve tamamen yerelleştirilmiş üretimi ile İspanya'nın en büyük otomobil üreticisi olduğunu gösteriyordu. Aynı yılda, SEAT otomobillerinin İspanya dışına ihraç edilmesindeki kısıtlamaları kaldırmak için, Fiat ile İspanyol Sanayi Bakanlığı arasında 1948 yılından beri yürürlükte olan orijinal lisans anlaşmasında bir koşulun yenilenmesine karar verildi. Bunun karşılığında Fiat, firmadaki payını %7'den %36'ya çıkardı ve aynı zamanda devlet temsilciliğinin payı, kontrol yetkisi sağlayan %51'den %32'ye düştü. Kalan %32'lik kısım, altı büyük İspanyol bankasının daha önce %42 olan payıydı ve %7'lik eşit oranlarda bu bankalar arasında paylaşıldı. Çoğunluk payına sahip olmasa da, işletmenin kontrolü Fiat'ta gibi görülüyordu. Anlaşma, Fiat'ın SEAT firmasının büyümesine ve yeni bir model geliştirmesine yardım etme taahhüdünü de kapsıyordu. 6 Aralık 1967 tarihinde SEAT, "Financiera SEAT, S.A." (Fiseat) adlı kendi müşteri finansman firmasını da kurdu. Kendi araştırma projelerini bağımsız bir şekilde yürütebilmek için 16 Kasım 1970 tarihinde SEAT, yeni teknolojiler geliştirme amaçlı ayrı altyapılar oluşturmaya başlamak için Fiat ile anlaştı. Marka, Martorell'deki gelecek Teknik Merkez'inin sahasında bazı hazırlık tesisleri için 1972'de planlar yapmaya ve 1973'te inşaat çalışmalarına başladı. Katalon mimar Josep Antoni Coderch tarafından tasarlanmış bir tesis olan SEAT Teknik Merkezi'nin ilk aşamasının tamamlanmasıyla, bu hedefe yalnızca beş yılda, 1975'te ulaşıldı. Aynı dönemde üretici, 1971'de grevlerin neden olduğu aksamalara ve kıyıda yer alan Barselona'daki tesiste meydana gelen su baskınına rağmen, İspanya'daki toplam üretimin %58'ini teşkil eden 282.698 adet otomobil üreterek İspanyol otomobil pazarında egemenliğini sürdürdü. Ancak, bin kişiye sadece 81 otomobil düşüyor olması, İspanyol otomobil satışlarının hala büyümeye açık olduğunu gösteriyordu. SEAT, hala sıkı bir şekilde korunan İspanyol otomobil pazarında "yerel" üretim tesislerini genişletmeyi planlayan diğer büyük üreticilerle, daha büyük rekabete girmek üzereydi. 1973 yılında SEAT ve "Citroën-Hispania", Vigo'daki "Industrias Mecánicas de Galicia, SA" (Indugasa) fabrikasını kurmak için eşit paylar ile katkı sağladı ve o zamanlarda giderek daha da yaygınlaşan bir şanzıman yerleşimine sahip önden çekişli otomobillerin önemli bir bileşeni olan sabit hız mafsalı üretimine başladı. Daha sonraki yıllarda sadece SEAT ve "Citroën-Hispania" için değil, "Ford España" için de parça tedariği sağlayacak olan bu tesisin, 1986 yılında çok uluslu bir firma olan GKN'ye devredilmesi planlanıyordu. 1975 yılının Mayıs ayında, iflas eden Authi'nin fabrikalarındaki çalışanların işlerinin kurtarılmasını sağlamak için İspanyol hükûmet yetkililerinin talebi üzerine SEAT, Authi'nin ana firması British Leyland Motor Corporation (BLMC) ile İspanya'daki operasyonları devralma görüşmelerine başladı. Böylelikle, aynı görüşmelere ilgi gösteren GM dışarıda bırakılarak, Amerikan otomobil üreticisinin İspanyol pazarına girme yolunun açılması ve bunun sonucunda Fiat ile olan ilişkinin tehlikeye atılması önlenmiş olacaktı. İki taraf arasındaki görüşmeler, SEAT'ın 1.250 milyon Peseta karşılığında BLMC'den Authi markasını ve markanın varlıklarını alacağı bir anlaşmanın 1975 yılının Haziran ayında duyurulmasıyla sona erdi. Anlaşma kapsamında Landaben tesisinin de SEAT'a geçmesi, SEAT'ın Saragossa'da yeni bir tesis kurma planından vazgeçmesiyle de sonuçlandı. Authi'nin Manresa'daki tedarikçi fabrikası 150 milyon Peseta karşılığında Cometsa adlı bir firmaya devredilmiş olsa da, Pamplona'daki Landaben tesisi SEAT mülkiyetinde kaldı ve bu defa yalnızca SEAT otomobilleri için 1976 yılının Şubat ayına kadar üretime devam etti. 1970'ler, İspanya'da refah seviyesinin yükseldiği yıllardı ve bu, Ağustos 1976'da SEAT'ın Lancia Beta modelinin yerel olarak üretimine başlayacağını duyurmasında görülüyordu. Üç yıl sonra, SEAT'ın Beta üretimi firmanın yeni edindiği Pamplona tesisinde başladı. İspanyol otomobilleri, daha düşük vergilere tabi olmaları amacıyla İtalyan benzerlerine göre daha basit süspansiyon sistemlerine ve daha küçük motorlara sahipti. 1977'de SEAT'ın kiralama firması Liseat kuruldu ve 1979'da, Barselona yakınlarındaki El Prat del Llobregat'ta şanzıman, aktarma mekanizmaları ve diferansiyel üretiminde uzmanlaşmış bir tesis olarak Gearbox del Prat tesisi kuruldu. 1980'lerin başlarında, SEAT'ın en büyük paydaşı İspanyol hükûmeti ile Fiat arasında fon bulma ve kontrol hususları üzerine kapsamlı görüşmeler gerçekleştirildi; SEAT, büyük bir sermaye yatırımına ihtiyaç duyuyordu ve Fiat, kısmen 1970'lerdeki petrol krizi ve İspanya'da GM'nin muhafazakâr politikasının sona ermesinden sonra menfaatleri konusundaki şüpheleri nedeniyle bu doğrultuda bir katkıda bulunmaya hazır değildi. 1982'de ortaya çıkan sonuç, neredeyse 30 yıl sonra Fiat ile olan ilişkinin sona erdirilmesiydi. Bu, İspanyol ekonomisi için olumlu bakış açılarına ve İspanya'nın 1977'den beri Avrupa Ekonomik Topluluğu'nun giriş salonu olmasına rağmen, şaşırtıcı bir karardı. İtalyan firma ile olan işbirliğinin sona ermesi, 1982'de SEAT logosunun değişmesiyle işaretlenmişti. Fiat'ın ilişkisinin görülmediği yeni SEAT logosuna sahip ilk otomobil, aynı yıl piyasaya sunulan SEAT Ronda modeliydi. Bu otomobil, Martorell'deki Teknik Merkez'in işbirliği ile Rayton Fissore tarafından tasarlanmıştı. Bu modelin piyasaya sunulması, otomobilin Fiat Ritmo modeline çok benziyor olması nedeniyle Fiat'ın SEAT'a karşı bir dava açmasıyla sonuçlandı. SEAT'ın o zamanki başkanı Juan Miguel Antoñanzas, SEAT'ı savunmak için iki aracı da basına göstererek farkları vurguladı. Dava, nihayetinde Paris Hakemlik Kurulu'na taşındı ve kurul, 1983 yılında her iki otomobilin de Ronda'nın sadece markası değiştirilmiş bir Ritmo olarak değerlendirilemeyeceğine kanaat getirerek davayı SEAT lehine sonlandırdı. O zamanki söylentiler, Ronda tasarımının aslında Fiat Ritmo'nun gelecek için planlanan yeni tarzına çok benziyor olması ve Fiat'ın bu yeni tasarımdan vazgeçmek zorunda kalmış olması nedeniyle öfkelendiği şeklindeydi. 1982 yılında, kısa bir süre önce Volkswagenwerk AG (Volkswagen Grubu) yönetim kurulu başkanlığını üstlenen Dr. Carl Horst Hahn, Volkswagen Grubu'nun operasyonlarını Almanya dışına genişletme ve Alman grubu küresel bir güç hâline getirme planı kapsamında, Fiat'ın geri çekilmesinden sonra SEAT'a yaklaşma fırsatını inceledi. Ancak İspanyol yetkililer, SEAT'a güçlü bir ortak seçmek için Toyota, Nissan ve Mitsubishi gibi diğer yabancı firmalarla zaten görüşme hâlindeydi. Fakat sonuç, 30 Eylül 1982 tarihinde, SEAT ile endüstriyel ve ticari bir işbirliği, aynı zamanda Volkswagen Passat-Santana ve Polo-Derby modellerinin İspanya'da, SEAT'ın aynı sırayla Zona Franca ve Landaben fabrikalarında üretilmesi için bir lisans anlaşması oldu. Bunun etkisiyle, 29 Nisan 1983'te Landaben üretim hatlarındaki SEAT Panda üretimi, bu tesisin VW Polo üretimine uyarlanması ihtiyacı nedeniyle durduruldu. Daha sonra 16 Haziran 1983 tarihinde, SEAT başkanı Juan Miguel Antoñanzas ve Volkswagenwerk AG adına Carl Hahn'ın temsil ettiği iki taraf arasında bir ortaklık anlaşması yapıldı. SEAT, 1984 yılında Giugiaro tarzında bir hatchback modeli olan ve aynı zamanda Fiat Ritmo/Strada destek ayaklarına sahip System Porsche motorlarını kullanan yeni Ibiza'yı piyasaya sundu. Bu, dört kapılı aile sedan modeli olan Malaga'nın temelini de oluşturdu. Böylelikle SEAT, 1985 sonbaharında Birleşik Krallık da dahil olmak üzere İspanya sınırlarının ötesindeki pazarlara açılma hamlesini başlattı. 18 Haziran 1986'da, SEAT'ın %51'lik çoğunluk payını satın alan ve 23 Aralık'ta bu payı %75'e çıkaran Volkswagen Grubu, SEAT'ın en büyük paydaşı hâline geldi. Aralık 1990'da, Volkswagen Grubu firmanın %99,99'unu mülkiyetine geçirerek SEAT'ı grubun tamamen sahip olduğu, Alman olmayan ilk bağlı kuruluşu hâline getirdi. Hahn'ın beklentilerini karşılayan SEAT, paylarının çoğunluğunu Volkswagen'in satın almasından iki yıl sonra sadece kazanç elde etmekle kalmadı, aynı zamanda diğer VW grubu modelleri için düşük maliyetli üretim imkânları sağladı. 1989 yılında, bu üretim oranı VW grubunun toplamının %15,2'si kadardı. Markanın ana altyapılarının büyüyen Martorell tesis alanında toplanması, 1975'te SEAT Teknik Merkezi'nin açılmasıyla başlatılan uzun bir sürecin sonunda gerçekleştirilmiş oldu, fakat Martorell'deki Teknik Merkez'in yanına Zona Franca'dakinin yerini alacak yeni bir ana üretim tesisi kurulması kararı, 1989 yılında verilmişti. Aynı yılda, SEAT'ın La Castellana'daki iki varlığının, 1991'de tamamlanacak olan Katalonya bölgesine kalıcı olarak getirilmesi ile SEAT'ın Madrid'deki idari ofislerinin de Barselona'ya taşınması başladı. Yönetim, tasarım, araştırma ve üretim tesislerinin merkezi hale getirilmesi, yeni modeller üretme sürecinin geliştirilmesini optimize etme amacı taşıyordu. 22 Şubat 1993'te, İspanya Kralı Juan Carlos ve Volkswagen Grubu'nun yönetim kurulu başkanı Dr. Ferdinand Piëch, Avrupa'daki en modern ve verimli otomobil üretim yerlerinden biri olan ve sadece 2,5 km uzakta bulunan tedarikçi sahası ile birlikte "Just In Time" sürecini kullanan Martorell tesisini törenle açtı. Martorell tesisinin üretim hatlarından çıkan ilk otomobiller, SEAT Ibiza Mk2 ve bunun sedan versiyonu SEAT Córdoba Mk1 modeliydi. Yeni Ibiza, SEAT'ın payını büyük ölçüde artırmasını sağlamıştı. Ekim 1993'te düşünülen araçların üretimini daha verimli olan Martorell tesisine aktarılmasından hemen sonra, sembolik Zona Franca üretim tesisini kapatma planından İspanyol yetkililer ile Volkswagen Grubu arasında yapılan bir görüşme sonrası vazgeçildi. Bu görüşme doğrultusunda, Zona Franca tesisi çalışmalarına devam edecek, fakat kademeli bir şekilde üretim sürecinde yardımcı bir rol üstelenen (dökümhane, pres atölyesi, vb.) bir tesis hâline getirilecekti. Bu sırada 23 Aralık 1993 tarihinde, Landaben fabrikasının yönetimini barındıran 'Fábrica Navarra de Automóviles, S.A.' kuruldu ve üretim hususlarında SEAT ile olan tüm ilişkileri sonlandırıldı. Payları ise, Haziran 1994'te Volkswagen'e devredildi ve dört yıl sonra 1998'de, SEAT bu payların sahibi oldu. 1994 yılında, Barselona'nın güneyinde bir İspanyol kıyı kenti olan Sitges'teki Tasarım Merkezi ve Zona Franca'daki tedarikçiler parkı da törenle açıldı. Aynı yılın kış mevsiminde, SEAT'ın finansman ve kiralama firmaları Fiseat ve Liseat, "Volkswagen Financial Services AG" firmasına satıldı. 1994'te SEAT, Suzuki ile işbirliği yaparak bir şehir otomobilinin 5 kapılı prototipini üretti. Model, kurum içerisinde Rosé olarak adlandırılmıştı ve aynı serideki Marbella'nın yerini alması hedefleniyordu. Ancak, bu modelin üretimine başlanmadı. İspanya dışında ilk SEAT modelinin üretildiği 1996'ydı; SEAT Alhambra Mk1 modeli, Portekiz'deki Palmela AutoEuropa tesisinde üretiliyordu. Ayrıca Ocak 1997, ilk defa İspanyol asıllı olmayan birinin, Belçikalı Pierre-Alain de Smedt'in SEAT yönetim kurulu başkanlığına atandığı yıldı. Üç kapılı hatchback şehir otomobili SEAT Arosa, 1997 yılında piyasaya sunuldu ve Fiat Panda'nın SEAT versiyonu olan ve 1980'lerin başlarından beri üretilen Marbella'nın yerini etkili bir şekilde aldı. 7 Nisan 1998'de, Zona Franca tesisinde Marbella modelinin üretiminin sona ermesi, SEAT için tarihi bir andı. 1953 yılında açılan en eski fabrikasında araç üretiminin durdurulması demekti. O zamandan beri, Zona Franca tesisinde, farklı konumlarda bir araya getirilen bileşenler ve parçalar üretilmektedir. Bu,SEAT'ın son Fiat tabanlı modelinin de üretiminin durdurulmasıydı. SEAT, Mart 1999'daki Cenevre Otomobil Fuarı'nda öncekine göre daha fazla yuvarlatılmış ve mavi yerine kırmızı zemin üzerinde gümüş renkli, modern tarzda bir logoyu tanıttı. Logonun renkleri, rasyonellik ile duygusallığı temsil ediyordu. Bu olay, ikinci nesil Toledo modelinin piyasaya sunulmasından kısa bir süre sonra ve Toledo tabanlı Leon hatchback modelinin piyasaya sunulmasından kısa bir süre önce gerçekleşti. Markanın yeni genç ve sportif kurumsal kimliğini yansıtan "auto emoción" sloganı, takip eden 2000 yılının Eylül ayında tanıtıldı. Diğer yandan SEAT Sport, motor sporları aktivitelerinin dışında SEAT'ın yüksek performanslı araçlarını geliştirme sorumluluğunu üstlenecekti. 1 Temmuz 2000 tarihinde, BMW'nin eski yönetim kurulu başkanı Dr. Bernd Peter Pischetsrieder,SEAT'ın başına geçti. 2002 ilkbaharında Pischetsrieder'in tüm Volkswagen Grubu'nun başına geçmesiyle, Andreas Schleef 7 Mart'ta görevi kendisinden devraldı. 2002'den 2007 yılına kadar SEAT, Volkswagen Grubu'nun Audi, SEAT ve Lamborghini markalarından oluşan Audi Marka Grubu adlı otomotiv alt bölümünün bir parçasıydı ve markanın seri üretim araçları ve performansı büyük ölçüde Audi markasının sorumluluğunda kalırken, daha sportif değerlere odaklanıyordu. 2006 yılında yeni SEAT kurumsal merkezi Martorell'de açıldı. Martorell SEAT Tasarım Merkezi, daha önce SEAT, Volkswagen ve Audi'nin müştereken sahip olduğu tasarım tesisine ev sahipliği yapan Volkswagen Grubu Tasarım Merkezi Avrupa'nın yerini aldı. Aynı yıl 23 Şubat'ta ise, tasarım tesisinin Sitges şehrine devredilmesi üzerine bir anlaşmaya varıldı ve 30 Aralık 2007 tarihinde, Martorell Tasarım Merkezi'nin resmi açılışı yapıldı. 12 Ocak 2007'de, Martorell'deki fabrikanın güney girişinin yanında yer alan SEAT Servis Merkezi binasının resmi açılışı yapıldı. Burada, teknik destek, satış sonrası hizmetler ve pazarlama çalışmalarına odaklanan departman, geri bildirimler, markanın müşterileri ve dünya çapındaki ağı ile olan ilişkisiyle ilgileniyordu. 16 Temmuz 2007 yılında resmi açılışı yapılan ve Martorell sanayi kompleksinin kalbinde yer alan SEAT Prototip Geliştirme Merkezi, aynı yılın Ocak ayında faaliyetlerine başlayarak; yeni modellerin sanal ve fiziksel üretim öncesi süreçleriyle ilişkili çalışmaları bir araya getirdi. Bunun haricinde prototiplerin ve üretim öncesi araçların geliştirme sürelerini kısalttı, aynı zamanda sanal simülasyon gibi modern teknolojilerle maliyetleri düşürdü. SEAT'ın Dünya Ralli Şampiyonası'ndaki (WRC) ilk ciddi girişimi, 1977 yılında "Seat 1430/124D Especial 1800" yarış otomobiliyle katılmasıydı. İlk ralli etkinliği Monte Carlo Rallisi'ydi ve SEAT ekibi, Antonio Zanini ve Salvador Cañellas pilotluğundaki resmi 1430-1800 otomobilleri ile üçüncü ve dördüncü sırayla yarışı tamamladı. Ibiza, firmanın ralli deneyimini daha da artırmasına ve bazı Avrupa ulusal şampiyonalarına katılmasına imkân sağladı. Birkaç yıl sonra, Ibiza'nın 2L versiyonu donanımlı araç olarak tasdiklendi ve Fédération Internationale de l'Automobile (FIA) parçalı otomobil düzenlemelerinin izin verdiği şekilde daha geniş tekerlek izleri, daha büyük jantlar, frenler, vb. ile donatılmıştı. Bu özellikleriyle, üç defa Dünya Şampiyonu olarak ('96, '97, '98) üreticisinin Dünya Ralli Otomobili sınıfında şansını denemek için yeterli deneyime ve bütçeye sahip olduğunu kanıtladı. 2002 yılında SEAT, yeni SEAT León Cupra R modeli için SEAT León Supercopa ile kendi şampiyonasının duyurusunu yaptı. 2004 yılında SEAT, Ray Mallock Ltd. (RML) ile birlikte İngiliz Binek Otomobili Şampiyonası'na katıldı ve eski BTCC şampiyonu Jason Plato ve 2003 León Birleşik Krallık şampiyonu Rob Huff pilotluğunda iki adet SEAT Toledo Cupra modelini kullandı. 2005 yılında Huff, Dünya Binek Otomobili Şampiyonası'nda (WTCC) RML tarafından işletilen Chevrolet'e katılmak için SEAT'tan ayrıldı ve artık Northern South tarafından işletilen SEAT'ın araç sayısını üçe çıkarmasıyla, bu yeri 2004 yılında Leon şampiyonu olan James Pickford ve Luke Hines aldı. 2006 yılı, Toledo'nun yerini yeni León'un almasına şahit oldu ve Darren Turner, James Thompson ile birlikte ekibe katıldı. 2007, SEAT'ın BTCC'deki en iyi yılıydı. Plato, Fabrizio Giovanardi ile sezon boyunca süren bir mücadele içindeydi. Bu mücadele, sezonun son yarışına kadar sürdü, fakat Plato unvanı almayı başaramadı. 2005 yılından bu yana SEAT, Dünya Binek Otomobili Şampyionası'nda da yarışmaya devam etmektedir. En iyi ilk sezonu olan 2007'de, bir devridaim pompası arızası, Macau'daki son buluşmada Yvan Muller'in kesin galibiyeti kaçırmasıyla sonuçlanmıştı. SEAT, WTCC'de bir TDI versiyonu kullanan ilk ekipti ve bu, Dünya Binek Otomobili Şampiyonası'nın 2008 sezonunda, Yvan Muller'in pilot şampiyonluğunu elde etmesiyle egemenlik kazandırmıştı. Fransız yarış ekibi Oreca, WTCC ekibi ile işbirliği yapmaktadır. SEAT'ın Birleşik Krallık ekibi de 2008 BTC'de aynı şeyi yaptı. Holiday Inn, BTCC ekibinin sponsoruydu. 2007 yılında SEAT, Almanya'daki Oschersleben Motor Sporları Arenası'nda León Mk2 TDI modeli ile, Dünya Binek Otomobili Şampiyonası (WTCC) serisinin bir raundunu dizel bir otomobil ile kazanan ilk üretici oldu; bundan sadece bir ay önce, León TDI modeli ile FIA Dünya Binek Otomobili Şampiyonası'na katılacağını duyurmuştu. SEAT'ın León TDI modeli ile olan başarısı devam etti ve 2008 Dünya Binek Otomobili Şampiyonası'nda ve 2009 Dünya Binek Otomobili Şampiyonasında ardı ardına galibiyetlerle sonuçlandı (hem pilotlar hem de üreticiler için). Eylül 2008'de, SEAT Birleşik Krallık ekibi, sezon sonunda Birleşik Krallık'taki tüm motor sporları aktivitelerinden çekileceğini duyurdu. SEAT Cupra Şampiyonası ve SEAT BTCC kampanyası, 21 Eylül'de Brands Hatch'te sona erecekti. 2009 WTCC açılışında SEAT, Brezilya'daki her iki yarışta 1., 2., 3. ve 4. derecede yerini aldı. WTCC'nin Meksika'daki ikinci buluşmasında ise, SEAT ekibi ilk yarışta 1., 4., 6., 7. ve 11. oldu. İkinci yarışta ise, 1., 3., 7. ve 8. dereceleri elde etti. SEAT ekibi BTCC'den çekilmiş olsa da, WTCC'de etkileyici sonuçlar sergilemeye devam etmektedir. 2003 yılında SEAT Sport bölümü, Barselona Otomobil Fuarı'nda ilk konsept otomobilini ve daha sonra SEAT Cupra GT adını alacak yarış otomobilinin son versiyonunu tanıttı. Bu versiyon, sınırlı sayıda ve müşteri talepleri doğrultusunda üretilmişti ve yarış etkinliklerine katılacak olan uzman bireylere ve yarış ekiplerine hitap ediyordu. İlk defa 2004 yılında İspanyol GT Şampiyonası'nda yer alan Sunred Engineering (SunRED) takımı, Cupra GT’yi yarış otomobili olarak seçti. Cupra GT yalnızca İspanya'da değil, Monza ve Magny-Cours gibi yurt dışındaki pistlerde de bazı yarışlarda yer aldı. 1970 yılında SEAT, İspanya'da bir yıl sonra Formula 1430 olarak bilinecek 'Fórmula Nacional' serisini başlattı. SEAT, genç İspanyol sürücüler tarafından kullanılan tek koltuklu formula otomobilleri, 1430 modelinin motorları ve 6700 şanzımanıyla desteklendi. 'Fórmula Nacional' serisinin ilk yarışı Madrid'deki Jarama turunda başladı. SEAT'ın şirket geleneği doğrultusunda, birçok modelin adlandırılmasında İspanyol kültüründen esinlenilmiştir. Bu yüzden SEAT ürün modellerinin birçoğu, İspanyol şehirlerinin adını almıştır (örneğin Arosa, Ibiza, Córdoba, León, Toledo, Altea, Alhambra, Málaga, Marbella, Ronda vs.). Fakat, birkaç özel modelin adlandırılmasında markanın İspanyol kökeninden etkilenilmeyen durumlar da olmuştur. Bu istisnalara bir örnek olarak, SEAT Exeo verilebilir. Markanın ürün modellerindeki trendini takip eden birçok konsept otomobiller de adlarını Hispanik danslardan (örneğin Tango, Bolero, Salsa) ya da ürün modeline benzer kısaltmalardan (örneğin Ibiza için IBZ, 'Ibiza Electrico için IBE', Toledo için TL vb.) ve hatta SEAT'ın geçmişteki spor kökenlerini anımsatan adlardan (örneğin Fórmula, Cupra GT) almıştır. Ayrıca son zamanlarda, 3 kapılı station versiyonları standart 4/5 kapılılardan ayırma amaçlı, SC (SportCoupé'nin kısaltmasıdır) ya da ST (SportTourer için) gibi ek adlar kullanılmaktadır. Diğer yanda ise SEAT'ın yarış pistlerinde bir spor markası olarak yer aldığının sinyallerini veren Cupra (Cup Racing için) ve FR (Fórmula Racing için) terimleri aralık içerisindeki en iyi güçlü motorlu, en sert otomobiller için kullanılır. Geçmişten bir anı olarak, İspanyolca'da 'kara ağız' anlamına gelen Ibiza modellerine eşlik eden sembolik 'Bocanegra' da gelir, kökleri SEAT 1200 Sport'a dayanır, orijinal 'SEAT Bocanegra' adı ön taraftaki siyaha boyalı şeritten gelmektedir. 1953'te başladığından beri, 16 milyondan fazla SEAT otomobili üretilmiştir ve günümüze kadar dört nesilde 5 milyon adetten fazla satan bir model olan SEAT Ibiza, en başarılı otomobil serisidir. 2009 yılında SEAT otomobillerinin toplam yıllık perakende satışı 336.683 araçken, SEAT markası altında üretilen araçların yıllık üretimi 307.502 adet olmuştur (301.287'si SEAT'ın Martorell tesisinde ve 6.125'i ise Volkswagen Grubu'nun diğer fabrikalarında üretilmiştir). SEAT ve diğer Volkswagen Grubu tesislerinde üretilen SEAT otomobillerinin yıllık toplam üretimi, aşağıdaki grafikte gösterilmiştir (SEAT'ın sahip olduğu tesislerde üretilen Volkswagen grubunun diğer markalarını kapsamaz) Birçok SEAT modeli, Volkswagen Grubu'nun portföyü içinde ya da başka markalar tarafından yeniden markalaştırılmıştır. SEAT modellerinden türeyen ve Volkswagen Grubu markası altında yürütülen farklı marka örnekleri, VW markası altında VW Polo Playa olan SEAT Ibiza Mk2, V Polo Classic, FAW-VW City-Golf, VW Derby olan SEAT Córdoba Mk1, VW Lupo olan SEAT Arosa ve VW Caddy olan SEAT Inca'dır. Volkswagen Grubu içerisinde bulunmaya diğer markalarla yapılan işbirliklerine örnek olarak; Nanjing Yuejin Eagle NJ6400-Unique NJ6400-Soyat NJ7150-Soyat Unique NJ1020 olarak markalaştırılan SEAT Ibiza Mk1 ve Chery A11, Fulwin, Fengyun-Windcloud, Chery A15-A168, Amulet, Cowin, Qiyun, Flagcloud, Vortex Corda olarak markalaştırılan SEAT Toledo Mk1 verilebilir. Diğer taraftan, Volkswagen Grubu markalarından türeyen birkaç SEAT modeli de vardır; VW Sharan Mk1 ve Mk2'den türeyen SEAT Alhambra Mk1 ve Mk2 (ilk nesil, Volkswagen Grubu'nun Ford ile ortaklığının sonucudur) ve Audi A4 B7'den türeyen SEAT Exeo. Birçok modifiye firması, çeşitli SEAT modellerinin modifiye edilmiş ya da daha yüksek performanslı versiyonlarını ürettiler; önemli bazı örnekler arasında Abt Sportsline, Je Design, MTM (Motoren Technik Mayer), Abarth, Emelba, Annibal vs. sayılabilir. • 1400 A / 1400 B / 1400 C (1953–1963) • 600 N / 600 D / 600 E / 600 L (1957–1973) • 1500 / 1500 Benzer (1963–1972) • 800 (1963–1968) • 850 (2/4 kapılı) (1966–1974) • 850 Coupé (1967–1972) • 850 Spyder (1970–1972) • 850 Sport Coupé (1967) â€¢ 124 / 124 Familiar (1968-1980) â€¢ 1430 (1969-1975) • 124 Sport (1970–1975) â€¢ 127 (1972-1982) â€¢ 132 (1973-1982) â€¢ 133 (1974-1981) â€¢ 131 / 131 Familiar (1975-1983) â€¢ 1200 Sport (1975-1981) â€¢ 128 (1976-1980) • Ritmo (1979–1983) • Panda (1980–1986) • Ronda (1982–1986) • Trans (1982–1986) • Fura (3/5 kapılı) (1982–1986) • Ibiza Mk1 (3/5 kapılı) (1984–1993) • Málaga (1985–1992) • Terra / Terra box (1987–1996) • Marbella / Marbella box (1986–1998) • Toledo Mk1 (1991–1998) • Ibiza Mk2 (3/5 kapılı) (1993–2002) • Córdoba / Córdoba SX / Córdoba Vario Mk1 (1993–2002) • Inca Kombi / Inca Van (1995–2003) • Alhambra Mk1 (1996–2010) • Arosa (1997–2004) • Toledo Mk2 (1998–2004) • León Mk1 (1999–2005) • Ibiza Mk3 (3/5 kapılı) (2002–2008) • Córdoba Mk2 (2002–2009) • Toledo Mk3 (2004–2009) • Altea (2004–günümüz) • León Mk2 (2005–2012) • Ibiza Mk4 (SC/5 kapılı/ST) (2008–günümüz) • Exeo (2008–günümüz) • Alhambra Mk3 (2010–günümüz) • Mii (2011–günümüz) • Toledo Mk4 (2012–günümüz) • León Mk3 (2013–günümüz) â€¢ 1400 A Descapotable â€¢ 600 prototipi (Cenevre, 1955) â€¢ 750 Sport (Barselona, 1957) â€¢ 600 Multiple (Barselona, 1959) â€¢ Ibiza Mk1 cabrio â€¢ Proto TLD (Turin, 1988) â€¢ Proto T (Frankfurt, 1989) â€¢ Proto C (Paris, 1990) â€¢ Proto TL (Cenevre, 1990) â€¢ Marbella Playa (Frankfurt, 1991) â€¢ Toledo Mk1 exclusive (Cenevre,1992) â€¢ Toledo Mk1 elektrikli (1992) • Concepto T Coupé (Paris, 1992) â€¢ Concepto T Cabrio (Barselona, 1993) â€¢ Ibiza Mk2 elektrikli (1993) • Córdoba Mk2 cabrio • Rosé (1994) â€¢ Inca elektrikli (Hanover, 1995) â€¢ Alhambra prototipi (Cenevre, 1995) â€¢ Bolero (Cenevre, 1998) â€¢ Toledo Cupra konsept (1999) • Fórmula (Cenevre, 1999) â€¢ Salsa (Cenevre, 2000) • Salsa Emoción (Paris, 2000) • León Cupra R konsept (Barselona, 2001) • Tango roadster/Tango spyder/Tango coupé/Tango Racer (Frankfurt, 2001) â€¢ Arosa City cruiser (Frankfurt, 2001) â€¢ Arosa Racer (Frankfurt, 2001) â€¢ Altea Prototipi (Frankfurt, 2003) â€¢ Cupra GT (Barselona, 2003) â€¢ Toledo Prototipi (Madrid, 2004) • León Prototipi (Cenevre, 2005) â€¢ Altea FR Prototipi (Frankfurt, 2005) • Altea 2 litre 170 hp TDI prototipi (2005) â€¢ Ibiza Vaillante konsept (Cenevre, 2006) • León Pies Descalzos (Berlin, 2007) â€¢ Altea Freetrack Prototipi (Cenevre, 2007) â€¢ Tribu konsept (Frankfurt, 2007) â€¢ Bocanegra (Cenevre, 2008) • León Ecomotive konsept (Cenevre, 2009) • León Twin drive (Martorell, 2009) â€¢ IBZ konsept (Frankfurt, 2009) â€¢ IBE konsept I (Cenevre, 2010) â€¢ IBE konsept II (Paris, 2010) â€¢ IBX konsept (Cenevre, 2011) â€¢ IBL konsept (Frankfurt, 2011) â€¢ Altea Electric XL Ecomotive (2011) â€¢ Toledo konsept (Cenevre, 2012) Bugün Volkswagen Grubu'nun bağlı ortağı olarak SEAT'ın liderleri, grubun denetim kurulunun onayından sonra atanıyor. Elektrikli ve hibrid teknolojisi geliÅŸimi 1990 yılının başlarından beri SEAT, içlerinde elektrikli model SEAT Toledo Mk1 (1992), SEAT Ibiza Mk2 elektrikli otomobil (1993), SEAT Inca elektrikli van (1995), SEAT León Mk2 Twin drive (2009), SEAT IBE konsept (2010) ve SEAT IBX konsept SUV (2011) hibrid otomobillerin de bulunduğu elektrikli ya da hibrid güç aktarım organlı birçok prototip geliştirdi ve sundu. ‘Cenit verde’ projesi SEAT'ın önemli bir rol oynadığı Cenit VERDE girişimi, CENIT (Teknik Araştırma için Ulusal Stratejik Konsorsiyum) programı ve İspanyol Bilim ve Teknoloji Bakanlığı tarafından desteklenen bir araştırma projesidir. İspanya'daki hibrid ve elektrikle çalışan otomobillerin teknolojisini, aksamlarını ve altyapısını geliştirmeyi amaçlayan bu program, 16 adet teknoloji firmasını (Siemens, Endesa, Iberdrola, REE, Cegasa, Ficosa, Circuitor, Cobra or Lear dahil) ve CTM koordinasyonu (Centre Tecnològic in Manresa) altındaki 16 üniversite ve araştırma kuruluşunu ve CDTI'nin (Bilim ve Teknoloji Bakanlığı'na bağlı bir kuruluş olan Endüstriyel Teknoloji Gelişimi Merkezi) desteğini bir araya getirir. Ocak 2010'da Cenit Verde birliği, SEAT'ın Martorell'deki Teknik Merkezi'nde açılış toplantısını yaptı. Katkılarının bir parçası olarak, 2010 Cenevre otomobil fuarında sunulan SEAT IBE konsept sıfır emisyonlu elektrikli araç ve plug-in hibrid SEAT León Twin drive'da uygulanan teknoloji dahil, SEAT kendi 'Verde' ön projesini yaptı. ‘SEAT Autometro’ projesi ‘SEAT Autometro’ projesi, araçların ve aksamların nakliyesi için SEAT Martorell kompleksi ve Barselona Limanı arasında bir raylı bağlantı hizmetinin inşası ve yönetimini kapsar.]] Autometro, Ferrocarrils de la Generalitat de Catalunya (FGC) yerli demiryolu şirketi, COMSA ve Pecovasa ortaklığında yürütülmektedir. Şirket, Katalan hükûmeti (Generalitat), Barselona Liman Yönetimi ve SEAT arasında imzalanan ön anlaşmadan neredeyse beş ay sonra Kasım 2005'te kuruldu. Bu proje nedeniyle, Martorell tesisi ile birleşen FGC 'Llobregat-Anoia' ana demiryolu yapıldı. Aynı zamanda ulaşım ağına eklenen yeni uygulamalar ve Barselona Limanı'na altyapı yapılması gerekliliğini de beraberinde getirdi. SEAT'ın operasyonel ulaşım masraflarını üstlendiği bu proje için ayrılan bütçe 6,8 milyon Euro'dur. 18 Ocak 2008'den beri karayolu yerine bu demiryolunun kullanılması, yalnızca masraflar bakımından değil, yol güvenliğinin sağlanmasına, trafiğin ve sera gazı emisyonunun azalmasına da yardımcı oldu. 'Autometro' projesine verilen tüm ödüller içerisinde en önemlileri, 2007 Uluslararası Lojistik Fuarı'nda (SIL) verilen en iyi lojistik fikri ve Barselona Limanı Birliği tarafından verilen 2008 Ayrıcalıklı Yükleyici ödülüdür. SEAT birçok büyük spor organizasyonunda sponsor olmuştur â€¢ UEFA Avrupa Ligi • Red Bull Hava Yarışı Dünya Şampiyonası • Davis Cup Dünya Kupası Finali • Barselona 1992 Olimpiyat Oyunları ve Shakira, Armin van Buuren , David Guetta< gibi sanatçıların güçlü destekçisidir. Yıllar boyunca SEAT markası birçok ödülle onurlandırılmıştır • O zamana kadar %100 SEAT S.A. mülkiyetinde olan Landaben tesisi, 1986 yılında Dünya kalite ödülü aldı (Q-86). • %100 SEAT S.A. mülkiyetinde olan Martorell tesisi, 1998 yılında VW Grubu'nun En iyi fabrikası ödülü aldı. • %100 SEAT S.A. mülkiyetinde olan Barselona 'Gearbox del Prat' tesisi, 2009 yılında yüksek kaliteli üretim süreci ve ürünler için Volkswagen Üstünlük ödülünü aldı. • 2009 yılında On Yıl Ödülleri, CAP İkinci El Otomobil'inde SEAT markası 'Son on yılın En Gelişmiş İkinci El Otomobil Markası' olarak adlandırıldı. • Martorell'deki SEAT Teknik Merkezi'nin teknolojik yenilikleri için Alman otomobil kulübü 'Automobilclub von Deutschland' (AvD) tarafından verilen, 'AvD Innovationspreis 2006' ödülü • 2007 Barselona Uluslararası otomobil fuarında SEAT, farlarda LED modül uygulaması, sanal imalat projesi ve uygulamalı ergonomi ile otomobil sektöründeki en iyi teknolojik yenilikler için iki ödül aldı. • SEAT'ın elektronik faturalama sistemi için Katalan Sertifika acentesi (CATCert) tarafından verilen '2008 yılının özel sektörde elektronik imza kullanımındaki en iyi projesi' ödülü • Uluslararası Lojistik Salonu tarafından SEAT-Autometro projesine verilen 'En iyi lojistik girişimi 2007' ödülü • Barselona Limanı Tersane İşçileri Birliği tarafından verilen '2008 yılı Barselona Limanı'nın Ayrıcalıklı Yükleyici ödülü Peugeot Peugeot, Fransız otomobil, bisiklet ve motosiklet markası, günümüzde PSA Peugeot Citroën`in bir parçasıdır. 1810 yılında el aletleri ile üretime başlamıştır, 1890 yılından bu yana da otomobil üreticisidir. Türkiye'deki ticari faaliyetlerini Peugeot Otomotiv Pazarlama A.Ş. şirketi üzerinden yürütmektedir. Ziynet Sali Ziynet Sali Safter (d. 29 Nisan 1975, Lefkoşa), Kıbrıs Türkü şarkıcıdır. Pop tarzında eserler vermekte olup geçmişte rebetiko ve klasik Türk müziği tarzlarında eserler de vermiştir. Lefkoşa'da doğan ve doğumunun ardından ailesiyle birlikte İngiltere'ye yerleşen Sali, bu dönemde Britanya vatandaşlığı aldı. 1981'de döndüğü Kıbrıs'ta lise düzeyine kadar olan eğitimini tamamlamasının ardından, üniversite öğrenimi için 1994'te İstanbul'a yerleşti ve 1999'da İstanbul Teknik Üniversitesi Türk Musikisi Devlet Konservatuvarı'ndan mezun oldu. Öğrencilik yıllarında profesyonel solistlik yapmaya başlayan Sali, tamamı Türkçe şarkılardan oluşan ilk stüdyo albümü "Ba-Ba"yı 2000 yılında, Dost Müzik etiketiyle yayımladı. 2004'te, Zorba Müzik etiketiyle yayımlanan ikinci stüdyo albümü "Amman Kuzum"da Yunanca şarkılar da yer almaktaydı. 2005 yılında "Amman Kuzum"a "Chiculata" şarkısının eklenmesi sonrasında "Chiculata+1 (Amman Kuzum)" adıyla bir kez daha aynı şirketten yayımlanan albümün ardından, Ozan Video tarafından 2006'da "Mor Yıllar" adını taşıyan üçüncü stüdyo albümü piyasaya sürüldü. Dördüncü stüdyo albümü "Herkes Evine", 2008'de DMC etiketiyle yayımlandı ve ertesi yıl bu albüme "Bizde Böyle" şarkısının eklenmesiyle "Bizde Böyle + Herkes Evine" adlı albüm piyasaya sürüldü. 2010'da DMC tarafından yayımlanan albüm dışı ilk single'ı "Rüya", Türkiye listelerinde bir numaraya yükselen ilk şarkısı oldu. DMC ile çalışmaya devam eden Sali'nin, 2010'da "Bize Yeter" single'ı ve 2011'de, kariyerinin ilk derleme albümü "Collection" satışa sunuldu. 2012'de GNL Entertainment etiketiyle, "Sonsuz Ol" adlı beşinci stüdyo albümü ve bu albümün yanı sıra daha önceki bazı şarkılarının remikslerinin yer aldığı "Sonsuz Ol + Remixes" piyasaya çıktı. Ertesi yıl, yine GNL Entertainment tarafından, kendisinin ilk konser albümü "Bir Akdeniz Rüyası" yayımlandı. 2013'te GNL Entertainment tarafından yayımlanan "Gelemiyorum Yanına" single'ının ardından tekrar DMC ile çalışmaya başlayan sanatçının 2014'te yayımlanan "Bugün Adım Leyla" single'ı ile konser kayıtlarının yer aldığı "Bugün Adım Leyla" albümü, ertesi yıl piyasaya sürüldü. 2015'teki altıncı ve son stüdyo albümü "No 6" sonrasında sırasıyla "Ağlar mıyım? Ağlamam" (2017), "Magic" (2017), "Deli Divanenim" (2018) ve "Hadi Hoppalara" (2018) olmak üzere dört single çıkarırken "Magic" single'ı Sali'nin ilk İngilizce şarkısı oldu. Kariyeri boyunca çeşitli ödüller kazanan ve adaylıklar elde eden Sali'nin Kral Türkiye Müzik Ödülleri'nde iki ödülü de bulunmaktadır. Ziynet Sali Safter, Kıbrıs Türkü bir çiftin üç çocuğundan biri olarak 29 Nisan 1975'te, o dönem Kıbrıs Türk Federe Devleti'nin başkenti olan Lefkoşa'da doğdu. 1963 yılında Kıbrıs'tan Londra'ya giden babası, zaman zaman geldiği Kıbrıs'ta tanıştığı Sali'nin annesi ile evlendikten sonra Kıbrıs'a yerleşmişti. Sali'nin doğumunun ardından aile, Manchester'da yaşamaya başladı. Bu dönemde Sali, Britanya vatandaşlığı da aldı. 1981 yılında döndüğü Kıbrıs'ta ilk ve orta eğitimini tamamlamasının ardından, Akdoğan'daki Polatpaşa Lisesi'nden mezun oldu. Liseden mezun olduktan sonra, Kültür Bakanlığının klasik Türk müziği korosu solistlerinden oldu. 1994'te, İstanbul Teknik Üniversitesi Türk Musikisi Devlet Konservatuvarı bölümünde öğrenim görme amacıyla İstanbul'a geldi. Bu yıllarda profeyonel müzik çalışmalarına başlayan Sali, 1999 yılında konservatuvardan mezun oldu. Müzik öğretmeni olarak mezun olmasının ardından, atama yapılamaması üzerine çeşitli eğlence mekânlarında sahne almaya başladı. 1999 yılında sekreter olarak çalışmaya başladığı Dost Müzik'te, sonraları basın danışmanı oldu. 2000'de, ilk stüdyo albümü "Ba-Ba", Dost Müzik etiketiyle yayımlandı ve albümle aynı adı taşıyan "Ba-Ba" şarkısına bir video klip çekildi. Bu albümün ardından Yunanca müzik eğitimi almaya ve canlı sahne performanslarında Yunanca şarkılar da söylemeye başladı. Ekim 2004'te, Türkçenin yanı sıra Yunanca seslendirdiği şarkıların da yer aldığı, hem Türk hem Yunan müziğindeki pop şarkılarından oluşan "Amman Kuzum" adlı stüdyo albümü, Zorba Müzik tarafından yayımlandı. Albümde yer alan "Yürek Yaralı Büyüyor" ve "Amman Kuzum" şarkılarına birer video klip çekildi. 2005'te, bu albüme "Chiculata" şarkısının eklendiği ve bazı şarkılarının düzenlendiği yeni bir sürümü "Chiculata+1 (Amman Kuzum)", yine Zorba Müzik tarafından piyasaya sürüldü. Eylül 2006'da, Ozan Video tarafından yayımlanan üçüncü stüdyo albümü "Mor Yıllar"da da Türkçe ve Yunanca şarkılara yer verdi. Albümde yer alan şarkılardan "Zordur Oğlum" ve "Mor Yıllar" için birer video klip çekildi. "Zordur Oğlum", Eurodance 2007 adlı Avrupa'daki ülkelerden birer adet dans şarkısının yer aldığı yarışmanın öncesinde düzenlenen çevrimiçi ankette birinci olsa da yarışmada derece elde edemedi. 16 Aralık 2006'da, Show TV'de yayınlanan "Cennet Mahallesi" dizisinin 100. bölümünde konuk oyuncu olarak kendisini canlandırdı. 2 Ocak 2007'de, Kanal D'de yayınlanan "Arka Sokaklar" dizisinin 21. bölümünde, konuk sanatçı olarak yer aldı. Ocak 2007'de vizyona giren "Son Osmanlı Yandım Ali" adlı filmde canlandırdığı Rum şarkıcı karakteriyle kariyerinde ilk kez bir sinema filminde rol aldı. Kalan Müzik tarafından aynı ay yayımlanan film müzikleri albümündeki "Alim" ve "Kanaryam" şarkılarını seslendirdi. 29 Eylül 2007'de, FOX'ta yayın hayatına başlayan ve dört bölüm sonra yayınına son verilen "Kartallar Yüksek Uçar" dizisinde, pavyon şarkıcısı Şükran Alev karakteriyle yer aldı. Ekim 2008'de, "Herkes Evine" adını taşıyan dördüncü stüdyo albümü, DMC tarafından yayımlandı. İlki Türkçe, ikincisi ise Yunanca şarkılardan oluşan iki CD olarak yayımlanan albümde Sali, Sezen Aksu ve Sinan Akçıl ile çalışmıştı. Albümde yer alan şarkılardan "Herkes Evine", "Beş Çayı" ve "Hava Hoş" şarkılarına birer klip çekildi. 7 Nisan 2009'da, 15. Geleneksel Kavram Olimpiyatları kapsamında verilen Özel Ödül'ü aldı. Eylül 2009'da, "Herkes Evine" albümüne "Bizde Böyle" şarkısı da eklenerek oluşturulan "Bizde Böyle + Herkes Evine" albümü, DMC tarafından iki CD şeklinde piyasaya sürüldü. Aynı ay içerisinde "Bizde Böyle" için bir de video klip çekildi. Kasım 2009'da, Şükrü Tunar anısına yayımlanan ve Serkan Çağrı'nın klarnetiyle eşlik ettiği şarkılardan oluşan "Şükrü Tunar Eserleriyle Serkan Çağrı" albümünde yer alan "Canımın Yoldaşı Ol" adlı şarkıyı seslendirdi. 15 Aralık 2009'da düzenlenen 13. İstanbul FM Müzik Ödülleri'nde Sali, "Beş Çayı" adlı şarkısıyla En İyi Şarkı, Beste ve Söz kategorisinde verilen ödülün sahibi oldu. 31 Aralık 2009'da, Kanal D'de yayınlanan "Geniş Aile" dizisinin yılbaşı özel bölümünde konuk olarak kendisini canlandırdı. Ocak 2010'da, aynı ay içerisinde bir video klip de çekilen albüm dışı ilk single çalışması olan "Rüya", DMC etiketiyle piyasaya sürüldü. Şarkı, Nielsen Media Research verilerine göre Türkiye'deki radyolarda en çok çalan şarkılar listesinde bir numaraya kadar yükseldi. "Rüya"; 24 Mart'taki "Siyaset Dergisi" Ödülleri'nde, Yılın Single Albümü kategorisinde ödül kazandı. Sanatçı, 18 Şubat 2010'da ilki gerçekleştirilen Pal FM Müzik Ödülleri'nde, En İyi Canlı Performans Pop Kadın kategorisinde verilen ödülün sahibi oldu. Ozan Doğulu'nun Haziran 2010'da yayımlanan "130 Bpm" adlı albümünde "Sen Mutlu Ol", Enbe Orkestrası'nın Aralık 2010'da yayımlanan albümü "Kalbim"de ise "Dolaşayım Damarlarında" adlı şarkıyı seslendirdi. "Sen Mutlu Ol" için Doğulu'nun da yer aldığı bir video klip de çekilmiş ve Temmuz ayında yayımlanmıştı. Aralık 2010'da "Bize Yeter" adlı single'ı, DMC tarafından satışa sunuldu. "Bize Yeter" için aynı ay bir video klip yayımlanırken; Şubat 2011'de; "Mor Yılar" ve "Herkes Evine" albümleri ile "Bizde Böyle", "Rüya" ve "Bize Yeter" single'larının yer aldığı, beş CD'den oluşan Sali'nin ilk derleme albümü "Collection", DMC tarafından yayımlandı. Mart 2011'de, Emniyet Genel Müdürlüğünün kuruluşunun 166. yılı dolayısıyla, "Bize Yeter"in sözlerinin kurumun isteğine göre yeniden yazılmış bir sürümü, yine polis temalı olarak çekilen bir video klip eşliğinde yayımlandı. 17 Mayıs 2011'de gerçekleştirilen 17. Kral Müzik Ödülleri kapsamındaki Radyolarda En Çok Çalınan Şarkı kategorisinde verilen ödülü "Rüya" ile kazanan Sali, En İyi Kadın Sanatçı ile En İyi Şarkı ("Rüya" ile) kategorilerinde adaylık elde etti. Aynı yılın Ağustos ayında, Ozan Doğulu'nun "130 Bpm Allegro" adlı albümünde, "Müptelayım Sana" şarkısının yeniden düzenlenmiş bir sürümünü seslendirdi. Şubat 2012'de, bir süre sonra yayımlanacak beşinci stüdyo albümü "Sonsuz Ol"da yer alan "Alışkın Değiliz" single'ını, şarkıya eşlik eden bir video kliple beraber promosyon amacıyla yayımladı. Nisan 2012'de albüm, GNL Entertainment etiketiyle yayımlandı. Albümde Sinan Akçıl, Sezen Aksu, Kenan Doğulu, Sıla ve Yıldız Tilbe ile çalışan Sali; Ozan Doğulu, Mustafa Ceceli ve Ozan Çolakoğlu'na da aranjör olarak yer vermişti. Albümde yer alan şarkılardan "Favori Aşkım", "Yanabiliriz", "Her Şey Çok Güzel Olacak", "Yine Geceler", "Deli" ve "Senin Olsun"a birer video klip çekildi. Ağustos 2012'de; ilkinde "Sonsuz Ol"daki şarkılar, ikincisinde ise "Sonsuz Ol"daki bazı şarkıların yanı sıra daha önce yayımlanmış bazı şarkıların remikslerinin yer aldığı iki CD'den oluşan "Sonsuz Ol + Remixes" albümü, GNL Entertainment tarafından piyasaya sürüldü. Ekim 2012'de yayımlanan Hüseyin Karadayı albümü "Diskomatik"te "Sevenler Ağlarmış"ı seslendirirken, "Sonsuz Ol" albümündeki "Alışkın Değiliz"in remiks sürümü de yer aldı. 8 Eylül 2012'de, İstanbul'daki KüçükÇiftlik Park'ta Bir Akdeniz Rüyası adıyla verdiği konserin canlı kaydı; Mayıs 2013'te, GNL Entertainment tarafından kendisinin ilk konser albümü olacak şeklide, "Bir Akdeniz Rüyası" adıyla piyasaya sürüldü. 12 Nisan 2013'te gerçekleştirilen 1. Türkiye Müzik Ödülleri'nde, Nihat Odabaşı'nın yönettiği "Her Şey Çok Güzel Olacak"ın klibi ile En İyi Klip kategorisinde ödül kazandı. Aynı kliple Sali, 6 Mayıs 2013'teki 3. Pal FM Müzik Ödülleri'nde de yine aynı kategoride verilen ödülün sahibi oldu. Kasım 2013'te, söz ve müziği Sinan Akçıl'a ait olan "Gelemiyorum Yanına" adlı single'ı, GNL Entertainment tarafından yayımlandı. 27 Aralık 2013'te, Haliç Üniversitesi tarafından düzenlenen 2013 Yılın Enleri Ödülleri'nde, En İyi Kadın Pop sanatçısı kategorisinde verilen ödülün sahibi oldu. 10 Şubat 2014'te, Kanal D'ye yayın hayatına başlayan ses yarışması programı "X Factor"ün jüri üyeleri arasında yer alsa da; 24 Mart'ta yayınlanan bölüm sonrasında yarışmaya ara verildi ve tekrar yayına başladıktan sonra jüri üyeleri arasında Sali yer almadı. Türkiye Engelliler Spor Yardım ve Eğitim Vakfının kuruluşunun 15. yılı dolayısıyla hazırlanarak Nisan 2014'te piyasaya sürülen ve çeşitli isimler tarafından seslendirilen hikâyelerden oluşan "Büyük Resim" adlı albümde yer alan "Arzuhalcinin Yazamadıkları" hikâyesini, Volkan Konak ve Fettah Can ile birlikte seslendirdi. Kanal D'nin "Arkadaşım Hoşgeldin" adlı show programının 17 Nisan 2014'teki 16. bölümüne konuk oldu. Temmuz 2014 çıkışlı Ozan Doğulu albümü "130 Bpm Moderato"da seslendirdiği "Naparsan Yap" şarkısı için aynı ay bir video klip de gösterime girdi. "Benim Adım Leyla" adlı single'ı DMC tarafından Eylül 2014'te, şarkıya eşlik eden bir video kliple birlikte yayımlandı. Kasım 2014'te, ilki "Bugün Adım Leyla"dan, ikincisi ve üçüncüsü ise Beşiktaş Kültür Merkezi'nde verdiği konserlerde seslendirdiği şarkıların canlı kayıtlarından oluşan üç CD'lik "Bugün Adım Leyla" albümü, DMC tarafından yayımlandı. Şubat 2015'te, daha sonradan bir video klibi de çekilen Enbe Orkestrası'nın "Enbe Orkestrası & Behzat Gerçekler" albümündeki "İstanbul" şarkısını, Hayyam Nisanov ile birlikte seslendirdi. 28 Şubat 2015'te, 12numara.com.tr Yılın Birincilik Ödülleri kapsamında verilen Yılın En Başarılı Kadın Ünlüsü ödülünü aldı. Temmuz 2015'te, video klip eşliğinde piyasaya sürülen GülSara'nın "Follow Me" adlı single'ında şarkıcıyla düet yaptı. Aynı ay, altıncı stüdyo albümü "No 6", DMC etiketiyle yayımlandı. Mete Özgencil'in iki şarkısı dışındaki albümdeki şarkıların tamamının sözleri Sıla tarafından yazılmıştı. Albümde yer alan şarkılardan "Mevsimsizim", "Dağınık Yatak", "Çeyrek Gönül" ve "Başrol" için birer video klip çekildi. Beşiktaş Kültür Merkezi'nde sergilenen ve 11 Ekim 2015'te, Kanal D'de yayınlanan "Buyur Burdan Yak"ın 11. bölümüne konuk oyuncu olarak katıldı. 20 Ocak 2016'da gerçekleştirilen 3. "En Moda" Dergisi Yılın En İyileri adlı ödül töreninde, Yılın En İyi Kadın Sanatçısı ile Yılın En İyi Albümü ("No 6" ile) kategorilerinde ödül aldı. Ağustos 2016'da, bir video klip eşliğinde yayımlanan Ozan Doğulu'nun "Yağmur" adlı single'ını seslendirdi. 27 Ağustos 2016'da gerçekleştirilen Daf Bama Müzik Ödülleri'nde, Akdeniz'in En İyi Sanatçısı ve En İyi Türk Kadın Sanatçı ödüllerinin sahibi olurken; En İyi Albüm ("No 6" ile) ve En İyi Video ("Başrol" ile) kategorilerinde de aday gösterilmişti. Ocak 2017'de, DMC tarafından yayımlanan ve bir de video klip çekilen Enbe Orkestrası'nın "Bir Melekten Hediye" adlı şarkısında yer aldı. 18 Mayıs 2017'de düzenlenen İstanbul Üniversitesi 1453 Ödülleri'nde, Yılın Müzik Kadını kategorisinde ödül aldı. Aynı yılın Ekim ayında, yine bir video klip eşliğinde "Ağlar mıyım? Ağlamam" adlı single'ı, DMC tarafından piyasaya sürüldü. Kasım'da ise yine DMC tarafından, bir video klip eşliğinde yayımlanan ve kendisine Anthony Johnson'ın eşlik ettiği "Magic" single'ı; Sali'nin ilk İngilizce single çalışması oldu. 10 Aralık 2017'de gerçekleştirilen 44. Altın Kelebek Ödülleri'nde, Yılın Pop Şarkıcısı-Kadın kategorisi ile "Bir Melekten Hediye" (Enbe Orkestrası ile) ve "Yağmur" (Ozan Doğulu ile) şarkılarıyla Yılın Şarkısı kategorisinde aday gösterildi. Sözü ve bestesi Sezen Aksu'ya ait "Deli Divanenim" adlı single'ı ve şarkıya eşlik eden bir video klip, Mayıs 2018'de DMC etiketiyle piyasaya sürüldü. Sali, "Magic" ile, 7 Haziran 2018'de gerçekleştirilen Best of Kültür Ödülleri'nde verilen Yılın En İyi Yabancı Single'ı ödülünün sahibi oldu. Ağustos 2018'de, kendisine Berk Coşkun'un eşlik ettiği "Hadi Hoppalara" single'ı, şarkıya çekilen bir video kliple birlikte, DMC tarafından yayımlandı. Bob Marley'in 74. doğum gününe denk gelen 6 Şubat 2019'da YouTube üzerinden, Marley'in 1974 çıkışlı şarkısı "No Woman, No Cry"ın bir cover sürümü ile şarkıya eşlik eden bir video klip yayımlandı. 14 Mart'ta ise, Ferdi Tayfur'un 1991 çıkışlı "Bana da Söyle" şarkısının cover sürümü, bir video klip eşliğinde DMC etiketiyle yayımlandı. 10 Şubat 2020'de, Tuğçe Ören'in sözlerini yazdığı "Ömrüm" şarkısı DMC tarafından yayımlandı. Şarkı için bir de video klip çekildi. İlk albümünden itibaren Yunan müziği çalışmalarına başladı. İlk çalışmalarında rebetiko tarzında da eserler veren Sali, günümüzde yalnızca pop tarzında eserler vermektedir. Sali'nin iki erkek kardeşi bulunmaktadır. Gayrettepe, İstanbul'daki apartman dairesinde yaşayan Sali; 2015'te Çatalköy'de bir villa, 2006'da ise Dereboyu, Lefkoşa'da bir apartman dairesi satın almıştır. 15 Eylül 2019 tarihinde Sali, Erkan Erzurumlu ile evlendi. Opel Opel Automobile GmbH veya kısaca Opel (), Ağustos 2017'den bu yana Fransız otomobil üreticisi Groupe PSA'nın bir iştiraki olan Alman otomobil üreticisi. Opel 1929'dan 2017'ye kadar, Amerikan otomobil üreticisi General Motors'a aitti. Opel araçları Birleşik Krallık'ta Vauxhall markası altında satılmaktadır. Bazı Opel araçları, Avustralya'da Holden markası altında, Kuzey Amerika ve Çin'de ise Buick markası altında üretilmektedir. Opel, 1862 yılında Rüsselsheim'da Adam Opel tarafından bir dikiş makinesi üreticisi olarak kuruldu. Şirket 1886'da bisiklet üretimine başladı ve 1899'da ilk otomobilini üretti. General Motors, 1929'da borsaya kote olduktan sonra Opel'in çoğunluk hissesini aldı ve ardından 1931 yılında şirketin tüm kontrolünü ele aldı. Böylece marka üzerinde 90 yıl sürecek kontrolü başlamış oldu. Groupe PSA, Mart 2017'de, Opel'i General Motors'dan €2,2 milyar karşılığında almaya karar verdi ve bu hamle Fransız otomobil üreticisini Volkswagen'in ardından Avrupa'nın en büyük ikinci otomobil üreticisi hâline getirdi. Opel merkezi Almanya'nın Hessen eyaletine bağlı Rüsselsheim şehrindedir. Şirket, Opel markalı binek araç, hafif ticari araç ve araç parçalarını tasarlar, üretir ve dağıtır. İngiliz kardeş markası Vauxhall ile birlikte dünya çapında 60'ın üzerinde ülkede hizmet vermektedirler. Şirket, 21 Ocak 1862'de Almanya'nın Hessen eyaletine bağlı Rüsselsheim şehrinde Adam Opel tarafından kuruldu. Başlangıçta Opel yalnızca dikiş makineleri üretiyordu. 1888'de üretim yeri, bir inek ahırından Rüsselsheim'daki daha geniş bir binaya taşındı. Adam Opel, 1886'da yeni bir ürün piyasaya sürdü. Opel ""penny farthings"" olarak da bilinen yüksek tekerlekli bisikletleri satmaya başladı. Bunun yanında Opel'in iki oğlu yüksek tekerlekli bisiklet yarışlarına katıldı ve bu bisikletlerin ulaşımdaki el verişliliğini gösterdi. Yüksek tekerlekli bisiklet üretimi kısa sürede dikiş makinelerinin üretimini geçti. Şirket, Adam Opel'in 1895'teki ölümü sırasında her iki pazarda da liderdi. İlk arabalar 1899 yılında Opel'in en büyük iki oğlunun, Saksonya-Anhalt eyaletine bağlı Dessau'daki bir mahkemede çilingir olan ve bir süredir otomobil tasarımları üzerinde çalışan Friedrich Lutzmann ile kurdukları ortaklıktan sonra başladı. Bu otomobiller çok başarılı olmadı ve iki yıl sonra ortaklık sona erdi. Bunu takiben Opel'in oğulları 1901'de Fransız Automobiles Darracq France şirketi ile Opel Darracq markası altında araçlar üretmek için bir lisans anlaşması imzaladı. Bu arabalar, iki silindirli motorlarla çalışan Darracq şasisine monte edilen Opel gövdelerinden oluşuyordu. Şirket kendi tasarım otomobillerini ilk olarak 1902 Hamburg Otomobil Fuarı'nda sergiledi ve bu otomobiller 1906 yılında üretilmeye başlandı. 1909 yılında, "Doktorwagen" ("Doktor Arabası") olarak bilinen Opel 4/8 PS modeli üretildi. Bu model günümüzün lüks modellerinin yaklaşık yarısı kadar fiyata sadece 3,950 marka satılıyordu. 1911 yılında şirketin fabrikası yangın yüzünden tahrip oldu ve onun yerine daha modern ve güncel bir fabrika inşa edildi. 1920'lerin başlarında Opel seri araba üretim çizgisinde kendi araçlarını üreten ilk Alman otomobil markası oldu. 1924 yılında "Laubfrosch" adında iki koltuklu yeni bir model üretildi. Laubfrosch özellikle yeşil renkte bitirildi. Bu araç 4,500 marka satıldı fakat 1930'larda bu fiyat 1,900 marka kadar indi. Adam Opel, motorlu taşımacılığın sadece zenginler için değil, aynı zamanda tüm sınıflardaki insanların seyahat etmeleri için güvenilir bir yol hâline gelmesine yol açtı 1928 yılında Opel, Almanya'da % 37,5 pazar payına sahipti ve aynı zamanda ülkenin en büyük otomobil ihracatçısıydı. Aynı yıl Opel'in ilk sekiz silindirli aracı "Regent" önerildi. RAK 1 VE RAK 2 roket itişli araçlar beklenenden fazla ilgi gördü. 1929 yılının Mart ayında, Opel'in modern üretim tesislerinden etkilenen General Motors (GM), şirketin %80'ini satın aldı. 1931 yılında ise geri kalan kısmınıda satın alarak Opel'in tamamına sahip oldu. Opel ailesi ticari faaliyetten 33.3 milyon dolar kazandı. Daha sonra, 1935 yılında Brandenburg'da "Blitz" hafif kamyonların üretimi için ikinci bir fabrika inşa edildi. Ayrıca Opel bir yılda 100,000 den fazla araç üreten ilk Alman otomobil markası oldu. Bu unvana Opel P4 modeli ile ulaşıldı. Satış fiyatı 1,650 mark olan bu araç, 23 hp (17 kW) güç üretebilen 1.1 L dört silindirli motora sahipti ve en yüksek hızı 85 km\s (53 mph) idi. Ayrıca Opel, 1934 yılında Citroën Traction Avant'ı yakından takip eden, kendinden destekli ("unibody") ilk demir gövdeli otomobilin seri üretimine başladı. Bu, otomotiv tarihindeki en önemli yeniliklerden biriydi. 1935'te üretilmeye başlanan arabayı Olympia olarak adlandırdılar. Düşük ağırlığı ve aerodinamik yapısıyla performans ve yakıt tüketiminde gelişme sağlandı. Opel bu teknolojinin patentini aldı. 1930'lar Opel için on yıl sürecek bir büyümeyi beraberinde getirdi ve 1937'de 130.267 otomobil üretildi. Opel'in Rüsselsheim fabrikası, dünya çapında yedinci sırada yer alırken, üretim açısından Avrupa'nın en iyi otomobil fabrikası oldu. 1939 oldukça başarılı bir sunumla Kapitan tanıtıldı. 2.5 L altı silindir motor, tamamı demir gövde, bağımsız süspansiyon, hidrolik elektrik emiciler, sıcak su ısıtıcısı ve merkezi hız göstergesine sahipti. 1940'larda II. Dünya Savaşı'nın yoğunlaşmasıyla birlikte otomotiv sektörü geçici durgunluğa uğradı ve 25.374 adet Kapitan hükûmetin emriyle fabrikada bırakıldı. Rüsselsheim'daki yönetim binaları II. Dünya Savaşı'yla birlikte 1945'te Rüsselsheim'da neredeyse hiç araç üretmedi. Çatışmalar patlak vermeden önce Adam Opel AG Avrupa'nın en büyük motorlu taşıt üreticisi olarak adını duyurdu. Bürokrasi zorluklarına rağmen 1930'larda Almanya'daki ekonomik atmosfer Opel ve diğer otomobil şirketleri için faydalı oldu. Fakat Opel açısından, endüstriyel makinalardaki genişleme, büyüme askeri amaçlar tarafından yönetilmedi. Savaş esnasında Amerika'da GM'nin Opel ile ilişkisi tartışma konusuydu. Alfred P. Sloan'ın anı yazısına göre, savaş başladığında Almanya'nın birçok yabancı sermayeli sanayi varlığını devletleştirdiği gibi, GM'nin Opel ile ilişkisi koptu ve savaşın geri kalanı için bu şekilde kaldı. Diğer yazarlarda 1940 Haziran'ından sonra bile, Opel ve Amerika arasındaki resmî bağlantıların kırılmadığını ve Amerikalıların parasal kazanımlarının savaş boyunca sürdüğünü iddia ettiler. 1930'larda, Rüsselsheim fabrikasında Almanya'nın savaş hazırlıklarında hiçbir zaman önemli bir rol verilmedi. Ford'un Köln'deki fabrikası, daha önceki yabancı ortaklıklara göre, tank üretimi gibi büyük bir görev için yeterince güvenilir olarak görülmedi. Başlangıçta, savaşın Almanya'nın lehine sonuçlanacağı ve kısa süreceği düşünülüyordu. Otomobil fabrikaları kaynakları korumak için kapatıldı, ancak başka hizmetler için kullanılmadı. 1942'de savaşın bir süre daha devam edeceği anlaşıldı. Araba ve kamyon fabrikalarının savaş çalışmalarına mütevazı bir şekilde geçtiği daha net hale geldiğinde, Opel uçak parçaları ve tankların üretimini üstlendi. Sadece Brandenburg fabrikasında kamyon üretimi tam hızla ilerliyordu. 1938'in sonundan itibaren, büyük Opel Blitz kamyonları Opel Admiral'de kullanılan aynı temeldeki 3.6 L motor ile güçlendirilmişti. Savaş döneminin artan taleplerini karşılamak için, 3 kısa ton (2.7 ton) Opel tasarımı kamyon, Mannheim'daki eski Benz fabrikasında Daimler-Benz lisansı altında üretildi. Çok yönlü küçük Alman askeri araçlarından biri olan Kettenkrad, bir traktör ve motosiklet karışımı olup, 1.4 L Olympia dört silindirli motorla güçlendirildi. NSU tarafından üretilen araç yumuşak dönüşler için motosiklet tekeri gibi ön tekerlek ve direksiyona sahipti. Kettenkrad, anti-tank ile çeşitli savaşlarda asker ve işaretçi taşıdı. NSU, mayın ve ormanlarda kullanılmak üzere savaştan sonra da üretilmeye devam edildi. Daha önce atların gerçekleştirdiği fakat yulaf kıtlığı olması nedeniyle, motorlu taşıtlara nazaran daha az yakıta ihtiyaç duyan Kettenkrad, çeşitli işlerde işe yarayabilecek az sayıdaki araçtan biriydi. Savaş ilerledikçe, askeri yetkililer hava soğutmalı motorların geliştirilmesine daha fazla önem verdiler; hava soğutmalı motor, yanlış kullanımdan kaynaklanan hasarlara karşı daha fazla dirençliydi. Bu talebi karşılamak için Opel mühendisleri olası 3.6 L kamyon
uluslararası bir komisyonun kararına göre kademeli olarak Almanya’ya verilecektir. Ancak Hitler, en geç 1 Ekim 1938 tarihinde Südet bölgesi’nin ve nüfusun yüzde 50’den fazlasının Alman olduğu bölgelerin Almanya’ya terk edilmesi şartını öne sürer. Hitler’in bu yeni muhtırası, (görüşme, Almanya’nın Godesberg kasabasında yapılmış olduğu için ‘’’Godesberg Muhtırası’’’ olarak bilinen) boşaltılan bölgelerde tüm taşınabilir malların yerinde kalmasını da öngörmektedir. Yani Südet bölgesini boşaltmak zorunda kalan yüz binlerce Çek, ev eşyalarını dahi yanlarında götüremeyeceklerdir. Chamberlain 24 Eylül’de İngiltere’ye döndüğünde kabineyi yeni muhtıraya ikna etmeye çalışacaktır ama hem kendi kabinesi artık karşı çıkmaktadır hem de Fransız kabinesi. Öte yandan yeni Çek hükûmeti de muhtırayı reddetmiştir. Fransa’nın, Çekoslovakya’nın toprak bütünlüğüne yönelen bir saldırıya müdahale edeceğini bildirmesi ve kısmi seferberlik ilan etmesi üzerine İngiltere de, Fransa’nın böyle bir tutumunda duruma katılacağını deklare etmek zorunda kalır. Sovyetler Birliği’nin Çekoslovakya ile antlaşması da Fransa’nın müdahalesi önşartını içerdiğine göre böyle bir durumda Sovyetler Birliği de savaşa girecektir. Zaten Sovyet dışişleri komiseri Litvinov da her fırsatta Sovyetler Birliği’nin bu antlaşmadan doğan sorumluluklarına bağlı kalacağını bildirmektedir. Hitler, 28 Eylül 1938 günü, saat 14.00’e kadar Godesberg Muhtırasının kabulü şartını öne sürmüştür. Bu süreye kadar Çeklerin muhtırayı kabul etmemesi halinde bir Avrupa savaşının çıkacağı kesin gibidir. İngiliz başbakanı Chamberlain'in yeniden devreye girmesiyle 29 Eylül 1938 günü Münih Konferansı toplanır. Konferans sonunda imzalanan Münih Antlaşması ile Hitler'in talepleri tümüyle karara bağlanmıştır. Çekoslovakya parçalanmış ve Avrupa'da savaş tehlikesi o gün için ortadan kaldırılmıştır. Skolastik felsefe Skolastik felsefe, Latince kökenli schola (okul) kelimesinden türetilen "scholasticus" teriminden gelmektedir ve kelime anlamı olarak "okul felsefesi" demektir. Bu anlam önemlidir, zira skolastik felsefe, Orta Çağ düşüncesinde doğrunun zaten mevcut olduğu düşüncesine ve felsefenin okullarda okutularak öğretilmesine dayanan bir yaklaşım sergiler. Bu felsefenin temeli teolojidir, ona dayanır ve onu desteklemeye çalışır. Skolastik felsefe, Patristik felsefenin sürdürülmesi ve orada bir öğretiye dönüştürülmüş olan Hristiyan inancının felsefi anlamda temellendirilip sistematize edilmesi yönündeki çabalardan meydana gelmiştir. Orta Çağın belirli bir döneminden itibaren tüm felsefe etkinliği skolastik zemininde gerçekleştiği için, Orta Çağ felsefesi denildiğinde akla gelen genellikle skolastik felsefedir. Oldukça geniş bir tarihsel dönemi kapsar. İkinci bir nokta, hem Hristiyan skolastiğinin hem de İslam skolastiğinin söz konusu olmasıdır. Felsefe tarihi içinde Skolastiğin üç ayrı dönem olarak ele alınması söz konusudur: Bu dönemlerde skolastik felsefenin belirli bir açıdan ortaya atılan sorunları farklı niteliklerle çözmeye yöneldiği söylenebilir. Ancak bununla birlikte skolastik felsefe denilince anlaşılan genel bir nitelik söz konusudur. Bu genel nitelik ilk olarak Aristotalesçi bir özellik olarak belirtilmelidir. Patristik felsefede Platon ve Platonizm öne çıkmaktaydı, buna karşılık skolastik felsefede Aristotelizmin ilham kaynağı olduğu görülür. Aristo felsefesi Platon'nunkinden daha kesin olarak düşünürleri bilgeliğe yönlendirir, bunun anlamı salt Tanrı'yı bilmeye çalışmamak, olgular dünyasıyla da ilgili olmaktır. Bir okul felsefesi olarak skolastik, ilk olarak teoloji öğretmenleri tarafından, hem sistematikleştirilmiş teolojinin öğretilmesini, hem de antikçağ okullarında öğretilen Yedi özgür sanat'ın ("Septem artes liberales") öğretilmesini kapsar. Daha sonraları bu okulun bütün öğreti ve çalışmalarını kapsayacak nitelikte ifade edilir olmuştur. Skolastiğin yöntemsel olarak ortak karakteristiği ise felsefeyi dinin ya da aklı inancın alanına uygulayarak bu alandaki meseleleri kavranılır kılmaktır. Özelikle inanca ve vahye, akıl temelli getirilen itirazlar bu şekilde aşılmaya çalışılmıştır. Bu anlamda da skolastik felsefe yeni bir şeyler bulmak ya da düşünceler üretmek arayışında değildir, aksine zaten mevcut olanlar içerisinde skolastik felsefe uygun olanları "temellendirmek" ve uygun olmayanları "çürütmek" çabasında olmuştur. Bu çaba için gerekli mantığı Aristotales'te ve Euklid geometrisinde bulmuştur. Böylece ana belitler daha baştan saptanmış bulunuyordu. Bu dönemin özlü sözü ve düşüncesi, Augustinus'un; Bu düşünceye göre hem inanç hem de onun anlatımı ve dili doğru olarak mevcuttur. Realizm düşüncesinin temeli olan bu düşünce Skolastiğin temel önermesidir. Buna göre bilgi, çeşitli önermeler ve çıkarsamalarla, tanrısal gerçeğin ortaya konulmasından ve yansıtılmasından, kanıtlanmasından başka bir şey değildir. Skolastik bu nedenle görelikçiliğe, öznelliğe ve kuşkuculuğa karşı savaşır. Skolastik yalnızca tek bir doğrunun ve ona bağlı tek bir doğruluk sisteminin varlığını kabul eder. Nominalizm bunlara bağlı olarak daha sonra Skolastiğin çözülmesinde önemli rol oynayacaktır. Skolastik felsefenin genel ahlaki tutumu konusunda iki ögenin altını çizmek gerekir. Skolastik "emir ahlakını" ve "değer ahlakını" üstlenir durumdadır. Buna göre, önemli olan iyi'ye uygun davranmaktır; çünkü iyi hem tanrının buyruğudur, hem de Tanrı bizzat tüm iyiliğin kendisidir. Skolastik felsefe, başlangıcında ve gelişiminde inanç ile bilgiyi uzlaştırmaya çalışmış ve bu temelde dinsel dogmalara felsefi bir temel bulmaya ve bunları sistemleştirmeye yönelmiştir. Ancak son dönemlerinde bu projenin başarılamayacağı kesinlik kazanmış, tam aksi yönde bizzat iç tartışmaları sebebiyle bilgi ile inanç ayrışması kesinlik kazanmıştır. Batı Roma İmparatorluğunun çöküşünün getirdiği kültürel yıkımdan çıkış dönemine rastlar. Yeni bir toplumsal düzenleme ve kültürel canlanma evresinde, felsefe alanında skolastik görülür. İlk skolastik düşünür olarak Johannes Scottus'u (810-887) belirtmek gerekir. Çevirileriyle ve dersleriyle Orta Çağ düşüncesine mistisizmi getirmiştir. Platon'un idea kuramına benzeyen bir kavram realizmini kullanmıştır, bir tür Yeni-Plantonculuğun geliştiricisi olmuştur. Tanrı'nın gerçekte varlığının bilinemez olduğunu öne sürmüştür, Tanrı ancak kısmen simgeler aracılığıyla bilinebilir. Simgeler ise Tanrı'nın kendisi değildir. Bu ilk döneminde yer alsa da bütün skolastik felsefenin en etkili düşünürlerinden sayılan Anselmus, anılması gereken bir başka isimdir (1033-1108). Anselmus özellikle Augustinus'un açtığı yolda ilerlemiş, onun ""Anlamak için inanıyorum"" sözüne açık ve kesin bir içerik kazandırmış, inancın en yüksek mistik varsayımlarını akıl ile temellendirmeye çalışmıştır. Bütün varolan şeyler, mutlak bir varolan tarafından temellendirilir; aynı şekilde bütün iyi'ler de mutlak iyi ile temellendirilir. Burada açıkça kavramsal realizmde olduğu türden, yani tümel kavramları gerçek varlıklardan sayan bir çıkarsamayla tanrının varlığını kanıtlama yoluna gidilmektedir. Anselmus asıl ününü ontolojik kanıtlama ile sağlamıştır. Buna göre Tanrı, tanımı gereği "en yetkin iyi" ise, bu en yetkin iyi olanın varolmaması mantıksal bir çelişkidir, dolayısıyla Tanrı'nın varolması çelişmezlik ilkesi gereği zorunludur. Roscelinus (1050-1125) Orta Çağ felsefesinde nominalizmin kurucusudur. Kavram realizminin karşıtı olarak nominalizm, tümellerin kendinde varlıklar olduklarını kabul etmez, onlar insanın nesnelerin ortak yönlerinden hareketle dile getirdikleri isimlerden ibarettir. Roscelinus, gerçekte varolan şeylerin tikel nesneler olduğunu belirtir. Skolastik boyunca bu iki eğilim arasında sürüp gidecek olan bir tartışma söz konusu olacaktır; nominalizm skolastiğin çözülüşünü getiren yönelimdir. Bu tartışma felsefe tarihinde "Tümeller Üzerine Tartışma" olarak geçecektir. Petrus Abaelardus, skolastik felsefenin önemli isimlerinden bir başkası olarak, Roscelinus'un öğrencisidir, ancak tümeller tartışmasında daha ortalamacı bir yol izlemiştir. Bu yönde ortaya koyduğu zengin tartışmalarla, zamanının en etkili filozoflarından biri olmuştur. 12. yüzyıldan itibaren Arap felsefesinin önemli yapıtları çevrilmeye ve Batı'da okunmaya başlandı, özellikle Aristotales düşüncesine bu kaynaklardan, bir tür yorum içinden ulaşıldı. Böylece meydana gelen Aristotelizm, skolastiğin yükseliş döneminin dinamiği olmuştur. İslam felsefesi Batı kültürel düşüş içinde olduğu sıralarda gücünü geliştirmiş, antikçağ felsefesinin başlıca filozoflarının metinlerine sahip olabilmiştir. İbn-i Sina, özellikle Aristotales felsefesinin Arap dünyasında yer almasında önemli rol oynamıştır. Tümeller sorunu üzerinde önemle durmuş düşünürlerden birisidir ve bu düşünceleri yükseliş dönemi skolastiğinde etkili olacaktır. Aristotales'in metinleri diğer islam filozofları gibi, onun çalışmaları üzerinden Batı'ya taşınacaktır. Diğer bir Aristotalesçi İslam filozofu ise İbni Rüşt'tür. Aristotales'in yapıtlarını yorumlamış ve açıklamalar getirmiştir. İnanç ve akıl arasında ilişki kurmaya çalışmış, inancı akıl bilgisinin başka bir formu olarak değerlendirmeyi denemiştir. Yahudi felsefesi ve Yahudi filozofların bu dönemde yaptıkları çeviri ve yorumlar da, batıda gelişen skolastik felsefenin yükselişinde etkili olmuş bir başka kaynaktır. Moses Maimenides bu filozofların en etkili olanıdır. O da Aristotalesçidir ve din ile felsefeyi, inanç ile aklı birleştirme yönünde düşünceler üretmiştir. Her iki kaynaktan (Yahudi ve İslam felsefeleri) beslenen yükseliş dönemi skolastiği Aristotales felsefesini temel dayanağı yapmıştır. Skolastiğin bu dönem felsefe çalışması, bütün bilgi alanlarını kapsayacak şekilde bir bilgi sistemi kurmaya yöneliktir. Bonaventura adlı İtalyan mistik düşünür bu girişimi Augutinus ve Aristotales'i uzlaştırmaya yönelik çabalarıyla ortaya koyar. Onun da bir tür ontolojik kanıt kullandığı söylenebilir. Bilgi, bilinecek olanda birleşip bir olma durumudur ki, bu her tür mistisizmin ana doğrultusudur. Bonaventura'da bu yönde bir metafizik inşa eder. Orta Çağın ve skolastiğin en önemli filozofu ise Albertus Magnus olarak anılır. Aristotales felsefesini, Arap ve Yahudi yorumlarını derleyip toparlamış, bunların tanınıp anlaşılmasında önemli rol oynamıştır. Doğa bilimleriyle yakından ilgilenmiş bir skolastik düşünürdür. Aristotales felsefesinden sistemli bir yapı ortaya koymuştur. Aquinolu Thomas Albertus Magnus'un öğrencisidir ve bütün skolastik dönemin en büyük filozofu olarak kabul edilmektedir. Öğretisi Katolik kilisesinin resmî felsefesi olarak kabul edilmiştir. Thomas'a göre dinsel doğrularla felsefi doğrular, yani inanç ve akıl doğruları iki ayrı bilgi türünün doğrularıdır. Böylece ""Anlamak için inanmak"" önermesinin yerine, Thomas ""inanmak için bilmek""'i koymuştur. Bunun anlamı, en yüksek aydınlanma ve açınlanmanın bilgi sayesinde olabilmesidir. İnanç tapınağına girişin yolu bilgidir ve felsefe bu yolu aydınlatacak olan etkinliktir. Thomas için de Tanrı'yı bilmek, bilginin en yüksek idealidir, akıl bu yüksek noktaya erişmeye yönelirken bazı sırları olduğu gibi kabul etmek zorundadır. Realizm konusunda daha esnek bir tavır geliştiren Thomas, ontolojik kanıttan farklı olarak kosmolojik kanıt denilen yaklaşımı geliştirir. Thomas, ilkçağ felsefesinden ve özellikle Aristodan çok etkilenmiştir. Skolastiğin son döneminde felsefe daha da özerkleşecek ve dinden ayrılacaktır, akıl ve inancın birleştirilmesi çabasından vazgeçilecektir. Başlangıç ve yükseliş döneminde görülen kavramsal realizm bu dönemde gerilemiştir. Bu gelişmede ve felsefenin özerkleşmesinde nominalizmin belirleyici bir rolü olacaktır. Ayrıca Dominiken ve Fransisken tarikatları arasındaki çatışmanın derinleşmesi de bu süreci derinleştirmiştir. Fransiskenler teoloji ile doğa bilimlerinin aynılaştırılmasına ya da birbirine bağlanmasına her zaman itiraz etmişlerdir. Bu tartışmaların sonu reformasyonu hazırlamıştır. Rönesansı hazırlayan kültürel gelişmeler bu anlamda skolastiğin son döneminde gerçekleşir: Reformasyon ve doğa bilimlerinin ayrışıp gelişmesi. Bu dönemin ilk ismi olarak Johannes Duns Scottus'u belirtmek gerekir. Onun düşüncesinde tümel kavramlar nesnel dünyanın yansımalarıdır. Ayrıca istence öncelik vermiştir ve volantarizmin savunusunu yapmıştır. İstenç özgürlüğü fikrini, belirlenimsizciliğe vardırmıştır. Ockham'lı William geç dönem skolastiğin önemli filozofu olmakla kalmaz, nominalizmin sistemleştirilmesi ve geliştirilmesinde kesin bir rol oynar. Ona göre bütün gerçek, tikel nesnelerden meydana gelmektedir, tümeller ise uydurma şeylerdir. Tümeller, tikel nesnelerin genel benzerliklerinden hareketle, nesneler için bizim uydurduğumuz simgelerdir. Bilginin temeline bu yolda deney konulur. Tanrı ve sonsuzluk hakkında deneyime sahip olmadığımızdan, bu alanlara yönelik bilgi, inanç bilgisidir. Bu tür bilgilere gerçek anlamda bilgi denilemez, onlara ancak inanılabilir. Böylece inanç ve bilgi arasına kesin bir ayrım konulmuş olunmaktadır. Bu yöndeki gelişim Rönesansı meydana getirecektir. Roger Bacon geç dönem skolastiğin anılması gereken bir başka ismidir. Deney ve deneyim kavramları onun yaklaşımında daha da kesin bir görünüm kazanır. Doğa araştırmalarında ortaya koyduğu bulgular ve matematik dehası ünlü bir bilgin olmasını sağlamıştır. Mistisizm ile ampirizmin karışımı olan düşünceleri Bacon'ı Orta Çağ'dan Rönesans'a geçişin hazırlayıcılarından biri yapmıştır. Hiçlik Hiç veya Yok, kelime anlamıyla hiçbir varlığın olmadığını ifade eden bir işaret zamirdir. Yani olmayanı ama mutlak anlamda olmayanı işaret eder. Hiçlik veya Yokluk ise Hiç zamirinin hakim olduğu durumu ifade eder. Felsefi ve teknik olmayan günlük kullanım anlamında, Hiç veya Yok kelimesi varlıktaki bir eksiği ifade eder. Örneğin "bardağımda hiç su yok" gibi bir ifadede bardaktaki bir eksiklik anlatılmaktadır. Bu mutlak anlamdaki hiçlik / yokluk kavramından farklıdır. Mutlak anlamda yokluk ve hiçlik, suyun aslında hiç olmadığı, su diye bir varlığın yok olduğunu ifade etmektedir. Kelime tanımı itibarıyla, bir genel anlamda felsefe de varolmama durumu olarak tanımlanır. Varlıkta eksiklik ya da bulunmayış durumu, mevcut olmama hali olarak belirtilir. Bu anlamda felsefi bir kategori olarak anlaşılır ve "yokluk" ya da "namevcudiyet" şeklinde kullanılır. Felsefedeki bir başka anlamı ise, inkar ya da yadsıma nedeniyle gerçeklikteki durumların, özelliklerin ortadan kaldırılması sebebiyle meydana gelen varolmayış durumu olarak belirtilir. Bu hiçlik göreli hiçlik olarak ifade edilmektedir. Hiççilik akımı bu anlamlar üzerinde kurulu bir öğretidir. Etikde, bilgi teorisinde ve siyasal felsefede hiççilik akımları vardır. Hiççilik bir tutum olarak hiçlik'i benimser . Yokluk, felsefi ve dini anlamda çok sayıda tartışmayı beraberinde getirmektedir. İnsan algısını zorlayan ve tehlikeli bir düşünme alanı olarak ilan edenlerin yanında, böyle bir kavramın düşünülmesini aptalca bulanlar da vardır. Bir Hristiyan rahip olan Giacomo Casanova (1725–1798) tarafından bu durum aşağıdaki şekilde ifade edilmektedir: Her şey gibi, onun için, kaderin bir cüzü olarak "hiçlik", onun aklında anlaşılması güç bir kavramdır: Büyük tufan bütün dünyayı kapladı; öncesinde insanlar bin yıl yaşayabilirlerdi ve Tanrı onlarla sohbet ederdi; Nuh gemisini yüzlerce yılda inşa etti; o sırada dünya hava içinde saklıydı ve Tanrı'nın hiçlikten yarattığı kainatın merkezinde durmaktaydı. Ona hiçliğin varlığını anlattığımda ve ispatladığımda, sözümü kesip beni aptallıkla suçladı. Batıdaki "hiçlik" kavramı ile ilk ilgilenenlerden birisi milattan önce 5. yüzyılda yaşayan Yunan filozof Parmenides'tir ve tekçi ekolünden gelmektedir. Yokluğun var olamayacağını aşağıdaki cümle ile ifade eder: Bir şeyi konuşabilmek için, konuşabilecek bir varlığın olması gerekir. Geçmişte var olan şeyleri konuşabildiğimize göre bu şeylerin hala var olduğunu söyleyebiliriz ve buradan aslında değişim diye bir şeyin var olmadığı sonucuna varılabilir. Benzer şekilde, "varlığa geliş", "var olmaktan çıkış" veya "var olmayış" gibi şeylerin var olmadığını da söyleyebiliriz. Parmenides'in en önemli yanı, Sokrates ve Platon gibi filozoflar tarafından dikkate alınmış ve bu düşünürleri etkilemiş olmasıdır. Aristo, Parmenides'i ciddi şekilde çalıştıktan sonra şu sonucu çıkarır: "Her ne kadar bu düşünceler diyalektik tartışmanın etkisinde görülse de, deliliğin yan kapıda olduğuna inandıran gerçeklerdir." Parmenides'in yaklaşımı en güzel anlatan cümle kendisinin meşhur sözü olan "Hiçlik hiçlikten gelir" (veya "yokluk yokluktan gelir") şeklinde tercüme edilebilecek olan sözdür. (Latince: ex nihilo nihil fit, İng. "Nothing comes from nothing"). Bu sözün mekan ve zaman algısı içerisinde dilbilim açısından modellenmesi çoğu zamansal mantık ve matematiksel gösterimleri zorlamaktadır. Parmenides'e benzer şekilde milattan önce 5. yüzyılın başlarında yaşamış olan ve atomcu ekolün temsilcilerinden olan Leucippus da hareket ve değişim üzerine günlük gözlemlere dayalı iddialarda bulunmuştur. Tekçi yaklaşımdaki boşluk (vakum) olmadan hareketin olmayacağını kabul etmiştir. O dönemde kullanılan boşluk (vakum) kavramı, varlığın zıddı olarak düşünülüyordu ve tekçi yaklaşımda göre aynı anda aynı yerde iki varlık olamayacağı için bir varlığın hareket edebilmesi için önce gideceği hedefin boş olması gerektiği kabul ediliyordu. Bununla birlikte "plenum" ismi verilen ve bir varlıkla dolu yer anlamına gelen yer için hareketin mümkün olmadığını da kabul etmekteydi, çünkü bu yer madde ile doluydu ve aynı anda aynı yerde iki madde bulunamazdı. Ayrıca kendisinin geldiği atomcu yaklaşıma göre ve daha sonraları Demokritos (M.Ö. 460 - 370) tarafından daha detaylı ortaya konulacak olan görünmeyen küçük atomlar bulunmaktaydı ve bu atomlar arasında boşluk bulunmaktaydı. Buna göre, Parmenides'in iddiasının aksine "varlığa geliş" mümkündür ve aslında varlıkların bu boşluğa geçişi ile yokluk içerisinde varlık oluşur. Benzer şekilde, varlığın terk ettiği yerde de "var olmaktan çıkış" yaşanmaktadır. Bu hareketi gerçekleştirebilmek için boşluğun (ve dolayısıyla boşluk durumunda yokluğun) var olduğunu kabul etmek gerekir, aksi halde hareketin hiç olmadığı donmuş bir dünyayı Parmenides'in kabul etmesi gerekir iddiasındaydı. Bu iddialara cevap olarak Bertrand Russell, Leucippus'un iddilarının, Parmenides'in iddialarını tam anlamda çürütmediğini iddia etmektedir. Buna karşılık, Leucippus'un iddiaları, tartışmayı felsefi düzeyden çıkararak günlük gözlem düzeyine (hareket örneğinde olduğu gibi) ve dolayısıyla uygulamalı bilime kadar giden sürece çekmiş olduğunu bu yüzden önemli olduğunu iddia eder. Aynı zamanda Russell, iki görüşün de "plenum"da hareketin mümkün olmadığını söyleyerek hata yaptıklarını ancak "plenum" içerisinde hareketin başlayamayacağını iddia etmektedir. Cyril Bailey, Leucippus'un bir varlığın bir bedeni olmadan var olabileceğini ve materyalist atomlardan meydana geldiğini iddia eden ilk kişi olduğunu iddia eder. Bu anlamda Leucippus'un "hiçliğin" gerçek anlamda kendisine bağlı olduğunu iddia eden ilk kişi olduğu söylenebilir. Aristo (M.Ö. 384–322), Parmenides tarafından ortaya atılan ve "madde" ve "boşluk" kavramları arasındaki ayrıma atıfta bulunur. Bu senaryoya göre boşluk, "hiçlik"tir ama bu hiçlik sadece varlıkların yer işgal etmesi için kullanılan kaplardır. Oysaki gerçek anlamda hiçlik, bu boşluktan daha farklı bir kavramdır ve Aristo bu boşluk düşüncesini "hiçlik" algısının dışında tutmaktadır. Bu boşluk sınıflandırması, Isaac Newton tarafından doruk noktasına ulaşmış ve varlığın mutlak boşluk olduğu iddiasına kadar ulaşmıştır. İlginç şekilde, her ne kadar Albert Einstein'ın genel izafiyet algısı, Newton'un mutlak boşluğu ile tutuşmasa da, modren Kuantum Teorisi boşluğun "hiçlik" olmadığını ve Kuantum Köpüğü kavramı ile de hiçbir şeyin var olmadığı varlıktan bahsetmektedir. Öte yandan, Rene Descartes boşluğun inkarı için Parmenides benzeri bir iddia kullanmaktadır. Descartes'e göre, madde vardır ve maddenin varlığı yokluğuna yer bırakmamaktadır. Plenum yaklaşımındaki iddialarını takip eden filozoflar tarafından boşluk fikir genel olarak bir maddeden boş olma durumu olarak kabul edilmektedir. Descartes'in bu fikri, Blaise Pascal tarafından çürütülmeye çalışılmış ve geleneksel inancın aksine, "Doğa, vakumu emer" iddiası ortaya atılmaktadır. Bu iddia 1643 yılında vakum üzerindeki çalışmaları ile ünlenen Evangelista Torricelli tarafından barometrenin icadında da gösterilen boşlukların cıva tarafından doldurulacağı gerçeği ile uyuşmaktadır. Gerçi Torricelli'nin hocası sayılan meşhur Galileo Galilei tarafından pompanın emme etkisi tam olarak açıklanamamış olsa bile Torricelli bu deneyinde doğanın emme gücünü gösterebilmiştir. İskoç John veya Johannes Scotus Eriugena (815–877) olarak bilinen Hristiyan din adamı ve filozof, kendi dönemi için Hristiyanlığa isyan olarak kabul edilebilecek çok sayıda yeni görüş ortaya atmıştır ancak yine de kendisine karşı ciddi bir tepki gösterilmemiştir. Fikrinin ana yapısı, Dionysius-taklidi görüşlerin tercümesi üzerine oturmaktadır. Görüşleri temel olarak panteist görüşte olup "şeytan"ı çoğu diğer şeyle birlikte "var-olmayan" olarak tanımlamaktadır. Panteist yaklaşımda Tanrı her şey olduğu için ve Tanrının tersi olamayacağı için Tanrının tersi olarak görülen şeytanın var olmayan olduğunu düşünmektedir. Benzer şekilde "Tanrı dünyayı yokluktan yarattı" cümledeki yokluk kelimesinin "Tanrı" ile eş anlamlı olarak yorumlanması gerektiğini düşünmektedir. Georg Wilhelm Friedrich Hegel (1770–1831) diyalektik düşünceyi zirveye taşıması ile bilinen düşünürdür. Hegel'e göre Bilim Mantığı üç adımdan oluşur. İlk adım tez aşamasıdr ve bu aşamada mantık içerisinde bir esas konulur. İkinci aşamada, ilk aşamadaki tezin tersi olan antitez üretilir ve son aşamada tez ve antitez'den bir sentez oluşturulur. Hegel'e göre hiçbir esas, tam olarak doğru olamaz. Sadece "bütün"ün kendisi doğru olabilir ve diyalektik sentez, "bütün"ün özel bir esas ile olan ilişkisini göstermektedir. Gerçek bütün sürecin, tez, antitez ve sentez olarak parçalara bölünmesi ile tek başına anlam ifade eden bir cümleye indirgenemeyeceği için, bu aşamaların tamamı (yani tez, antitez veya sentez) tek başına doğruyu ve gerçeği ifade etmekte yetersizdir. "Yokluk" kavramı, Hegel'in Mantığının başında yer alır. Hegel'e göre bütün, "Mutlak" olarak adlandırılmakta ve ruhsal bir anlam verilmektedir. Buna göre Hegel için aşağıdaki liste yapılabilir: Varoluşçuluk yaklaşımının en önemli figürlerinden birisi Jean-Paul Sartre'dir ve "Varlık ve Hiçlik" (Orijinal ismi: L'être et le néant, ayrıca kitabın Türkçe tercümesi de bulunmaktadır. Çeviren: Turhan Ilgaz, Gaye Çankaya Eksen), İthaki Yayınları, 2009) isimli kitabında yoğun olarak Martin Heidegger'in Varlık ve Zaman (Almanca: "Sein und Zeit") isimli eserinden etkilenmiştir ve Heidegger daha sonradan Sartre'nin kendisini yanlış anladığını iddia etmiştir. Sartre'ye göre iki tülrü varlık (être). vardır. Birincisi ağaç gibi taş gibi varlığın kaba maddeleridir ("être-en-soi"). İkincisi ise bilinç seviyesindeki varlıktır ("être-pour-soi"). Sartre bu ikinci varlığın aslında "yokluk" olduğunu, çünkü düşüncenin kaba bir varlığa dönüşemeyeceğini iddia etmektedir. Bu düşünce daha sonra Sartre'ye benzer şekilde Jaques Lacan ve benzeri filozoflar tarafından kendi ateist felsefelerine temel olarak kullanılmıştır. Bu düşünceye göre, yokluk, yokluktan yaratılmalıdır ve dolayısıyla Tanrı'nın var olması gerekmemektedir. Doğu ve Batı felsefelerinin yokluk kavramına bakışı arasında ciddi farklar bulunmaktadır. Örneğin Budizm'de boşluk anlamına gelen "Śūnyatā" kelimesi, yokluk kavramından farklı olarak, Budizm'de bir seviyeye işaret etmektedir (bkz. Nirvana). Buna göre, yeterli ayıklık ve aydınlık seviyesine ulaşılabilirse tam odaklanılacak hiçbir şeyin olmadığı mutlak hiçliğe ulaşılmış olur. Bunun klasik bir uygulaması, bir okçunun bütün düşüncelerinden arınarak sadece okuna ve hedefine odaklanmasıdır. Her ne kadar yazarların kendisi tarafından hiçbir zaman vurgulanmasa da bazı yazarlar, Budist düşünce ve Heideger ve Sartre'nin düşünceleri arasındaki benzerliklere dikkat çekmiştir. Yine doğudaki bazı felsefi akımlara göre, yokluk, insanın egosundan arınması ve kişinin kendisini Kozmos'un ufak bir parçası olarak kabul etmesidir. Kyoto ekolü de yokluk kavramının üzerinde durmaktadır. İslam'da yokluk algısı çeşitli konularda geçmektedir. Bunlar, kainatın mutlak yokluktan/hiçlikten yaratılması, tasavvufta hiç(fena) olma hali, ve ölümün yokluğa geçiş olup olmaması gibi başlıklarda toplanabilir. İslam'da yokluk kavramı, Kur'an'da çeşitli ayetlerde geçmektedir. İslam'daki yokluk ve hiçlik algısının temelini oluşturan ayet, yaratılışta yer alan yokluk ile başlar (6. Enam Suresi, 101. Ayet): Ayette geçen ve yaratılışın örnekleri olmadan yaratmak olduğu, yani mutlak yaratmanın, ki buna "ibda" ismi verilmektedir benzeterek yaratmaktan, ki buna da "inşa" ismi verilmektedir, farklı olduğu, dolayısıyla mutlak yaratma için önce yokluğun varlığı ifade edilmektedir. Tasavvuf yolundaki yokluk hali "Fakr" olarak adlandırılır ve bu hal kaynağını Kur'an'a dayandırmaktadır. 28. Kassas Suresi 88. Ayet aşağıdaki şekildedir: Bu ayetin tasavvuf yorumunda, Allah'tan başka her şeyin terk edilmesi ve Allah dışındaki varlıkların, kişinin inancının dışına çıkarması, neticede de Allah dışında her şeyin yok olduğu günde, tek var olan Allah'ın kişinin gerçek anlamda tek iman ettiği varlık olması vurgulanmaktadır. Bu makama tasavvufta "Fenafillah" ismi verilmektedir ve kısaca "kesretten kurtulup Vahdet'e ulaşmak" olarak anlatılabilen haldir. Yani kişinin yaşamı ve dünyadaki çok sayıda (kesret) varlığın yok olacağını bilmesi, inanması ve bunu bir hal olarak yaşaması ve neticesinde bu çokluğu terk edip bir (Vahdet) olan Allah'a ulaşması halidir. Bu görüş, Panteist yaklaşım yani Tanrı'dan başka varlığın reddi olarak anlaşılmamalıdır (bkz. Vahdet-i Vücûd) Yokluk / Hiçlik kavramı İslami olarak kabul edilmez. Bu konuda Risale-i Nur isimli eserden aşağıdaki alıntı yapılabilir : Yani daha basit bir ifade ile, mutlak anlamda yokluk ve hiçlik diye bir şey yoktur. Zira ezeli ve ebedi vacibü'l vücud olan Allah, mutlak yokluk kavramına müsaade etmez. Nasıl ışık ile karanlığın aynı anda aynı mekanda bulunması imkânsız bir şey ise, mutlak yokluk ile mutlak varlığın da beraber bulunmaları mümkün değildir. Yani Allah varsa mutlak yokluk yoktur. Allah da ezeli ve ebedi olarak var olduğuna göre; mutlak anlamda yokluk diye bir şey de söz konusu olamaz. İslam inancına göre, hiç kimse yok olmamaktadır. Ölüm kişilerin yok oluşu değil beden ve ruhun birbirinden ayrılmasıdır. Bu ayrılma sonucunda bedenler yok olmakta, çürümekte ve toprağa dönüşmekte olsa da ruh değişmeden ahireti beklemektedir. Berzah denilen kabir hayatından sonra, insanlar ebedi bir hayat için yeniden diriltilecek, yani ruhlara o aleme uygun bedenler verilecektir. Yani İslam'a göre, ölüm yokluk değildir, hiçlik değildir. İslam'ın bu konuya yaklaşımını ifade eden Mektubat isimli eserde aşağıdaki ifadeler yer almaktadır . Yani daha basit bir ifade ile, Ölüm bir idam değildir, üzüntü değil, yokluk değil, batma değil, sönme değil, sonsuz ayrılık değil, yokluk değil, tesadüf değil, yapanı belli olmayan bir yokluk değildir. Belki Yapanı Hakim ve Rahim olan tarafından bir görev bitimidir, bir yer değiştirmedir. Sonsuz saadet tarafına, ana vatanlarına bir dönüştür. Yüzde doksan dokuz dostun toplandığı yer olan berzah alemine ulaşma kapısıdır. Olanak Olanak, gündelik dilde "imkân" ve "olabilirlik" olarak kullanılan bir felsefe kategorisidir. Felsefe kategorisi olarak bir şeyin olabilir oluşunu niteler. Nesnel ve öznel boyutlarda anlam katmanlarına sahiptir. Nesnel anlamda olanak, bir şeyin belirli koşullar altında ya da içinde gerçek olabilme durumunu belirtir. Öznel anlamda ise, belirli varsayımlara dayanarak varolacağı ya da gerçekleşeceği düşünülen şeyi belirtir. VarlÄ±k Varlık, felsefenin temel kavramlarından birisidir. Var olan ya da var olduğu söylenen şey, varlık kavramının içeriğini oluşturur. İlk olarak Elea okulu'nun öncüsü Parmanides tarafından kullanıldığı sanılmaktadır. Farklı felsefe okullarında ya da akımlarında farklı anlam katmanların ele alınmakta ve tanımlanmaktadır. Öznel ve nesnel varlık tanımları söz konusudur ve bu varlık kavramı özellikle varlık teorisinde (ontoloji de) temel bir rol oynar. Var olanın varoluşu durumu, ancak var olan şeylerle varlık arasında bir ayrım söz konusudur. Varlık varolanların her birinde mevcut olan niteliktir bir anlamda. Aristoteles varlığı varolanların içerisindeki özdeş olan nitelikler olarak belirtir. Bütün olanların genel kavramı. "Gerçek varlık" ve "düşünsel varlık" olarak iki ayrı şekilde belirtilir. Gerçek varlık "varoluş" olarak belirtilirken, düşünsel varlık "öz" olarak belirtilir. Parsek Parsek (Simgesi: "pc"; İngilizce: "Parsec"), gökbilimde kullanılan uzaklık ölçü birimidir. Paralaksı 1 olan bir gökcisminin uzaklığına denktir. 1 Parsek, yaklaşık 3,26 ışık yılına eşdeğerdir. 1 parsek = Buffy the Vampire Slayer Buffy the Vampire Slayer, proje tasarımcılığını Joss Whedon'un üstlendiği, Mutant Enemy Productions tarafından yayınlanan ve daha sonra yönetici yapımcılığını Jane Espenson, David Fury, David Greenwalt, Doug Petrie, Marti Noxon ile David Solomon'un yaptığı bir Amerikalı televizyon dizisi. Dizinin ilk sezonu, 10 Mart 1997 tarihinde The WB kanalında başladı ve 12 bölüm yayınlandı. Daha sonraki bütün sezonlarda 22 bölüm sürdü. Dizi, son iki sezonunda UPN kanalına geçti. Yayınlanmayan "Buffy" pilot bölümü sayılmazsa, 1997 ve 2003 yılları arasında toplam yedi sezon ve 144 "Buffy" bölümü yayınlandı. Dizinin ana teması "Vampir Avcıları" ya da sadece "Avcılar" diye bilinen bir genç kadın dizisinin sonuncusu olan Buffy Summers'ı (Sarah Michelle Gellar) baz almaktadır. Hikâyeye göre Avcılar; vampirler, iblisler ve diğer karanlığın güçlerine karşı savaşmak için "çağrılır" (kader ile seçilir). Tıpkı önceki Avcılar gibi Buffy de bir Gözetmen tarafından eğitilir; bu gözetmen onun rehberi ve öğretmeni olur. Avcı kuşağındaki diğerlerinin aksine, Buffy kendisine yardım etmeleri için sadık arkadaşlarını toplar ki daha sonra bu ekip "Scooby Çetesi" olarak bilinir. Dizi olumlu bir karşılama aldı ve popüler oldu, ayrıca orijinal yayınlanma tarihlerinde izleyici sayısı genellikle dört ve altı milyon arasında oldu. Reytingler "büyük dörtlü" kanallarında (ABC, CBS, NBC ve Fox) yayınlanan dizilerden düşük olmasına rağmen, yeni ve küçük çaplı WB Television Network için iyi bir başarıydı bu. Dizi, "The Hollywood Reporter" ve "Rolling Stone" da dahil olmak üzere bazı dergi ve internet sitelerinin düzenlediği "En İyi..." televizyon programları listelerinde yer almasının yanında toplamda iki Emmy Ödülü, bir Satellite Ödülü, bir Hugo Ödülü, altı Saturn Ödülü kazandı ve birçok ödüle de aday gösterildi. "Buffy"nin başarısı; romanlar, çizgi romanlar ve video oyunları da dahil olmak üzere yüzlerce alt ürüne öncülük etti. Dizi hayran yapımlarında (hayran filmleri de dahil olmak üzere), popüler kültürde ve akademi'de büyük bir ilgi aldı. "Buffy", yan ürün dizisi "Angel" ve iki dizinin de beraberinde üretilen tüm ürünler Buffy evreni teriminin oluşmasına sebep oldu. Buffy Summers (Sarah Michelle Gellar tarafından canlandırılan), karanlığın güçleri ile savaşmak için kaderle seçilen bir genç kadın dizisinin sonuncusu olan "Avcı"dır. Bu mistik çağrı ona dramatik bir şekilde üstün fiziksel güç, dayanıklılık, çeviklik, daha hızlı iyileşme, güçlü önsezi duygusu ve sınırlı bir seviyede durugörü (genellikle kehanetlerle ilgili rüyalarında kullanır) özelliklerini verdi. Buffy'e, gözetmeni Rupert Giles (Anthony Stewart Head) rehberlik eder. Nadiren ilk ismiyle hitab edilen Giles (Daha sonra ortaya çıkar ki Giles gençlik zamanlarında "Ripper" yani "Deşici" olarak anılıyordu), Gözetmenler Konseyi'nin bir üyesidir ve işi Avcıları eğitmek ve rehberlik etmektir. Giles, Buffy'nin yüzleşmesi gereken doğaüstü yaratıkları araştırır, bu yaratıkların kökenleri hakkında ona bilgi vererek nasıl öldüreceğini anlatır. Buffy ayrıca Sunnydale Lisesi'nde tanıştığı arkadaşlarından da yardım almaktadır: Willow Rosenberg (Alyson Hannigan) ve Xander Harris (Nicholas Brendon). Willow, derslerinde daima iyi ve çalışkan birisidir, Buffy'nin aşırı sosyal ve tembel kişiliğine tamamen zıt olarak. Arkadaşlıklarını birbirlerinden farklı olmalarıyla, özellikle olağanüstü olmalarıyla sürdürmektedirler. Dizi ilerledikçe Willow daha iddialı bir karakter ve güçlü bir cadı olmaya başlar, ayrıca bir eşcinsel olduğu ortaya çıkar. Diğer bir yandan, doğaüstü güçleri olmayan ama oldukça atletik olan Xander, gruba mizah anlayışı ve farklı bakış açıları sağlar. Genellikle dizinin kalbini ortaya çıkaran Xander'dır ve sezon 6'da Buffy, "Büyük Kötü"yü yenerken Xander kahraman olur. Buffy ve Willow dizinin 144 bölümünün tümünde oynayan tek karakterlerdir, Xander yalnızca bir bölümde bulunmadı. Zaman içerisinde bir yandan dizi gelişirken bir yandan karakterler de gelişti. Buffy ilk başta Sunnydale'e annesi Joyce Summers (Kristine Sutherland tarafından canlandırılan) ile gelir ki annesi Summers'ların hayatına normallik sağlayan kişidir, hatta Buffy'nin doğaüstü dünyasını öğrendikten sonra bile ("Becoming, Kısım İki") normalliğini bozmadı. Buffy'nin küçük kız kardeşi Dawn Summers (Michelle Trachtenberg) sezon 5'te ortaya çıkar. Ruhu olan bir vampir olan Angel (David Boreanaz tarafından canlandırılan), ilk üç sezon boyunca Buffy'nin aşık olduğu adamdır. Angel, kendisinin Buffy için çok iyi olmadığına inanarak Sunnydale'i terk etti. Daha sonra günahlarını telafi etmek ve kefaret aramak için kendi yan ürünü "Angel" dizisine geçti. Geri kalan sezonların bazı bölümlerinde konuk oyuncu olarak geri döndü, dizinin final bölümü de dahil olmak üzere. Sunnydale Lisesi'nde Buffy, Willow ve Xander'dan başka iyilerin tarafında savaşmak isteyen birkaç farklı öğrenci ile de tanıştı, bu grup daha sonra "Scooby Çetesi" ya da "Scoobyler" olarak anılmaya başlandı. Bir arketip, diğer insanlara tepeden bakan ponpon kız olan Cordelia Chase (Charisma Carpenter) isteksizce gruba dahil olur; ve bir rock gitaristi ve kurtadam olan Daniel "Oz" Osbourne (Seth Green), Willow olan ilişkisi dolayısıyla ekibe dahil olur. Okulun bilgisayar bilimleri öğretmeni Jenny Calendar (Robia LaMorte), sezon 1'de gruba sanal alemin içerisinde hapsolan bir iblisi öldürmelerine yardım ettikten sonra dahil olur. Daha sonra Giles'ın aşık olduğu kadın olur. İncinen kadınların erkeklerden intikam almasını sağlayan eski bir intikam iblisi (Anyanka) olan Anya (Emma Caulfield), güçlerini kaybeder ve sezon 4'te gruba dahil olunca da Xander'ın sevgilisi olur. Buffy lisede son senesindeyken, sezon 2'de Avcı Kendra Young (Bianca Lawson)'ın vampir Drusilla (Juliet Landau) tarafından öldürülmesinden sonra çağrılan bir diğer Avcı Faith (Eliza Dushku) ile tanışır. Buffy ve grubun geri kalanıyla aynı tarafta savaşmasına rağmen, sezon 3'te kazara bir adamı öldürdükten sonra taraf değiştirerek Belediye Başkanı Richard Wilkins'in (Harry Groener) yanına geçer. Sezon 4'te tekrar ortaya çıkar ve bu defa intikam arayışındadır, daha sonra "Angel" dizisine geçer ve daha sonra kendine gelerek işlediği cinayetlerden dolayı kendini polise teslim eder. Angel'ın 4. sezonunda Angel ve ekibine yardım ettikten sonra Buffy'nin son sezonunda da Buffy'nin İlk Kötü ile savaşmasına yardım eder. Buffy başka müttefikler de edinir: önceki sezonlarda Angelus'ın eski yol arkadaşı ve Buffy'nin en büyük düşmanlarından birisi olan Spike (James Marsters) ile hem müttefik hem de sevgili olurlar. Sezon altının sonunda Spike, ruhunu geri alır. Spike; Billy Idol-tarzı,e peroksit sarısı saçları ve eski bir Avcı olan Nikki Wood'dan çaldığı siyah deri ceketi ile tanınır. Bu Avcı'nın oğlu Robin Wood (D. B. Woodside) ise diziye son sezonda katılır. Sezon dörtte Willow'un Vika grubunun üyelerinden birisi olan Tara Maclay (Amber Benson) ile Willow daha sonra romantik bir ilişkiye başlar. Buffy, bilim ve teknolojiyi kullanarak iblisleri avlayan "Organizasyon" diye bilinen bir askeri tesiste dedektif olan Riley Finn (Marc Blucas) ile hem romantik olarak hem de profesyonel olarak bir ilişkiye başlar. Son sezonda inek kötülerinden birisi olan Andrew Wells (Tom Lenk), Scoobyler ile aynı safta yer alır ama Scoobyler ona müttefik değil de sığıntı gibi davranır. "Buffy" hem ana hem de yan olmak üzere binlerce yinelenen karakter içerir. Örnek olarak, "Büyük Kötü" (düşman) karakterleri her sezonda ayrı ayrı tanıtıldılar (Mesela Glorificus toplam 12 bölümde belirdi ama sezon 5'in tamamının konusunu kapsar). Benzer olarak, ana grup ile bazen müttefik olan karakterler de yalnızca birkaç bölümde belirdiler. "Buffy" ilk başta seriler halinde yayınlanmak için tasarlandı, her bölümde farklı bir olay olacak ve olaylar toplandıkça asıl hikâye örgüsü ortaya çıkacaktı, ama daha sonra bu fikir yerine her sezonun ayrı bir konusu olma fikri ortaya atıldı ve her sezonda karakterler "Büyük Kötü" denilen güçlü bir antagonisti yendi. Dizi, mizah anlayışı içeren bir drama iken, çoğu bölüm farklı tarzları içermektedir ve buna; doğaüstü drama, korku, dövüş sanatları, romantizm, melodram, fars, bilimkurgu, screwball komedisi dahildir. Hatta bir bölüm müzikal komedi tarzındadır. Dizinin öyküsü doğaüstü kötülerle savaşmak ile karmaşık sosyal hayatları arasındaki dengeyi sağlamaya çalışan "Scooby Çetesi" olarak bilinen Buffy ve arkadaşları etrafında dönmektedir. Dizi, karışık sezon boyu süren hikâye örgüleri içermektedir ki bir yandan da her bölümde farklı bir kötü daha çıkmaktadır, normal bir bölümde bir ya da birden fazla "yan" kötü ya da doğaüstü yaratık bulunur ve genellikle bölümün sonunda yenilir ya da başka bir yere gönderilirler. Unsurlar ve ilişkilerin ortaya çıkmasına ve alt hikâyelerin anlatılmasına rağmen dizi öncelikli olarak Buffy ve onun arketip bir kahraman olmasına yoğunlaşır. İlk sezonlarda, "Buffy'de" beliren en önemli düşmanlar geleneksel efsaneler, araştırmalar ve edebi sözleşmelerden yararlanılarak oluşturulan vampirlerdir. Dizi devam ettikçe Buffy ve yol arkadaşları daha çok iblis ile yüzleşir ve bunun yanında hayaletler, kurtadamlar, zombiler ve vicdansız insanlarla da karşılaşırlar. Ekip; fiziksel güç, büyü, dedektif-tarzı araştırmaları ve antik ve mistik kaynak kitaplarının geniş bir koleksiyonunu kullanarak birçok kez dünyayı yok olmaktan kurtardılar. İlk sezon, "lise bir cehennemdir" konseptini tanımlamaktadır. Buffy Summers eski okulunun spor salonunu ateşe verdikten hemen sonra Sunnydale'e taşındı ve bu dafe Avcılık görevlerinden uzak durabileceğini ümid etmektedir. Ama bu planları yeni gözetmeni Rupert Giles tarafından bozulur, ki ona kötülükle savaşmaktan asla kaçamayacağını hatırlatır. Sunnydale Lisesi iblislerin krallıklarına açılan bir "kapı" olan "Cehennem Ağzı" üzerinde durmaktadır. Buffy okulda, dizi boyunca karanlığın güçleri ile savaşmasına yardım eden Xander Harris ve Willow Rosenberg ile tanışır. Ama Efendi isimli antik ve çok güçlü bir vampirin Cehennem Ağzı'nı açmasını ve Sunnydale'i ele geçirmesini önlemek zorundadırlar. İkinci sezonda havada çok fazla aşk kokusu vardır. Vampirler Spike ve Drusilla (Prag'da bir çete tarafından zayıflatılır, ki bu da onda güçten düşürücü bir yaralanmaya sebep olur), birinci sezonun finalinde kısa bir süreliğine Buffy'nin ölmesi sonucu aktif olan yeni avcı Kendra Young ile birlikte kasabaya gelirler. Xander, Cordelia Chase ile bir ilişkiye girerken Willow ise bir kurtadam olan Daniel "Oz" Osbourne ile bir ilişkiye başlar. Buffy ve vampir Angel'ın romantik ilişkisi sezon boyunca gelişir ama ikili birlikte yattıktan sonra Angel yüzyıllar önce bir Çingene laneti sayesinde kazandığı ruhunu kaybeder ve tekrar sadist bir katil olan Angelus'a dönüşür. Kendra, artık iyileşen Drusilla tarafından öldürülür. Angelus sezonun geri kalanında çoğu "Scooby Çetesi" üyesine eziyet eder ve Angel'ın lanetini kontrol altında tutmak için gönderilen bir Çingene olan Giles'ın kız arkadaşı Jenny Calendar da dahil olmak üzere birçok masum insanı öldürür. Kıyameti durdurmak için Buffy, Angel'ı bir iblis boyutuna göndermek zorunda kalır; üstelik Willow, Angel'ın ruhunu geri getirdikten saniyeler sonra. Buffy, duygusal olarak yıkılmış hisseder ve Sunnydale'i terk eder. Los Angeles'ta yeni bir hayata başlamaya çalıştıktan sonra, Buffy üçüncü sezonda kasabaya geri döner. Angel ise gizemli bir şekilde iblis boyutundan geri döner, ama orada gördüğü işkencelerden dolayı delirmek üzeredir ve İlk Kötü tarafından intihar etmeye zorlanınca neredeyse kendini öldürecektir. Angel ve Buffy, aralarındaki ilişkinin asla yürümeyeceğini anlarlar; bu nedenle Angel sezonun sonunda Sunnydale'i terk eder. Giles, Buffy için "baba sevgisi" beslemeye başladığından dolayı Gözetmenler Konseyi'nden kovulunda onun yerine Wesley isimli yeni bir gözetmen atanır. Sezonun sonlarına doğru Buffy artık Konsey için çalışmayacağını söyler. Sezonun başlarında ise Buffy, Kendra'nın ölümüyle aktifleşen yeni Avcı olan Faith ile tanışır. Bir yandan da Sunnydale Lisesi'nin Mezuniyet Gününde "yükselişini" ("safkan" bir iblise dönüşmek) yapmak isteyen sezonun büyük kötüsü Belediye Başkanı Richard Wilkins'e engel olmaya çalışmaktadır. Faith, başlangıçta Buffy ile çalışmasına rağmen kazara bir insanı öldürdükten sonra Belediye Başkanı'nın tarafına geçer ve sonuç olarak da Buffy ile ettiği bir kavga sonucunda komaya girer. Sezonun sonunda Belediye Başkanı dev bir yılanımsı-iblise dönüştükten sonra, Buffy ve mezun olan tüm öğrenciler, okulu havaya uçararak onu öldürürler. Sezon dörtte, Buffy ve Willow Kaliforniya Üniversitesi Sunnydale kampüsüne giderken Xander ise inşaat alanında çalışmaya başlar ve eski bir intikam iblisi olan Anya ile çıkmaya başlar. Spike, dizinin ana kadrosuna katılır ve Kaliforniya Üniversitesi Sunnydale kampüsünün hemen altında bulunan çok-gizli bir askeri kuruluş olan Organizasyon tarafından kaçırılır. Laboratuvarda beynine bir çip yerleştirirler ve böylelikle ne zaman bir insana zarar vermeye kalksa bu çip ona zarar verir. Bu nedenle Scooby Çetesi ile dost olur ve hala iblislere vurabildiğini öğrendiği zaman eğlencesine onların tarafında savaşma kararı alır. Oz, bir kurtadam olarak çok tehlikeli olduğunun farkına varınca kasabayı terk eder, Willow ise başka bir cadı olan Tara Maclay'e aşık olur. Buffy, bir son sınıf ve aynı zamanda Organizasyon'un bir üyesi olan Riley Finn ile çıkmaya başlar. Bir anti-iblis operasyonu olarak bilinen Organizasyon'un kirli çamaşırları, gizlice makine, insan ve iblis parçalarından oluşturulan bir yaratık olan Adam'ın kaçıp şehre yıkım getirmeye başlamasıyla ortaya çıkar. Adam, Buffy ve üç arkadaşının yaptıkları bir büyü sayesinde durdurulur ve Organizasyon ise kapatılır. Sezon beşin başında, Buffy'nin hayatında yeni bir kız kardeşi olan Dawn birden belirir, dizide yeni bir karakter olmasına rağmen sanki en başından beri oradaymış gibi hikâye ilerler. Buffy, boyutlar arası çatlaklar oluşmaya başladığı sırada kendi cehennem boyutuna geri dönmesini sağlayacak ve Dünya'ya cehennemi indirmeyi sağlayacak "Anahtar" denen bir şeyi arayan kovulan bir Cehennem Tanrıçası olan Glory ile yüzleşir. Daha sonradan ortaya çıkar ki Anahtar'ın koruyucuları onu güvende tutmak için bir insan formuna sokarlar – Dawn – ve etrafındaki herkesin anılarını da değiştirirler. Gözetmenler Konseyi, Buffy'nin Glory üzerine yaptığı araştırmada yardım etmeyi kabul ederler ve Giles ile Buffy'i tekrar işe alırlar. Riley, Buffy'nin kendisini sevmediğini fark ederek Sunnydale'i terk eder ve bir askeri iblis-avlama operasyonuna katılır. Hala Organizasyon'un beynine yerleştirdiği çip ile dolaşan Spike, Buffy'e aşık olduğunu fark eder ve Scooby'lerin savaşlarında yardım etmeye başlar. Buffy'nin annesi Joyce, beyin anevrizmasından ölür. Sezonun sonunda Xander, Anya'ya evlenme teklifi eder. Glory, sonunda Dawn'ın Anahtar olduğunu keşfeder ve onu kaçırır. Dawn'ı kurtarmak için, Buffy cehennem boyutlarına açılan geçide kendisini atar ve ölümüyle birlikte geçidi de kapatır. Buffy'nin ölümünün üzerinden 147 gün geçmiştir ve sezon altının başında Buffy'nin arkadaşları güçlü bir büyü sayesinde onu hayata geri getirirler. Onu bir cehennem boyutundan kurtardıklarını düşünmektedirler. Buffy cennete gidip, oradan tekrar Dünya'ya çekilmesinden dolayı hayal kırıklığına uğramış hisseder ve derin bir depresyona girer. Giles, artık Buffy'nin kendisine ihtiyacı kalmadığını düşünürek İngiltere'ye geri döner. Buffy, Dawn ile kendisine daha fazla para kazanabilmek için bir fast-food lokantasında işe girer ve gizlice Spike ile bir ilişkiye başlar. Dawn, kleptomani hastalığı ile uğraşırken Xander, Anya'yı (bir kez daha intikam iblisine dönüştükten sonra) Sunak'ta terk eder. Willow, büyüye tamamen bağımlı olur, bu yüzden Tara onu kalıcı olarak terk eder. Ekip ayrıca Warren Mears tarafından yönetilen, teknoloji ve büyüdeki ustalıklarını kullanarak Buffy'yi öldürmeye ve Sunnydale'i ele geçirmeye çalışan üç tane inekten oluşan İnek Takımı ile uğraşır. Warren gruptaki en kararlı kötü olarak ortaya çıkar. Buffy birçok kez onların planlarını suya düşürünce inek takımı dağılır. Warren sinirlenir ve Buffy'e bir silahla saldırır ama bunu yaparken Tara'yı öldürür. Bu olay sonucunda Willow kendisini karanlığa bırakır ve içerisindeki bütün kara büyü güçlerini ortaya çıkartır. Warren'ı öldürdükten sonra diğer ikilinin peşine düşer. Giles onunla yüzleşmek için geri döner ve içerisine biraz ışık büyüsü katar, içinde geriye kalan insanlığına ulaşmaya çalışır. Bütün bu pişmanlık ve acıyı hissettikten sonra Willow, dünyayı yok etmeye ve acıyı dindirmeye çalışır. Ama Xander onun acısına ulaşmayı başarır ve eski Willow'u geri getirir. Sezonun sonunda Buffy'e tecavüz etmeye çalıştıktan sonra Spike, Sunnydale'i terk eder ve bir iblisi görmeye gider. Ondan kendisini "eskiden olduğu haline çevirmesini" ister; çünkü "Buffy'e hak ettiği şeyi vermek" istemektedir. Birtakım testleri geçtikten sonra iblis, Spike'a ruhunu geri verir. Sezon yedide, ortaya çıkar ki Buffy'nin dirilmesi İlk Kötü'nün, iyi ve kötünün arasındaki denge ile oynayabilmesine yol açar. Başlarda İlk Kötü, potansiyel avcıları öldürerek başlar ve daha sonra da antik ve güçlü vampirler olan Turok-Han'lardan oluşan bir ordu oluşturur. Gözetmenler Konseyi yok olduktan sonra bazı potansiyeller (bazıları Giles tarafından getirilen) Buffy'nin evinde konaklamaya başlar. Faith, İlk Kötü ile savaşmalarına yardım etmek için geri döner ve aynı zamanda Sunnydale Lisesi müdürü Robin Wood da ekibe katılır. Turok-han vampirleri ve Caleb diye bilinen uğursuz kadın düşmanı bir vaiz, Scooby'lere saldırmaya başlar. Cehennem Ağzı artık daha aktif olduğundan dolayı, Sunnydale'in neredeyse bütün nüfusu – insan ve yarı iblisler – kasabadan kaçar. Dizinin final bölümünde Buffy, Caleb'ı öldürür. Angel, bir madalyon ile birlikte Sunnydale'e gelir ve Buffy bu madalyonu Spike'a verir. Scooby'ler Cehennem Ağzının etrafını sararlar ve potansiyellerin hepsi içeri girip savaşmaya başlarken Willow da bütün potansiyelleri normal birer Avcı'ya çevirecek büyüyü yapar. Anya, yeni gelen birçok Avcı gibi savaşta ölür. Spike, boynuna taktığı madalyon sayesinde güneşin enerjisini kullanarak Cehennem Ağzını ve kendisi de dahil olmak üzere içerisindeki tüm vampirleri yok eder. Bu patlama bütün Sunnydale'de bir krater oluştururken diğer hayatta kalanlar bir okul otobüsü ile kaçarlar. Dizinin final sahnesinde hayatta kalanlar kratere bakarlarken, Dawn "Peki şimdi ne yapacağız?" diye sorar. Buffy, kendisini beklemekte olan geleceği öngörerek gizemli bir şekilde gülümser ve dizi biter. Senarist Joss Whedon ""Buffy" karakterinin ilk konseptinin Ölümsüz Garson Rhonda olduğunu, asıl fikrin önemsiz kadınların oldukça sıra dışı bir hale gelmesi" olduğunu söyledi. Bu fikir daha sonra gelişerek "Buffy'yi" meydana getirdi ki ardından Whedon bu kızı "Her korku filminde olan, karanlık bir ara sokağa girip öldürülen sarışın kızın" Hollywood versiyonuna dönüştürdü. Whedon "bu fikri yıkıp kahraman olan birisini" yaratmak istedi. Whedon "Şovdaki asıl amacın kadın gücü: sahip ol, kullan, paylaş" olduğunu belirtti. Bu fikir ilk defa Whedon'un senaristliğini yaptığı ve Kristy Swanson'ın baş rolde oynadığı 1992 filmi Buffy the Vampire Slayer'da kullanıldı. Yönetmen Fran Rubel Kuzui film hakkında "İnsanların vampirler hakkında ne düşündüğünü konu alan bir pop kültürü komedisi" dedi. Whedon "Ben bu filmi güç sahibi olmayan bir kadın hakkında yazdım, ama onlar bunu düz bir komediye çevirdi, gerçekten kötü bir darbeydi" diye açıklama yaparak bu söze karşı çıktı. Yapım sürecinde senaryoya eleştiriler yapıldı, ama filme yapılmadı. Birkaç yıl sonra bir Fox yetkilisi Gail Berman, Whedon'dan televizyon dizisi yapmak amacıyla Buffy konseptini geliştirmesini ister. Whedon bu durumu "Bana 'Bir dizi yapmak istiyor musun?' diye sordular ve ben de düşündüm ki 'Korku filmi lise'. Böylelikle bu da Buffy'nin arkasında duran ikinci konsept oldu. Böylelikle senaryomu satmış oldum" diyerek açıkladı. Doğaüstü unsurlar, gençlik ve genç yetişkinlik çağları arasındaki kişisel hevesleri simgeleyen mecazlar haline geldi. Dizinin ismi ilk başta sadece "Slayer" yani "Vampir Avcısı" olacaktı. Whedon 25 dakikalık hiç yayınlanmayan bir pilot bölümü yazdı ve bu bölümü kanallara gösterdi. Sonuç olarak da dizisini The WB'a satmayı başardı. Bu şirket daha sonra aynı bölümü "Avcının Tarihi" adıyla paylaştı. Dizinin ilk bölümü ise 10 Mart 1997 tarihinde verildi. Dizi, Kaliforniya'nın kurgusal bir kasabası olan Sunnydale'de geçiyor. Buffy'nin öğrencisi olduğu Sunnydale Lisesi ise iblislerin krallıklarına açılan bir "kapı" olan "Cehennem Ağzı" üzerinde durmaktadır. Okul kütüphanesinin tam altında bulunan Cehennem Ağzı, çeşitli karanlık ve doğaüstü yaratıkların bir bağı olduğu kadar aynı zamanda mistik bir enerji kaynığıdır. Dizinin ana konusunu kapsayan bu nesneyi oluştururken Joss Whedon, ona "Cehennem gibi lise" cümlesine atıfta bulunarak "Cehennem Ağzı" dedi ki bu da dizinin oluşumundaki en önemli metaforlardan birisidir. Çoğu "Buffy" bölümü Los Angeles'ta çekildi. Ana çekim yeri olan Sunnydale kasabası çoğunlukla Olympic Boulevard ve Santa Monica, Kaliforniya'da yer aldı. İlk üç sezonda lise olarak Torrance, Kaliforniya'da bulunan Torrance Lisesi kullanıldı. Lise ve kütüphanesinin çekim yerlerine ek olarak da; kasabanın mezarlıklarında, yerel gece kulübünde (The Bronze), Buffy'nin evinde (Torrance'da bir yerde) ve birçok karakterin dizi boyunca yaşadığı yerlerde çekilen sahneler de bu kasabada yer aldı. Daha sonraki ana mekan olan Buffy'nin gittiği üniversite olan UC Sunnydale olarak Kaliforniya Üniversitesi kullanıldı. Oviatt kütüphanesinden de görüntüler içeren bazı bölümler ise Kaliforniya Eyalet Üniversitesi'nde çekildi. Joss Whedon'un ismi tüm dizi boyunca jenerikte yönetici yapımcı olarak geçti ve ilk beş sezon boyunca (1997–2001) dizi sorumluluğu yaptı, senaryoları ve tüm yönleriyle yapımı denetledi. Sezon altı ve yedide onun (2001–2003) görevini Marti Noxon üstlendi, ama Whedon "Firefly", "Angel" ve "Fray" gibi projelerinin yanı sıra "Buffy" için yine bölüm yazmaya ve yönetmeye devam etti. Fran Rubel Kuzui ile kocası Kaz Kuzui de yönetici yapımcı olarak belirtildiler, ama diziye dahil edilmedi. Onların isimleri; Buffy evreni medya imtiyazları üzerindeki hakları ve satın alınan patent sonucundaki kazandıkları para yalnızca "Buffy'nin" orijinal film versiyonunu yönetme, üretme ve finanslandırma doğrultusundadır. Senaryo yazımı, Whedon tarafından 1997 yılında kurulan yapım şirketi Mutant Enemy tarafından yapıldı. Dizide en çok bölüm yazan senaristler Joss Whedon, Steven S. DeKnight, Jane Espenson, David Fury, Drew Goddard, Drew Greenberg, David Greenwalt, Rebecca Rand Kirshner, Marti Noxon ve Doug Petrie'dir. Dizide bölüm yazan diğer senarist isimleri arasında Dean Batali, Carl Ellsworth, Tracey Forbes, Ashley Gable, Howard Gordon, Diego Gutierrez, Elin Hampton, Rob Des Hotel, Matt Kiene, Ty King, Thomas A. Swyden, Joe Reinkemeyer, Dana Reston ve Dan Vebber vardır. Jane Espenson senaryoların oluşum sürecini açıkladı. İlk başta, yazarlar Buffy Summers'ın yüzleşmekte olduğu duygusal sorunlar ve karanlık doğaüstü güçlerle savaşırken bu sorunlar ile nasıl yüzleştiği hakkında konuşurlardı. Daha sonra bölümün hikâyesi örgülere ve sahnelere "ayrılırdı". Reklam aralarından önce verilen örgü sahneleri anahtar anlar olarak değerlendirildi ki seyirciler şaşırıp reklam arasından sonra da bölüme takılı kalabilsinler. Senaristler daha sonra bu örgüleri sahneler ile tamamlayarak ortaya hazır bir bölüm çıkarttılar. Ayrıca senaryonun oluşumu sürecinde her sahnenin ayrıca açıklandığı bir beyaz tahta da kullandılar. Bu "ayırma" işlemi bittikten sonra bölümde ismi geçen yazar bölüm için bir özet yazar ve Whedon ya da Noxon'a kontrol ettirirdi. Ardından senarist bölümü tam bir senaryoya döker ki bu süreçte senaryo birçok taslaktan oluşur, son olarak da dizi sorumlusu hızlı bir göz gezdirir. En son elde edilen taslak ise çekim senaryosu olarak kullanılırdı. "Buffy the Vampire Slayer" ilk defa ilk bölümüyle The WB kanalında 10 Mart 1997 tarihinde yayınlandı ("Savannah" isimli bir TV dizisinin ara sezon finali vermesinden sonra bu dizinin yerine başlayarak), ve Warner Bros. televizyon şirketinin ilk yıllarında büyümesinde önemli bir rol oynadı. Beş sezon yayınlandıktan sonra, dizi United Paramount Network (UPN) kanalına taşındı ve bu kanalda da son iki sezonu yayınlandı. 2001 yılında, dizi Birleşik Devletler'de yerel istasyonlarda ve kablolu TV kanalı FX'te sendikasyona gitti. Yerel yayınlar 2005 yılında, FX'teki yayınlar ise 2008 yılında sona erdi ama 2013 yılında dizi FX'te tekrar yayınlanmaya başladı. Dizi, Türkiye'de CNBC-e üzerinden Eylül 2007'den itibaren yayınlandı. Ocak 2010'dan itibaren Amerikan kanalı Logo TV'de sendikasyona başladı. Daha sonra MTV'de de tekrar yayınlandı. Mart 2010'da, dizi Kanada'da MuchMusic ve MuchMore kanallarında yayınlanmaya başladı. 7 Kasım 2010'dan itibaren, dizi 24-saat süren bir maraton ile Chiller'da yayınlanmaya başladı; daha sonra da hafta içi yayınlanmaya devam etti. Chiller ayrıca 25 Kasım 2010 tarihinde Şükran Günü'ne özel 14-saatlik bir maraton da yayınlandı. 2011 yılında ise Oxygen ve TeenNick kanallarında yayınlanmaya başladı. 22 Haziran 2015'te, ABC Family kanalında başladı. Yedinci sezon hala yapım aşamasındayken, Sarah Michelle Gellar, Entertainment Weekly'e sekizinci bir yıl için anlaşma yapmayacağını söyledi; "Bu sene gerçekten güçlü bir sezon geçirince, Düşündüm ki: 'Bu benim devam etmek istediğim şekil, en tepede, en iyi olduğumuz zamanda.'" Whedon ve UPN bu nedenle Gellar'ın dahil olmayacağı, söylentilerle etrafa yayılan bir Faith dizisi de dahil olmak üzere yeni bir yan ürün dizisi çıkarma planları düşündüler, ama bu planlar hiçbir yere ulaşamadı. "Buffy evreni" bu defa televizyon üzerinden değil de Dark Horse Comics tarafından yayınlanan bir çizgi roman serisi olan, "Buffy Sezon Sekiz" ile devam etti. Bu seri Mart 2007'de Whedon tarafından yayınlanmaya başladı ve "Evden Uzakta" isimli ilk hikâye örgüsünü de Whedon yazdı. 15 Temmuz 2008'den önce, "Buffy the Vampire Slayer" bölümleri PlayStation Network tarafından PlayStation 3 ve PlayStation Portable video oyunu konsolları üzerinden indirilmeye açıldı. Birleşik Krallık'ta, bütün dizi Sky1 ve BBC Two kanallarında yayınlandı. Önceki bölümlerin havza zaman aralığından önce düzenlendiğine dair fanların yaptığı protestolardan sonra, ikinci yayın senesinden itibaren (ikinci sezonun ortasından itibaren), BBC diziyi iki zaman aralığında yayınlamaya başladı: şiddet, sakıncalı kelimeler ve diğer kötü sahnelerin de çıkartıldığı bir aile-canlısı bir versiyonun yayınlandığı günün erken saati (genelde perşembe günleri 18:45'te) versiyonu, ve bir de gece geç yayınlanan düzenlenmeyen versiyonu (bazen pazar günleri gece geç saatlerde, ama çoğu haftalarda cuma geceleri yayınlandı ki kesin zaman olarak cuma gecesi seçildi). Sky1 diziyi genellikle perşembe günleri 16:00'da yayınlandı. Dördüncü sezondan sonra, BBC diziyi anamorfik 16:9 geniş ekran formatında yayınlamaya başladı. Whedon'un daha sonra dediğine göre "Buffy'nin" aslında hiçbir zaman bu formatta izlenmesi planlanmadı. Bu iddialarına rağmen, Sky1 ve Syfy şu anda dizinin tekrarlarını geniş ekran formatında yayınlamakta. Ağustos 2014'te, TV kanalı Pivot açıkladı ki ilk defa "Buffy" bölümleri yüksek-çözünürlükte yayınlanacaktır ve bu bölümler de 20th Century Fox tarafından yeniden düzenlendi. Transfer ne yazık ki bazı hayranlar tarafından kabul gördü; çünkü bir takım teknik sorunlar ve format değişiklikleri dizinin sunumuna zarar verdi. Birçok sahne 16:9 ekrana sığdırılabilmesi için kesildi ve sahnelerin parlaklıkları arttırıldı ki genellikle bu yapılırken renkler değişti. Diğer sorunlar arasında kaldırılan filtreler, düzenleme hataları ve CGI hataları bulunmaktadır. Dizinin proje tasarımcısı Joss Whedon ve orijinal ekipteki diğer üyeler bu durumdan hoşlanmadıklarını belirttiler. "Buffy"; Indie, rock ve pop türlerinden oluşan karışık orijinal parçalar içermektedir. Besteciler her bölüm için on dört ve otuz dakika arasında değişen fon müziklerini tasarlamak için yedi gün harcadı. Christophe Beck'in açıklamasına göre Buffy bestecileri bilgisayar ile sentezleyiciler kullandılar ve bir ya da iki "asıl" numune kayıtları üretmekle sınırlandırıldılar. Buna rağmen, amaçları dizinin arkaplanlarında kendilerini belli edecek "dramatik" bir orkestrasyon üretmekti. Bu enstrumental müziklerin yanı sıra, çoğu bölümde indie rock müziği çaldı ki bu müzikler genellikle karakterlerin bulundukları mekan olan The Bronze'da çaldı. "Buffy" müzik süpervizörü John King dedi ki "biz çok ünlü olmayan grupları burada çıkartmak istedik" ki "siz bu müzik gruplarının gerçekten burada çıktıklarına inanın." Mesela, kurgusal bir grup olan Dingoes Ate My Baby grubu gerçekte var olan Four Star Mary grubu tarafından canlandırıldı. Ünlü sanatçıların söylediği pop şarkıları pek ünlü olduklarını belirgin etmeyecek şekildedir, ama bazı bölümlerde gerçekten ünlü sanatçılar çıktılar ki bunlar; Sarah McLachlan, The Brian Jonestown Massacre, Blink-182, Third Eye Blind, Aimee Mann (kendisinin ayrıca kısa bir diyaloğu da vardır), The Dandy Warhols, Cibo Matto, Coldplay, Lisa Loeb, K's Choice ve Michelle Branch'dir. "Buffy'de" kullanılan müziklerin popülerliği sonucunda dört farklı albüm piyasaya sürüldü: "", "", "Once More, with Feeling Soundtrack" albümü, ve "" albümü. Dizinin ilk senesinde, Whedon diziyi "My So-Called Life'ın" "Gizli Dosyalar" ile buluşması olarak tarif etti. "My So-Called Life", dizideki gençlik heveslerinin sempatik bir tasvirini ortaya koyuyor, "The X-Files" ise doğaüstü "haftanın canavarı" hikâye çizgisini tamamlıyor. Bu dizilerden başka Whedon "Night of the Comet" isimli filme "büyük bir tasvir" diyerek atıfta bulundu ve "X-Men" karakteri olan Kitty Pryde'ın Buffy karakterinde muhteşem bir etkisi olduğunu belirtti. Resmi olmayan rehber kitabı Dusted'ın yazarları, daha önce yayınlandı korku romanlarından, filmlerinden ve kısa hikâyelerinden; ayrıca folklor ve mitoloji gibi oldukça yaygın edebi eserlerden unsurlar kullandığı için dizinin genellikle bir pastiş olduğunu vurguladılar. Nevitt ile Smith, "Buffy'deki" pastiş kullanımını "postmodern Gotik" olarak tanımladılar. Örnek olarak, Adam karakteri Frankenstein'ın Canavarı'nı yansıtmaktadır, "Bad Eggs" bölümü "Invasion of the Body Snatchers" (1956) filmini yansıtmakta ve "Out of Mind, Out of Sight" bölümü de "Görünmez Adam" romanını yansıtmaktadır. "Buffy" bölümleri genellikle derin manalar ya da mecazlar barındırmaktadır. Whedon açıkladı ki, "Bir şeyi yazarken, biz çok dikkatli bir şekilde söylemeye çalıştığımız şeyleri duygusal, politik hatta felsefi açıdan bile değerlendiriyoruz... bu gerçekten bir pop-kültür fenomeni olmaktan ziyade, her bölümde metinleri derin bir şekilde katmanlaştıran bir şey." Akademisyen olan Wilcox ve Lavery, bölümlerdeki gerçek hayat sorunlarının nasıl doğaüstü mecazlara dönüştüğünü örneklerle açıkladılar: "Buffy" dünyasında gençlerin yüzleştiği sorunlar edebi birer yaratıklara dönüşüyor. Bir anne kendi kızının hayatını eline geçirebilir ("Witch"); üvey babanız olmak üzere olan kişiler gerçekten kalpsiz birer robottur ("Ted"); genç bir lezbiyen doğasının şeytani olmasından korkar ("Goodbye Iowa" ve "Family"); bir kız en güzel görünümlü çocukla seks yapsa bile, o çocuğun bir canavar olduğunu keşfedebilir ("Innocence"). Vampir Angel ile Buffy arasındaki aşk ilişkisi bir sürü mecaz anlamı ile doludur. Mesela, ikilinin birlikte geçirdiği tutkulu gece, vampirin ruhunu kaybetmesine sebep oldu. Sarah Michelle Gellar dedi ki: "Bu en nihai mesajdı. Bir erkekle birlikte oluyorsunuz ve birden size karşı kötü davranmaya başlıyor." Buffy, dizi boyunca Avcı olarak seçilmesi ve özgürlüğünün kısıtlanması sorunları ile uğraşır ki Avcılık görevlerini yerine getirmek için gençlik tecrübelerinin birçoğundan vazgeçmek zorunda kalır. Yaşadığı zorluklar ve nihai güçlendiğinin idrakı toplumda modern kadın ve feminist sorunlarıyla yüzleşmesi sonucu oluşan birkaç ayrılmanın tepkisidir. "Becoming, Kısım 2" bölümünde Joyce, Buffy'nin gerçekte Avcı olduğunu öğrendiğinde bir ebeveynin, çocuğunun bir eşcinsel olduğunu öğrendiğinde verdiği tepkiyi verdi ve ona "bir Avcı olmamayı" denemesini önerdi. Sahnenin sonunda ise Buffy'i evden kovdu. Dizide başka role sahip oldu ama başta Buffy Summers rolü için seçmelere katılan isimler arasında Julie Benz (Darla), Elizabeth Anne Allen (Amy Madison), Julia Lee (Chantarelle/Lily Houston), Charisma Carpenter (Cordelia Chase) ve Mercedes McNab (Harmony Kendall) vardır. İkinci sezonda vampir avcısı Kendra'yı oynayan Bianca Lawson ise Charisma Carpenter seçilmeden önce aslında Cordelia rolü için seçmelere katıldı. Rolü "Swans Crossing" dizisinde Sydney Rutledge rolünü oynadı ve "All My Children" dizisinde Kendall Hart rolünü oynayan olan Sarah Michelle Gellar aldı. 1995 yılında, Gellar daha 18 yaşındayken Drama Dizisinde En Genç Lider Kadın Oyuncu başlıklı Gündüz Vakti Emmy Ödülünü kazandı. 1996 yılında ise oyuncu kadrosuna Cordelia Chase rolü için dahil oldu. Ama bir hafta süren seçmeler sonrasında Buffy rolünü deneme kararı aldı ve birkaç seçme sonrasında rolün sahibi oldu. 1996 yılında, dizide Caleb rolünü alan Nathan Fillion aslında Angel rolü için seçmelere katıldı. David Boreanaz yayınlanmayan "Buffy" pilot bölümü yayınlanmadan önce oyuncu kadrosuna dahil edildi ama bölümde yer almadı. Fillion ise daha sonra yedinci sezonda Caleb rolünü canlandırdı ve Whedon'un başka bir yapımı olan "Firefly" dizisinde de rol aldı. Anthony Stewart Head'in zaten başarılı bir oyunculuğu ve iyi bir müzik kariyeri vardır, ama yine de Amerika'da Sharon Maughan ile birlikte oynadığı yirmi tane Nescafé reklamı ile tanındı. Böylelikle Rupert Giles rolünü kabul etti. Diğer "Buffy" ekibinin aksine Nicholas Brendon'ın çok az oyunculuk tecrübesi vardı, bunun yerine kekemeliğini yenmeden ve oyunculuk kariyerine başlamadan önce —yapım asistanı, tesisatçı asistanı, veteriner bina görevlisi, yemek teslimatı, senaryo dağıtımcılığı, bakıcı danışmanı ve garson meslekleri de dahil olmak üzere— çeşitli mesleklerde çalıştı. Sadece dört gün süren seçmelerden sonra Xander Harris rolünü aldı. Ryan Reynolds ve Danny Strong da aynı rol için başvurdular. Strong daha sonra dizinin çoğunda yer alan yardımcı karakteri Jonathan Levinson rolünde oynadı. Alyson Hannigan, oyuncu ekibindeki orijinal altılıdan kadroya katılan sonuncu kişidir. "My Stepmother Is an Alien" filmindeki rolünden sonra, 1990'lı yıllarda çeşitli reklamlarda ve televizyon programlarında yardımcı karakter rollerinde oynadı. 1996 yılında, Willow Rosenberg rolünü yayınlanmayan "Buffy" pilot bölümünde Riff Regan canlandırdı, ama seçmeler tekrar başladığında Hannigan başvurdu ve bu defa rol ona verildi. Hannigan, karakterine asıl bürünmesini sağlayan şeyin özellikle Willow'un bir olaya karşı verdiği tepki olduğunu açıkladı: Willow üzgün bir şekilde Buffy'e Barbie bebeğinin kendisinden küçükken alındığını söyler. Buffy, bebeği bir daha geri alıp alamadığını sorar. Willow'un cevabı ise "Çoğunu" oldu. Bu "Çoğunu" dizesini söylerken Hannigan'ın aslında üzgün olması gerekiyordu, ama bunun yerine mutlu bir ifade takınmayı seçti. Hannigan, Willow'un "çoğunu" geri aldığı için kendisiyle gurur duymasını ve mutlu hissetmesini kafasında canlandırdı. Bu durum sahnenin geri kalanını ve rolünü nasıl oynayacağına bir açıklık getirdi, bir yandan da karakterini tanımladı. Bu yaklaşımı sayesinde rolü aldı. Her bölümün başında verilen "Buffy" açılış jeneriğinde Kaliforniyalı müzik grubu Nerf Herder tarafından üretilen müziğin eşliğinde oyuncuların isimleri bulunmaktadır. DVD setinde bulunan dizinin ilk bölümünün yorum parçasında; Whedon, Nerf Herder'ın müziğini kullanmasının sebebinin Hannigan'ın önerisi olduğunu söyledi, Hannigan kendisine grubun müziğini dinlemesinde ısrar etti. "Buffy", televizyon programları, kitaplar, çizgi romanlar ve oyunlar da dahil olmak üzere birçok resmi ve gayri resmi esere ilham kaynağı oldu. Dizinin bu şekilde büyümesi sonucunda "Buffyverse" terimi ortaya çıktı ki bu terim "Buffy" ve ilgili hikâyelerin yer aldığı kurgusal evreni tanımlamak için kullanılmaktadır. Türkiye'de ise bu terim "Buffy evreni" olarak kullanıldı. Oluşan medya imtiyazları, resmi Buffy/Angel magazin dergileri ve Buffy evreni yardımcı kitapları gibi Buffy evreni figürleri ve hediyelik eşyalarına da ilham kaynağı oldu. Daha sonra da Eden Studios, Buffy evreni rol yapma oyunlarını yayınlamaya başladı ve Score Entertainment ise Buffy Koleksiyon Kartları Oyununu yayınlandı. "Buffy the Vampire Slayer Sezon Sekiz" adlı Dark Horse Comics tarafından yayınlanan çizgi roman serisidir. Televizyondan yayınlanan serinin devamı niteliğini taşır. Dizinin yaratıcısı olan Joss Whedon tarafından üretildi. İlk kez 14 Mart 2007 tarihinde basıldı. 40 sayıdan oluşur. Eylül 2011'de dokuzuncu sezonun başlayacağı duyuruldu. Dokuzuncu sezonda önceki sezona ek olarak "Angel & Faith" adında bir yan hikâyeyi, "Willow: Wonderland" ve "Spike: A Dark Place" adlarındaki mini hikâyeleri içermektedir. Joss Whedon, Andrew Chambliss ve Christos Gage tarafından yazıldı. Ana hikâyelerin her biri 25 sayıdan, mini hikâyelerin her biri 5 sayıdan oluşur. Ağustos 2011 ve Eylül 2013 arası yayınlandı. Daha sonra Mart 2014 ve Ağustos 2016 arası yayınlanan onuncu sezonda sadece "Buffy" ve "Angel & Faith" yer almaktadır. Ancak "Where Are They Now" adında küçük bir hikâye de yayınlandı. Önceki sezonların aksine Joss Whedon bu sezonun yazarlığını yapmadı. Bu sezonda "Buffy" serisi 30 sayıdan, "Angel & Faith" serisi 25 sayıdan oluşur. On birinci sezonun ise Kasım 2016'da yayına başlaması beklenmektedir. Bu sezonun sadece 12 sayıdan oluşacağı duyuruldu. Joss Whedon aslında 1998 yılında dizinin devamı niteliğinde bir film çıkartmak istedi, ama mümkün olmadı. Bir yan ürün olan "Angel" Ekim 1999'da "Buffy'nin" dördüncü sezonu ile birlikte yayınlanmaya başladı. Dizi, Buffy'nin proje tasarımcısı Joss Whedon ve yanında David Greenwalt'un yardımıyla oluşturuldu. "Buffy" gibi bu dizi de Mutant Enemy yayın şirketi tarafından yayınlandı. İlk başlarda Nielsen reytinglerinde "Angel", "Buffy'den" daha yüksek reytinglere sahip oldu. David Boreanaz'a ek olarak, "Angel" dizisinin kadrosuna "Buffy" oyuncusu Charisma Carpenter (Cordelia Chase) da dahil oldu. İlk sezonda Glenn Quinn (Doyle) diziyi bıraktığında, daha önce "Buffy'nin" üçüncü sezonunda yinelenen karakter olarak rol alan Alexis Denisof (Wesley Wyndam-Pryce) onun yerini doldurdu. Carpenter ve Denisof'dan sonra ise Mercedes McNab (Harmony Kendall) ile James Marsters (Spike) da diziye katıldı. "Buffy'de" rol almakta olan bazı oyuncular ise "Angel'da" konuk olarak yer aldılar: Seth Green (Daniel "Oz" Osbourne), Sarah Michelle Gellar (Buffy Summers), Eliza Dushku (Faith), Tom Lenk (Andrew Wells), Alyson Hannigan (Willow Rosenberg), Julie Benz (Darla), Mark Metcalf (Efendi), Julia Lee (Anne Steele) ve Juliet Landau (Drusilla). Ayrıca Angel da ara sıra "Buffy'de" görünmeye devam etti. "Angel" dizisi de beş sezon yayınlandıktan sonra IDW Yayıncılık tarafından yayınlanan "After the Fall" çizgi roman serisi ve daha sonra da Dark Horse Comics tarafından yayınlanan "Angel & Faith" ile devam etti. TV dizisinin dışında, Buffy evreni yazarlar ve sanatçılar tarafından "Buffy Evreni Genişleyen Evren"de resmi olarak genişletildi ve ürünlere dağıldı. Bu eserlerin üreticileri dizinin devamlılığını sürdürmek zorunda değillerdi. Örnek olarak, TV dizisinin senaristleri Genişleyen Evren tarafından belirlenen bilgileri kullanmak zorunda değillerdi, ama bazen eserler bu devamlılığın bazı kısımlarıyla ilişkilendirilebiliyordu. Dark Horse Comics, "Buffy" çizgi romanlarını yayınlamaya 1998 yılında başladı ve hala yayınlamakta. 2003 yılında, Whedon Dark Horse Comics için "Fray" isimli sekiz bölümlük bir mini çizgi roman serisi yazdı ve seride gelecekte yaşayan bir Avcının konusu geçiyordu. 2004 yılında "Tales of the Vampires" çizgi romanlarının yayınlanmasından sonra, Dark Horse Comics Buffy evreni ile ilgili çizgi roman ve resimli romanlarını yayınlamayı durdurdu. Şirket Whedon'un kırk bölüm süren "Buffy the Vampire Slayer Sezon Sekiz" çizgi roman serisini Mart 2007'den Ocak 2011'e kadar, televizyon dizisinin devamı niteliğinde yeni bir sekizinci sezon şeklinde yayınladı. İlk hikâye örgüsü Whedon tarafından yazıldı ve "Evden Uzakta" olarak adlandırıldı ki oldukça iyi tepkiler aldı, çok satanlar listesinde ise birbirine rakip olan DC ve Marvel'ın eserlerinin arasında yer aldı. Ayrıca "Evden Uzakta" hikâyesinden sonra yayınlanan "Gelecek Yok" bölümünde Faith karakteri geri döndü ve "Zamanın Oyunu" bölümü ise Fray serisi ile eş zamanlı gitti. Dark Horse daha sonra "Sezon Sekiz'in" devamı olarak 2011 yılında başlayan "Buffy the Vampire Slayer Sezon Dokuz" ve 2014 yılında başlayan "Buffy the Vampire Slayer Sezon On" ile devam ettirdi. Pocket Books yayınevi, Buffy romanlarını yayınlama lisansına sahiptir ve 1998'den beri altmıştan fazla roman yayınladılar. Bu romanlar bazen karakterler hakkında bilinmeyenleri açıkladı; mesela, "Go Ask Malice" isimli bir romanda Faith'in Sunnydale'e gelişi detaylı bir şekilde anlatıldı. Son zamanlarda çıkan romanlar arasında "Carnival of Souls", "Blackout", "Portal Through Time", "Bad Bargain" ve "The Deathless" bulunmaktadır. Beş adet resmi "Buffy" video oyunu oyun konsollarında yayınlandı. Özellikle 2002'de Xbox için çıkan "Buffy the Vampire Slayer" isimli bir oyunu ile 2003'te Nintendo GameCube, Xbox ve PlayStation 2 için çıkan "Chaos Bleeds" isimli oyunu tanındı. "Buffy" ve "Angel" dizilerinin popülerliği kurgusal 'Buffy evreninde' daha çok ekrana-dayalı ürünler üretme girişimine kaynak oldu. Bu projeler geliştirilmeden kaldı ya da bazen hiç yayınlanmadı. 2002 yılında, tartışmada olan iki tane potansiyel yan ürün bulunmaktaydı: "Buffy Animasyon Serisi" ve "Ripper". "Buffy Animasyon Serisi", Buffy dizisinin konusuna dayalı olan bir televizyon animasyon dizisiydi; Whedon ve Jeph Loeb dizinin yönetici yapımcılığını üstlendiler ve TV dizisindeki oyuncuların çoğu kendi karakterlerini seslendirmek için ekibe dahil oldu. 20th Century Fox, bu diziyi geliştirmeye ve başka bir kanala satma işine ilgi gösterdi. 2004 yılında üç dakikalık bir pilot bölümü hazırlandı, ama hiçbir zaman devam etmedi. Whedon, "The Hollywood Reporter" dergisine şunu dedi: "Dizimiz için bir yuva bulamadık. Kendi ekibimizin oluşturduğu elimizde altı yedi tane senaryomuz bulunmaktaydo – ama kimse istemedi." Ne pilot bölümü ne de senaryolar davet endüstrisi dışında hiçbir yerde gösterilmedi, yine de yazar Jane Espenson program için yazdığı senaryolarının bazılarından alıntılar yayınladı. "Ripper" aslında Anthony Stewart Head tarafından canlandırılan Rupert Giles karakterini konu alan bir TV dizisi olması için planlandı. Son zamanlarda açıklanan bilgilere göre ise eğer "Ripper" üretilseydi, ya bir TV filmi ya da DVD filmi olacaktı. 2007 yılına kadar filmin çıkmasıyla ilgili söylentiler vardı; çünkü Joss Whedon, BBC'de 90 dakikalık bir "Ripper" özel bölümü için konuşmaların neredeyse hazır olduğunu ve hem Head'in hem de BBC'nin bunu desteklediğini açıkladı. 2003 yılında, "Buffy Animasyon Serisi" ve "Ripper" hakkındaki ilk halka açık tartışmadan bir yıl sonra, "Buffy" sona yaklaşıyordu. Yan ürünlerin tartışıldığı bu zamanda Espenson dedi ki, "Sanırım Marti, Joss ile Avcı Okulu hakkında konuştu ve Tim Minear da yine Joss'a Faith ile motorsikleti hakkında bir şeyler söyledi. Sanırım ortada fikirler biraz karışmış." Espenson, Avcı Okulu yan ürününde yeni avcıların ve belki de Willow Rosenberg'ün olacağını, ama Whedon'un bu yan ürünün o kadar da iyi bir fikir olarak görmediğini açıkladı. Dushku, Faith karakterini konu alan bir Buffy evreni TV dizisinde oynayabileceğini söyledi ama daha sonra onun yerin "Tru Calling" dizisinde oynamak için anlaştı. Dushku, IGN'e şunu dedi: "Gerçekten yapması zor bir şey olurdu, zorluklarla baş etmek istemediğimden değil, ama Buffy'den hemen sonra gelmesi, bence Buffy'nin yerinin doldurulması için bundan daha büyüğü gerekliydi." Tim Minear iptal edilen dizi hakkındaki bazı fikirleri açıkladı: "Dizinin ana konusu aslında Faith'in Kung Fu ile tanışması olacaktı. Faith, muhtemelen bir motorsikletin üzerinde, dünyayı dolaşacak ve bu koca dünyada kendi ait olduğu yeri bulmaya çalışacaktı." 2004 yazı sıralarında, "Angel" dizisinin finalinden sonra, Spike hakkında bir film fikri ortaya atıldı. Filmin yönetmenliğini Tim Minear ve baş rollerini ise James Marsters ile Amy Acker üstlenecekti, yardımcı karakter olarak da Alyson Hannigan bulunacaktı. 2006 Saturn Ödülleri sonrasında, Whedon konsepti hazırladığını ama geri bildirim beklediğini açıkladı. Eylül 2008'de, "Sci-Fi Wire" Sarah Michelle Gellar ile bir mülakat yaptı ve Gellar da en efsanevi rolüne geri dönmeyi öylece reddetmeyeceğini söyledi: "Asla asla deme" diye devam etti. Daha sonra "Orijinal Buffy filminin çok tutulmamasının nedenlerinden birisi olarak insanla Kristy'yi suçladı, ama suç onun değildi-hikâye anlatılabilecek kadar kısa değildi," dedi. "Ayrıca Buffy'nin 'başlangıcı, ortası ve sonunun' çok hızlı bir şekilde geçeceğinden endişeliyim. ... Bana iyi bir senaryo verirsin; bana işe yarayacağını gösterirsin ve tabii ki seyircinin bunu kabul edeceğini gösterirsin, [ve] ondan sonra muhtemelen orada olurum. Benim şartlarım bunlar." "Buffy" dünyasının popülerliği birçok internet sitesine, çevrimiçi tartışma forumlarına, "Buffy" hayran kurgu eserlerine ve birkaç resmi olmayan hayran-yapımı ürünlerine ilham kaynağı oldu. Dizinin bitişinden sonra, Whedon asıl amacının yaptığı dizinin "kült" bir televizyon dizisi olması ve "fanatik, neredeyse deli bir hayran kitlesine" sahip olması olduğunu söyledi. Popüler kültür atıflarını sıkça espri amacıyla kullanan dizinin kendisi daha sonra video oyunlarında, çizgi romanlarda ve televizyon dizilerinde kullanılan bir popüler kültür göndermesi haline geldi; birçok kez de parodileri çıktı ve taklitleri yapıldı. Sarah Michelle Gellar birkaç parodi skecinde yer aldı; bunlardan birisi "Saturday Night Live" skeçidir ki bu skeçte Avcı "Seinfeld" evrenine gider ve bir diğeri de "Robot Chicken" adlı programın yaptığı eğer "Buffy" sezon sekiz olsaydı adlı skecinde sesini kullandı. "Buffy", bir sosyal mediya sitesi olan Facebook ile entegre edilen bir HTC cep telefonu için kod-adı oldu. 1999'da yayınlanan, bütün bölüm boyunca hiçbir karakterin konuşmadığı "Hush" adlı bölümünün Emmy Ödülü adaylığı da dahil olmak üzere "Buffy" birçok sayıda ödül kazandı ve aday gösterildi. 2001'de yayınlanan, hiç fon müziği olmayan
dinlerken ağlamaya başladım. Nedeni gerçekten yoktu, ama hatırladığım şey sadece ağlamak istiyor olduğum, yani öyle bir parçaydı ki içimden “ Normal biri ağlardı buna. “ demiştim. Daha sonra da olan oldu. O andan itibaren, geçmişimde bir şey hissetmem gereken her bir olay geri gelmeye başladı, utançlar, hüzünler, korkular. Gün ortasında, sekiz sene önce arkadaşlarımla saklambaç oynarken olan bir olay yüzünden utanıp sıkılırdım. Bu bir anda gelen duygular seli beni çok iyi etkilemedi, o an olan pek çok şey daha vardı hayatımda, pek iyi olmayan. Hatta uzun zamandır olan ve benim takmadığım bir olay. Hislerim geri gelince kötü oldu her şey kısaca. Kimseye anlatamadım ne olup bittiğini, anlamazlar diye, denediğimde de anlamadılar, çünkü ben Özgür’müşüm. Öyle kaldı, daha birçok kere daha ağladım, ama dışarıdan gülmeye devam ediyordum. İnsanlarla gülmek, her yerde hüzünlü gezdiğinizde kimsenin umurunda olmamasından iyidir sonuçta, belirtmem lazım ki bu olaylar zinciri sonucunda dinlediğim bir arkadaşım bile kalmamıştı. Şimdi tanımış olmanız lazım, ha bir de, sürekli gülen, hiçbir şeyi takmayan biri gibi göründüğümü de eklemeliyim, “Özgür’müşüm” lafı da buradan geliyor. Böyle bir ortamda bunları yaşadıktan sonra da insanın içinden “Onlara ne? “ demesi normal oluyor. Belki bu da bir yardım çağrısıdır, belki de “ Size ne ama lütfen dinleyin. “ demektir Hissettiklerinizi ne kadar anlatsanız da sizden iyi anlamayacak kimse, sizin kadar umursamayacak. Anlamaları her şeyi kolaylaştırabilir, ama siz yine de buna güvenmeyin, ama şu anlattıklarımda biraz bile olsun kendinizi bulduysanız, insanlara nasıl yaklaşacağınızı da biliyorsunuz demektir. Dışarıdan yargılamadan, insanların içinde ne olup bittiğini öğrenmek onları büyük bir çukurdan kurtarabilir, yaralarını iyileştirebilir. Yapın bunu. Ben bunları burada anlattım ve düşününce eğer liseden biri beni hatırlarsa, yine beni o gülen çocuk olarak hatırlayacaklar. Ağlamaklı oldum nedense. GEÇMİŞİN YASINI TUTANLAR Unutulmaya yüz tutmuş anılar vardır, aklımızın bir köşesinde öylece bekler bizleri. Onları hatırlamak bile seni heyecanlandırır, kalbinin kafesinden çıkmak istercesine atışını, damarlarında kanın ılık ılık akışını hissedersin, aniden canlanıverirsin bir bakıma. Geri gelmeyecek anılar bugün bile seni mutlu eder ya yanıltır seni, umut verircesine okşar gönlünün geçmişi özleyen yanını. O zamanlara dönmek istersin, ne var ki yapamazsın. Çünkü çıkmaz bir sokak gibidir geçmiş, ilerlemene izin vermez, brandalar koyar eskiyle arana. Bir saatin yelkovanı ve akrebini yanıltıp ileri gidemeyeceğin gibi geçmişin de çıkmazında aradığını bulamazsın. O zaman anlarsın ki anıların sende bıraktığı tek şey yüzündeki çizgilerdir, şakaklarına düşen beyazlar, ellerindeki o minik kahve lekelerdir belki de. Acıtır aynadaki yansıman baktıkça uzun uzun, yakar en derinden. Aldığın nefesler geride bıraktığın mutlu, hüzünlü, bazen gözyaşlarıyla ıslanmış bazen de gamzelerinde neşelenmiş anlarına okunan ağıtlara dönüşür. Yazarımız Stephan Zweig işte bütün bunları geçmişin ağır özlemi altında ezilip bükülen Madame de Prie üzerinden başarılı bir şekilde anlatmış. Giderek bugüne yaşadıklarına hissizleşen, kalan zamanını aç bir kurt gibi saldırırcasına tüketen, ilerisini düşünmeden yaşamı bencilce savuran bu kadın bize her birimizin eski zamanlara ne kadar takılırsak bugüne ve bugünün getirdiklerine o kadar da gözlerimizi kapattığımızı hatırlatır. Sarıp sarmalamamız gereken gelecek her bir saniyesinde hayatı anlatır bize yeniden. Atan kalbimizin geride bıraktıklarını yüzüne vurur gibi değil, seni hayatın içine sürüklercesine anlatır. Her şeyi bırakmak istediğinde pes edip boşluğa düştüğünde, kendine ve yaşadıklarına saçlarının uçlarına kadar kırgın olduğunda, boğazındaki o kocaman düğümü çekip atamadığında, hıçkırıklara boğulduğunda sarsılırsın geleceğin sana gösterdikleriyle. Kendini dert ve kederle dolu bir odaya kapatmışsındır ve hayatın açtığı bu pencereden süzülen ışık huzmesi seni gönlünden yakalar. Madame de Prie maalesef ki görememişti bu pencereyi, gözlerini görmez kulaklarını duymaz sanıyordu. Geçmişindeki şan ve şöhretini öylesine arzuluyordu ki geleceğin önüne sunduklarının, umutların ve fırsatların yanından bir hayalet edasıyla geçmişti. Geçmişe oltasını atmış ve bir türlü ilerlemeye müsaade etmeyen tüm insanlar gibiydi, akan suların kayıklarıyla kıyıda bekleyen balıkçıları beklemediği gibi akıp giden zaman da dünyaya kazık çakmış gibi sebepsizce durmaya meyilli bizleri beklemiyor. Bizi insan yapan hayatı bir ucundan kıyısından tutmamız hatta sıkıca kavramamız gerekiyor. İşte o zaman yaşamak gerçekten yaşamak oluyor. Aksi takdirde toz dumanla çoktan kaplanmış geçmiş defterinin arasında kurumuş bir güle döneriz. Ne o bahçede esen rüzgarlarda salınırken etrafa yaydığı kendine has kokusu kalmıştır geriye gülün ne de şairlere sevgilelerini hatırlatan sayısız şiire konu olmuş güzelliği. İnanıyorum ki bunu en güzel şekliyle açıklayan orijinal adıyla 'Carpe Diem' yani anı yaşamak felsefesi olabilir. Bugünü, bu saati ve dakikaları geriye alamayacakken gül gülebildiğin kadar ve en güzel anıları biriktir. Kendine de ki en güzel günlerim daha yaşamadıklarım olsun. Bu düşünce yapısının bana ve çevremdekilere etkileri nelerdir çok iyi görebiliyorum. Nasıl yaşanmışlıkların, karşına çıkan yollar ve seçimlerin olmasa bugün aynı yerde olamayacaksan, gelecek umudun olmasa da dünyadaki ilk adımının, ilk sözlerinin, bugün arkadaşlarınla buluşup belki de kahkahalarla gülmenizin hatta şu an bu yazıyı okumanızın bir anlamı olmazdı. Ruhun, düşüncelerin, tutkunun, aşkın, aşka yazılmış şarkıların anlamsız olduğu bir dünya hayal dahi edemiyorum. Biliyorum siz de düşünemediniz. Arayışın getirdiği mutluluğu hissedelim. Bulmanın değil, bulma umudunun mutluluğunu.. Boşluğunu dolduramayacağımız gelecek umudumuzu hiçbir zaman kaybetmemeye bakalım. Fevziye Nur YILMAZ Ayten Deniz Yılmaz 21401489 TURK102-10 SEVMEYİ TANIMLAMADAN, SEVMENİN HAKKINI VEREMEDEN YAŞAMAK Herkesin hayatında olması gereken değil de, herkesin muhtaç olduğunu düşündüğüm bir kavram benim için sevgi. Öyle ya da böyle, hayatımızın her döneminde hissetmemizin zorunlu olduğunu bildiğim bir kavram. Öncelikle ailemizde öğrendiğimiz, sonrasında hayatımızın her aşamasında öne çıkarak bizim yaşam kaynağımıza dönüşen gereklilik gibi kendisi. Sonrasında ise özel olarak kendini birine adamak, bağlanmak geliyor sanırım. Peki herkes bunu hak ediyor mu? Sevilmeyi bırakın, birini sevmeyi bile hak etmek gerekiyor bana sorarsınız. Ağızdan öylesine düşen “seni seviyorum”ların bir anlamı olmamalı kimsenin gözünde. Davranışlarıyla göstermeli insan sevgisini. Doğum gününde alınan afilli bir hediye değil de, durup dururken mayıs ayının on sekizinde alınan bir hediyedir sevgi. Ya da, belki de birini görmeden düşlemektir gerçek sevgi. Ulaşmamaktan çekilen özlem de olabilir kimi zaman. Hatta bazen karşılıksızlık bile iş görür benim için. Ne de olsa sevip, sevmeyi hak etmiş olan benim. Sevmenin hazzına ulaşan da benim. Karşımdakine ne ki bundan? Yalnız, bir gerçeğin farkındayım ki; eski zamanlarda “ulaşılamaz” olanın değeri, şu zamanın fazla iç içe ve sahte olan sevgisini gölgesinde bırakıyor. Yıllar öncesinin saf ve gerçek değerini, günümüzde çok çabuk elde edilip bu sebepten kolayca elden giden sevgiye elbet de değişmem ben. Kafka’nın sevdiği kadınlara olan düşkünlüğü gibi sevmek de sayılır benim için. Onca zaman ayrı kalıp, karşısındaki insanın bir gün “gerçekten” onun olacağını ümit ederek yaşamak da olur elbet. İnanarak, arasında kilometrelerce yol olan birini beklemek herkesin dayanabileceği bir durum değildir elbet. Sadece bir röportaj vesilesiyle tanışığı, sonrasında uzun uzadıya Milena’yı görmek umuduyla mutlu olan bir insan gibi sevmek, gerçekten sevmek olabilir. Ya da, düşünün: sevgisini düz kelimelerle anlatmanın gerçek sevgi olmadığını düşündüğü için aşık olduğu kadını bir bıçağa benzetip, o bıçakla içini deştiğini belirten bir insan. Hiçbir özelliği olmadığını düşündüğünüz, çekici bile gelmeyen birini sırf o olduğu için sevmek de gerçek sevgiye tabi olsa gerek. O kişiyi olduğu gibi kabul edip,“Neyini seviyorum ki bu kadar?” diye sorduğunuzda, cevabı kendi kendinize bulamıyorsanız eğer, odur işte sevmek. Kafka’nın sade olan Felice’i, hemen hemen her gün, hatta bazen gün içinde birkaç kez mektup yazacak kadar çok sevdiği gibi. Ya da, bir insanı sadece kafamızda kurduğumuz hayallerde sevmek de buna dahil benim için. Tanımaya fırsatımız bile olmayan birini tanımanın hayalini kurmak da öyle. Sadece güzel bir insan olduğunu düşünmekten ileri gidemeyeceğiniz bir insanı ele alın. Tanıyamayacağını anladıktan sonra bile, birini düşünmeye devam etmek, yahut onun mutlu olmasını istemek masum bir arzu değil midir sizce de? Asla karşılık bulamayacağınızı bilerek sadece sevmek. Görünen o ki, eski zamanlardaki “görmeden de olsa beklemek” fikrine değecek bir sevgi, yani gerçek sevgi artık pek aramızda değil. Şimdiki zamanlarda birbirimizi göz göre göre harcıyoruz. Deneme yanılma yönteminden uzağa gidemiyoruz. Değecek tek bir insanı beklemek yerine, başkalarıyla oyalanıp kandırıyoruz kendimizi belki de. Gerçekten değer vererek sevmek yerine, sanki olayı sadece sevilmek sanarak her şeyi, her sorumluluğu karşımızdakine yüklüyoruz. Böylece, sevginin gerçek anlamını kaybediyoruz. İçimizden geldiği gibi davranmayı yanlış anlamışız. İçimizden geldiği gibi sevmek yerine, laf olsun diye seviyoruz. Öylesine, başı boş davranıyoruz. Samimiyetimizi git gide kaybediyoruz. Her şeyin karşılıklı olduğunu düşünüyoruz. Sevgiyi, sevgi olmaktan çıkarıp çıkar ilişkilerine dönüştürüyoruz. Bu işleri pek yanlış anlamışız belli ki. (Can Yücel’in Eski Datça’daki evi) RUHUMUN AİT OLDUĞU YER ‘‘Ne harika bir yer burası! Nereden buldun bu Datça'yı?’’ "Elimle koymuş gibi buldum." Can YÜCEL Güneşin, denizin, doğanın, sağlığın kısacası tüm güzelliklerin başkentidir Datça. Sevgili Can Yücel onu kendi çabalarıyla bulan şanslılardan biri ama gerçek aslında biraz daha farklıdır. Datça o kadar büyülüdür ki o sizleri çağırmadan onun varlığından ve dudak uçuklatan güzelliğinden haberiniz olmaz. O sizi davet etmeden oraya gitmeye cesaret edemezsiniz ama bir gittikten sonra da evinize geri dönmek çok zorlaşır çünkü Datça çoktan sizin eviniz olmuştur. Biz de bir zamanlar Datça’nın varlığını duymuş ama oraya gitmek için planlar yapıp yola çıkmış ailelerden değildik; biz Datça’nın çağırdıklarındandık. Bundan tam on yıl önce nereye gitmek istediğimize tam karar vermeyip, aklımızda ülkemizin en etkileyici güzelliklerinden birini keşfetme umuduyla yola çıkıp kendimizi birden bire Datça’da bulduk. Nasıl oldu, nasıl kendimizi Ege Bölgesi’nin en uç noktasında, o güzel yarımadada bulduk hala bilmiyorum ama bildiğim tek şey var o da iyi ki yollar bizi sokakları bile mis gibi adaçayı kokan bu yere çıkarmış. Havası, güneşi, denizi ve el değmemiş koylarıyla Datça, Muğla’nın diğer ilçeleri gibi yabancı turistlerden nasibini almamış ve daha çok yoğun tempoda çalışan insanların tatillerini her şeyden uzakta ve sessiz sakin bir yerde geçirmelerini sağlayan eşsiz güzelliğe sahip ve galiba bizi Datça’ya çeken de bu dinginlik ve sessizliği arayışımızdı. Her ne kadar şu an kıymetini daha iyi anlasam da ilk Datça’ya gittiğimizde oranın sessizliği beni çok ürkütmüştü. Belki de Antalya, İzmir ve Muğla gibi renkli ve canlı bir yerle karşılaşmadığım için hayal kırıklığına uğramıştım çünkü o zaman yaşım çok büyük değildi ve eğlenip arkadaş edinebileceğim bir yerde tatil yapmak istiyordum. O zamanlar Ankara’da geçirdiğim her gün Datça’yı özleyeceğimi tahmin etmesem de şu an Datça’nın ruhuma ev sahipliği yaptığını biliyorum ve yaz tatillerinde ona kavuşmak için gün sayıyorum. Denizi ve yüzmeyi çocukluğumdan beri çok sevmişimdir belki de bu aşırı sevgimin nedeni hep Ankara’da yaşayıp denize tatillerin dışında uzak kalmaktandı. Datça’nın denizinin güzelliğine hayran olmadan önce yurt içinde ve yurt dışında birçok denizi görme fırsatım oldu ama her sokağı denize çıkan Datça’nınki anlatılamayacak, anlatılsa da sadece onu gören insanların anlayacağı bir güzelliğe sahip. Güzellik derken sadece temizliğinden ya da berraklığından bahsetmiyorum asıl güzelliği bin bir türde balığın peşinden ya da benim yaşımı 10’a katlayan deniz kaplumbağalarıyla yüzmek. İlk deniz kaplumbağasıyla karşılaştığımı hatırlıyorum da tek başıma yüzüyordum ve o sevimli dostlarla karşılaştığımda çok korkmuştum. Hem korktuğumdan geri dönmek hem de bu eşsiz fırsatı babamın da yakalaması için onu çağırmak istiyordum. Ama hepsinden çok çabuk vazgeçtim çünkü böyle bir fırsat bir daha elime zor geçerdi. Aynı anda hem deniz kaplumbağasına doğru yüzüp ona dokunmak hem de onu korkutmamak istiyordum çünkü benim korkum anın güzelliğinden dolayı çoktan kaybolmuştu. Aramızda mesafe de olsa bir deniz kaplumbağasıyla aynı hizada yüzme deneyimini hiçbir şeye değişemem çünkü benim için yaşadığım en güzel ve en inanılmaz andı. Datça’ya giden yol bana mesafesinden dolayı değil de oraya varmak için sabırsızlandığımdan her zaman bana uzun gelir ama oradan eve, Ankara’ya içimde kocaman bir hüzün, gelecek yaz için hayallerim ve ellerimde denizden çıkardığım deniz kabuklarıyla dönmek ise en zorudur. Ailemin de benimle aynı hüznü paylaşması bana her ne kadar güç verse de ben seni bir başka seviyorum Datça. Ama az kaldı, birkaç ay sonra görüşmek üzere gerçek evim, her sokağı denize çıkanım. Datça… PARAdoks Sizce insanlar mı parayı yönetir, yoksa para mı insanları? Para ve etrafımızdaki bütün materyaller ne zaman hayatımızın merkezi haline geldiler? Çoğu insan –özellikle zengin kesim- parayı yönettiklerini düşünebilir; ancak bence kendileri paranın kölesi haline gelmişlerdir. Parayla ne kadar çok karşılaşırsak, o kadar çok bağlanıyoruz ona. Örneğin, parası olmayan bir insanı düşünelim. Bu kişi böyle bir hayatla başa çıkmayı öğrenmiş bir insan olsun. Telefonu, koltuğu, yatağı olmadan da kendine bir hayat kurabilmiştir. Peki siz, telefonunuz, yatağınız, harcayacak paranız olmadığında mutlu ve huzurlu bir hayat yaşayabilir misiniz? Etrafıma baktığımda hep parayla aldığım şeylerle karşılaşıyorum. Satın almadığım şeyler, ailem, düşüncelerim, bedenim. Hayır, aslında bedenimde de paradan izler var. Lenslerim, kesilmiş saçlarım, ojeli tırnaklarım… Sadece para için evlenen çiftler ya da paraları olduğu; ama kendilerine yetmediği için ayrılan çiftler… Bize ait dünyamızı gezmek istiyorsanız, başkalarına ait bir şeyleri satın almanız gerekiyor; çünkü dünyamızın dönüşünü bile parayla sağlıyoruz. Şimdi Lidyalılara mı kızsak, yoksa kapitalizmi benimseyen biz insanlara mı? Bence Lidyalıları suçlamalıyız; çünkü onlar para denen şeyi icat etmiş olmasalardı, şimdi burada üniversiteye girmek için birbirine rakip olan arkadaşlar, maaşı kendisine yetmediği için intihar eden insanlar olmayacaktı. Bir düşünün, sırf yapay bir sistemin eşitsizliği ve insanlara dayatmaları yüzünden canına kıyan bir sürü insanla karşılaşıyoruz. Sizce bu sistemi yıkıp yerine alternatif bir sistem getirebilir miyiz? Sanırım bunu hiçbir insan, hiçbir ülke istemez ve buna hiç kimse izin vermez; çünkü çoğu insan, beyinlerindeki tek engelin materyallere dayalı olan bu sistem olduğunun farkında değil. Bu konuyu çok güzel bir biçimde ele alan Türkçesi Dövüş Kulübü olan ve asıl adı Fight Club olan filmi izlemiş olabilirsiniz. Filmin genel felsefesi, filmin baş kahramanı olan Tyler Durden’ın şu cümlesiyle açıklanabilir: “Sahip oldukların zamanla sana sahip olur.” Bu film, materyalizmin kölesi olmamızla ilgili çok güzel düşünceleri yansıtıyor. Filmde tıpkı birçok insan gibi işinden, evinden, mobilyalarından sıkılmış ve paranın kölesi haline geldiği hayatından kaçmak isteyen bir adamın devrimci hareketlerini gözlemliyorsunuz.(Filmi izlemediyseniz affedersiniz; çünkü filmin sonunu anlatacağım.) Filmdeki adam, bu hayatından kurtulmak için evini yakıyor ve içinde hiç değerli bir şey bulunmayan başka bir evde kalmaya başlıyor. Bütün yüksek binaları, paranın işlettiği şirketleri bombalayarak yıkılmalarını izliyor. İşte çoğumuzun yapmaya cesaret edemediği ve sadece filmlerde görebileceğimiz devrimci ruhu budur. Ne kadar yapmak istesek de, karşılaşacağımız sonuçlar bizi korkutuyor olmalı ki, bu iğrenç sistemden kurtulmaya hiçbirimiz cesaret edemiyoruz. Yaşadığımız hayatı şu şekilde tanımlayabilirim: Ödevinizi yapmanız için bilgisayarlara ihtiyacınız var. Gezmek için cebinizde mutlaka para olmalı. En iyi öğrenimi görmek istiyorsanız maddi gücünüzün olması gerekiyor. Sadece okumak için değil, iş kurmak için sermayeniz olmalı. Bu işinizi, ailenizi ve kendinizi refah içinde yaşatmak için kuruyorsunuz. Çevrenizdeki maddeler size asla yetmiyor. Tam son model arabanızı altınıza çekmişken, yeni bir model geliyor ve sizinki eski kalıyor. Sadece bu da değil, hayatınız boyunca bu arabayı ve daha birçoğunu çalıştırmanız için benzin almanız gerekiyor. Arabasız 1 km yürüyemiyorsunuz, telefonsuz kimseye ulaşamıyorsunuz. Maddi gücünüz ne kadar çoksa, o kadar çok yemek yiyorsunuz. Yemek yedikçe kilo alıyorsunuz ve diyetisyene gidiyorsunuz. Ve tahmin edersiniz ki diyetisyen de bedava değil. Bir de buna alternatif bir hayatı tanımlamak istiyorum: Ödevinizi yapmak için bilgisayar bulamazsanız eliniz kolunuz bağlı kalmayacak; çünkü siz bu materyale bağlı olarak yaşayan bir insan değilsiniz. En iyi eğitimi görmeniz için maddi durumunuzun iyi olmasına gerek yok; çünkü etrafınızdaki herkes paylaşımcı ve her öğrenilen şey bir diğer insanla paylaşılıyor. Böylelikle herkes eğitiliyor. İş kurmanıza ve hatta sermayeye ihtiyacınız yok. Her gün kalkıp sevmediğiniz yapay bir işi yapmanıza gerek yok; çünkü sırf parası çok diye sevmediğiniz bir meslekle uğraşmıyorsunuz. Çünkü artık para yok ve bir meslek bir diğerinden daha fazla para getirmiyor. Telefonunuz veya arabanız son modelken birkaç yıl içerisinde eski model konumuna gelmiyor. Dolayısıyla siz de sürekli en yenisine sahip olabilmek için hırslanmıyor, sizin bu hırsınızdan kâr amacı güden, sizi fakirleştiren insanlara yem olmuyorsunuz. Yemeğinizi paylaşıyorsunuz ve kimse ne daha az ne daha çok yiyor. Dişinizin teki düşse de onsuz yaşamayı öğreniyorsunuz. Eve alınan her yeni eşyada “Bu son.” deyip yine de daha fazlasını aldığınız bir hayatta yaşamıyorsunuz. Ev sizin için sadece bir eşya, bir araç. Yani kısacası, yaşadığınız hayatta kral veya kraliçe sizsiniz, sahip olduklarınız sizin patronunuz değil. İlk insanlar da böyle bir hayat yaşıyorlardı ve bu hayata ayak uyduramadılar. Bu belki de insanlığın doğasında var; çünkü bütün yeni icatlar gereksinimlerden doğarlar. Ancak ben, paraya ve materyale dayalı bu sistemin tek çözüm yolu olduğunu düşünmüyorum. Seçim sizin. Pınar Temel Mavi Gözlerini kapa. Masmavi bir gökyüzü hayal et. Ve maviliğin içinde süzüldüğünü… Ne kadar özgürsün değil mi? Ne kadar mutlu, ne kadar âşık, ne kadar rahatsın düşün. Uçmak özgür kalmaktır çünkü. Gökyüzüyle dans etmek, mavinin içinden toprağa göz kırpmaktır. Havayı kalbinle hissetmektir uçmak. Ne kadar uzağa gidersen git, ne kadar tepeye çıkarsan çık gökyüzünün seni terk etmeyeceğini bilmektir. Tutsak olmaktansa, özgürce dolaşmak ayrıcalıklı bir mutluluktur. Tutkularını takip etmektir aynı zamanda. Savaşmaktır. Pes etmemektir. Başarısızlığı kabul etmemektir. Tutku aşktır, aşk bizi hayata bağlar. Sevdadır uçmak. Rüzgâra, onun saçlarınla dansına âşık olmaktır uçmak. Uyuşturucudur. Her adrenalin salgıladığında tekrar yaşamak istediğin deneyimdir. Ölesiye korkacağın ama vazgeçemeyeceğin uyuşturucun… Bütün dertlerini unutmaktır. Göz kapaklarına değen havanın seni mutlu hissettirmesidir. Bulutlara âşık olmaktır. Ulaşılmaza ulaşmaktır uçmak. En tepeye, her seferinde biraz daha fazla deneyerek ulaşmaktır. Çetin yolun sonundaki başarıdır uçmak. Kalbinin atışını hissetmektir kulaklarında uçmak. Martılar. Onlar gibi olmak istemez misin? Masmavi bir gökyüzünde bembeyaz bulutların içinde uçan turuncu gagalı martılar. Hepsi de birbirinden ne kadar farklı değil mi? Bir martısın sen de. O çok özendiğin martılardansın. Gri kanatları, mavi gözleri ve siyah kuyruğu olan bir martısın. Özgürsün ayrıca. Diğerlerinden farklısın. Sen onlardan biri değilsin. Bunu hep bilmiyor muydun zaten? Sen onlardan üstünsün. Ama kimse, kimse farkında değil bunun. Çünkü farklı olanlar hep dışlanmamış mıdır zaten? Sen uçmayı her şeyden çok sevmiyor muydun? Niye onlar gibi olasın ki? Tutkularının peşinden koşmanın zamanı gelmedi mi sence de? Bariyerleri kırmanın, ön yargıları yıkmanın? Minik gagana çarpıyor hava. Senin ruhunun defalarca söylediği şey uçmak değil miydi zaten? Korkmadan denemen, ilerlemen gerektiğini biliyorsun miniğim. Ama dur. Tek değilsin biliyorsun. Bir martı daha vardı senin gibi. Evet, evet. Jonathan’dı adı. Zayıfça bir martıydı. Kafayı uçmakla bozduğunu söylerlerdi hep. Ama öyle değildi işin aslı değil mi? Onun için bir araç değil, amaçtı uçmak. En hızlı martı olmak onun hayaliydi. Belki sen de öyle olursun miniğim. Jonathan. Kulaklarımda yankılandıkça adı, yaşama amacımı hatırlıyorum. Hayır, kesinlikle yemek yemek avlanmak veya üremek değil bu. Ben, biz bu dünyaya bir şeylere ulaşmak için geldik biliyorum. Bir şeyleri başarmadan gitmek, bizim yerimize yaşamın verilebileceği canlılara haksızlık olmaz mı miniğim? Sen de böyle düşün küçüğüm. Monoton bir yaşam sürmenin hiçbir anlamı yok çünkü küçüğüm. Tutkularını takip et ve sevdiğin bir şeyden, bir aşktan asla vazgeçme. Asla. Çünkü tutkuların, arzuların olmadan hayatın bir anlamı yok. Tutkularının, son aşamasına ulaşınca da vazgeçme, küçüklerine öğret onu, yine sınırlarını zorlamaya devam et. Jonathan gibi ol. Jonathan Livingston gibi. Tekrar gözlerini aç ve yeni ilhamına bak. Küçük bir martı belki Jonathan ama zaten boyutun ne anlamı var ki? O senin için en büyük ilham kaynağı olsun küçük meleğim. Her yıldığında her pes ettiğinde aklına gelsin Jonathan. Hep bir şeylere ulaş küçük kız. Hep uzan ve asla şüphe etme kendinden. En yükseklere sen de ulaşacaksın. Defalarca düşsen de yılsan da pes etme. Sen hepimizden daha özelsin çünkü. Çünkü sen taze bir çileksin ve çürümeden bir şeyler başarmalısın. Seni seviyorum ve senin için hep burada olacağım. Tıpkı Jonathan’ı karşılayan parlak kanatlı iki martı gibi. Sonsuza dek. Ablan Selin. Selin Fildiş 21402228 Turk101-3 1 Mert ÇETİN 21400358 Başak Berna CORDAN TURK101-15 20.11.2014 İnsan Olmak ve Diğer Serzenişler Aya Tırmanmak ve Diğer Öyküler, Le Guin’in alışılmış fantastik roman tarzından farklı olarak, gerçek olabilecek fakat olması bir hayli ilginç olan olayları, biraz kinaye ve çok az gerçeküstücülükle harmanladığı 18 öyküden oluşan bir derleme. Öyküler, mekân, zaman ve kişiler yönünden birbirlerinden oldukça bağımsız. Bir çiftlik evinde bekâr bir hamile kızın anlayışlı babasıyla yaptığı sohbetten, düşük zekâlı annesini kürtaj kliniğine götüren bir kızın korkularına, oradan da arkadaşlıklarının ve anılarının verdiği coşkuyla kum tepeleri üzerinden aya tırmanan bir kıza götürüyor bizi kitap. Çoğunlukla kadın ve kadının toplumdaki yeri üzerine odaklanmış gibi görünse de aslında tüm insanlığa göndermeler yapılıyor kitapta. Ç E TİN | 2 Fantastik gibi gözüken hikâyeler bir gerçekliğe bağlanıyor ve tam tersine gerçekçi başlayan bir öykü gerçeküstücü bir bakış açısıyla sonlanabiliyor. Gerçeğin gerçeküstücülükle kucaklaştığı yapısı kitabın önemli bir yapıtaşı. Kitabın yapısının dışında dikkat çeken bir diğer durum ise farklı öykülerde benzer ve hatta aynı isimli karakterler kullanılmış olması. Yazar, bu ayrıntıyla okuyucularına, birbirlerinden alakasız, oldukça farklı hatta birbirlerine düşman olabilecek karakterlerin aslında ne kadar benzer, ne kadar aynı, ne kadar “insan” olduklarını vurgulamak istemiş. İnsanı, insan yapan şey zekâsı mıdır, hırsı mıdır, merhameti midir yoksa karmakarışık vücut mekanizması ya da sırları çözülemeyen beyni midir? En genel bilinirliğiyle, insan bir bütündür.Hem duyguları vardır hem de yaşamasını devam ettirmesini sağlayan mekanizmaları ve sistemleri. Peki, insanlık nedir? Her insanda insanlık var mıdır? İnsanlık, bir kişiyi insan yapan kusursuz çalışan mekanizmaları ve sistemleri gibi maddi unsurlarının çok dışında, tamamen manevi yönüyle ilgilidir. İnsanlık, geceleri rahat uyumamızı sağlayan vicdanımız, içimizi ısıtan sevgimiz, kendi kendimizi fethetmiş hissettiren merhametimiz ve en önemlisi herkese karşı gösterdiğimiz ve herkesten beklediğimiz hoşgörümüzdür. Hoşgörü ki bizi biz olarak tutan, en az insanınki kadar karmaşık bir yapısı olan toplumun çekirdeğini oluşturan ve en önemlisi insanlara dengeyi, huzuru ve mutluluğu sağlayan hoşgörü. Gelin görün ki günümüzde insanların büyük çoğunluğu hoşgörüden yoksun. Günümüzden farksız olarak geçmiş de hoşgörüsüzlükler, bencillikler ve ötekileştirmelerle dolup taşmıştır. Bu durum bana bencilliğin ve öteklileştirmenin insanın doğasından kaynaklandığını düşündürüyor zaman zaman. Böyle bir sonuca varmak aslında hiç de zor değil. Biraz düşünürsek herhangi bir kişi için onun bencil olduğunu iddia edebileceğimiz bir şey kesinlikle buluruz fakat her nasılsa aynı biz, kendimizin bencil bir yönünü asla göremez ve hatta bize gösterilmeye çalışılan bencilliklerimizi bile kesin ve kendimizden emin bir şekilde redderiz. Öyle ki bu cümleyi okuyan veya duyan herhangi bir kişinin aklına Ç E TİN | 3 muhtemelen ilk gelecek şey, bu fikirlerin sahibinin kendi kusurlarını görmeksizin diğer insanları suçladığı olacaktır. Kendi kusurlarını görmeyecektir yine. Asıl problem bu bencilliğin bir başka insani duygu olan nefretle birleşmesi. Tam da bu noktada ötekileştirme problemi ortaya çıkıyor. Ötekileştirme, bireysel olarak düşünüldüğünde de bir ideolojiye dönüştüğünde de çok ciddi bir sorun hatta insanlık tarihinin gelmiş geçmiş en büyük sorunu. Bugüne kadar yapılmış tüm savaşların, çatışmaların altında yatan sebep bu. Kendisi gibi olmayanı eleştiren, dışlayan ve daha da korkuncu yok etmek isteyen zihniyet değil mi insanlığın yüzünü kızartan tüm o savaşların, soykırımların, cinsiyetçiliğin, kan davalarının, cinayetlerin sebebi? Günümüzde de etkisini hissettirmiyor mu bu zihniyet insanları gavur, ateist, dinci, çapulcu ve daha nice kalıplara sokan; karşısındaki dinlemeye bile zahmet etmeden susturan, astıran, kestiren. Çözüm mü? Aklımda birden fazla çözüm önerisi olmasına rağmen öyle iyi anladım ki insanın doğasını, öyle iyi farkına vardım ki insanların bencilliğinin; önerilerimi dile getiremiyorum, getirmek istemiyorum. Evet, bu bir sitem, bu bir serzeniş, bu bir yakarış. Yakarıyorum insanlara düşünsünler, fark etsinler, kabul etsinler, bir olsunlar diye. Yakarıyorum tüm içtenliğimle ama... Kaynakça Le Guin, Ursula K. Aya Tırmanmak Ve Diğer Öyküler. 1.Baskı. İstanbul: Metis Yayıncılık, 2012. Nilüfer FirikYolculuk, Başlangıç ve Sonİlk yazımdan bu yana elimden geldiğince insana, insan olmanın gereklerine ve benim için insan olmaktan ayrı düşünülemeyecek duygulara odaklandım. Onların varlığına her gün şükrediyorum çünkü: Hayatı daha yaşanabilir kıldıkları ve sadece hayatın kendisine değil onu yaşayan insana da kocaman bir değer kattıkları için. Ama ayrıca biliyorum ki insanlara bir şeyler anlatmanın, bir şeyleri onlara sevdirmenin en kestirme ve en etkili yolu hayatlarının önemli bir parçası olan duygulara dokunmak ve böylece kalplerine ulaşmaktır. Aynen böyle birçok adı duyulmuş ya da bestseller olmuş kitap da hayatımızın içinden gerçek hikayeler içeririr çoğu zaman çünkü birçok yazar yukarıda belirttiğim fikribenimle paylaşır. Colm Toibin de bu yazarlardan biri olmalı ki insanlara kurguyla değil de hayatın içinden çok gerçek bir hikayeyle yaklaşmayı seçiyor okurlara. Onu anlatırken de hepimizin şimdiye kadar pek çok kere duymuş olduğu 'Hayatın bir sonraki gün bizlerene getireceğini bilemeyiz' söyleyişine bolca atıfta bulunuyor bir anda fedakar bir abla tarafından oluşturulan büyük bir fırsatı, o fırsatın getirdiği yeni başlangıcı ve ansızın gelen acı bir haberi kitabın satırları arasına yerleştirerek.Aile, fedakarlığın başladığı, anlamının ve öneminin öğrenildiği ilk ve en temel birimidir toplumun. Sevgi, fedakarlığı gerekli kılar çünkü. O öyle güçlü bir duygudur ki gelirken kolları arasına birçok güzelliği de alır ve öyle girer hayatımıza: Önce içimizi ısıtır, yüzümüze de sevginin kendisi gibi sımsıcak bir gülümseme yayılır. Sonra her saniye sadece kendimizi değil başkalarını düşünmeyi de öğretir bize ve belki de en sonunda artıkönemli bir parçamız olmuş bir şekilde kalbimizin bir köşesine çekilir ve bize öğrettiği bu güzel uygulamaya 'Fedakarlık' adını vermemizi keyifle izler. Benim bu iddiamı doğru çıkarmak istercesine romanın ana karakteri Eilis de fedakarlığı onu çok seven ablası Roseile öğreniyor: '...Eilis; Rose'un, onun gidişini kolaylaştırarak kendisinin bu evden gitmesine ve kendi eviyle kendi ailesine sahip olmasına yönelik bütün fırsatlardan vazgeçtiğini fark etti.' (39).Rose, Eilis'in önüne büyük bir fırsat çıkarmış, onun yolunu açabilmek için ailenin yükünü üstlenmişti ve belki de omuzlarındaki yükler onu çabuk yormuş yolculuğu da bu yüzden kısa sürmüştü.Her yolculuk, içinde süregeldiği dakikaların tükenmesiyle son bulur. Ölüm, geldiğinde her zaman zordur ama bazen pişmanlık getirir insana. Çünkü insan bilemez birinin son nefesinin ne zaman geleceğini, her saniye bu ihtimal apaçık ortada olsa dahi. Ve ihmal etmeyi, ertelemeyi çok sever sonra çok geç olduğunda ise içine karanlık bir pişmanlık yayılır; beynine, kalbine, nefesine ve en son gözlerine uğrar. İşte böyle ağlar insan gidenin arkasından. Giden için değil ama kalan için ağlar çoğu zaman: Bu pişmanlık onu öldürmesin, gözyaşlarının her damlasıyla biraz daha güç bulabilsin diye. Eilis de bir insanolarak ağladı gidenin arkasından pişmanlıkla ama onu uğurlayamadı, zar zor alıştığı hayatına bir şekilde kaldığı yerden devam etmeye çalıştı, bazen ölümün ne kadar yakınımızda olabileceği ve diğer ihtimaller üzerine düşündü: 'Tanıdık caddede yürüyüp tanımadığı insanların yanından geçerken Eilis, Rose'un yerine onlardan birinin de ölmüş olabileceğini hissetti ve bu havada ısınma belirtileriyle her zamanki gibi işe gittiği bir başka ilkbahar günü olabilirdi.'(201)'Hayatın bir sonraki gün bizlere ne getireceğini bilemeyiz.' Yeni bir haber, yeni bir başlagıç olabilir doğan güneş ve her batışında düşünürüz yarınki gelişini. Bazı geceler bu yüzden başımız yastıkta, heyecanla kucaklarız rüyaları. Fakat uyandığımızda belki de pişmanlıktır güneş: Gece; güneşin başlangıcını çalıp bir 'Son' koymuştur yerine ve karanlığı üzerimize sinmiştir. Ama bütün ihtimallere, doğan ve batan güneşe, her günün sonunda yeniden gelen geceye rağmen kendi sonu kapıyı çalıncaya dek hayat devam ederbir şekilde. Esas olan devam etmektir çünkü: Bir adım daha atmak ve duygularımızla, gözyaşlarımızla, bütün gücümüzle tutunmak hayata.KAYNAKÇA1. The Last Journey. N.d. By Zek Dundar. Web. 8 Nov. 2016. <http://www.zekdundar.com/the-last-journey/>.2. Toibin, Colm. Brooklyn. İstanbul: Everest, 2015. Print.Büşra Kapucu YALAN İLE GERÇEK ARASINDA Gündelik iletişimlerin vazgeçilmez yönlerinden biridir şakalar. Kendimize yakın bulduğumuz insanlarla konuşmalarımızda yaptığımız ya da onlar tarafından yapılan şakalar ve bunun sonucunda ortaya çıkan karşılıklı gülüşmeler iletişim esnekliğinin ortaya çıkardığı rahatlatıcı jestlerdir. Hiç tanımadığımız birine ya da ilk kez konuştuğumuz, yeni tanıştığımız birine şaka yapmayız genelde, keza profesyonel ortamlarda, statü açısından kendimizden yüksekte bulunanların olduğu kurumsal ortamlarda da şakalaşmak pek mümkün değildir. Şakalaşabilmek için bir yakınlığa, eşitler arası ilişkiye ve uygun ortama gereksinim vardır adeta. Bir şaka yanlış anlaşıldığında ne olur? En basit sonucu şakanın içerdiği espri boyutunun alıcılar tarafından kaçırılması, anlaşılamaması ve komiğin, gülmenin ortaya çıkmaması olabilir. Bu durum daha çok şakanın anlaşılamaması kategorisine girer. Şakanın yanlış anlaşılmasınınsa daha ciddi sonuçları olabilir. Onu yanlış anlayan biri kendisinin komik duruma düşürülmeye çalışıldığını, aşağılandığını, değersizleştirildiğini düşünüp şakaya saldırganlıkla karşılık verebilir. Ortaya çıkış amacı gülerek gevşemek olan şaka, böyle bir yanlış anlaşılma halinde gerginliğe sebep olabilir ki, ironik bir şeydir bu durumda ortaya çıkan. Milan Kundera’nın ilk romanlarından biri olan “Şaka” yukarıda sözünü etmeye çalıştığım türden bir yanlış anlaşılmanın sonuçlarının ne denli dramatik olabileceğini konu alır. Romanın ana karakteri olan Ludvik üniversite öğretim üyesidir. Komünist rejimin egemenliği altındaki Çekoslavakya’da yaşamaktadır. Aşık olduğu bir kadın vardır ve bu kadını biraz fazla “ciddi” bulduğundan olacak ki, ona yazdığı mektuplarından bir tanesinde esprili bir not yazar. Mektuba komik notu ekleme amacı kadını gülümseterek kendisine yakınlaşmasını sağlamaktır. Fakat işler umduğu gibi gitmez, hatta öylesine ters gider ki bir anda hiç ummadığı şeyler olur: genç kadınına yazılan mektupta mevcut Sovyet rejimini eleştiren bir cümle vardır ve şaka olsun diye yazılan bu cümle yönetim katındaki bürokratların eline geçer. Kadın şakayı anlamadığı gibi şakanın yazılı olduğu notu da parti yöneticilerine vermiştir. Ludvik rejimin değerlerini aşağıladığı gerekçesiyle okuldan uzaklaştırılır, askere alınır, rejime karşı suç işlemekten yargılanır. Yanlış anlaşılan bir şaka yüzünden mahvolmuştur yaşamı. Yaptığının sadece şaka amaçlı olduğunu anlatmaya çalışsa da durumunu daha da kötüleştirmekten başka bir şeye yaramaz bu. Rejimin kutsallık atfettiği değerlerine karşı suçlu bulunmuştur Ludvik. Şaka yaparak düşünce suçu işlemiş ve cezalandırılmıştır. Kundera’nın romanında Ludvik’in karşılaştığı trajik durum şaka yapmanın uygun olmadığı durumların varlığını düşündürdü bana. Katı kuralları olan herhangi bir kurum ya da idare şakayı hoş karşılamaz. Örneğin bir iş için herhangi bir devlet dairesine gittiğimizde gişedeki memurla şakalaşmak aklımızdan geçmez asla. Bir an önce işimizi görmek, bu sırada olabildiğince ciddi ve resmi bir duruş sergilemek ve devamında da o ciddi ortamdan uzaklaşmak, rahatlamak isteriz. Ya da hasta insanların ve yakınlarının bulunduğu hastaneler de şakanın aklımıza gelmediği mekanlardır. Keza bir polisle de şakalaşmayız. Şaka için ortamın rahatlığına ihtiyacımız vardır. Muhafazakarlık, bürokrasi, resmiyet, ciddiyet, yabancılık, hiyerarşi gibi kavramların tamamı şakayı yasaklayıcı etkilerde bulunurlar. O halde şakalaşmak için demokratik bir ortama ihtiyaç olduğunu söylemek yanlış olmayacaktır. İnsanların ağzından çıkan sözler yüzünden yargılandığı yönetim biçimlerinde şakalaşmanın rahatlığı mümkün değildir. Yalnızca yönetim biçimi olarak değil, kişisel ilişkiler bağlamında da demokrasiye ihtiyacımız vardır. Ağzımızdan çıkanları her an ölçüp tartmak zorunda kaldığımız ilişkilerde şaka üretmemiz imkansızdır çünkü bunun için gerekli olan ölçüsüz olabilme rahatlığına sahip değilizdir. Gergin olduğumuzda, rahat hissetmediğimizde şakadan uzaklaşırız. Etkileri bakımından gevşetici olan şakanın kendisi de gevşek bir zeminden filizlenir. Yiğit Ertuğrul 21301666 Eser Güler Turk-102-02 Bilinçaltındaki Cevaplar Yalnız kaldığımda kendime soruyorum, içimdeki bu doyumsuzluk ne zaman son bulacak diye. Sadece yalnız kaldığımda yüzleşebiliyorum çünkü diğer insanların öğrenmesinden korkuyorum... Acaba onlar da mı benim gibi bir araya gelindiğinde kendilerini daha yalnız hissediyorlar. Yoksa daha önce yalnızlık nasıl bir şeydir hiç düşünmediler mi? Benim rutinlerinden biridir yalnız kalıp bu doyumsuzluğa bir cevap aramak. Her sabah ve akşam hiç sekmez otobüsteyken beynimdeki sesleri susturur, bilinçaltımın sesini dinlemeye çalışırım. Çalışırım diyorum çünkü bazen o boş bir sayfa, bazen bir romanın özetidir benim için. Bu durumun çoğu insan tarafından sağlıklı karşılanmadığını söyleyebilirim. Belli bir noktaya odaklanmış ifadesiz bir surat görmek, dışarıdan pek hoş karşılanmıyor. Bilinçaltımı dinleme seanslarında farkına vardığım önemli bir nokta; rüyalarımın ve okulda yaşadığım silik anıların gün yüzüne çıkmasıdır. Rüyalarımı hiçbir zaman hatırlayamamışımdır ve okulda geçen zamanımda sanki yaşayan kendi benliğim değilmiş gibidir. Bu anılar ve görüntüler bilinçaltımda anlamlanıyor ve bu doyumsuzluğumu bir derece azaltıyor. Doyumsuzluk kavramını biraz daha detaylandırmak gerekirse; yaşam özlemini doyuracak bir olgu. Öyle bir duygu, bir düşünce ki artık bu hayatta yapılabilecek her şeyi yaptım, ölümü rahatça kucaklayabilirim diyebilmek. Ne yazık ki gün geçtikçe bu olgudan uzaklaşıyorum. Daha sanki hiçbir şey, yaşamın hiçbir olgusu, algılanan, duygularla tutulan güçle kavranmamış, yaşanmamış. Doyumsuzluğa bir çare bulmak için bilinçaltında gezinti yapmak bir sonuç getirecek mi? Bilinçaltı, benim için sonsuz bilgi ve yaratıcı düşünce kaynağı olmuştur her zaman. Her insanın bilinçaltının bir kısmının, tüm insanlığın ortak görüşlerini içerdiğine dair teoriler mevcut. Bu teori ünlü psikolog Carl Jung’a ait. Bu durumda her insan bilinçaltındaki ortak bölgeye ulaşabilirse empati kurabilir ve bunun gibi çözümsüz gibi gözüken olguları anlamlandırabilir. Bilinçaltı, yani kontrolümüzde olmayan ama gözümüzle gördüğümüz her şeyi kaydeden bu bölgeye ulaşmak her insan için aynı kolaylıkta olmayabilir. Kendimizi yalnızlaştırmak adına ördüğümüz psikolojik duvarlar bizi doğal olmayan bir ruh haline itiyor. Bu duvarların çoğu, belli konulara olan önyargılarımız. Her duvar dar. Her duvar insanın üzerinde bir baskı... Soluğumuzu daraltıp bizi bir kalıba sığdırmaya çalışan kendi duvarlarımız... Bazen ben de bu duvarlara yenik düşüyorum, kendi duvarlarımın arasında çaresizce debeleniyorum, çıkış basit gözükse de... Ancak saflığı görebilen bir zihin bu duvarları aşabilir. Saflığın olduğu yerde zihnimiz ve bilinçaltı ayrımı yoktur. Dahası bu öyle bir saflık ki cinsiyet ayrımı dahi yoktur çünkü tüm insanlığı kapsayan ortak görüşler cinsiyet gözetmez. Her gün Yaşamın Ucuna Yolculuk yapıyoruz aslında... Tezer Özlü sadece bunu fark etmemizi sağladı. Her ne kadar fiziksel seyahat etse de o aslında hep bir içsel yolculuktaydı. Onun da saflığa ulaştığı noktalar oldu, artık o satırları yazan bir kadın mı yoksa bir erkek mi ayırt edemez oldum. Birkaç defa kitabın kapağına bakıp bunları aynı yazar mı söylüyor diyebilmişimdir. Acaba Nicola Tesla’nın ulaştığı düzey bu muydu? Cinsiyetin ötesine geçip kendini insanlığa adaması... Cinsiyetleri dikkat dağıtıcı unsurlar olarak görmesi onu insanlıktan uzaklaştırdı mı? Yoksa bu bakış açısı onu çağın ötesinde bir insan mı yaptı? Bu soruların cevabını bilmiyorum... Bu konular hakkında kafa yorarken, günlük faaliyetlerden geri kalmış hissediyorum. Diğerleri de benim kadar buna kafa yoruyorlar mı yoksa ben yolunu kaybetmiş, kafası karışık biri miyim? Kaynakça: Özlü, Tezer. Yaşamın Ucuna Yolculuk. İstanbul : Yapı Kredi, 2012. Ecem MARMARA ZAMANSIZ ZAMAN Saatin tik takları gibi hızlı ve gürültülü geçiyor zaman. Tek farkı o tik taklar gibi düzenli olmayışı. Şimdi öyle zamansız zamanlara özeniyor insan. Hayatının sadece kendine ait olduğu zamanlara… “Zaman” ne hüzünlü bir kelime… Geçişine üzülürüz, geçmeyişine sıkılırız, zamana çareleri yükleriz, çaresizliklerimizi de. Birilerini kaybettiysek zamandandır ya da zamanı gelmiştir birilerinin hayatımıza girmeye. “Dur, gitme” diyesimiz vardır ya da “seni seviyorum” ama daha zamanı değildir ya sıkışır sözcükler zihinle kalbin arasında. Zaman ne acımasız bir kelime… Geçiyor tutamıyorsun, akıyor dâhil olamıyorsun, ilerliyor koşup yakalayamıyorsun. Pişmanlıklarını, sevinçlerini, kaygılarını, kızgınlıklarını, kırgınlıklarını içine hapsediyor, ver, diyorsun vermiyor. Bir daha yaşayayım, desen olmuyor. Bir gayret hayallere tutunuyorsun, geçti, diyor. Zaman ne tutarsız bir kelime… Neresinden tutsanız olmuyor yani. Bugünü dün ediyor. Yarını uzak, geçmişi hayal… Bir bakıyorsun su gibi, bir bakmışsın durgun bir gölet. Hiç geçmesin, bitmesin bu saatler dediğinde dörtnala bir at, hadi ne zaman bitiyor dediğinde ömrün akışına çakılmış demir bir mıh. Siz zamanınızı kaybetmiyorsunuz, zaman sizi kaybediyor, diyor Moliere. Oysa yapılacaklar için eminim siz de çok zamanınız olduğunu düşünenlerdensiniz. Bugünün işini yarına bırakmak gençliğin en büyük zaman yanılgısı. Çünkü aslında evet zamanımız çok fazla bir çok şey için. Ancak bir yakınımızın bu dünyadaki zamanının dolduğunu gördüğümüzde anlıyoruz ya da hissediyoruz zamanımızın azlığını. O da birkaç yıl sürüyor sadece sonra unutup tüm yaşadıklarımızı hiç dolmayacak zamanları yaşamaya devam ediyoruz. Çaresiziz. Yaradılışımız, tabiatımız böyle. Öleceğini bilerek ama hiç ölmeyecekmiş gibi yaşayan tek canlı ırkıyız. Düşünebilmek bizi diğerlerinden keskin bir şekilde ayırıyor görüldüğü üzere. Düşünüyoruz o halde varım, her zaman var olacağım, dünya duracak ben buradayım. Bu cümlelere benim kadar sizin de inandığınıza, inanmasanız da böyle olmasını umut ettiğinize eminim. Lucy adlı bir filmde tek gerçekliğin zaman olduğunu söyleyen söyle bir cümle vardı: "Bir araba düz bir yolda ilerlerse, sonsuz hıza ulaşırsa araba yok olur. Arabanın orada olduğuna dair kanıt bulunabilir mi? Zaman, var oluş nedenimizdir, tek gerçek ölçü birimidir. Maddeye varlığını zaman verir. Zaman olmazsa, biz de olmayız." İşte zamanı sorgulayış nedenim. Yani aslında varoluşu sorgulama gerekçem. Çıkış noktasının pek önemi kalmıyor aslına bakarsanız. Sonuç ortada ne de olsa. Ben materyalist bir düşünce yapısına sahibim. Sözcükler de bu nedenle daha mekanik dökülüyor kalemimden. Duygusallıktan uzaklaşıyor aslında gözyaşlarıyla başlayan her cümle. Fakat zaman olgusu dokunduğu zaman insana, Eistein bile duygusal bakmış konuya. Paralel evrenleri düşünüyorum. Çok derin değil bu engin deryadaki bilgim ancak bildiğim kadarı bile beni ürkütüyor. Biz, bir tek zamanın gerçekliğiyle başa çıkamazken birden fazla zamanda, birden fazla yerde, birden fazla hayat yaşadığımızı düşünmek hem heyecan verici hem de tüyler ürpertici. İşin fantastik boyutunu bir kenara bırakırsak bu teoriyi umut verici de bulabiliriz. Sözgelimi var olduğunuz evrende verdiğiniz bir kararla felakete giderken bir başka evrende o karardan çok daha başka bir karar vererek mutluluktan uçuyor olabiliriz. Asla kesişemeyeceğimi bildiğim paralel evrenlerdeki bana sesleniyorum: Umarım verdiğim tüm yanlış kararlarda, daha doğrularını vermiş ve çok daha iyi bir yol çizmişsinizdir kendinize. Asıl konuya yeniden dönecek olursak –yani zamanın içerisinde kaybolan bize- o saatin tik taklarına uydurun ritminizi. Tik taklarda kaybedin kendinizi. Daha iyi yaşayın. Her tik takta zamanının azaldığını unutmadan yaşayın. Erteledikleriniz için o zamanın “çok geç”e doğru hızla akıp gittiğini daima hatırlayın. Ve zamanın tik takları arasında kulağınıza usulca fısıldadığı o sözü dinleyin: “Bana bırak.” Aybike Köstekci RUHUN BULDUĞU BEDENLER Dünya nüfusu yaklaşık olarak 7,44 milyardır.* Bu da demek oluyor ki dünyada 7,44 milyar farklı hikâye var. İlginç olan bu değil aslında; ilginç olan tüm bu hikâyelerin birbirleriyle bağlantılı olup birbirlerinin gidişatını değiştirmesi. Siz bu yazıyı okurken bir sürü farklı senaryo hayat bulmakta ve yarın olacaklara zemin hazırlamaktadır. Azizler ve Günahkârlar bu çeşitli hayatları mükemmel aktarmış bir yapıt. Her sayfada günümüzden bir kesit bulunmakta ve tüm bu değişik hayatlar gerçek hayata bakışını derinleştirmektedir. Etrafımıza dikkatli bir şekilde baktığımızda her bir insan yürüyen kitaplardır aslında. Her insanın farklı bir sırrı, farklı bir imajı vardır. Tamamen olmasa da mutlaka gözlenir bir şeyi – belki derin bakışları, belki bir yara izi, belki sigarayı tutuşu, belki yürüyüşü, belki de kıyafetleri – onun hayat hikâyesini ele verir. Zaten bunu bilinçsizce yapıyoruz, adına da önyargı diyoruz. İlginç olan demiştim ya, biz gerçekten biz olduğumuz için şanslı mıyız? Kim olduğunuzu bilmiyorum açıkçası; ancak olduğunuz kişi olmaktan, ruhunuzun kendi bedeninizi bulmuş olmasından memnun musunuz? Etrafıma baktıkça “olabilecekken olmadığım hayat alternatiflerim”e bakıyorum ve öyle fazla sonlar akın ediyor ki aklıma… Bu yazıyı okuyan biri olarak uyanamayabilirdiniz belki de bugün. Böyle bir yazının varlığından hiç haberdar olmayan biri olabilirdiniz. Belki de bir göçmen olurdunuz; siz “siz” olmasaydınız. Ya da bir teröristin çocuğu olabilirdiniz, bir devrimci olabilirdiniz. Bir sürü tip var çevremizde ve siz onlardan biri olabilirdiniz. Sizi bilmiyorum ama kendimi bir başka tiplemenin yerine koyduğumda rastgele bir şeyler söylemek çok kolay oluyor. Çünkü o kişi değilim. En basitinden “Evliyken başka birisine âşık olsaydım, bunu direkt söylerdim ve ayrılırdım. Çünkü doğru ve en mantıklı olan budur” diyebilmek oldukça kolay bir varsayım. Ancak etrafımda böyle bir olay olduğunda ve benim varsayımımdan uzaksa sonuç, muhtemelen empati kuramayacaktım. Çünkü empati kurmak neredeyse imkânsızdır. İnsanlar birbirinden farklıdır, dolayısıyla yaşananlara tepkisi ve yaklaşımı da farklıdır. Bu yüzden empati kurmak çok zordur. Birinin yerine kendinizi tam anlamıyla koyamadığımız için empati kurabilme yetisine sahip olduğumuzu düşünürüz. Ancak bana göre, ne kadar yakın olursak olalım, yaşadıklarımız ne kadar paralel olursa olsun birini anlama güçlüğü çekeriz. Bu normal bir şeydir de zaten. Mesela bir arkadaşımız yaşadığı bir olayı anlatırken onun inebileceği derinliğe asla inemeyiz. Çünkü yaşadıklarından küçük bir parçasını dinliyoruz. Olayın tamamını bildiğimizi, hatta tanık olduğumuzu bile varsaysak, olayı aynı şekilde algılayamıyoruz. Bu nokta da paradoks noktasıdır bir nevi. Olanları tamamen benimseyemeyince “ Eğer şu olsaydım…” cümlelerini çok rahat kuruyoruz. Gerçekten etrafımızda sayısız yaşam var ve milyonlarca ihtimalden birisi olduk ve bu hayatı yaşıyoruz. Dediğim gibi, bir göçmen de olabilirdik, para kazanmak için sabah akşam çalışan bir işçi de, ya da hayatta her şeye sahip olan zengin birisi de. Biz kendi hayatımızı yaşarken diğer insanlar, bizim anlayamayacağımız ve yorum yapabildiğimiz o hayatları yaşıyorlar. Yani birileri şu an kendi çocuğunun bir gün şu an sizin yaptığınız gibi bu yazıları okuyup yazabilmesi için para kazanmaya çalışıyor. Kimileri savaşıyor, kimileri savaştan kaçıyor. Etrafımızda olup bitenler hakkında yorum yapmak cidden çok kolay. Birkaç koşulu göz önünde bulundurup “kendimizi birinin yerine koyma”nın hiçbir zorluğu yok. Sanırım, bir sürü alternatif arasından kendi yaşantımız ne olursa olsun en şanslı olduğumuz seçenek, çünkü bilmediğimiz bir şey için arzu duymak saçma olurdu. Bu yüzden göçmen de olsak, işçi de olsak, hasta da olsak, rüya gibi bir aşk da yaşasak bu dünya herkesin ve herkesin hayat hikâyesinin sahnesi. Herkes bir şekilde rolünü oynayacak ve gün geldiğinde perde herkes için aynı şekilde kapanacak. * Current World Population". worldometers. 1 Eylül 2016 KAYNAKÇA  O’Brien, Edna. Azizler ve Günâhkarlar. İstanbul: Kırmızı Kedi Yayınevi, 2015. Baskı. Levent Berk Güngen Kolayca Etkilenebilir İnsan Birçok ünlü yazarın söylemiş olduğu gibi bir kurguyu etkileyici yapan, gerçekleri ne kadar iyi yansıtabildiğidir. William Golding’in bir eseri olan Sineklerin Tanrısı adlı romanın kurgusu, bence bu bakımdan çok başarılıdır. Golding bu eserinde insan doğasının çirkin taraflarını tüm çıplaklığıyla sergilemektedir. Birçok kişi bu nedenle yazarı karamsar ve hatta acımasız biri olarak görmektedir. Ben ise aklıma gelen tarihten örnekleri ve psikolojik deneyleri düşündükçe yazara hak vermekten kendimi alamıyorum. Zaten demezler mi: bazen en zor inanılacak olan şey gerçektir. Sineklerin Tanrısı başlarda bana romantik bir Robinson Crusoe masalı gibi geldi: bir uçak kazası geçiren bir grup erkek çocuk tropik bir adada mahsur kalırlar. Roman, çocuklar için başta her şeyin nasıl oyun ve eğlence olduğunu ama zaman geçtikçe eski hayatlarının disiplinini ve düzenini unutmaya başlardıklarını anlatır. Golding, yetişkinlerin yokluğunda kendilerini idare etmekte nasıl zorlandıklarını, çocukların gözünden bize sunar. Onların nasıl yavaş yavaş vahşi barbarlara dönüştüklerini anlatması ise beni derinden etkiledi. Golding’in eserinin beni en çok etkileyen yanı, toplumun gözünde en masum kesim olan çocukları konu almasıdır. Onların, çevrelerinde “kötü örnekler” olmamasına rağmen barbarlaşmalarını çocukların düşünce yapılarını gerçekçi bir şekilde yansıtarak anlatması da eserin mesajlarının gerçekçiliğini vurgular. Ayrıca, çocuklar adada bir tür küçük devlet kurduklarında belirli çocukların normal bir devletin belirli kesimlerini temsil eder hale gelmeleri de eserde keşfettiğim alegorik bir özelliktir. Eserden anladığım kadarıyla, çocukların toplumunun çöküşüne yola açan davranışlarının başında bilinçli seçimler değil ama düşünmeden yapılanlar ve olayların yanlış yorumlanması var. Bence, yetişkinlerin yaptıkları büyük hatalar da benzer şekilde gerçekleşiyor: akıl almaz korkunçlukları gerçekten de akıllarına almadan yapıyorlar. Düşünmeyi reddederek ve kendilerini bilinçli veya bilinçsiz bir şekilde kandırarak ve sonucunda kötü insan olduklarına inanmayarak kötülük yapabiliyorlar ve bu yöntemin yol açtığı kötülüklerin sınırı yok. İnsanoğlunun tarihinin karanlık sayfalarını incelersek, Nazi Partisi’nin yarattığı devletteki dehşet verici davranışlar ile karşılaşırız. İnsan gerçekten bu insanların yapmış olduklarına inanamıyor. Sadece bir avuç radikalistin değil ama milyonlarca kişinin böyle korkunçluklarda rol alması nasıl mümkün oldu? Devletin yarattığı sert, propagandacı, korku salan politikaların burada etkisi çok olsa da insanların yine de bu radikalliğe neden karşı çıkamadıkları bir merak konusu. İnsanın doğasındaki bazı kusurların etkisi var mı acaba? İkinci Dünya Savaşı sonrasında, insanların vicdanlarına karşı otoritelere itaat etme eğilimlerini incelemeye karar veren piskolog Stanley Milgram 1961’de şaşırtıcı bir deney yapmaya karar vermiş (“Milgram Deneyi” olarak bilinir). Deneyin sonuçları ise o kadar şaşırtıcı ki bu konuyu iki yıl önce okumuş olmama rağmen hiç unutmadım. İnsanlar, baskı yapan ve sorumlulukları üstlenen bir otoritenin adına başkalarını dolaylı şekilde öldürmeyi bile göze alabiliyormuş. On yıl sonra bir diğer psikolog, Philip Zimbardo, ünlü “Stanford Hapishanesi Deneyi”ni gerçekleştirirken hapishane gardiyanlarının acımasızlıklarının kişiliklerinden kaynaklandığını tahmin ediyordu. Gardiyan kılığına girmeden önce analiz sonucu “normal” gözüken üniversite öğrencilerinin deney sırasında yaptıkları acımasızlıklar iki haftalık deneyin altıncı günde kısa kesilmesine neden oldu. İlginç bir şekilde mahkûm rolünü oynayanlar da ciddi depresyonlara girdiler. Buradan anlaşıldığı gibi insanlar kendilerine verilen rollere kaptırmaya sandığımızdan daha eğilimli. Bir diğer korkutucu örnek olay ise Faşizmin gücünü sınıfına anlatmak için lise tarih öğretmeni Ron Jones’un yönettiği bir haftalık bir etkinliktir. Öğretmenin tahmin ettiğinden daha çok yayılan ve güçlenen akım okulda ciddi bir sorun haline gelince öğretmenin çabaları ile durdurulmuştur. Bütün bu örnekleri ele alırsak insanların manipüle edilmelerinin korkutucu derecede kolay olduğu ortaya çıkıyor. Daha kötüsü ise bu yanlış yönlendirmeleri sadece sinsi şahısların bilinçli davranışları sonucunda değil ama Golding’in eserinde görüldüğü gibi, kendi kendimize, fark etmeden gerçekleştirebiliyoruz. İnsanın kolay etkilenir olması bence evrimsel nedenlere dayanıyor. Hayatta kalmak için hızlı karar verebilmek ve topluma uymak insanların tehlikeli durumlarda beraber hareket ederek hayatta kalmalarını sağlamış olmalı. Ne yazık ki evrimin sağladığı diğer psikolojik mekanizmalarda olduğu gibi (önyargı, kıskançlık, vb.) bu davranışımız da modern dünyada yarardan çok zarara neden oluyor ve ideal toplumlar yaratmamızı zorlaştırıyor. Buna rağmen kolay etkilenir olmamızın bazı faydalı yönleri de var: Sokrates’in Maotik Yöntem ile yaptığı gibi, etkin yönlendirme yöntemleriyle insanlara erdemli ve bilinçli olmayı da öğretebiliriz. İnsanın kolayca etkileniyor olması konusunda kesin olan bir şey varsa herkesin bu zayıflığının farkında olmasının gerektiğidir. Hatta herkesin manipülasyon ile nasıl başa çıkıldığını öğrenmesi gerekir çünkü bu çok ciddi bir sorun. Tarih boyunca birçok kez gereksiz yere veya bir azınlığın çıkarları için kan dökülmesine ve haksızlıkların oluşmasına neden oldu. Kolayca etkilenir olmamız gibi çağa uymayan evrimsel mekanizmalarımızı birer birer fark ettikçe insanın iç dünyasındaki iyi ve kötü arasındaki mücadelenin zorluğunu gitgide daha iyi anlıyorum. Ayrıca, bugüne kadar insanoğlunun kendini toparlayamamasını aynı şekilde artan bir anlayış ile karşılıyorum. Yine de çağımızın sağladığı imkânlar ile – kolay iletişim ve artan refah düzeyi gibi – insanoğlunun akıllanıp kendini kurtarmasının yeterince çaba sarf edersek mümkün olduğuna inanıyorum. Herkes gerçekleri ve erdemli olmayı temel alan bir hayat görüşü benimseyebilirse ve diğerlerini bunu yapmaya ikna edebilirse oluşan zihniyet ile uyumsuz doğamızı yenebilir ve diğer sorunlarımızı teker teker çözebiliriz. Kaynakça 1. "Milgram deneyi." Vikipedi: Özgür Ansiklopedi. 21 Ara. 2014. Web. 23 Mar. 2016. 2. "Üçüncü Hare." Vikipedi: Özgür Ansiklopedi. 08 Ara. 2013. Web. 23 Mar. 2016. 3. Zimbardo, Philip, Curtis Banks, and Craig Haney. "A Study of Prisoners and Guards in a Simulated Prison." Holah.co.uk. 2006. Web. 23 Mar. 2016. 4. Steven. "The Third Wave, 1967: An Account - Ron Jones." The Third Wave, 1967: An Account - Ron Jones. 14 Ekim 2008. Web. 23 Mar. 2016. Sıla Akbaş"21301067"TURK101-37"V"edat Yazıcı"" Büyük Budapeşte Oteli’nde Bir Hikâye"" "" Oldum olası kışları sevmişimdir. Küçük bir çocukken sabahları karın sakinliğine uyanmak, benim için bir ödül gibiydi. Pencereden baktığım o tanıdık manzarının bembeyaz karla kaplanması, yumuşak ama bir o kadar da inatçı kar taneleri, tertemiz kar kokusu… İşte otelin yolunu tırmanmaya başlamamla birlikte kendimi bu düşüncelere dalmış bir halde buldum. Kısa boylu anahtarcı çocuğun görüş alanıma girmesiyle o muazzam otelin kapısının önüne vardığımı fark ettim. Yıllardır üst düzey konuklara sahiplik yapan, kalabalıktan dolup taşan bu prestijli otelin, benim gibi birkaç sıradan konuğu vardı artık. Kepenklerinin kapanmasından ölesiye korkan benim gibi antika severler, arada sırada bu inanılmaz yapıya gelip işlerin biraz da olsa devam etmesini sağlıyorlar."" "" Pek çok insan için anlamsız gelen detaylarla dolu otel… Kapının girişindeki eskitme koltukta kendinden başka kimlerin oturduğuyla ilgilenmiyorlar, el dokuması halının üzerinde hangi ayakların gezdiğini düşünürken heyecanlanmıyorlar. Onları tek heyecanlandıran borsanın durumu… Çevremdekiler bu durumun beni eski kafalı gibi gösterdiğini söylerler hep, varsın olsun. Etrafımızda olup bitenden haberdar olduğumuz kadar geçmişe de hayranlık duymakta kötü bir durum göremiyorum. İşte bu yüzden onca yolu aşıp bu otelin gerçek hikâyesini öğrenmeye geldim. "" "" Bavullarımı sürüye sürüye resepsiyona getirirken gözüme köşedeki koltuğa yerleşmiş yaşlı bir adam ilişti. Anahtarcı çocuktan öğrendiğim kadarıyla bu yaşlı adam otelin sahibiymiş. Oteldeki muazzam güzellikteki kral dairelerinden birinde kalmaktansa bir temizlikçi odasında kalıyor, yemeklerini çalışanlarla beraber yiyormuş. Anahtarcı çocuğa afallamış bir halde bakakaldım, sonra beni buralara sürükleyen o gizeme neden kapıldığımı bir daha anladım. Tanrı’nın unuttuğu yerdeki bu otelde, paranızın olması ya da bir aristokrat olmanız önemli değil. Bu otel nimetlerini herkese eşit seviyede dağıtmaya kendini adamış bir adamın eseri. Bundan yaklaşık elli yıl önceki otel sahibinin başından pek çok olay geçtiğini biliyordum. Büyük bir servete konduktan sonra hapse düşüp, itibarını kaybetmenin eşiğine gelmiş bu adam, elinde kalan tek varlığına sıkı sıkıya tutunmuş, son zamanlarında ise otelini en çok güvendiği can arkadaşına, şimdiki sahibine bırakmış. Bu hikâyeleri trende yanımda oturan oldukça yaşlı bir adam anlattı; o kadar yaşlıydı ki gözleri katarakttan bulanıklaşmış, sesi neredeyse duyulmayacak kadar kısılmıştı. Ama her şeye rağmen anlattı sitemle karışık heyecan içinde… Artık kimsenin hikâye anlatmadığından şikayetçiydi, hatta insanlar hikâye dinlemek bile istemiyordu. Benim gibi eski kafalı birine rastlayınca, bir çocuk gibi sevindi ve uzun yolculuğumuz boyunca tek bir solukta anlattı görkemli otelin hikâyesini. Yıllar boyunca pek çok sıkıntılı dönem atlatmıştı otel. Ekonomik krizler, askeri darbeler… Her zor durumdan emekleye emekleye çıkmayı başarmıştı çatısının altında yaşayan insanlar sayesinde. Ancak en zor dönemlerin son yıllar olduğundan yakınmıştı yaşlı adam. Artık mekânlara önem vermekten vazgeçmişti insanlar, yaşadıkları değerli anlara değil, elde edemediklerine üzülmekle geçiyordu zamanlarının çoğu. İşte bu yüzden otel yalnız kalmıştı, yıllardır ilk kez. Etrafındaki duvarlar, bahçesindeki ağaçlar aynıydı ama onu var eden insanlar değişmişti, uzaklaşmıştı hiç olmadıkları kadar… "" "" Odama vardığımda hâlâ otelin sahibini ve yaşlı adamın trende anlattıklarını düşünüyordum. Şimdiki sahibi ölünce otel büyük ihtimalle kapanacaktı, içinde onlarca değerli anı da otelle beraber kaybolacaktı. Koridorlarında koşuşturan çocuklar, kapıların ardında yaşanan onca kavga unutulacaktı. Zamanında milyonlar eden tablolar toza karışacaktı. Ama bu ne ilk yıkımdı insanların tanık olduğu ne de son. Birileri gelip geçecek, benim gibiler de bir süre arkalarından yas tutacak, sonra ben de unutulacağım, bu hikâyeleri bir daha kimse dinleyemecekti. Dışarda haﬁf haﬁf kar yağıyordu, pencereyi ardına kadar açıp derin bir nefes aldım. Şimdi bütün bunlar için endişelenmenin zamanı değildi, kaybedeceklerimiz için daha sonra da yas tutabilirdim. Sıcak kahvemi aldım, pencerenin yanındaki eski yatağa çöktüm ve gülümsedim, şu an güzeldi ve bir daha asla aynısı yaşanmayacaktı. Üzülmenin de zamanı gelecekti, ama şimdi değildi. YENİ HAYALET AVCILARINDAN DOĞAN FEMİNİST DÜŞÜNCELERİM Hayalet Avcıları çıktığından beri internette çok sık gördüğüm bir yorum var: cinsiyet eşitliği sağlamak için orijinal olarak çoğunluğu erkek olan kadroyu yeni üründe kadınlarla değişmenin ne kadar büyük bir hata olduğu. Katılıyorum açıkçası. James Bond’un kadın versiyonu için de aynı şey geçerli. Feministlerin çığlık attığını duyar gibiyim. Hemen silahlarla donanıp beni avlamaya çıkmayalım olur mu? Açıklayabilirim, gerçekten. Sorun asla ama asla başrolde güçlü bir kadının olması olamaz. Böyle bir rol hem sinemada hem de sosyal hayatta karşımıza sıkça çıkan ve takdir edilen bir şey olmalı. Bütün bu “BAŞROLDEKİ ASLI ERKEK OLAN KARAKTERİ KADIN YAPALIM!” takıntısında canımı sıkan taraf o karakterin aslında değişmemesi. Örnek üstünden gidersek Keşanlı Ali, Keşanlı Ayşe olsa ne değişir? Gerçekçi olalım; yaklaşık olarak her şey. Ali’nin erkek gururu, destan kaygısı, erkek denilen şeyden beklenilenler, başka kadın veya erkeklerle iletişimi onu Ali yapar. Ali’nin cinsel organlarını değiştirelim, hadi hatta adını Ayşe yapalım; özünde o yine “anlı şanlı Keşanlı Ali” olarak kalır. Güle başka isim koyarsın da kokusu mu değişir? Hayır; her şey ne ise o dur. James Bond’u “Jane” Bond yaptığımızda özündeki James şahsiyeti mucizevi bir şekilde değişmiyor. Ali şak diye dişi olunca Ayşe oluvermiyor. Unutmayalım, “kütük” tersten okununca yine “kütük”tür. Elbette bir kadın güçlü ve etkileyici olabilir. Elbette yardımcı karakter rolüne erkek düşebilir. Ancak ikonik bir erkeği kadın yapmak aynı şeye denk gelmez. Gerçekçi olalım, tozpembe rüyaları bir kenara bırakalım, kendimize ve topluma karşı dürüst olalım, kabullenelim; bir kadın ve bir erkek asla eşit olamaz. HOOOOP HOP HOP HOP!! Meşaleleri indirin beyler bayanlar, daha bitirmedim. Şöyle düşünelim, bir anneden beklenilen nedir, bir babadan ne beklenir? Bir erkek ne yaparsa kabul görmez, ama bir kız yaparsa normal görülür? Bir kız ne yaparsa garipsenir de erkek yapınca sorun olmaz? Kendi haline bıraksan kızlar ya da erkekler kendileriyle ne yapar? Seks hakkında düşünceleri nedir? Kendilerinden ne beklerler? Hemcins ve karşı cinsleriyle iletişimleri nasıldır? Kız ve erkeklerin farklı yetiştirildikleri noktalar nelerdir? Sadece bir kızın anlayacağı espiriler nedir? Ya bir erkeğin?.. Liste öylece uzayıp gider, ama gerçekten bunları düşünün – hanımlar bir saniye! “Erkekler istediklerini yapabiliyor zaten olan hep bize oluyor!” demeden önce nüfusun diğer yarısını dertlerini dinleyelim. Beyler, mikrofon sizde… Demek istediğim şu; bir kadın ve bir erkek arasında çok büyük farklar olduğu için, ve evet bunda toplumun da katkısı görülür, Keşanlı Aliyle Keşanlı Ayşe’nin anlatacağı hikayeler de çok farklı olur. Dolayısıyla Y adamının karakterini X hanımına aynen yüklemek de çok mantıksız ve boş bir hikaye oluşturur. Üstüne kadının erkeğe benzemezse kayda değer (güçlü) bir kişiliğinin olmadığı mesajını verir. İşin yoksa gel de bu sorunu çöz… Ortada şöyle bir problem var, edebiyat ve sinemada kayda değer kadın sayısının az olması. Eh, zaman makinası icat edip geçmişe gitmek, orda da feminizmi insanlara aşılamak bir çözüm yolu olmakla birlikte yapması pek mümkün bir şey değil gibi. Sadece olduğumuz yerden ileri gidebilmek gibi mükemmel (ciddiyim, bence mükemmel bir şey bu) bir zamanda hareket sınırlamamız var. Bu nedenle çözüm var olan ikonların cinsiyetini değiştirmekte değil, temelden başlayarak yeni kadın figürler oluşturmaktır. Cesur, Karlar Ülkesi, Mistress America, Açlık Oyunları gibi filmler bence bunun en iyi örneklerinden. Aman, cinsiyet eşitliği sağlamaya çalışırken başımıza başka bir sorun açmayalım. Farklılıklar değil de farklara karşı duyarsız ve saygısız olmak sorun yaratmıştır daima. Cinsiyet ayrımı olsun, ırkçılık olsun, hepsi aynı şeyden doğmuştur. Kadınlar da erkekler de karşı tarafın onlardan farklı olduğuna saygı göstermelidir. Daha da önemlisi kendilerinin diğer taraftan farklı olduğuna saygı duymalıdır. Hatta bunu bir slogana dönüştürebiliriz: Farklara saygı, kendine saygı, dünyaya saygı. 1 KARAMAN Berfu Laçin KARAMAN 21300468 TUR 102-27 SARE ÖZ 13.04.2015 OLMAYANI GÖRMEK 1919 yılının 19 Mayıs sabahı her insan gibi yatağından kalktı. Yaverinin hazırladığı giysilerini giydi ve kamarasından dışarı güverteye doğru yürümeye başladı. Aklında o günden sonra yapacağı veya yapabileceği bütün senaryoları, bütün olumlu ve olumsuz ihtimalleri kurgulamıştı. Daha 16 yaşında kurgulamaya başladığı projesinin ilk adımlarını birkaç gün içerisinde gerçekleştirecekti. Ceketinin cebinden sigara tablasını çıkardı ve son kez normal bir vatandaş olarak vapurun güvertesinde sigarasını içti. Dehasını tartışmak bir yana bize anlatmak istediklerini bile yanlış anladığımız bir adamdan bahsetmek istiyorum. Hayatı boyunca uğruna kendi canını bile ortaya koyduğu fikirlerini bize anlatmak için denemediği yol kalmayan bir adam o. Bu yazı da kendisini tabulaştırmak istemiyorum fakat onu tabulaştırmamak için sıradan insani özellikler vererek dehasını göz ardı etmek de garip geliyor. Dünya savaşları daha başlamadan savaşı öngören, bağlı olduğu devletin bütün stratejik hamlelerinin nelere neden olacağını bilen ve buna karşı önlemlerini daha sadece o devletin bir kumandanıyken almaya başlayan bir deha o. Sıfırdan belli sistemler üzerine kurulan bir devleti tek başına yaratan her kurumunun kuruluşunda bir fikri olan bir insan. Dünya üzerinde her ülkenin saygı duyduğu bir insan, bir kurucusu vardır. İnsanların saygı duyduğu devlet otoritelerini ve sistemleri kuran insanlardır. Normal insanların gördüklerini farklı görebilen kimi zaman olmayanı gören insanlardır bu adamlar. Onların bakış açılarını anlayabilir ya da onların fikirlerini özümseyebilirsiniz ama ne yazık ki biz normal insanlar asla nasıl düşündüklerini çözemeyiz. Bazen bir siyasi karar anında belli olur bu dehaları bazen ise savaşın ortasında. Tek cümleleri peşlerinde binlerce kişiyi sorgusuz bir şekilde sürükler. Tek bir duruşları emirlerinde milyonlarca kişiyi getirir. Bu onlara doğuştan gelmiş bir yetenek gibidir ya da hayatın şartları onları bu hale getirmiştir. Fikirlerinden bahsetmeden önce kendisinden bahsetmek istedim. Böyle bir ideoloji ancak ve ancak böyle bir dehadan çıkabilir çünkü. Dünya’da tek kişi tarafından yazılan yönetilen ve ne yazık ki oynanan tek devrim onun yaptığıdır. Anlatmaya çalıştığını bir kere biri oturup düşünmeyen milyonlar ya da fikirlerini duymayan insanlara bu fikirleri gizlemeye çalışan acizler. Tek tutkusu vardı onun. Kendi kararlarını kendi verebilen bir millet oluşturmak. Çağın gereklerini yerine getiren yani aklın ve bilimin ışığında yönetilen bir ülkeye sahip olmaktı. Bir tarafta bu Ortadoğu bataklığında bir umut yaratmaya çalıştı diğer tarafta 2 KARAMAN Avrupa’nın her zaman tehdit olarak görebileceği bir güç. Yarattığı ideolojisi ne totaliter rejim oluşturmak içindi ne de kişilere bağlı kalan bir demokrasi. Aklın ve bilimin tüm ideolojilerin üstünde olduğunu savundu. Bu yüzden görüşleri Marksizm ile de ortaklık gösterdi fakat ideolojisi Marksizm’den çok daha üstündü. Görüşlerini 6 temel ilke içerisinde değerlendirmek istedi. Ne olursa olsun bu 6 ilkeden vazgeçmenin hem o günün şartlarında hem de bugünün şartlarında felaket olacağını biliyordu. Kurduğu düşünce sistemini çok sıkı ve otoriter görenler aslında ideolojisini tam olarak göremeyenlerdi. Kurduğu sistem temel olarak tek bir kural ile çalışıyordu. Herhangi bir sorun karşısında bu 6 ilkeden sapmadan herhangi bir ideolojiyi sistem olarak getirebilmeniz mümkündür. İsterseniz kapitalizmin serbest piyasası isterseniz sosyalizmin katı devlet kuralları olsun, çözüm eğer diğer ilkelerin çalışmasını engellemiyorsa herhangi bir şekilde olabilirdi. Aslında o dünya üzerinde kendi kendini yenileyebilen tek sistemi kurmuştu. Ama bugün bile fikirlerinin artık eskidiği yalanını dinleyebiliyoruz. O günün ihtiyaçları neyi gerektiriyorsa onu yap diyen bir sistemin ne zaman eskiyeceğini nasıl tartışabiliriz? 6 ilkenin bizi bir arada tutan tek şey olduğunu bu 6 ilkeden vazgeçtiğimiz bugünlerde her gün biraz daha ayrıştığımızı hissetmiyor muyuz? Onun fikirlerini tartışıyoruz. Yaptıklarını eleştiriyoruz. Kurduğu ideolojiyi faşizmle bile karşılaştıranlar var bu ülkede. Yaptığı milliyetçilik tanımını bir kere açıp okumayan siyasi liderler ve ne yazık ki bazıları milliyetçi olduğunu iddia eden liderlerden korkuyorum. Laiklik tanımını dümdüz edip ülkeyi iyice kutuplaşmaya iten devlet gibi cansız bir yapıya din kazandırmaya çalışan bir ideolojilerden korkuyorum. Özgürlükçü düşünce adında terör örgütlerini özgürlük savaşçıları gibi gösterenlerden korkuyorum. Ama sonra yarattığı cumhuriyetin İstiklal Marşı’nın ilk sözü geliyor aklıma. Korkma! Çünkü biliyorum ne olursa olsun, ne kadar bu devrimi anlamayan varsa bir o kadar da bu devrimi korumak isteyen insan var. Çocuklarına kendi kararlarını kendileri verecekleri bir gelecek bırakmak isteyen milyonlar var. Beni anlamak demek mutlaka yüzümü görmek demek değildir. Benim fikirlerimi, benim duygularımı anlıyorsanız ve hissediyorsanız, bu kâfidir. Mustafa Kemal ATATÜRK Atatürk bize aklın neler yapabileceğini göstermiştir. Bunun mümkün olduğunu göstermiş; ama "Ben böyle diyorum, böyle yapın" dememiştir. Bilakis, "Ben hiçbir şey söylemiyorum, sadece aklınızı rehber edinin" demiştir. Yaptığı bütün inkılâpların gayesi de aklın rehberliğinde Türkiye Cumhuriyeti halkını tamamen çağa uygun, bütün mana ve biçimiyle uygar bir toplum haline dönüştürmektir. Celal ŞENGÖR 3 KARAMAN Kaynakça  Şengör, Celal. Dahi Diktatör.  Atatürk, Kemal, and Sami N . Özerdim. Nutuk: Söylev. Ankara: TürkTarihKurumu Basımevi, 1993. 4 KARAMAN Hevalcan Deliktaş21601034SON SÖZT24Bağımsız İnternet Gazetesi İnsanlıkEge’deBattıSevgili İrem,Bugündoktorlar banayirmi dört saatten kısabirsüre içindeöleceğimisöylediler.Birhüzünçöktüiçime. Ölümden korktuğumdan değil.Ölümüm birfark yaratacağından dadeğilinsanlıkiçin. Şimdiye kadar giden onca candan ötebirdeğerim olduğuiçin dedeğil.Yaşamayı çoksevmemden. Beni bilirsin,hayatı her şeyiyle nekadar çoksevdiğimiyani.İnsanınçoksevdiği birkitap ya dafilmbitince duyduğuhüzüngibi birhisdoluyor içimeölümüdüşününce.Yalnızcabir nebzedaha ciddi artıkvarolmayacak olmak.Seninisedaha yaşayacak günlerin var vebuyüzdensana birkaç tavsiyem olacak.Önceliklesev.Herkesi, bütüninsanları,hayvanları,dağı taşı,güneşi. Nefes almayı,ağlamayı,yemek yemeyi, aileyle yapılan sohbetleri, arkadaşlarlaiçilen kahveleri, sonalınan kitabıve defteri. Düşmanlarını bile. Kimsesiyah ya dabeyaz değilunutma. Herkesgri. Dolayısıyla kimseden nefret etmebuçokkötüdiye. Çay içbol bol, sigara kötüamasen iyisin veokadar iyisin kiosana bir şey yapamaz, iççokistiyorsan.Aklınailk gelenisöyle, bırak atasözlerini vebin kere düşünmeyi birşey söylemeden önce. Çünküsendeatalarında olan çokönemli birşeyeksik, zaman. Sonsuztane anı biriktirher an.Her günbirinsanınyüzündeki gülümsemenin sebebi ol mesela. Ölümünsoğuknefesini ensendehissederken bileinsanlara iyi ki varolduklarınıhatırlat vehepsinin birer mucizeolduklarını.Yaşamaktan bıkma asla.Yaşayamayanlar için yaşamak gerek çünkü.Düzenisorgulayarak, isteristemez deonunbirparçası olarak. İnsanız,doğagibi birgüçvarkarşımızdakabul etmek gerek bunu.Elbetteöleceğizbirgün.Mühim olan ozamanakadaryaptıklarımızbunuunutma. Bugünne yaptığımız.Geriye kalan hayatımızınilkgünübugünçünküvesen hiçbirzaman şimdikikadar genç olmayacaksın.Herşeyden bıkamayaşamaktan bıkma, hayatınmükemmel olduğuiçin değil, sadeceyaşamak güzelolduğuiçin sev yaşamayı.Hiçbirzaman bugünkeşkehiçolmasaydı demeçünkükahkahasıyla, gözyaşıyla seni sen yapacak ogün.Eğer yaşlanacak kadar şanslıolabilmeyibaşarabilirsen, dolu dolu yaşadımdiyebil torunlarına.Birşeyden memnun olmadığında hayıflanmak yerinedeğiştironusenin gibidüşünenlerle birlikte,unutmaki bizler tekken ve ölürken çokgüçsüzüz amayaşıyorkenveçokken güçlüyüz.Ne zaman birşeyler kötü gitse, dünyada kötüdönemlerin ardındanhep baharlarınolduğunuhatırlave hayal et. Seninsöyleyebileceğinbirşey çokşeyibaşlatabilirya da bitirebilir.Güngeldiğinde, Neşet Ertaş’ında dediği gibi çantanıtoplayıpatınabinip dünyadan gitmen gerektiğinde, sen debirmektup yaz arkadakalanlara. Sen de,yapabilirsen eğer,hayatı benim kadar çoksevmeyi öğret insanlara.Nefret insanı yorar,insan kadar güçsüzbir varlığınkaldırabileceğinden çokgüçlübirduygu, unutma.Ezer geçer.Sen en kolayını yap vesev.Öyle abartarak değil, yenidoğmuş birbebeğin annesinin gülümsemesini sevdiğikadar,birmahkumun gökyüzünü,yumurtasından çıkmaya çalışanbirbalığınsuyu, henüz bitmekteolan birotun Güneş’iya dasavaştan kaçanmültecinin yurdunu sevdiği kadar sevsen yeter.Benim içinseüzülmehiç,evet belkidaha çokerken fakat benbukısahayatımapekçokanlar sığdırdım. En azından ağabeyime son kez onunekadar sevdiğimisöyleyecekya daannemle babamı sonkez barıştıracak kadar zamanım oldu bugün. En azındancanını dişinetakıpçocuğuna süt parası kazanmaya çalışırken göçükaltındakalarak ölenbirmaden işçisi gibi bitmeyecek sonum.Yadagece ıssızbirsokakta tecavüzeuğradıktansonrayakılıpyok edilmeye çalışılmayacağım. Savaştan kaçmaya çalışırken EgeDenizindeboğulmayacağım ya da henüz dört yaşındayken. Sırf bununiçin bilegülümse.Mutluol vesonolarak ben yokken dünyaya iyi bak.Kaynakça;İnsanlık Ege’deBattı,T24 Bağımsızİnternet GazetesiBaran Ataman Candide Bir insan her daim iyimser mi olmalıdır? Kötümserlik gerçekten de anneannelerimizin bahsettiği gibi kansere mi yol açar? Hayatta her zaman kötü şeyler mi olur? Son zamanlarda kendime çok defâ sorduğum sorular bunlar. Günlük hayatın içinde öyle olaylar oluyor ki, son soruya bağırarak “Evet” diyesim geliyor. Doğduğum günden beri hep kötü şeyler oluyormuş, başıma gelen her olay da sanki ihtimaller arasındaki en kötüsüymüş gibi geliyor. Çevremde her olaya iyimser yaklaşan insanları gördükçe gerçekten şaşırıyorum ve merak ediyorum, acaba hayat gerçekten de bu kadar güzel mi, yaşamımız bu kadar tasasız mı diye. “Pozitif olmak”, olaylara “iyimser bakmak” gibi lâfları herhalde bin defa duymuşumdur. Kötü olayları görmezden gelmemiz, her olayın iyi yanını görmemiz, kısaca “Her işte bir hayır vardır” şeklinde düşünerek yaşamamız öğütleniyor bize sürekli. Bu öğütleri veren insanlara kızamıyorum, çünkü biliyorum ki gerçekten de olayları olduğu gibi görürsek hayatın çekilmez çileler, şanssızlıklar, başarısızlıklar, kahırlar silsilesi olduğunu anlarız ve her olaya bir güzelleme uyduramazsak da çıldırırız. Bu konuda sadece anneannelerimizin ya da rehberlik öğretmenlerimizin değil, ünlü matematik profesörü Gottfried Wilhelm Leibniz’in de düşünceleri varmış. Sonsuz küçükler toplamı, kalkülüs, gibi, insan beyninin bugüne kadar yarattığı en dâhiyane disiplinlerden birisinin kurucusu olarak Leibniz’in şöyle bir fikri vardır: Bütün olgular ve varlıklar, olabilecek ihtimaller içerisindeki en iyisi, en makulüdür. Leibniz’e göre doğaya bir mükemmellik hakimdir ve bizim şikayet edecek fazla bir şeyimiz yoktur. Bir yıldır, Leibniz’in matematik dünyasına kattıklarıyla ilgilenmekten, kendisinin felsefeye kayan görüşlerini hiç değerlendirememiştim. Bana kalırsa Leibniz, Kalkülüs’ü yaratmanın verdiği rehavetle evrendeki her soruya bir cevap bulduğunu zannetmiş olmalı ki, böyle bir görüş ortaya atmış. Çünkü Kalkülüs yardımıyla görüyoruz ki, salyangozların kabukları tam da olması gerektiği biçimde oval, bal petekleri de tıpkı olması gerektiği gibi altıgen şeklindedir. Bu keşifleri de yaptıktan sonra, bir insanın böylesi bir düşünceye kapılması normal gözükebilir şüphesiz, ama ben kesinlikle üstada bu konuda katılmıyorum. Bal peteklerinin altıgen olmasıyla, benim 22:45’teki son EGO otobüsünü kaçırmam arasında kim bir bağ kurabilir ki ? Ya da sabun köpüklerinin daima yuvarlak olmasıyla , gitmek istediğim tiyatro oyununun üç defa ertelenip de oynanamamasıyla ? Leibniz, Kalkülüs sayesinde piyangoyu tutturacak sayıların bile tahmin edilebileceğini iddia etmiştir ki, bu gülünç fikir çok kısa bir sürede çürütülmüş, geriye de sadece iyimserlik fikri kalmıştır. Bugün halâ hayatlarına bu şekilde bakan, görüşlerini bu tarafa yönlendiren çok fazla insan var. Ben Leibniz’in iyimserlik üzerindeki görüşleriyle çatışadururken, annemin kitaplığında “Candide” isimli ince bir kitap gördüm, ve kitabı bir çırpıda okuduğumda, yazarı Voltaire’in bu kitapta Leibniz’in görüşleriyle acımasızca alay ettiğini anladım. Kitabın sonuna geldiğimde içimin yağları erimişti diyebilirim, zira hikayenin ana karakteri Candide’in başına gelmedik bela kalmazken, Leibniz’in görüşünü paylaşan ve Candide’e her daim iyimser ve metanetli olmasını öğütleyen akıl hocası Pangloss da önce yakılıyor, ardından da idam ediliyordu! Tam da Leibniz’in görüşlerinin hak ettiği muamele diye düşünmüştüm kendi kendime. Merak ettiğim nokta şudur; hayatımıza tarafsız gözle bakarsak, gerçekten de şansımızın yaver gittiğine inanacak mıyız? Gerçekten de “Her işte bir hayır” var mıdır? Bu soruların ikisine de “Hayır” cevabını veriyorum, çünkü hayatın zorluklarla, şanssızlıklarla ve hayal kırıklıklarıyla dolu olduğuna inanıyorum; gerçekten iyi şeylerse çok nadiren oluyor. Demek istediğim, iyimser bir bakışla hayatımız çok daha çekilir kılınabilir, lakin ben gerçekleri de görmekten yanayım. Yaşamın hiç de toz pembe, doğanın işleyişinin hiç de mükemmel olmadığı kanaatindeyim. Sanki hayat bir dağ tırmanışı, biz de sürekli düşüp her seferinde en alttan başlamak zorunda olan zavallı dağcılarmışız gibi hissediyorum. Kimseden beni alıp dağın zirvesine koymasını beklemiyorum fakat çabalarımın, azmimin de bir karşılığı olmalıdır. Ama maalesef, hiçbir zaman emeğimin karşılığı elime geçmiyor, şansımsa bir kereliğine bile yaver gitmiyor. Hayat beni sürekli hırpalıyor, sallıyor ve oradan oraya fırlatıyormuş gibi hissediyorum. Ama şunu da söylemeliyim, sadece EGO otobüslerini devamlı kaçırdığım için böyle düşünmüyorum. Hayatın genel anlamda bahtsızlıklarla dolu olduğunu düşünüyorum. Kuş olsam istikbâl suda olurmuş herhalde. YAŞAMA MAZHAR OLMAK Benim gibi müziğe tam manasıyla tutkuyla bağlı birinin, bir konsere gitmek için böylesine uzun bir zaman beklemesi utanılacak bir hadise. Son zamanlarda kulaklarımın pasını, türlü elektronik aletten çıkan bir yığın gürültüyle değil de canlı bir müzikle temizlemeye şiddetle ihtiyaç duymam da bu yüzdendi hiç şüphesiz. Neyse ki ODTÜ’ de
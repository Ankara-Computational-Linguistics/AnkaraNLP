geçirmediyseniz karanlık odalarda, bazen sizi de inandırabiliyorlar. Sonrasını ben de bilmiyorum. Henüz ölmedim. Ölsem de öğrenemezdim belki ama ileriye bir amaçla ve umutla bakmamı sağlayan tek şey ölüm artık. Bu yüzden aynı değil miyim zaten Abe Amca’yla? Mantıksız Adam, o kadar da mantıksız değil benim için. Kaybettiklerimi görseniz siz de anlardınız. Sahi, siz neredeydiniz ben o yolu yürürken? Hepiniz aynı yoldan geçmemiş gibi davranıyorsunuz ama anlaması zor geliyor artık bana. Neresi anormal geliyor hepimiz yürüdüysek aynı yolu? Neresi mantıksız? Kaybettiklerinizle barışın artık! Barışın ki hepimiz gerçek mantıksız adamlara dönüşelim. Hepimiz görelim tüm bu yaygara ne hakkındaymış... Dinlere inanmaya başlarız belki, çaresizliği başka bir yolla savuşturmaya çalışırız büyüklerimize bakıp. Her şey aynı olasılıklara çıkıyor günün sonunda. Daha kısa yol varsa neden kullanmayalım ki? Tanrı fikri artık çok da uzak gelmiyor zaten. Ne de olsa mantıksız adamım ben. Bazen siz de olmalısınız. Böylesi daha doğru hissettiriyor bazen. Böylesi daha yukarıda görmenizi sağlıyor kendinizi. Yeter ki çaresizlikten kurtulalım diyorum, yolu siz de umursamıyorsunuz, numara yapmayın! Çaresizliğin ne kadar acı olduğunu gösterse zaten film bu film olmaz. Mantıksız Adam, gerçekleri göstermiyor izleyene. Beklentiniz o yöndeyse zaten izlememelisiniz. Sizin kadar umutsuz insanların var olduğunu göstererek ölmenizin o kadar da gerekli olmadığını görmenizi sağlıyor ama bir yandan da. Bakın sizin gibi olup da yaşamaya devam edenler var. Ne yapacaksınız ölüp? Hem kimse haber getirmedi mezarından, nasıl bir yer olduğunu bilmeden isteyerek gitmek büyük bir pişmanlık kaynağı olabilir. Bu riski mantıksız bir adam olarak ben bile göze alamam. Kaçmayın! Kaçtıkça büyüyor kaçtıklarınız. Her geri döndüğünüzde o süper kahramanların savaştığı büyük canavarlara dönüşmüş oluyor kendi hayatınızın parçaları. Kaçmayın, yaptım ve biliyorum. Kaçarsanız daha da zorlaşacak kurtuluşunuz. Beni dinleyin! Mantıksız adamı... Letty Aronson (Yapımcı), Allen, W. (Yönetmen). (2015). Mantıksız Adam. ABD. Buse YAMAN Anlık Bir Düşünce Onlarca farklı tınının bir araya gelmesiyle ortaya çıkan eşsiz akıntıya kapılmış, rengârenk bir güne dans ederek başlamışım. Her şeyi unutmuşum bir an için, daha derinden gelen seslere kulak vermişim. Ne trafik, ne okul, ne stres… Güneş pırıl pırıl gülümsüyor, deniz dansıma dalgalarıyla eşlik ediyor. Hiçbir şey umurumda değilmiş gibi davranıyorum sadece şu küçücük bir an için. Sorumluluklarım beni terk etmiş, yerlerine hayallerimi bırakmış. Kavuşmuşum sonunda olmak istediğim kadar özgür olmaya. Bütün şehir mutluluktan uçuyor benimle birlikte; diğer insanlar da monoton sabahların kabuğunu kırmayı başarmış, bambaşka bir güne kendilerini bırakmış. Her yerde sadece huzur var. Sanki… Keşke… Belki böyle karşıladığımız günler olur bir gün, hep birlikte. Ama şu an büyük küçük bir sürü dertle donatılmış bu dünyanın gerçekliğine geri dönsem daha iyi olacak sanırım, zaman akıp gidiyor ve yapacak bir sürü iş var. Sahi rutin sabahlarını yeniden doğuşlara, etrafa neşe saçacak bahanelere ya da gördükleri her şeyden keyif alabilecek muhteşem ütopyalara dönüştürebilen insanlar yaşıyor mu bu dünyada? İçimden bir ses var olduklarını söylüyor, neye dayanarak bilemiyorum. Bir insanın bu denli pozitif olabilmesi için hayattan beklediği her şeyi elde etmiş olması lazım sanki. Çünkü biliyoruz ki insanlar, çağın hastalığı strese boyun eğmemek için yaptıkları meditasyonlar, terapiler ve benzeri aktivitelerde bile tamamen boş vermiş bir benliğe sahip olamıyor; tamamen ana bırakamıyorlar kendilerini. Huzurlu geçirdikleri o kısacık anlara belki inanıyorlardır, ama bir saat sonrasına yetiştirilmesi gereken bir işin hatırlanmasıyla tuz buz oluyor bütün o muhteşem atmosferler. Bir insanın hayattan her beklentisinin karşılanması, o insan büyük isteklerle doluysa elbette biraz zor. Ama belki sabahları hayat dolu uyanışların, günün her anının tadına varışların arkasında yalnızca ufacık şeyler vardır. İşini, hayatındaki özel birkaç insanı ve belki bir de kendisini seven biri hayattan yalnızca ve yalnızca bunları beklemişse o güzel ütopyanın bir parçası olabilir tabii ki. Bu şekilde düşününce içimdeki sesin haklı olması kuvvetle muhtemel görüyorsunuz ki. Bir de modern dünyanın kalıplaşmış hayatlarına bir göz atalım. Hep daha fazlasını isteyen, hep daha ötesini hedefleyen, hep sahip olmadığına içi giden modern insanlara… Bu insanların böyle parıltılı sabahlarının olabilmesi için en ideal dönemler anca senenin tatil zamanları olsa gerek. Doyumsuzluğun vermiş olduğu etkiyle olsa olsa tatilde bu denli mutlu olurlar diye düşündüm. Koca bir sene inanmadığı, sevmediği bir iş için didindikten sonra kısa bir tatilin herhangi bir sabahında ne kadar hayat dolu olduğunu haykırmak isterken kendini bulmak… Bilemiyorum ne kadar mümkün. Temel sorun belki de insanın neleri gerçekten istediğinin, nelerle yetinebileceğinin, huzur dolu bir yaşam için gerçekte nelere ihtiyaç duyduğunun farkında olamamasıdır; bu yüzden asla şimdiyle, mevcut olanla yetinememeleridir. Hayatın tümüyle seçimlerimizden oluştuğunu anlayamamalarından dolayı, her seçimin bir vazgeçiş olduğunu kabullenemeyişlerindendir belki de saf huzura ulaşamamaları. Arayışında oldukları dünya için harekete geçecek cesareti gösterseler bile bedelini ödemek canlarını yaktığı için hep bir huzursuzluk döngüsünde buluyordur belki de bu insanlar kendilerini. Sebastian ve Mia’nın sıradan olduğu kadar sıra dışı olan dünyasına tanık olurken tüm bu yazdıklarımı düşündüm. La La Land (Aşıklar Şehri)’in Sebastian ve Mia’sından bahsediyorum. Bu güzel film ve bu güzel karakterler coşkulu, tutkulu, neşeli ve hüzünlü çeşit çeşit duyguyu uyandırdı içimde. Hayatımı sorgulattı. Sanatın gerçek hayata nasıl dokunduğuna bir kez daha tanık oldum. Üçüncü şahıslar kullanarak betimlediğim o farkında olamayan, yetinemeyen, anlayamayan, kabullenemeyen insan olduğumu gördüm bir de. Bu sorunu nasıl aşacağımız bir başka konu. Şu an yalnızca, yazdığım cümlelerin size de bir şeyleri sorgulatmış, hangi tarafta olduğunuza dair birkaç ipucu vermiş olmasını temenni ediyorum ve izninizle rutin hayatıma geri dönüyorum. Kaynakça Chazelle, Damien. La La Land (Aşıklar Şehri). 2016. Gilbert Films. Film. Yurt-1 Mahmut Yurt 21401377 Turk101-28 Aslı Uçar 22.2.2015 CEVAPLARIN KENTİ İZMİR Hayallerin, ümitlerin tükendiği zamanlarda, tekrar yaşamayı hatırlatan, her şeyin bir anlamı olduğuna ikna eden anlardan biriydi benim için. Sanki kötü bir kâbustan uyanıp güneşin doğuşuna tanıklık ediyordum. Çözemeyeceğimi düşündüğüm yapbozun hep kayıp olan en ortadaki parçası gibiydi ve öyle bir parçaydı ki bu geriye kalan tüm parçaları birleştiren… Kaybolmuşken bana yol gösteren bir Kutup yıldızı gibiydi… Kilitli sandığımın anahtarıydı… İzmir… Yurt-2 Sessizliğin hâkim olduğu bir ilkbahar sabahı, insanın içini titreten bir soğukta, kendimi güneşin ilk ışıklarıyla avutup yola çıkmıştım. Bir boşluktan başka bir boşluğa düşme olarak gördüğüm bu yolculukta neler yaşayacağımdan habersiz, aklımda derin düşünceler, kafamda yankılanan seslerle ilerliyordum. Her geçen tabela benim için daha da anlamsızlaşmış, ismini yeni duyduğum bu yerlerde kendimi iyice yalnız hissetmiştim. Niye buradayım diye soruyordum kendime, aslında buna yanıt aramak için bu yolculuğa çıktığımı görmezden gelerek... Niye yaşıyorduk ki… Her sabah yeni bir güne başlamak çok anlamsız geliyordu, biteceğini bile bile…Her güzel şey bitmek zorunda mıydı ki… Hayat akıp giderken kaçırdığımız şeyler ne olacaktı peki… Anı yaşamak dedikleri şey gerçekten doğru muydu... Bu düşüncelerle ilerlerken kulağımdaki tek sesin bunlar olmadığını fark etmiştim. Başımı sağa çevirdiğimde neler olduğunu anlamıştım. Rüzgârla hışırdayan ağaçlar masmavi hırçın denizle dans ediyordu, hiç ilerlemek istemeyen o büklüm büklüm ırmaklar, ihtişamlı dağların gölgesinde usulca dinleniyor, misafirlerine hoş geldiniz diyordu âdeta. O an karşımda bütün büyüsüyle duran İzmir’i fark ettim. İzmir ilk defa böyle çarpmıştı beni.Sadece onu görmek bile kalbimden bir parçayı koparmış ve yerine geri koymuştu artık hiç eskisi gibi hissetmeyecek şekilde… Derin düşüncelerimle baş etmeye çalışırken kendimi bir anda Asansör'de bulmuştum. O meşhur Asansör… Etrafıma baktım, dikkatimi çeken bir şey vardı orada. Dalgalar… Gelen her dalga kıyıya vuruyor ve gidiyordu, nereden geldiğini umursamadan, neler çektiğine aldırış etmeden… Kaybolacağını bilerek kıyıya vuruyordu… Her kaybolan dalga yenisine yer açıyordu. Biliyorlardı biri bitmeden öbürü başlayamazdı… Belki de sorularımın birinin cevabı da buydu. Her şey bitmek zorundaydı yeni şeylere yer açmak için, Güneş yarın tekrar doğabilmek için batmalıydı, Ay dolunay olmak için hilal de olmalıydı yarımay da, akrep ilerlemeliydi geri gelmek için ve yelkovan kaçmalıydı ondan,onu tekrar yakalayabilmek için… Yurt-3 Boşlukları doldurmaya çalışarak gezimi sürdürüyordum, cevaplar arıyordum bütün her şeyi anlamamı sağlayacak… İzmir’in birçok yerini gezmiştim. Saat Kulesi, Kordon, Asansör, Konak… Hepsi tarihin bir yerinden kopmuş İzmir’de buluşmuştu. Ama hâlâ gitmediğim bir yer vardı. Efes Antik Şehri… Medeniyetin doğduğu yer… Ve yine aynı medeniyetin bittiği yer… Birçok başka medeniyete de ev sahipliği yapmış yer… Kafamda yankılanan sorularla bu kültür şehrine gelmiştim. Daha kapısından girerken içerideki haykırışları duymaya başlamıştım bile. Bunlar tarihin çığlıklarıydı… İçeride bir tarih vardı beni bekleyen… Daha önce burada yaşamış birileri vardı tıpkı bizim şimdi yaşadığımız gibi… O an anlamıştım. Kaybolmak yoktu, hiçbir şeyi kaçırmıyorduk yaşarken, bütün anılarımız kilitleniyordu hiç kaybolmamak üzere… Hepsi tarihin en alt raflarında mühürleniyordu, bir yerlerde yaşanmaya devam ediyordu biz fark etmesek bile. Önemli olan hiçbir şeyi kaçırmamak değildi, yaşananlarda kendimize yer edinebilmekti o anıların parçası olabilmekti eksilen kum tanelerine rağmen saatten. Eve dönme vaktim gelmişti bu yolculuktan da. Artık bunun bitmesi gerektiğini biliyordum yeni yolculuklara sıra gelmesi için... Boşlukları doldurmak, cevaplar bulmak için çıktığım bu yolculukta İzmir’i bulmuştum. İzmir… Haritada yerini bilmekten çok daha fazlasıydı, yönümü gösteren bir oktu artık haritayı çözmeye yardım eden… Hani bir soru vardır ya “İnsanlar mı şehirleri yaşatır, şehirler mi insanları?”. Ne kadar güzel bir yanıttı İzmir bu soruya. Ne şehirler insanları yaşatır ne de insanlar şehirleri… Beraber yaşarlar… Şehirler de nefes alır, bu havayı solurlar. Onlar da bizim gibi doğarlar, büyürler, yaşarlar. Ölürler de tabii ki, insanlar ölünce… Ama her zaman hatıralarımızı tutmaya devam ederler biz olsak da olmasak da… Hep biliriz ki orada bir yerde yaşanmıştı o anılar, geçen yıllara rağmen. Yurt-4 Bir ilkbahar sabahı güneş doğarken çıktığım bu yolculuktan güneşin batışını seyrede seyrede geri dönüyordum arkamdan bakan İzmir’e rağmen… O ihtişamlı dağlar bana veda ediyordu, biliyorlardı geri döneceğimi bu bir veda olamazdı, geri gelecektim Kutup yıldızıma, cevapların kentine… BİR TIRTILIN AŞKI Milena’ya Mektuplar isimli bu kitap, 1919 yılında tesadüfen tanışan Franz Kafka ve Milena Jesenska’nın birbirlerine yazdıkları mektupları içerir. Önceleri Milena’nın Kafka’nın tercümanı olmak istemesiyle başlayan bu mektuplaşma, sonrasında büyük bir aşka dönüşür. Babasıyla iyi geçinemeyen ve onun tarafından daima aşağılanan Kafka’nın, kendisiyle hemen hemen aynı sorunları yaşayan Milena’ya aşık olması şaşılacak şey değildir. Karakterleri çok farklı olmasına rağmen babalarıyla olan kötü ilişkileri, yaşadıkları hayatı aslında yaşamak istemiyor oluşları onları duygusal olarak birbirlerine yaklaştırır. Birbirlerinin mektuplarına o kadar değer verirler ki ikisi de o mektupları ölünceye dek saklar. Kafka’nın hastalığı nedeniyle mektup yazamayacak durumda olması ilişkilerini bitirir. Kafka, son mektuplarından birinde bu durumu şöyle ifade etmiştir: “Mektuplarımda sürekli olarak artan zayıflığım ve bu mektupları aşma çalışmalarım sadece bir şekilde sonuçlanıyor: hem sana karşı hem de kendime karşı adeta elim kolum bağlı durumda.” (s. 313) Milena çok mu güzeldi? Kafka çok mu yakışıklıydı da Milena ona âşık oldu? Milena o kadar âşıkmış ki Kafka’nın tüm bahane ve itirazlarına rağmen mektuplaşmayı bırakmak istememiş. En sonunda Kafka her şeyi silip atan şu satırları yazmış âşığına: “Yanılmıyorsam birbirimize mektup yazmayı bırakmamız iyi olacak. Zaten bu mektuplar üzüntü vermek dışında bir şeye yaramıyor.“ (s. 313) Böylece bir mektupla başlayan bu aşk bir mektupla da son bulmuş. Âşık olmak, birine ya da bir şeye karşı aşırı sevgi duymak; sürekli onu düşünmek; onunla beraber olduğun anlara şükretmekse eğer Dünya üzerinde yaşamış en âşık insan şüphesiz Franz Kafka’dır. Sanırım Kafka’nın nasıl bir âşık olduğunu anlamak için Milena’ya yazdığı şu satırlar bile yeterli: “Yanımda yürüyordun Milena, bir düşünsene, yanımda yürümüştün ve benimleydin.“ (s. 98) Kitapta Milena’nın Kafka’ya yazdığı mektupların yer almaması okuyucuyu biraz eksik bırakıyor. Milena’nın Kafka’ya cevaben yazdığı mektuplar kitapta bulunmamasına rağmen Kafka duygularını o kadar açık anlatmış ki insan kendini o aşka tanık olmuş gibi hissediyor. Tüm mektuplaşmaları boyunca sadece birkaç kez görüşmüş olmalarına rağmen âşık olmaları bir mucize gibi. Bana göre onlar yanlış yerde, yanlış zamanda tanışmış birbirlerine yasak iki insan. Yasak olmaları engellemiyor mektuplaşmalarını, birbirlerini iyi anlamalarını, beraber değilken bile birbirlerini düşünmelerini. Kitabı okuduktan sonra Kafka’nın hayatını da merak edip okudum: Kafka o kadar çekingenmiş ki yaşadığı ve kimseye anlatamayacağı sorunlarını bile Dönüşüm isimli bir kitapla böcek rolüne bürünerek anlatmış. Hayatını okuyunca anlıyorsunuz çaresizliğini, yalnızlığını, güvensizliğini, hayata nasıl bir korkuyla yaklaştığını. Kendisini babasının karşısında bir böcek kadar aşağılık görüp günden güne içine kapanan Kafka’nın hayatı Milena ile tanışınca şüphesiz değişmiştir. Çiçekler açmıştır Milena ile tanıştığı andan itibaren Kafka için, böcekler bile güzel görünmüştür gözüne. Bu içine kapanıklığını Milena ile aşmaya çalışmış; fakat görüşemiyor olmaları Kafka’nın dertlerini artırmış olmalı ki verem hastalığı nüks etmiştir. Bu nedenle bırakmıştır belki de çok sevgili Milena’sıyla mektuplaşmayı. Kimilerine göre yasak sayılan bu aşkın pençesine düşmesi Kafka için âdeta bir mucizedir bana göre. Franz Kafka eğer bir tırtıl olsaydı, bu aşk Kafka için tırtıldan kelebeğe dönüşmesi olurdu. Bu aşkı bitirmek zorunda kalması ise güzelliğine ve göz alıcılığına rağmen yaşamının bir günde sona erecek olmasıdır. Kelebek olması bile kurtaramaz hayatına tırtıl olarak başlamış güzel kelebeği. Kurtaramamıştır Milena’sına kavuşmuş Kafka’yı. Oysa ki Kafka için Milena’dan sonra adı bile değişmiştir. Artık Franz Kafka değildir o, “Milena’nın”dır. (s. 174) Öldüğü ana kadar da Milena’nın olarak kalmıştır. Bundan sonra benim için aşkından yanıp kül olmuş Kerem (Kerem ile Aslı) de Kafka’dır, çöllere düşmüş Mecnun da (Leyla ile Mecnun). Hatta bir tırtıl, bir kelebek görünce bile aklıma Kafka gelecek. Henüz âşık olmamış ya da aşkı tattığını düşünen her “Kafka”nın okuması gereken bir kitap. KAYNAKÇA  Kafka, Franz. Dönüşüm. Çevir. Ahmet Cemal. İstanbul: Can Yayınları, 2015.  Kafka, Franz. Milena'ya Mektuplar. Çevir. Hasan İlhan. Ankara: Alter Yayınları, 2014. Helin HOCAOĞLU 21402311 TURK101 Bir çocuk sevginize en çok, en az hak ettiği zaman ihtiyaç duyar. Uzun zamandır en büyük hayalim dünyayı gezmek. Dünyanın her köşesini karış karış gezip yeni kültürler keşfetmek, insanlar tanımak, yemekler tatmak istiyorum. Bu yönden kendimi çok yakın hissettim Eva’ya filmin ilk dakikalarında. İşi gereği çok gezen bir kadın Eva. Çocuğu doğduktan sonra birçok fedakarlık yapmak zorunda kalan bir kadın... Empati kurmak o kadar kolay değil benim yaşımda birisi için fakat hayal edebiliyorum böyle bir durumda nasıl hissedebileceğimi. Eva’nın odasının duvarını gezdiği ülkelerin haritasıyla kapladıktan sonra Kevin’in tüm duvarı boyayla kirletmesi filmdeki en üzücü sahnelerden biriydi benim için, ve en ilham verici aynı zamanda. Filmi izledikten hemen sonra en yakın arkadaşımın evindeki duvarı kocaman bir dünya haritasıyla kapladık. Bizim de hayalimizdi dünyayı gezmek ve önümüzde büyük bir engel yoktu henüz. Fakat Eva’nın tek hayalini gerçekleştirmesini engelleyen bir faktör vardı ortada, bu yüzden çok kolay gelmedi bana Eva’yı yargılamak filmi izleyen diğer insanlar gibi. Çocuğunu sevmeyen bir anne profili çizmişti Eva birçok insanın kafasında fakat bana göre umutsuz, mutsuz ve hayal kırıklığına uğramış savunmasız bir anneydi. Sadece çocuğun bakış açısından değerlendirebilirdim ben olayları aslında; Eva’nın, bir annenin çocuğunu büyütürken neler yaşadığını anlayamazdım. Fakat Eva karakterini anne olarak değil, hayallerinin peşinden koşmak isteyen bir kadın olarak gördüğümde iki bakış açısını da benimseyebildim. Kevin karakteri filmin tamamında yönetmenin göstermeye çalıştığı gibi hırçın bir çocuk. Klişe laflar etmek istemiyorum Kevin’den yola çıkarak. Bireyin suçu yoktur hiçbir zaman, hep toplum suçludur gibi bir iddiayla kimsenin karşısına çıkmayacağım. Sevgi görmeyen çocuk sevgi gösteremez buna katılıyorum fakat olay bu kadar basit değil. Kevin’in kız kardeşi ona en büyük sevgiyi gösterirken Kevin kardeşini kesinlikle sevmiyordu. Yani olay sadece çocuğun nasıl yetiştirildiğiyle ilgili değil, insanın doğasında olmalı öldürmek, eğer yoksa hiçbir dış güç bir insanı katil yapamaz. Yine de film boyunca bir suçlu bulmaya çalıştım ben de, ne kadar kendimi tutmak istesem de bunu engelleyemedim. Bir suçlu olmalıydı ve bir izleyici olarak onu ayıplamalıydım. Kevin’in babası tüm olayların başlamasının sebebiydi diye düşündüm. Çocuğunu düşündüğünü ve onu koruduğunu düşünen bir babanın bu kadar umursamaz olmaması gerekir. Bir babayı çocuğunun sınav notlarından haberdar olmadığı için yargılamaya hakkı yoktur kimsenin (Evet bana göre bir ebeveyn çocuğunun her şeyiyle ilgilenmelidir ama toplumun genel bakış açısı için konuşuyorum.) ama çocuğunun her türlü eğiliminden sorumludur ebeveyn, takip etmek zorundadır çocuğunu. Çocuğumu çok seviyorum, onunla ilgileniyorum diyerek kendini kandıran bir baba figürünü normal karşılamam mümkün değil. Bu sebepten, bir zincir var seyircinin önünde. Suçlayıcı bir baba, mutsuz bir evlilik, sinirli bir kadın, kötü bir anne ve sonunda katil çocuk... Kendi içimde babanın suçunu bu kadar tartışmış olsam da şunu söylemeden edemeyeceğim: Bir çocuk bu kadar soğuk kanlı olamamalıydı birini öldürürken. Çocuklar kolay yalan söyler biliyorum, özellikle de henüz yalan söylemenin onlara zarar verebileceğini anlamamışlarsa. Benim bahsettiğim yalan “Anne çikolatayı ben yemedim.” demesidir bir çocuğun. Okuldaki arkadaşlarını öldürmeye giderken soğuk kanlı olması normal karşılanabilecek bir şey değil. Filmi izlerken klişe bir şekilde son bulacak olay diye düşündüm uzun bir süre. Kevin annesini öldürecek. Ancak beklediğim gibi olmadı. Kevin’in en nefret ettiği kişi annesiydi fakat annesini öldürmedi. Bir insanı öldürmek yerine o kişinin sevdiklerini öldürmenin daha acı verici olduğunu fark edememiştim film süresince. Kevin kardeşini ve babasını öldürmemişti aslında, en çok annesini öldürmüştü, en acılı ölüm onunkiydi. AYDIN-­‐1 DEFQON.1 2014 Haftasonu Festivali Bu yaz gitmiş olduğum ve hayatımın en güzel tecrübelerinden biri olan Defqon.1 Haftasonu Festivali’ni anlatmak istiyorum. Tabii yazıma başlamadan önce DEFQON.1 Haftasonu Festival’ini size tanıtayım. DEFQON.1, 3 gün süren bir festival yani konserler bütünü. Cuma, Cumartesi ve Pazar günleri yer bulan bu etkinlik yılda iki kez düzenleniyor. Bunlardan biri, şahsen benim gitmiş olduğum, Hollanda’nın Biddinghuizen adlı şehrinde, diğeri ise Avustralya’nın Sydney şehrinde gerçekleşiyor. Bu sene Hollanda da gerçekleşen festival 27-­‐29 Haziran tarihleri arasındaydı. Aslında yılda iki farklı yerde gerçekleşmesi çok güzel bir olay çünkü genelde bu tarz festivaller ya Avrupa’da ya da Amerika’da yapılıyor. Fakat Avustralya gibi bir ülkenin seçilmesi hem festivale olan talebi artırmaya yönelik hem de Asya ve Okyanusya kıtasında bulunan potansiyel kitleyi çekmeye yönelik. Her festivalin olduğu gibi bu festivalde de öne çıkan belli bir müzik türü var. Bu müzik türü “Hardstyle”. Bu kelimenin Türkçe bir karşılığı yok çünkü genel olarak yabancı bir kültürden çıkma. Peki bu Hardstyle türü nasıldır? Aslında genel hatlarıyla elektronik dans müziği ve House müzik türüyle çok yakınmış gibi görünse de dakikada çalınan ritim sayısı tarafından farklılık gösteriyor. Bu yüzden Hardstyle’a biraz daha sert diyebiliriz. Tabi bunu derken sıradan bir elektronik dans müziğini baz alıyorum. Ayrıca Hardstyle’ı diğer türlerden ayıran en büyük özelliklerinden biri aslında gerçekten bir dansının olması. Ben de oraya gidene kadar pek aşina değildim fakat oraya gidince hemencecik ayaklarınızın üstünde azar azar sekip, elinizi yumruk yaptıktan sonra kolunuzu aşağı yukarı hızlıca hareket ettirmeyi öğreniyorsunuz. Hele ki insanların dans ederken oluşturduğu senkronizasyon ve ritim gerçekten inanılmaz. Sanki tüm kültürlerin ortak yaptığı bir ayin gibi. Festivalde 11 adet normal boyutlu sahne ve 1 tane devasa bir ana sahne mevcuttu. Bütün bu sahnelerde gün içerisinde sürekli ve birbirinden farklı AYDIN-­‐2 tarzlarda müzik çalıyor. Fakat imrendiğim bir şey var ki, bu kadar fazla sahne varken ve birbirine genel olarak yakınken, müzik tabiri caizse bangır bangır bağırmasına rağmen iki farklı sahnenin müzikleri birbirine hiç karışmıyor. Bununla beraber sahnelerin isimleri de renk tayfında yer alan her renkten ibaret. Mesela ana sahnenin ismi “Red” yani kırmızı iken, başka bir sahnenin ismi “Blue” yani mavi. Hatta bu sahnelerin isimleri müziğin yukarda bahsetmiş olduğum sertliğine de bir gönderme yapıyor. Mesela “Black” yani siyah sahnede müzik çok hızlı ve yüksek ritimde çalarken onun tam tersi olan “White” yani beyaz sahnesinde müzik genel olarak yavaş ve düşük ritimde çalıyordu. Ana sahne olan "Red” ’den bir görüntü: Tabi ki bu kadar sahneyi içinde bulundurması için festival alanının çok büyük olması gerekiyor. Etkinliği düzenleyen Q-­‐Dance ekibi bunu düşünmüş. Festival alanı o kadar devasa ki içinde sadece sahneler yok. Hatta onlardan daha fazla yer kaplayan kamp alanları, ortak alanlar, etkinlik alanları hatta ve hatta bungee jumping bile var. İster gidin bir sahneye çılgınlar gibi eğlenin, ister gidin devasa kamp alanında bin bir çeşit türden yemek yiyin, internetten yararlanın, isterseniz gidin yaklaşık 60.000 kişinin gözünün önünde bileğinize bir ip AYDIN-­‐3 bağlayıp bir vincin tepesinden atlayın size kalmış. Festivalin alanını ve kalabalıklığını şu fotoğraftan görmemiz muhtemel: Festivali bu derece ünlü kılan aslında tüm gün içerisinde olan aktiviteler değil Cumartesi akşamı sahne alan “The Endshow” ve Pazar akşamı sahne alan “The Closing Ceremony”. Orada da konuştuğum bir kaç katılımcıdan sonra bu düşüncem pekişti. İşin aslı ben de arkadaşlarımla giderken 2013-­‐ The Endshow’u baz alarak gitmiştim. Ama orada olmak bile harika bir tecrübeydi. Böyle bir festival düzenledikleri için Q-­‐Dance’i takdir etmek lazım. Avrupa’nın veya dünyanın her yerinden insanları ortak bir gaye altında buluşturduğu için. Kesinlikle seneye bir daha gideceğim. DEFQON.1 2015’te görüşmek üzere. 2014 yılının “The Endshow” ’unu aşağıdaki linkten izleyebilirsiniz. Defqon.1 Weekend Festival 2014 | Official Endshow on Saturday Hürriyet Tiyatro oyunlarını izlemek en büyük hobilerimden birisi. Daha önceden okuduğum oyunları görmek hoşuma gider. Böylece kendi hayal gücümle yazarların hayal gücünü karşılaştırırım. Bu yüzden kendimi sık sık yakın tarihlerdeki tiyatro oyunlarına bakarken bulurum. Genellikle Shakespeare’in oyunlarına bakarım ama o gün 1984-Büyük Gözaltı oyununu gördüğümde kesinlikle izlemem gerektiğini düşündüm. Neden böyle düşündüm tam emin olamıyorum belki de bana bir şeyler katabileceğini beni değiştirebileceğini hissettim. Gerçekten değiştirdi de. Tiyatro boyunca özgürlükle ilgili söylenen birçok şey beni düşünmeye itti. Mesela Winston’ın proletaryanın daha özgür dolayısıyla daha insan olduğunu söylemesi kafamı oldukça meşgul eden düşüncelere sebep oldu “Parti üyeleri özgürlüklerinden yani insanlıklarından nasıl vazgeçtiler? Bir insanı özgürlüğünden vazgeçmeye ikna ederseniz ne olur?” soruları o zamandan beri kafamda dolaşıp duruyor. Özgürlük kelime anlamı olarak “her türlü dış etkiden bağımsız olarak insanın kendi iradesine, kendi düşüncesine dayanarak karar vermesi durumu” anlamına geliyor. Yani kısaca “iki kere iki dört eder” diyebilmektir. İnsanları hayvanlardan ayıran şey insanın iradesi olması değil midir? Peki, kendi iradesine göre karar veremeyen yani özgür olmayan insanın hayvandan ne farkı vardır? Bu durumda bizi insan yapan şey hürriyetimiz değilse nedir? Bireyler sadece kendi iradesine göre davranabilmelidir zira bunu yapabildiği müddetçe insandır. Başka bir iradenin müdahalesi, ki bu irade bir ebeveynin bir toplumun ya da bir hükümetin iradesi olabilir, yalnızca ferdin özgürlüğünün bir ihlaldir. Örneğin; toplumda kadınların yalnızca ev işleriyle uğraşabileceği görüşü ve bu görüşe bağlı olarak da kadınlara iş verirken ayrımcılık yapılması, hatta birçoğunun çalışmasının engellenmesi bireyin özgürlüğünün ihlalidir. Bu tarz bir toplumda kadınların iradesi kısıtlanmıştır ve insan doğasının en önemli sonucu olan hürriyet hakları ellerinden alınmıştır. Özgürlüğün ne kadar önemli olduğu oldukça bilinen bir gerçek. Peki, insanlar buna rağmen özgürlüklerini nasıl kaybederler? Tarih boyunca birçok tiran insanların özgürlüğünü ellerinden almaya çalışmıştır. Bilinçsiz toplumlarda çoğu zaman başarılı da olmuşlardır çünkü bilinçsiz toplulukları bir kitleye dönüştürmek, yani onların iradeleri yerine başka iradeleri koymak her zaman kolay olmuştur. Avrupa’da demokrasilerin yaygınlaşması da Aydınlanma Çağı’nın ardından gelmez mi? Bu çağda ortaya çıkan Rousseau, Voltaire gibi düşünürler değil miydi özgürlük düşüncesini bütün dünyaya yayan? Hürriyeti yok etmek için önce aydınları yok etmek gerekir. İnsanlık Rousseau’yu hatırladığı sürece köleleştirilemez. Üstelik sadece bu entelektüelleri yok etmek de yetmez çünkü bu tarz münevverlerin dünyaya gelişi insan zekâsının doğal bir sonucudur. Yani insanların sadece hareketlerini değil düşüncelerini de baskı altına almaları gerekir. Toplum iki kere ikinin beş olduğuna inanmalı. Aksini iddia edenleriyse “düşünce polisi” yakalamalı. Yine de böyle bir sistem bile yeterince iyi çalışamaz çünkü düşünce polisi “yaptığınız, söylediğiniz ya da düşündüğünüz her şeyi en ince ayrıntısına dek ortaya çıkabilir ama gönlünüzün derinliğine, işleyişine, sizin bile bilmediğiniz o yere el uzatamaz”. Ne Hitler’in Almanya’sında ne de Stalin’in Sovyetler Birliğinde herkes hükümetle aynı fikirdeydi. Ne kadar iyi propaganda yapılırsa yapılsın her zaman birileri aykırıdır ve bu propagandaların arkasından gerçeği görebilir. Bu yüzden yeryüzünde insanlar yaşadığı sürece özgürlük için savaşan, can veren birileri olacaktır. Eğer bir despot insan doğasının bütün engellerine rağmen başarılı olursa ve insanların özgürlüklerini ellerinden almayı başarırsa dünya umudun olmadığı tekdüze bir yere döner. Her yerde “beyinleriyle değil gırtlaklarıyla konuşan” insanlar dolaşmaya başlar. Diktatör güçlendikçe acımasızlaşır, muhalefet zayıfladıkça despotluk güçlenir. Bireyler bir kazanda eriyerek bir kitleye dönüşür. Bu kitleler tiranın dediği her şeye sorgusuz sualsiz inanır. Ayağında giyecek ayakkabısı yokken milyonlarca çift ayakkabının üretim fazlalığı olduğuna inanır ve ayakta alkışlar. Böyle kitlelerin arasında her zaman birkaç tane bilinçli kişi kalır. Bazen bu insanlar kitleleri özgürleştirebilir ama genel olarak kitlelerin arasında yok olup giderler. Hürriyetini kaybetmek insanın başına gelebilecek en kötü şeydir. İnsanı bir hayvana daha da kötüsü yaşayan bir cenazeye dönüştürür. Bu yüzden özgürlük her zaman uğruna savaşmaya hatta ölmeye değer. Siz siz olun bir tiran özgürlüğünüzü; eşitlik, din ya da milliyetçilik söylemlerini kullanarak elinizden almaya çalıştığında uyuyanlardan olmayın. Kaynakça Orwell, George 1984 2015 Can Yayınları Başak Yirmibeşoğlu 21703240 İnsanlığın Trajik Bir Aynası: Frankenstein ya da Modern Prometheus ‘’Ruhumun derinliklerinde olan ve anlayamadığım bir şeyler var.’’ (Shelley 23). Bir gece bütün insanlık ağlamış, saklayamamış ızdıraplarını, ihanetlerini, pişmanlıklarını, yalnızlıklarını. Her birinin günahlarını saklamak için yarattığı canavarlar varmış, onları tüketmek isteyen ve günden güne ruhlarını yiyen. Ne kadar yaşama katlanmaya çalışsalar da, yalanlarının ve ihanetlerinin bedeli , zihinlerinin kaçınılmaz intikamı olan bu canavarlar, onların peşini bırakmamış. En derin korkularını, sırlarını, geceleri onları uyutamayan şeyi, içlerinden çıkarmış hakikatle birlikte. Canavarın tek istediği küçük bir okşayışmış yaratıcısından, merhamet içgüdüsüyle. Boş mezarını aydınlatıp sevgi istemiş onlardan. Fakat endişe içinde irkilmiş. Bir yararı yokmuş, çünkü insanlık acılarla savaşabilmeyi asla öğrenememiş. Merak ediyorum da, Mary Shelley, 1818 yılında sadece on dokuz yaşında, Frankenstein ya da Modern Prometheus ‘u kaleme alırken bunları mı hissetmişti? Ya da bu kelimeler zihninden çıkarken kendisinin yıllarca bilim kurgunun öncüsü olacağı çıkarımını yapmış mıydı? Aslında, Shelley, kitabın da önsözünde belirttiği gibi, insanlığın korkularına seslenebilecek, kan akışını durduran, kalpleri hızlandıran bir şeyler kaleme almak istiyordu. Öyle de oldu zaten. En azından benim için. Romanın beni en çok etkileyen kısımlarından biri, Victor’un onu ölümsüzlüğe kavuşturucak mükemmellikte bir yaratık yapmak istemesi ve bu hedefine derinden inanması. Çıkan yaratık beklediği gibi olmayınca, ona iblis diyerek, sevgisizliğe terketmesi ise günümüz dünyasının yüzeyselliğinin sembolü niteliğinde. Yaşadığımız dönemde de hepimiz böyle değil miyiz zaten? Hiçbir zaman yaptıklarımızın arkasında durmadan, hep karşı tarafı suçlama eğiliminde, sevgiye, tutkuya dair fikri olmayan ama kendi karanlığını başkalarına yansıtan… Aslında hepimiz insanların kendi hayalimizde resmettiğimiz şekillerine inanıyoruz. Hiçbir zaman daha derine bakmadan, kendi istemediğimiz şeyi görünce vazgeçiyoruz. Ortada kalan şey hayal kırıklığı olunca tıpkı canavar gibi, sevgi yoksunluğumuz yüzünden kendi varlığımıza lanet okuyoruz. Böylelikle kitap benim için, umutsuzluğun derinliklerini, canavarın, yaratıcısından küçük bir sevgi beklerken, gözü dönüp, aradığı sevgiyi bulamayışı uğruna yaptıklarını, yalnızlığı ve dışlanmayı en saf haliyle ortaya koyuyor. Canavar, ‘’ Âdem’in olmam gerekirken, düşkün melek oldum; hiç günahım yokken sevinçten mahrum ettin beni. Her yerde eksiksiz bir mutluluk görüyorum; bir tek ben, telafisi imkânsız biçimde bu mutluluğun dışına itilmişim. ‘’ (Shelley, 107) diyerek haykırırken, terkedilmenin dayanılmaz boyutunun yaptırabilecekleri ve insanlığın en kirli yanlarının yansımasını kendisinde görebildiğini hissettim. Kitapla birlikte Mary Shelley’nin de hayatı birçok kişiye ilham verecek kadar etkili. Bunun nedeni ise yaşamının, kendi sesini bulan bir kadının izlerini taşıması. Bu izler, onun kişisel tarihini keşfetmek için bir şans. Shelley’e Frankenstein’ ı yazarken ilham olan şey şair olan eşi, Percy Shelley. Kendisi, Victor Frankenstein’ ı, Percy olarak niteliyor ve anlıyorum ki Mary, aşklarının zorluklarla dolu olduğu bir dönemde yalnızlaşarak mucizevi bir şey yaratmak istiyor. Fakat, sonunda bir yıkımla karşılaşıyor. Bu, ona aslında kaybettiği şeyin kendisi olduğunu fark ettiriyor. Her insan karşısında görmek istediği kişinin bir aynası. Aslında, hepimiz biliyoruz ‘’Yatsak, uykumuzu zehredebilir rüya. Kalksak, kirletebilir günü tek bir avare düşünce . ‘’ (Shelley 105). Buna rağmen, iyiliği isterken mutluluğu arama yolunda, acılarla, şeytanlara ve canavarlara dönüştürülüyoruz ve bu bizi geri dönülemez bir yalnızlığa sürüklüyor. Önyargı ve bencillik, en küçük bir masumiyet kırıntısını bile ortada bırakmıyor. Yaptıklarımızın sonucu, kendi yarattığımız canavarlar oluyor ve kendi sonumuzu yine kendimiz hazırlıyoruz. Sevgiyi istiyoruz fakat bunun karşılığını vermiyoruz. Değerini bilmediği bir duyguyu kim hak eder ki? Onu bulduğu ilk an da öldüren, sonra da kendi yanızlığıyla ızdırap çekip, etrafına saldıranın çaresizliği bir gözyaşını kurutacak denli güçlüdür. Savaşmayı, kendi sesini bulmayı bilmeyen kimse karşısındakini de iyileştiremez. Etrafındaki her şeyi kendine ait sanıp şekillendirmeye çalışan, onu hor gören kimseler, dehşet ve yıkım döngüsü içinde kaybolurlar, sonra da ait oldukları yerleri bulmaya çalışırlar. Günün sonunda her şey ters gider. Bulamayız kendi yaratıcımızı ya da yaratmak istediğimiz şeyi. Çünkü, insanlığımız gereği hiçbir yere ya da hiçbir şeye ait olamayız. KAYNAKÇA Shelley, Mary. Frankenstein Ya da Modern Prometheus. İstanbul: İş Bankası Kültür Yayınları, 2017. Baskı. ÖLÜM Kişilere göre ölüm bazen bir kurtuluş, bazen ise bir başlangıçtır. Düşüncesi insana bazen korku verir, içini ürpertir. Sıkıntılı bir anında ise mutluluk verir, gülümsetir. Platon’un öğrencisi olan Aristoteles’in “Hayatı nasıl yaşamalıyız?” sorusuna hocalarından farklı bir cevabı vardı. Bu cevap şuydu: Mutluluğu arayın. Ona göre mutluluk dünyevi hazlarda değildi, anlık haz veren şeyler mutluluğun göstergesi olmadığı, gerçek mutluluğun uzun yaşamın içinde olduğunu düşünürdü. Onun tanımladığı mutluluğu şu an anlamamız biraz güç. Fakat basitçe anlatmak gerekirse, ona göre mutluluk iyi insan olmaktı. Aklımızı kullanarak en iyi yaşama ulaşabileceğimizi savunurdu. Aristoteles’e göre bilemeyeceğimiz şeyler ve hatta ölümümüzden sonra oluşan olaylar bile eudaimoniamıza katkı sağlar. Bu sözcük “mutluluk”tan ziyade “gelişme” veya “başarı” anlamına da geliyor. O biz öldükten sonra da eudaimoniamızın etkileneceğini, öldükten sonra sorumlu olduğumuz kişi ve nesnelerin kaderinin getirilerinin bizi etkileyeceğini ve mutlak mutluluğumuzu ve insani olarak gelişimimizi değiştireceğini, çocuklarımızın başına gelen fena şeylerin bile eudaimoniayı kötü yönde etkileyeceğini söylerdi. Bir diğer Yunan filozofu Epikuros’a göre ölüm hiç de korkulacak bir şey değildi. Ölümden sonra hiçbir şey yoktur, doğumdan önce olduğu gibi. Ölümle ilgili bütün felsefesini mezar taşındaki yazıda özetlemiştir: "Ben varsam, ölüm yok; ölüm varsa, ben yokum" O ölümü başımıza gelecek bir şey olarak görmez çünkü ona göre “Ölüm, hayattaki bir olay değildir.”.Epikuros ölümümüz gerçekleştiğinde bizim orada olmayacağımızı, bu yüzden ölümden korkmamamız gerektiğini savunur. Öğrencilerine de bunu öğretir. Ona göre ruhumuz yoktu ve bu yüzden ölüm korkusu çaresiz ve yersiz bir duyguydu. Tanrılara inanırdı ama onların insanların dünyasıyla ilgilenmediğine, farklı dünyalarda var olduğunu düşünürdü. Bu felsefi düşünceleri sonucu çevresindekilere ölümden asla korkmamaları, ölümün doğumumuzdan öncesiyle aynı olduğunu, bu şekilde düşünürsek ölümün endişelenecek bir şey olmadını söyler.Bunun yerine hayatlarında yapacakları şeylere odaklanmaları gerektiğini aktarır. Bana göre ölüm korkulacak bir kavram değil, ancak bu korkuyu yenmemiz zaman alacak bir süreç. Sizce de bu böyle değil mi? İnsan kendi ölümünden korkmaz ,hep sevdiklerinin ölümünden korkar; yaşadığı sürece onlarla geçirdiği günleri hatırlamak, onları özlemek, istediği zaman görememek ona hep acı, üzüntü vereceğini düşünecek ve yokluğu onun içinde büyük bir boşluk bırakacaktır. Bazen insan kendini değersiz hisseder, başarısız olduğunu, insanlığa yararlı bir yapıtının olmadığını, bu nedenle ölümünün başkalarını üzmeyeceğini ve yokluğunun fark edilmeyeceğini düşünür. Tabii bunlar mantıksal yaklaşımlar, ölüm kavramına duygusal yaklaşırsam; kendi ölümümden değil, ailemin ölümünden endişelenirim. Aile ağacımda akrabalık olarak bana en yakın olan insanlar öldüğünde, eğer o ana kadar bana bir katkıları olmadıysa öldüklerinde arkalarından üzülmedim. Bu benim katı kalpliliğimden mi yoksa bu üzüntünün gereksiz olduğunu düşünmemden mi kaynaklanıyor bilmiyorum. Onlara sevgim asla azalmaz sadece benden ayrıldıklarında beni gülümseten bir hatıraya dönüşürler. Çevremdekiler hiç üzülmediğimi, kaba davrandığımı söyleyip bana yargılar bakışlarla bakarlar. Galiba ölümün normalliğini kavrayamamışlar... Bana katkı sağlayan insanlara gelirsek, onların, onlara karşılıklarını veremeden, gitmeleri düşüncesi beni üzer. Onlarsız geçirmem gereken zamanı tahayyül etmek, içimi burkacak sınırlı şeylerden biridir. Bu tür duygulardan aslında ne kadar az değerli olduğumuzu kendime hatırlatarak sıyrılıyorum. Hiçbir şey keşfetmedik, kimsenin hayatını kurtarmadık, insan hayatını geliştirmedik, kendi türümüzün icat ettiği nesnelerden (telefon, televizyon vb.) radyasyona mazur kalıp kendi elimizle kanser oluyoruz ve yok oluyoruz. Aslında bunda üzülecek bir şey yok. Esas kalp kıran, insanların yaşarken çektikleri acılar ve sıkıntılar. Yok yere ölen, aç bırakılan, tecavüze uğrayan milyonlarca insan... Ölüm hakkında düşündüğümüz zamanı çevremizdekilere vermiyoruz. Her gün trafik lambalarının altında dilenen küçücük çocukları görüyoruz ve üzülmüyoruz, hatta ve hatta camımıza dokunmasın diye azarlıyoruz. O çocukların hayatını düşünmeden, trafik ışığı yeşile dönünce, onları artık görmeyince sanki varolmuyorlarmış gibi, o halde değillermiş gibi kafamızı çeviriyoruz. Ya da kendimizin ne kadar acınası olduğunu farkettiğimizden ve daha fazla kötü hissetmesinden korktuğumuz için başımızı çevirmemiz. İşte toplumun bu hale geldiğini gördükçe ölen insanlara karşı empati kuramıyorum. Onları sadece bu dünyaya tüketmeye gelenler olarak görüyorum. Ben farklımıyım? Muhtemelen hayır, ama insanları gözlemleyerek ve onlara yanlışlarını söyleyerek belki biraz da olsun vicdanımı hafifletiyorum. SILA İNCİ 21602415 Ece Alper Bölgeden Bölgeye Çocukluk Halleri Dünyanın her bir başka köşesinde başka çocuklar yaşıyor. Elbette ki bir bölgeden bir bölgeye diller değişiyor, iklimler değişiyor, ihtiyaçlar değişiyor, adetler değişiyor, tarih değişiyor... Bu sebeple çocuklar da değişiyor. Afrikalı bir çocuğun hayali uzaktan kumandalı bir araba değildir. Çünkü henüz o dünyalardan haberi olmamıştır. Afrikalı bir çocuk, belki ayağına bir terlik ister. Belki de hiç bitmeyecek sınırsız bir yiyecek deposudur hayali. Daha önce hiç susuzluk veya açlık içinde büyüyen bir çocukla tanışmadım. Fakat bu sorunlarla büyüyen çocukların ne kadar çekingen, umutsuz ve hayalperestlikten uzak olduğunu tahmin edebiliyorum. Bir çocuğun içinde yaşadığı yaşam onun karakterini oldukça fazla etkileyebiliyor. Bir dünya üzerinde çocuk sayısı kadar başka dünyalar var. Her birinin dünya sahnesinde başka oyuncular var. Sonra o oyuncuların da kendi dünyaları var... Avrupa’da çocuk olmak kim bilir ne kadar güzeldir. Açlık, yoksulluk, endişe, savaş... Tüm bunlar nedir? Avrupalı bir çocuğun henüz bu yaşamlardan haberi yoktur. Bir çocuk için en güzeli bunlardan habersiz büyümektir. Ne gelecek kaygıları vardır ne de içinden çıkılmaz ve çaresiz dertleri. En önemlisi de şudur: Avrupalı bir çocuğun umutları vardır. Başka yerlerdeki başka çocukların bitmek tükenmek bilmeyen ve bir türlü peşini bırakmayan dertlerinden haberi yoktur. Afrikalı bir çocuğun aksine Avrupalı bir çocuk, yeni bir uzaktan kumandalı araba isteyebilir. Çocuklar da dahil herkes, yalnızca kendi yaşamını bilir ve o yaşama göre arzular biriktirir içinde. Türkiye’ye gezmek için gelen Avrupalı ailelerin çocuklarında hep aynı şeyi gözlemliyorum. Bu çocuklar oldukça sakin ve huzurlu görünüyorlar. Yemek yememek için direnenini neredeyse hiç görmedim. Hele hele sokaklarda kendisini yerlere atıp ağlayan bir Avrupalı çocuk hiç görmedim. Yaşadıkları endişesiz ve sakin yaşam, bu çocukları problemsiz yapıyor sanırım. Keşke dünyadaki tüm çocuklara bu denli güzel ve huzurlu bir yaşam verebilseydik. Keşke bazı çocuklar büyük dertleri hiç tanımasalardı. Sanıyorum bir çocuğun başına gelebilecek en kötü şey, savaş içinde büyümektir. Şansınız varsa ülkeden kaçıp başka bir ülkeye mülteci olarak yerleşirsiniz. Eğer o ülkede kendinize kalacak bir yer bulamazsanız her gün bir başka bank, bir başka kaldırım ya da bir başka ağaç gölgesi yatağınız olur. Tüm bunlar yetmezmiş gibi sizden korkarlar, iğrenirler. Savaşın çocuklarını azarlamaya ve dövmeye kalkanlar bile olur. Bir gün CNN Türk muhabiri Ezgi Cankurtaran Süleymaniye’de Suriyelilerin kaldığı bir harabeye gidiyor. Elbette harabede insan ihtiyaçlarının karşılanması için gereken hiçbir şey yok. Ne su, ne elektrik, ne yemek... Ezgi Cankurtaran, 10 yaşındaki Ali’ye “Hayalin ne?” diye soruyor. Ali ise “Bir hayalim yok. Bir şey istemiyorum.” diye cevap veriyor muhabire. Ali’nin bu cevabı beni gerçekten çok etkiledi ve üzdü. Savaşın çocuğu olmak demek ki böyle bir şey. Savaş; yalnızca evini , ekmeğini , arkadaşlarını ve ailesini değil , tüm hayallerini alıyor bir çocuktan. Bu savaşın çocukları, bir gün bir yerlerde yeniden yaşama tutunur ve yeniden hayaller kurar mı hiç bilmiyorum. Bu çocuklar eğer şans eseri otuzlu kırklı yaşlarına gelebilirlerse onca yıl sonra bile eminim bir kapı kapanışı, yere düşen bardak veya patlayan bir balon bile ürkütecek onları. Ölümleri, bombaları ve ağıtları tanıyan çocukların çocukları da böyle yaşamlara mecbur mu bırakılacak? Onu hiç bilemiyorum. “Savaş bitince Suriye’ye geri döneriz.” diyordu Ali. Hiçbir savaş çocukların savaşı değil ve bu dünyanın savaşları belki de hiç bitmez çocuğum... Murat Burç SEVGİ Nereye Gitmeli? Düşünün ki vatandaşı olduğunuz ülkede bir kargaşa hâkim, sokaklarda terör kol geziyor, ülkenin egemenliği yok olmuş, eline silah alan kim varsa sokağa inip önüne gelene kurşun sıkıyor, yönetimdekilerin ise elleri bağlı; ne yapsalar boşuna yani. Hayatta kalmaktan başka bir şansınız yok gibi görünüyor. Bu durumda son çare ise o ülkeden olabildiğince en kısa zamanda kurtulmak, güvenli nere varsa bir an önce de oraya varmaktır. Bunu yapmak zorunda kalan insanlar, yaşadıkları topraklardan ayrı kalmak zorunda kalanlar, bu insanlara “göçmen” deniyor ki genelde şu şekilde anlaşılması isteniliyor: Bu insanlar bizden değil, başka topraklardan bizim topraklara geldiler, topraklarımızda istedikleri gibi yaşıyorlar çünkü ülkelerinde savaş var ve buna benzer bir sürü dayatma. Göçmenlik böyle kolay adlandırılmamalı diye düşünüyorum, zira ben Johann Wolfgang Von Goethe’nin Alman Göçmenlerin Sohbetleri adlı eserini okuduktan sonra şunu rahatlıkla söyleyebilirim ki göçmen durumuna gelmeyen hiçbir kimse göçmen kelimesinin ardındaki derin anlamı tam manasıyla anlayamaz. Yaşadıkları kelimelerle anlatılmaz ama elimden geldiğince anlatmaya çalışacağım. Ben hayatımda bir kez bile göçmen durumuna düşmedim ama bu demek onları anlayamayacağım anlamına gelmez. Ana vatanı kaybetmek ve bilmediğin bir yerde hayat mücadelesi vermek insanı korkutmaktan ziyade, etrafında ne olup bittiğini idrak edemeden başka bir yere gitmek zorunda kalmak, bence bu kolay bir süreç değil çünkü esas sorun ne kaybettiği değil de ne yapacağını bilememek olmalı diye düşünüyorum. Üstüne bir de memleket özlemi de girince, gerçekleşemeyen bir hayale dönüşür ki zamanla bu insanı içten içe yıpratır. Beni düşündüren bu insanların kaybettiklerinden ziyade bundan sonra ne yapacakları çünkü hiç bilmediğin bir yerleşkeye gidip burada yaşamak kolay değildir. Yerleşmeyi bir şekilde hallettik diyelim, şimdi sırada hayatta kalmak var ve bunu başarmak için de bir şeylerle uğraşmak lazım; kısacası meslek edinmek lazım. Ancak, bu da kolay bir şey değil, nedeni ise ne kadar yetenekli olsan da hiç bilmediğin bir işle uğraşmak hem seni zorlar hem de o edindiğin meslek seni zamanla değiştirir. Aynaya bir bakmışsın ve kendini tanıyamıyorsun, düşünsenize bunun ne kadar acıklı olduğunu ama yine de bunu yapmak zorundasınız sonuçta ekmek aslanın ağzında. Uzun lafın kısası, hiç tanımadığın etmediğin bu topraklarda hayatta kalmak için birşeylerle uğraşman gerekiyor ve bu da hiç kolay olmayan bir süreçtir. Mesele hayatta kalmak olunca ne gerekiyorsa yapılmalı diye düşünüyorum. Ben bu göçmenlerin aralarında geçen konuşmaları hep merak etmişimdir. Bir kimse göç ederken bu duruma düşen diğer insanlarla genelde birbirlerini tanımak adına dertlerini anlatmaktansa sohbet etmeyi tercih ediyorlar. Amaçları içine düştükleri durumdan bir nebze de olsa kurtulmaktır belki de ama bu yine de çok umut verici görünüyor. Kendi sorunlarından bahsetmektense önce hâl hatır sormak ve sonrasında ise sohbete devam etmek ve yol boyunca çeşitli zorluklarla beraber üstesinden gelmek, bu bize gerçek bir dostun bu gibi durumlarda kendisini gösterdiğini ve eminim ki bu gibi dostlukların bir ömür boyu hiç eskimeden devam edeceğinin göstergesidir. Bu dostluk öyle kuvvetli olur ki içlerinden birinin başı dertdeyse ve yahut sıkıntıdaysa bu dostluk o insana bir yardım eli misalı hazırdadır. Zamanla bu dostluk yerini kardeşliğe bile bırakabilir ki bu sefer yardım eline gerek bile kalmaz zira bu kişiler hep beraber huzur içinde yaşamaya başlar. Kısaca, göçmenlik en köklü dostlukların ve zamanla oluşan kardeşliğin çıkış sebeplerinden biri olabilir. Hayat ne kadar hüzünlü ve kederli olsa da göçmenler bile yaşadıkları bu yıkıcı etkiden uzaklaşmanın bir yolunu bulabilir her ne kadar, hayatta kalmak uğruna, yapmaları gereken bir sürü görev olsa da. Ancak, bunu tek başına yapmaktansa aynı duruma düşmüş birisiyle beraber hayatta kalmak kısa vade de işleri kolaylaştırmaktan tutun uzun vade de köklü bir dostluğa ve hatta kardeşliğe bile sebep olabilir. Bu yüzden ben göçmenliği bu kadar kötü anlam yüklü bir kelime olarak görmektense umut dolu bir anlama sahip olması gerektğini düşünüyorum. Bana bu düşünceyi aşılayan Johann Wolfgang Von Goethe’ye teşekkür ederim. Pencere Kenarındaki Saksı İçimde beni sanki sarmış bırakmayacak bir burukluk, her anımda yeri kalbimle dudaklarım arasında bir yerlerde düğümlenmiş cümleler,susmalar. Bir kaçışın peşindeyim. Arayış belki de bu bilemiyorum. Neyden kaçtığımı da, neyi aradığımı da bilmek istemiyorum aslında. Dalıp gideceğim bir yerler arıyorum belki. Uyandığımda unutulan bir rüya olsun zihnimde, kalbimdeyse o dalıştaki bütün duygularım, daha yeni yaşanmışlığın verdiği heyecanla dursunlar. Aşırılardan kaçtığımı kabulleniyorum. Fazla kucaklamalarla sevmek, fazla bağırmalarla isyan etmek, nefreti parçalayarak yaşamak, hırstan delicesine koşuşturmak. Hiçbiri karşılarındaki donukluğumu almasın benden o an. Gülmeyeyim, ağlamayayım. Kimse de anlamasın üzüntümü sadece akan göz yaşlarımdan. O küçücük damlayı beklemesinler kucaklayan bakışlarının beni sarması için. Sevgimi dillerde dudaklarda yaşamayayım da kendi hayatımda paylaştığım zamanlarda gizlenmiş ufacık anlarda bulsunlar gerçek sevgiyse aradıkları. Nefret parçalamak değil benim hayatımda, nefret bembeyaz bir boşlukta saç tellerimin bile esen rüzgarlara rağmen hareketsizce, sadece durmaları. Farkına varmadım; dalmışım bir hikayeye. Sessizce şahitlik etmemi istiyor benden sadece. Bir beklentisi olmaksızın anlatıyor bana, bir beklentim olmadan sadece izliyorum ben de. Bir aile, kimseler izlemezken bir aile nasılsa öyle. Belki biraz eksik biraz fazla. Sadece biraz. Derken ölüm çıkıyor merdivenlerden, yaklaşıyor patavatsızca. Biraz fazla yakıp yıkıyor her şeyi etrafında. Biraz eksik ayrılıyor. Tesadüf, kader ne derseniz deyin bulamıyor ölüm, aileden geriye kalan tek küçük kızı. Haykırışlardansa, sadece biraz önce pes ederek yaşanılan ne varsa hepsinin yükünü de alarak yanaklardan aşağıya akan bir damla daha çok anlatır bana hüznü. Yaşanılanlar ne kadar gerçekse, akıl aslıda o kadar çabuk harekete geçer, bırakmaz kendini, yerden yere atmaz bütün diğer hikayelerdeki gibi. İşte o zaman gerçek hikayeler de olgunlaşmaya başlar, istemsizce. Çalan bir kapı zili her zamankinden biraz daha fazla. Ardında bekleyen bir hayat var artık çünkü. Çalan bir kapıyı açıp açmamak olsa bile, bir tereddütten ibaret aslında var olmak ya da olmamak. Bir çift gözün anlattıklarını bazen hayal bile edemeyiz. Karşılıklı iki çift gözünse tam o buluşma anında neleri var edebileceğini. İntikam sadece karanlıkta, ıssızlıkta yalnızlıklayken ortaya çıkmaz. Aydınlık bir günde, bir pencereden bakarken yanında saksıda ne biraz eksik ne biraz fazla bir çiçek varken de çıkar. Asla yapacağımızı hayal edemediğimiz şeyler tek bir anda belki de yapabileceğimizi hissettiğimiz tek şey olur. Aşk ne bir bedene, ne statüye ne de bedenlerin sarıp sarmalanmasına hissedilir. Aşk kollarınızı boylu boyunca açıp midenizde uçuşan kelebeklere hissedilir. Aşk, hiç durmadan uçuşan o kelebekleri o aşkın sahibine anlatmaya çalışmaktır. Belki sadece bir kerecik sarılmasıdır o kelebeklerin aşkın sahibine. Bedeninin en içlerinde bir yerlerde aynı kelebeklerle birlikte uçuşmak istemeleridir. Dudaklardan dökülen hiçbir söz, fedakarlık kadar hissettiremez bana aşkı. Çünkü hem bir vazgeçiş aynı zamanda da bir bulmaktır. Bir saksı gerçekten ne kadar fazla anlam kazanabilir, ne kadar kocaman bir duyguyu var edebilir? Ben ne zaman ağlamaya başladım? Farkına varmadan ıslanan yanaklarım değil miydi kaçtığım. Şüphesiz ki hayır olmalıymış cevabı. Aslında en başından beri o gözyaşını aramışım ben. Onun taşıdığı masumiyeti, gerçekliği. Ölüm, intikam, bir keskin nişancıya duyulan aşk, fedakarlık her biri en öte uçları temsil ederken, nereden, nasıl bir masumiyetin içinde sanki tam da olmaları gereken yerdelermiş gibi durabilmişler? Leon, hayatın içinde yitirdiğimiz her şey. Biraz eksik ve biraz fazla. Hande KOÇER Kaan Karaş 21401868 İçimizdeki Kahramanlar Sayısız kısır döngünün içinde yaşıyoruz hayatlarımızı. Sevgimiz de döngüler içinde oluyor, üzüntümüz de, kızgınlığımız da. Kopmayan bir bağlantıya sahip olan bu döngülerin içinde kahramanlıklar da yatıyor. Herkes bir konuda üstün oluyor, herkes bir konuda öne çıkıyor, kahraman oluyor. Sahip olduğumuz, gördüğümüz en ufak şeyi bile kalıplara sokmaya çalıştığımız yaşamlarımızda “kahramanlık” dendiği zaman akıllarda oluşan bir kalıp da oluyor. “Kahraman” sıfatıyla anılan bir başka deyişle onurlandırılan kişi, belirli ve değişmeyen özellikleriyle beraber, kendine has değişkenlik gösteren yeteneklere de sahip oluyor. En başında aklıma gelen ve değişmez dediğim özellik şüphesiz fiziksel görünüm kısmından oluşuyor. Rivayetlere göre kahraman olan kişiler kaslı, uzun boylu, iri yarı tiplemeler oluyor. Ayrıca bu kişiler yenilmeyen, zayıf düşmeyen tiplemeler olarak anlatılıyor. Bütün bu tanımlamalar aklımda soru işaretleri oluşturuyor. Bunların doğruluğu ve yanlışlığı tartışmalar yaratabilirken, günlük hayatla olan ilişkisi ve gerçekliği de ayrı bir durum ortaya çıkarıyor. İzlenen pek çok çizgi film ve özenilen pek çok görsel şölen ürünü karaktere rağmen benim görüşümce asıl kahramanlar bizlerin içlerinde gizleniyor. Yarasa adam ve Süper adam: Adaletin Şafağı filminin içerisindeki gerçek üstü “insan”lardansa yoldan geçen bir adam veya annemiz ile babamız kahramanlıkta daha önemli bir yere sahip olabiliyor. Doğduğumuz dakikadan itibaren bizlerle beraber olan, her saniyesini bizlere adayan, bizlerle gülüp bizlerle ağlayan kişilerdir ailelerimiz. Hayatlarını bizlerin üzerine kurmuş olan bu kişiler, fedakârlık kelimesinin tanımı olabilecek düzeydedirler. Kazandıkları paralar gibi maddi değerleri de, içlerindeki sonsuz sevgi gibi manevi değerleri de bizimdir. Bir insanın kendini başka bir insana bu kadar çok odaklaması normalde mümkün olmasa da, bu kişiler anne ve babamız olunca imkânsız kelimesi yerini doğal olana bırakıyor. Küçüklüğümden başlayıp bugüne kadar uzanan süreçte benim üzerimde pek çok kahramanlığına tanık olmuşumdur hem annemin hem babamın. Küçükken hasta olduğumda, acılar ve ateşler içinde yatarken, günlerce uykusundan feragat edip başımda oturmuştur annem. Yeri geldiğinde duşa sokmuş, yeri geldiğinde bana yemek yedirmiştir. Ben düzelip kendimi iyi hissedene kadar o diken üzerinde oturmuştur. Ben kötü hissettikçe o benden de kötü olmuştur; buna rağmen bunu asla bana yansıtmamış hep dimdik durmuştur, aynı bir kahraman gibi… Annemin yanı sıra babam da her zaman benim kahramanım olmuştur. İstediğim bir oyuncağı aldığında veya istediğim yere götürdüğünde beni, hayali bir pelerin ortaya çıkmıştır onun arkasında. Bu kadar basit bir olay bile onu üst düzey bir konuma çıkarmama neden olmuştur. Başka bir zamanda; bir olaydan, bir kişiden veya bir filmden korktuğum zaman sığındığım insan hep babam olmuştur. Onun yanına gittiğimde her şeyin bir çözümü olduğuna inanmışımdır, bu güven duygusu da onu benim gözümde hep daha yükseklere çıkarmıştır, bu ne kadar mümkün olabilirse... Sıradan kahramanlık, sadece benim ailemde değil, sokakta geçen insanlarda da gözlemlediğim bir durum oluyor. Her ne kadar o durumların tümüyle içinde olmasam da, duyduğumuz ve gördüğümüz kadarıyla orada da isimsiz kahraman çok oluyor. Çocuğunun doyması için aç kalan babalar, kızının okuması için dayak yiyen anneler, sokakta taciz edilenleri görünce duruma müdahale eden amcalar ve daha niceleri… Hiçbir amaç gütmeden bu iyilikleri yapan kişiler kimilerince kanatsız melek veya kalbi temiz insanlar olarak adlandırılsalar da, benim gözümde onlar pelerini üzerindeki montlar, süper güçleri kalplerindeki iyilik olan kahraman insanlar oluyor. Yukarıda verdiğim örnekler de göz önüne alınılırsa, kahramanı gökyüzünde uçarken değil, yeryüzünde yürürken ararsak fazlasıyla bulabileceğimiz ortaya çıkıyor. Kalıpların yıkıldığı, gerçeğin gün yüzüne çıktığı şu dönemde; bütün kötülüklerin ve zorlukların arasında yaşarken hepimiz kahraman olma adayıyız, kahramanız, kahramanlarla çevriliyiz. Kaynakça: "Batman vs Superman: Dawn of Justice." IMDb. IMDb.com, n.d. Web. 14 Apr. 2016. Özer 1 ÖNCELİKLERİ DEĞİŞTİRMEK Bin Dokuz Yüz Seksen Dört ve Hayvan Çiftliği gibi klasiklere imza atmış usta yazar George Orwell'in elinden çıkmış, hacmiyle ters.orantılı olarak.üzerine değil.kısa bir. yazı, sayfalarca yazı.yazılabilecek bir. kitap Kitaplar ve Sigaralar. 7 farklı denemeden oluşan bu eser; yazarın sahaflık yaptığı yılları, döneminin İngiltere'sini ve kitap okuma.alışkanlıklarını derinlemesine inceliyor. Orwell okuyucusunu eleştirmekten çekinmediği gibi çuvaldızı.yazarlara yani kendisine de batırıyor. Bunları yaparken sakinliğini bozmuyor, sanki konuşuyor.bizimle. Koltuğunda.oturmuş, 5 çayını.sigarasıyla beraber yudumlarken fikirlerini art arda sıralıyor adeta. Denemelerin arasında en dikkat çekeni ise Orwell'in kitap okumanın pahalı bir uğraş olup olmadığına yanıt aradığı yazı bence. Bir gün gazetedeki editörü işçilerle konuşuyor ve gazete okumakta bir sakınca görmeyen işçiler edebiyatın maliyetinin kendi yaşam standartlarının üstünde olduğu düşüncesiyle kitap okumaya yanaşmadıklarını belirtiyorlar. Bunun üzerine Orwell “Kitap satın almanın, hatta okumanın pahalı ve ortalama insanın olanaklarının dışında bir zevk olduğu fikri o kadar yaygın ki, derinlemesine sorgulanmayı hak ediyor” diyerek başlıyor elindeki kitapların değerini hesaplamaya. Yaptığı hesaplar sonucunda ise kafamızdaki soru işaretlerini gideriyor ve sigaraya ayırdığı paranın kitaplardan çok daha fazla olduğunu keşfediyor. Özer 2 Döneminin İngiltere'sinde insanların kitap okumanın pahalı bir uğraş olduğunu ve bunun yanında vakit bulamadıklarını düşünmesini eleştiren Orwell, günümüzde neredeyse hepimizin yaptığı bir yanlışa.ışık tutuyor aslında seneler önce. Neredeyse bir asır önce yazılmış bu kitabın günümüzde hala geçerliliğini koruması şaşırtıcı değil mi? Hayatın koşuşturmacası içerisinde hiç bir şeye vakit. ayıramadığımızdan ve hiç bir yere para yetiştirememekten yakınıyoruz durmadan. Daha doğrusu söz edebiyata gelince hiç vaktimiz olmuyor ya da maddi imkanımız. Bir kitaba 30 TL vermek saçma geliyor, onu okuyacak vakit ise zaten hiç yok. Fakat sigara içmeye.vaktinin olmadığını söyleyen.insana neredeyse rastlanmaz, ona verilen para ise çoktan göz ardı edilmiştir zaten. Kitap okumanın zengin insanlara göre olduğu düşünülmektedir bu yüzden. Öncelikler yüzünden yani. Halbuki yazarın da belirttiği gibi kitap okuyanlar maddi olarak zengin değillerdir, okumanın tadını almayı bilen ve kitapların hayatlarını zenginleştirdiğinin farkında olan insanlardır. Onlardan zevk alamayanlar ise maddiyatı bahane ederler çünkü asıl sıkıntı kitapların onlara sigara ve alkolün verdiği hazzı yaşatamamasıdır. Kitabı okuduktan sonra insan durumun verdiği önceliklerle alakalı olduğunu tekrar tekrar fark ediyor. Kaç paket.sigara ya da kaç şişe.rakı bir kitap parası eder diye soruyor kendisine. Orwell'in de belirttiği gibi alkol ve sigara kitapların aksine insana geçici hazlar veriyor. O yaşanan anlık mutluluk kesinlikle bir kitaba değer gibi Özer 3 gelebiliyor fakat ileride dönülüp bakıldığında elinizde hiç bir şey kalmadığını fark ediyorsunuz. Bir kitaba yapılan yatırım ise seneler sürüyor. Gerek kitabın üzerinizde bıraktığı etki olsun, gerek size kattıkları olsun gerekse tekrar tekrar sıkılana kadar okuma imkanı olsun verilen parayı sonuna kadar hak ediyor. Demem odur ki kitapların üst düzey kesime hitap ettiği sadece onlardan zevk alamayan insanların ürettikleri bahanelerdir. Sigara ve alkol gibi geçici şeyler için harcanan para uçup giderken, kitaplar için olan harcamalar kalıcıdır. Üstelik Orwell'in yaptığı ufak hesaplara göre kitaplar seneler sonra bakıldığında bu geçici zevklerden çok daha ucuz kalmaktadır. Paranın nereye harcanacağı sadece öncelik meselesidir. Yanlış anlaşılmasın sigaraya ve alkole verilen para tamamen kesilip kitaba yatırılmalı demek değil amacım. Sadece hayatımızda yapacağımız ufak değişiklerle, gündelik hayatımızdaki alışkanlıklarımızdan vazgeçmeden kitapları hayatımıza sokabiliriz. Önceliklerimizi değiştirmenin kitap okumanın pahalı bir zevk olduğu düşüncesini değiştireceğini ve bize çok şey katacağı su götürmez bir gerçek. Özer 4 Takmaz 1 Ayça Takmaz 21401945 TURK 101-15 Başak Berna Cordan 9 Aralık 2014 6-2 BAKIŞLAR, RESİMLER, YAŞAMLAR İnsanlar niçin resim yapar? Duyguları boyalar ve fırça darbeleri aracılığıyla ifade etme gereksiniminin kaynağı nedir? Bir tablo nasıl fark yaratır? Küçüklüğümden beri bu sorulara cevap arıyor, merakımı bastırmak için ressamların büyülü dünyasının derinliklerine iniyorum; fakat ben ilerledikçe resim ve ressamlar hakkındaki düşüncelerimi biçimlendirmem daha da zorlaşıyor. Fikirlerimi toplayamıyorum, belki de bütün bu renklilik beni kör ediyor. Bütün bunların aksine, fark ediyorum ki, 100 Koleksiyondan 100 Nuri İyem sergisi, gözlerimin önündeki silik şekilleri belirginleştiriyor, kafamda kurmaya çalıştığım bağlantıları görmemi engelleyen perdeyi çekip alıyor önümden, eski düşüncelerimi hızlı fırça darbeleriyle şekillendiriyor, yeni renklerle süslüyor. Bu sergi, resimlere bakış açımı sonsuza dek değiştiriyor. Sergiye girdiğim ilk anda tüm etkileyiciliğiyle beni sarsıyor İyem’in fırçasının tuvallerde bıraktığı izler; fakat her şeyden önemlisi, portrelerini gördüğüm Anadolu kadınları beni hayretler içinde bırakıyor. İlk bakışta bütün bu portrelerin, tek bir kadının değişik fonlardaki resimleri olduğu yanılgısına düşüyorum. Dikkatlice baktığımda küçük farklılıklar belirginleşmeye başlıyor, keşfediyorum ki tabloların odağındaki gözler yaratıyor bu illüzyonu. Peki, bu kadınların hepsinin ilk bakışta koca bir çift gözden ibaret görünmesinin Takmaz 2 sebebi ne? Endişeli, hüzünlü, bazen sorgulayıcı, kimi zaman da çaresiz bakan bu gözlerin yansıttıklarında Anadolu kadının yıllarca yaşadığı bütün duyguların sentezini görüyorum; belki de bu yüzden beni derinden etkiliyor bu gözler, bu yüzden odak noktam oluveriyor bir anda. Fark ediyorum ki bu kocaman gözler, bu anlamlı derin bakışlar Nuri İyem’in resimlerine attığı imzalar değil sadece; çok daha fazlası. Ömrünü resim yaparak geçirmiş olan bir sanatçıyı birbirlerine benzeyen ifadeler taşıyan, neredeyse birbirinin aynısı gibi görünen kadınların portrelerini yapmaya iten neydi acaba? Bu soruya cevap arıyorum. Benim henüz keşfedemediğim ince ayrıntılar mıydı bütün bu resimleri ve bu kadınları birbirinden ayıran? Yoksa İyem’in, zihnindeki Anadolu kadınları algısını kusursuzca yansıtabilme çabası mıydı bu kadınları birbirlerine benzer kılan? Resimlere yaklaştıkça, onların derinliklerine indikçe başlangıçta aralarında büyük benzerlikler taşımakla suçladığım bu resimlerde; küçümsediğim ve görmezden geldiğim farklılıkların büyük roller aldığını, portrelerdeki Anadolu kadınlarına kişilik kazandırdığını fark ediyorum. Birinin kaşındaki küçük bir kavis değiştiriyor yüzünü bir anda, hafif kısılmış gözleri birinin, belli belirsiz bir bakışla süslenmiş bir diğerinin sadeliği. Kadınların o anki ruh hâllerini ve hayata karşı duruşlarını simgeliyor bütün bu farklılıklar; ve ortak kaderleri kadar birbirlerine benzeyen bu kadınların, ne kadar da ayrı bireyler olduğunu fark ettiriyor gizliden gizliye. Evet, Nuri İyem köy kadınlarını, Anadolu kadınlarını resmetmiş; ama resimlerin odağında bu kadınların ne yaptıkları, nerede yaşadıkları yok; aksine, sadece insan olarak beliriyor bu kadınlar İyem’in tablolarında; kadınlıkları ve duyguları çıkıyor ön plana, yaşanmışlıkları süslüyor sadeliklerini. Takmaz 3 Yıllarca yok sayılıp sosyal hayatın dışında bırakılan kadınların yeni yeni görünür olmaya, seslerinin duyulmaya başladığı dönemlerin eseri İyem’in bu çarpıcı tabloları. Belki de bu yüzden, tablolara baktığımda gözleniyor olmaktan tedirgin, ama beğenilme ve kabul edilme endişesiyle bakışlarına örtülü bir albeni saklayan kadınlar görüyorum. Üzgün, huzursuz, masum, çekingen bakışlarını, kimseye yakalanmamak kaygısıyla uzaklara yöneltmiş; ama aynı zamanda kendini izleyenlere dik dik baktığını cesurca hissettiren kadınlar... “Biz de varız, hayatın tam ortasındayız; evet çekingeniz, evet hüzünlüyüz; ama yine de varız.” der gibiler. Belki de bu Anadolu kadınlarının varlıklarını gösterebildikleri tek yer tuvaller, belki de onlar için bu tablolarda yer almakla başlıyor her şey. Bu kadınlarla vedalaşırken fark ediyorum ki bu sergide sona doğru ilerledikçe küçüklüğümün sorularının cevaplarına yaklaşıyorum; tuvallerde var olmanın zihinlerde yer tutmaya başlamak olduğuna karar veriyorum. Resimde yer alan şey bir ağaçsa doğa, çevre yerleşir zihnimize; resmin konusu bir kadınsa annemiz, kız kardeşimiz, belki de kendimizizdir düşüncelerimizi şekillendiren. Önce zihinlerimizde yer almaya başlar her şey, sonra dünyamızda. Sergiyi terk ederken karar veriyorum; belki insanların resim yapma amacı bu, görmezden gelineni fark edilir kılmak; belki de, var olmayanı gerçeğe dönüştürmek. KAYNAKÇA Portre. Nuri İyem. Wikipedia, n.d. İnternet. 9 Ara. 2014. Mutsuz Sonumuz Utopia için şüphesiz ki izlediğim en iyi televizyon dizisi diyebilirim. Bana, bunu dedirten pek çok sebep var tabii ki ama öncesinde diziden kısaca bahsetmek istiyorum. Dizi günümüzde geçiyor ve insanlığın geleceğini değiştirecek bir deney etrafında şekillendiriliyor. Bir bilim adamı dünyanın giderek artan nüfusundan dolayı, yakın gelecekte, dünya kaynaklarının hepsinin tükeneceğini ve bu yüzden insanların birbirini öldüreceğini yani soykırımlar gerçekleştireceğini düşünüyor. Bu durumu engellemenin yolu olarak da nüfus artışının engellenmesi gerektiğini savunuyor ve çözüm olarak ise insanlığın yüzde doksanının kısırlaştırılması için bir ilaç geliştiriyor. Bir grup da bunu öğrenip engellemeye çalışırken gelişen olaylar Utopia’yı oluşturuyor. Dünya nüfusu bu şekilde artmaya devam ederse ve insanlar bilinçsiz tüketim çılgınlığı ile dünyayı tüketmeye devam ederse, yakın gelecekte pek çok sorun bizleri bekliyor. Dünya daha şimdiden bize yetememeye başladı bile. Su seviyesi gittikçe azalan barajlar, kuruyan nehirler, kentleşmek adı altında gerçekleştirilen ağaç katliamları, arabalarımız daha hızlı gitsin diye petrolle kirletilen okyanuslar, daha şık giyinmek adı altında tüyleri ve derileri için katledilen hayvanlar ve daha sayılabilecek binlerce etken tüketim çılgınlığından kaynaklanıyor. İnsanoğlu doğa kendini yenileyemeden, ona başka bir darbe indirmeyi alışkanlık haline getirmiş durumda. Elbette, bu duruma engel olmak için birçok çalışma gerçekleştiriliyor. Bazı insanlar doğa ile uyum içinde yaşayabileceğimiz fikrini savunuyorlar ve insanlığa doğru tüketim bilincini aşılayabileceklerine inanıyorlar. Ben bunları toz pembe hayaller olarak görüyorum çünkü insanlığın büyük bir çoğunluğu bencildir ve kendinden başkasının çıkarını düşünmez. Tüketmemek düşüncesi de bu insanların çıkarına ters düşer ve bunu onlara kabullendiremeyiz. Böyle bir durum varken tüm dünyada ortak bir tüketim bilinci oluşturmak, neden sadece bir hayal olmasın ki? Dizideki bilim adamı, insanlığın bir bardak su için birbirini öldürmesini engellemenin tek çıkar yolunun insanoğlunun yüzde doksanını kısırlaştırma, olduğunu savunuyor. Bu düşüncenin kesinlikle etik olmadığının farkındayım ama bu durumu başka nasıl engelleyebiliriz aklıma da başka bir cevap gelmiyor. Bu esnada başka bir düşünce daha aklımı tırmalıyor: 30 yıl sonra bir bardak su için soykırımlar olacak ve biz bunu engelleyebilirdik. İnsanoğlu kısırlaştırlsaydı ve bu şekilde doğumlar kontrol edilseydi, kimse soykırımın tadına bakmayacaktı ve bu insanlık zulmüne tanık olmayacaktı. Tüm bu düşüncelerden sonra bu soruya cevap vermenizi istiyorum: İnsanların birbirini katletmesini izlemek mi daha etiktir yoksa neslin kısırlaştırılması mı? Tabii ki insanların baba veya anne olma özgürlüklerini elinden almak doğru değildir. Peki ya otuz yıl sonra dünya kaynakları tükenir ve savaşlar çıkarsa, o zaman annesiz kalan çocukların veya çocuksuz kalan babaların hesabını kim verecek? Sadece etik olmadığı için, insan neslinin kısırlaştırılmasına engel olanlar, tüm bunların hesabını nasıl verecek. Etik değil akışına bırakalım demek, bence gelecekten kaçmaktır. Dünyanın sonunu getirdiğimiz gün gibi ortadayken, etiğin arkasına sığınıp bu sorunun çözümünden kaçmak daha mı etiktir? Dizinin acı tarafı, bu olanların bir kısmının aslında gerçek olması. Belki dünyada neslimizi kısırlaştırmaya çalışan insanlar yok bunu bilemeyiz ama dünyanın sonunu getiriyor olduğumuz gerçek. Dizinin adının Utopia olması, böyle düşününce, işin içindeki ironiyi bize gösteriyor. Bu dizi insana, etik olmayan bir düşünceyi savundurtabiliyor. Dünya gerçeklerini, başka çerçevelerde bizlere gösteriyor ve insanlığın geldiği noktayı düşündürtüyor. Daha fazla ne kadar birbirimize ve doğaya zarar verebiliriz? Kendi sonumuzu kendimiz getirirken, bu duruma daha ne kadar kayıtsız kalabiliriz? Tüm bunlar olurken yaptığımız en başarılı şey bencilliğimizin sınırlarını zorlamak ve bunu yaparak sonumuza giderken, suçu olmayan diğer bütün canlıları da beraberimizde götürmektir. Durukan Güven 21201504 / TURK 102-22 Beyza Kurtulmuş 21502981 Bendenizlik Dükkânı Ne ile yaşar insan? Çoğunlukla benliğinizle ilgili hayal kırıklıklarınızın, korkularınızın, kaybolmuşluklarınızın doruk noktalarında gezerken ruhunuz bile duymadan kendi kendinize sorup cevaplamaya yeltendiğiniz o vazgeçilmez soru, ne ile yaşar insan. Sanki bu sorunun doğru cevabı tüm kırıklarınızı, yaralarınızı iyileştirecekmiş ve kaybettiğiniz yolunuzu düzeltecekmiş gibi değil midir? Bu sorunun varlığını ilk defa, sahip olamadıklarımın beni nasıl bir insan yapabileceği, benliğimi nasıl değiştirebileceği gibi düşüncelere cevap ararken fark etmiştim. Uğur Nazlıcan’ın Bir Dükkânı Beklemek Kitabı’nda ‘’çay demleyeceğim, kalfalığımın çıraklığımın çayını, ustalığımın ise kalfalığımın çayını, ama ustalığımın demleyeceği çayında çıraklığımın beğenmemesinden korkuyorum’’ (Nazlıcan 36) kısmı ise bu soruyu bana bir kez daha sordurtacak cinstendi. Çünkü bana her şeyden önce, bizi biz yapanları astığımız dükkânımızın vitrinine bakarken, hayat yolunun sonuna vardığımızda benliğimizi bulamama ihtimalini düşündürüyordu. Hayatınızın belli dönemlerinde etrafınızdaki eşyaların, dolaştığınız mekânların, dinlediğiniz hikâyelerin size benzer fakat asla ait olmayan olgular olduğunu ve ne kadar isteseniz de onları dükkânınızın vitrinine asamayacağınızı fark ettiğiniz zamanlar olmuştur. Hatta size ait olmayan eşyaların ve mekânların size anımsattığı hikâyelerin orada bir yerlerde var olmasının sizi rahatsız ettiği zamanlarda olmuştur. Çünkü insanların hikâyeleri sadece kendi benliklerinde ve varlıklarında başlayıp biten özelikte olmayıp aksine onların kokuları gibi benimsedikleri eşyalardan, geçtikleri yollara kadar sinme özelliği taşır. Peki, her yere kokusu sinmiş bu kadar istediğinin ve ona ait olmayanların arasında bir mücadele verirken ne ile yaşıyor insan? Böylesine cevabı içinde bir sorunun sizin için cevabını aramaya başlamadan önce Gyges gibi elinizde bir görünmezlik yüzüğü geçtiğini hayal edin. Gyges dediğimiz karakter Lidya kralının hizmetinde, çok sadık ve dürüst bir çobandır. Bir gün bir cesedin üzerinde görünmezlik yüzüğünü bulur ve onu taktığı zamanlarda çoban Gyges olarak yapmadığı ve yapmayacağı her şeyi gerçekleştirmeye başlar. En sonunda sadıklığıyla bilinen Gyges, Lidya kralını öldürüp kraliçeyle evlenir ve kralın yerine geçer. Peki, günün birinde Gyges gibi elinizde bir görünmezlik yüzüğünüz olsaydı, sahip olamadıklarınızla, size ait olmayan eşyalarla, size ait olmayan mekânlarda yeni bir hayat hikâyesi yazma fikri nasıl olurdu? Aslına bakarsanız bu soruda sizi heyecanlandıran Gyges gibi yeni bir hayat hikâyesi yazarken vereceğiniz mücadelelerin, uğraşların düşüncesi değil midir? Silik ve kaybolmaya yüz tutmuş çocukluk anılarıyla başlıyor her şey yeni bir hayat için. Çoğu zaman size doğru şıngırdatılan masum bir oyuncak, bazen ise minicikken orada olmaktan çok mutlu olduğunuz bir park ve içindeki salıncakların, kaydırakların bir hatırı oluyor geçmişinizde. Özellikle bunlara bile sahip olamayacak bir çocukluk geçirmişseniz hemen sarılıveriyorsunuz bu hayallere. O masum oyuncağa uzanırken belki bu sefer yakalayacağım onu diye vereceğiniz uğraşların hayali heyecanlandırıyor sizi. Zaman geçmek bilmiyor önce, sonra yıllar kaçırıyorsunuz, birden büyüyorsunuz ve kendinizi bir Bendenizlik Dükkânı’nı beklerken buluyorsunuz. Belki bu sefer görünmezlik yüzüğünüz üzerinizdeyken kendi kimliğinizle doğmadığınız, tanınmadığınız bir hayatta iyi okullara gidebilme şansı tanınıyor size. İyi okullarda vereceğiniz uğraşlar sonunda alacağınız iyi bir işin ve eşin yani kaliteli bir hayatın mutluluk fotoğrafını çerçeveletip Bendenizlik dükkânınızın vitrinine asmak için mücadele etme fikri iştahınızı daha da kabartıyor. Bir başkasının hayatında, bu görünmezlik yüzüğünüzü giydiğinizde, tüm kırıklarınızın, yaralarınızın iyileşeceğine, tüm korkularınızın geçeceğine inanıyorsunuz. İnsanın böyle bir yüzükle yaşayacağına inanmaktan aslında asıl yaşam kaynağı olan mücadele hevesi ve uğraşı ile yaşadığını fark edemiyorsunuz. Fakat en çok yanıldığınız zamanlarda sizi kendinize getiren en kuvvetli şey eskilere ait alt raflarda, köşelerde bir yerlerde kalmış, anısı olan bir eşya, tozlanmış bir oyuncak kırmızı otobüs, olmaz mı bazen? Otobüsünüz keskin bir uyku kokusu, otobüse binilmeden hemen önce hayatın tüm kederi aktarılarak içilmiş sigara dumanı, orada sizinle birlikte yolculuk eden insanların, hayatları sizinle herhangi bir noktada kesişmişlerin, yakalarından paçalarından, bazen uykulu bazen bıkkın gözlerinden akan bin bir türlü hayat hikâyelerini barındırıyor. Uzun ince bir yoldasınız anlayacağınız ve nereden gelip nereye gittiğinizi bilmiyorsunuz. İşin daha ilginç yanı bunca karmaşanın içinde otobüsünüzün yol alıp almadığını bile bilemiyorsunuz bazen. Yinede tüm bu yaygarada oturacak kadar şanslı olarak doğmadığınızdan ayakta durmaktan çok yorulduğunuzda bile mücadele etmekten vazgeçmeden tutunuyorsunuz. Otobüsü yakalamak için kararlı oluyorsunuz bir kere çünkü kaçırdığınızda onun yanında neler kaçıracağınızı da iyi biliyorsunuz. Bu kararlılığın size dik başlılık özelliği gibi nice özellikler kazandırdığını düşünüyorsunuz. Bu ve bunun gibi özelliklerinizin hayatta sizden neler aldığını veya size neler kazandırdığını fark etmeye başlıyorsunuz. Ancak, bu anınızı Gyges’in yüzüğünü takarak daha huzurlu, mücadelesiz bir anıyla değiştirdiğinizde o yüzüğün size kazandırdıklarından ziyade iyi ya da kötü bir sürü insanın sizden gittiğini fark ediyorsunuz. Sizinle yolları kesişen insanların hepsi rüzgârda uçuşan yaprak taneleri gibi dallarınızdan kopup teker teker kayboluyorlar ve tabi iyi-kötü size kattıkları da yanlarında. Mesela o yüzüğü taktığınızda uykuya direnen bıkkın biri olarak değil de mutluca biniyorsunuz kırmızı otobüse ve üstünüzdeki yüke rağmen ayakta durmak için direnenlerden değil de otobüste oturabilecek kadar şanslı doğanlardansınız, sigara kokusu yok içeride, hikâyeleri üstlerinden başlarından akan insanlarda yok. Anılarınızı değiştirdikçe hayat daha başka bir şey olmaya başlıyor sizin için. Bu varlık içindeki yoklukta direnme kabiliyetinizi yitiriyorsunuz, dinleme, anlayışlı olma, kusurlarına rağmen sevebilme, her şeyi iyi tarafından görebilme kabiliyetleriniz de dallarınızdan kopan yaprak tanelerinin arasına katılıp rüzgârda kayboluyorlar. Böylece, siz farklı biri olduğunuzdan raflarınızda anıları bulunan aileniz ve dostlarınızda çekip gidiyorlar birer birer. Bir ömür boyunca bir hayli güçlüklerle kazanılmış bu güçlü karakteriniz rüzgârda salınan zayıf bir hayalete dönüşüveriyor şimdi ve elinizde boş bir görünmezlik yüzüğü kalıyor. Kopup giden, rüzgârda salınan bu yaprakların nedeni olan bir görünmezlik yüzüğünden ziyade insanı yaşatan, ona benliğini kazandıran ve hayata tutunduran verdiği mücadeleler değil midir? Gyges’in yüzüğü size ulaşmak istediğiniz eşyaların, insanların ve bulunmak istediğiniz mekânların olduğu bir mutluluk tablosu çizdiğinde, Bendenizlik dükkânınızın alt raflarında kalan kırmızı bir otobüsün verebileceklerinin yerini tutar mı sanıyorsunuz? Bence bunları düşündüğünüzde Nazlıcan’ın dediğinin aksine çıraklığınızın, kalfalığınızdan, kalfalığınızın ustalığınızdan, ustalığınız ise yine çıraklığınızdan korkmuyor artık yani benliğinizi buluyorsunuz. Ustalığınız, kalfalığınız, çıraklığınız bir olup dallarınızdan kopan yapraklarınızı teker teker topluyorlar, sizi tekrar benliğinize kavuşturmak ve rüzgârda savrulan zayıf bir karakter olmamanız için. Size sevinç ya da keder veren anılarınızın hepsi daha net ve dimdik duruyor Bendenizlik dükkânınızın camında ve siz eksiğini fazlasını kabul ettiğiniz tüm benliğinizle, tüm anılarınıza sahip çıkarak parlayacaksınız bu vitrinin camında. Kaynakça: 1. Nazlıcan, Uğur. Bir Dükkânı Beklemek. İstanbul: Yapı Kredi Yayınları, 2018 KİMSE YOK MU? Yalnızlık kelime anlamı olarak sözlüğe bakıldığı zaman çok kısa ve duygu yoğunluğu açısından her ne kadar zayıf olsa da aslında insan zihninde ve kalbinde oluşturduğu yoğunluk çok derindir. İnsanın kendi kendisiyle kalması, birtakım duyguların güçlenmesine ya da ortaya çıkmasına neden olur. Kalp atışlarını duymak filmlerde genellikle gerilim sahnelerinde olur. O ses, insanın yalnızlığını göstermekten öte; bireyin kendisiyle çelişmesinin korkusunu yansıtmaktadır. Hapishaneler, zindanlar, gardiyanlar… Sinop Cezaevi ziyaretim geliyor aklıma. Deniz kıyısı, taş duvarlar ardına yaşayan onca insan… Deniz kimi zaman onlar için bir engel, kimi zaman da ninni olmuş. Kaçmaya çalışıp karşılarına çıkan denizle, geceleri kendi seslerinden başka duydukları ses aynı deniz. Kim bilir önceleri sevdikleri o uçsuz bucaksız derya adeta cehennem çanı gibi kulaklarında yankılanıyordu. Meşhur gardiyan Pala’nın anlattıkları hayal meyal zihnimde fakat gördüğüm zindan ve koğuş görüntüleri sanki oradaymışım gibi aklımda. Ne çok dinlemişler kendilerini, kimisi sevdiğini duvarlara anlatmaya çalışmış, destanlar yazmış. Zweig’ da kaleme aldığı eserde hapishanenin karanlık duvarları arasında kendisiyle kalmış bir adamın zihninde oynadığı oyunun, kendini satranç alanında bir uzman haline getirişini anlatmıştır. Gündelik hayatımızda yalnızlığımızı dile çok getirmekteyiz. Oysaki yaşamış olduğumuz yüksek nüfuslu şehirler aslında hepimizi boşluğa ve yalnızlığa itiyor. Sahip olduğumuz bu kalabalık ama boş dünya hepimizi kendi içimizde en az bir mahkûmmuş gibi yalnızlığa
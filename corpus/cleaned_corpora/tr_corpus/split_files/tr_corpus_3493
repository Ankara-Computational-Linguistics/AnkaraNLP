ettiğinden farklı bir şekilde yapıldığını Mervan'a söylemiş, Mervan ve birçok halife Kâbe'yi eski şekline döndürmek istemiş, ancak bunda muvaffak olamamıştır. Bunda Malik bin Enes Kâbe'yi sürekli yıkıp yeniden yapmanın onun itibarını Müslümanlar nezdinde yok edeceğini söylemesinin etkili olduğu ifade edilmiştir. Tarihçi ve arkeolog Dan Gibson ve diğer bazı araştırmacılar Mekke tarihi ile ilgili arkeolojik araştırmalarda Mekke'nin düşünüldüğü kadar eski bir şehir olmadığı kanaatlerine vardılar. Onlar bu sebeple İslam'ın ilk kıblesi ve en eski hac yerlerini ortaya çıkartmak için çalıştılar. Bunlardan Dan Gibson Abdullah bin Zübeyr Ayaklanması'nda yıkılan Kâbe'nin o zamanlar Araplar arasında Bekka olarak isimlendirilen Petra şehrinde olduğunu, Emevi saldırılarından kaçan İbni Zübeyr'in karataş ve bazı kutsal emanetleri alarak güneye bugünkü Mekke olarak bilinen yere göç ettiğini ve yeni Kâbe'yi buraya inşa ettiğini ileri sürmüştür. Gibson bu konuyu yayımladığı çok sayıda kitap, konuşma ve belgesel yapımlarında ayrıntıları ile incelemiştir. 929'da Büyük Karmat generali Ebu Tahir Mekke'yi zapt ederek Kâbe'yi yağmalamış ve Kâbe hazinesi ile birlikte Karataş'ı alıp götürmüştür. Taşın bir kısmı 951'de geri getirilerek yerine konulmuştur. Kâbe'nin etrafını çeviren ve Kâbe yüksekliğini aşmayan kubbeli yapı (revaklar), eskilerinin etrafına, Osmanlı Padişahı II. Selim zamanında yapılmış, planlarını Mimar Sinan hazırlamıştır. I. Süleyman tarafından onarılan Kâbe, beşinci onarımını I. Ahmed döneminde görmüş, IV. Murad döneminde yine sel baskını sonucu yıkılmış ve yeniden onarılmıştır. Kâbe'nin içinde dokuz adet oyma, bir adet altın kabartma ayet, işlemeli tahta bir sandık, oymalı ve içinde tütsü yakılan tarihi bir ocak, metal zemzem testileri ve kandiller bulunmaktadır. 20 Kasım 1979 tarihinde Kâbe, Suudi Arabistan yönetiminin etkili muhaliflerinden Cuheyman el Uteybi ve beraberindeki bin civarında destekçisiyle silahlarla baskına uğramıştır. Kâbe, Müslümanların "namaz" ibadetleri sırasındaki yöneldikleri kıbledir. Hanefi mezhebine göre Kâbe ve onun üzerinden semaya doğru olan boşluk kıbledir, Şafii mezhebine göre sadece Kâbe'nin bina kısmı kıbledir. İslam'ın şartlarından olan Hac ibadeti Kâbe ziyaretini ve tavafını da kapsar. Sri Chandrasekharendra Saraswathi Doğuşundaki adı Sri Swaminathan olan Sri Chandrakesharendra Saraswathi Mahaswamigal (1894 Villupuram - 1994 Kancheepuram). Tindivanam'da çalışırken zahitlik (ascetic) tarikatına girdi ve hindu azizi ve Advaita Vedanta ekolünün tarihteki en önemli sözcüsü Sri Şankaraçarya'nın kurduğu Kanchi Kamakoti Math manastırının 68. Açaryası unvanını aldı ve kendisine sanyasa ismi Sri Chandrakesharendra Saraswati ismi verildi. Sri Chandrasekharendra'nın başta gelen ilgisi Vedaların, geleneğin ve dharmanın korunmasıdır. Sadeliği, şatafattan gösterişten ve israftan kaçınmayı savundu. 8 Ocak 1994'te 100 yaşındayken Kancheepuram'da öldü. Morphy savunması Ruy Lopez'in en sık kullanılan ve de sağlam olan devam yoludur. 1.e4 e5 2.Af3 Ac6 3.Fb5 a6 4.Fa4 Af6 5.o-o Axe4 6.d4 Ad6 7.Fxc6 dxc 8. dxe Af5 9.Vxd8+ Şxd8 10.Ac3 ... şeklinde devam eden varyanttır. 1.e4 e5 2.Af3 Ac6 3.Fb5 a6(morphy savunması) 4.Fa4 Af6 5.0-0 Fe7 6.Ke1 b5 7.Fb3 0-0 8.c3 d5(marshall gambiti ilk olarak Frank j. Marshall tarafından Jose R. Capablanca'ya oynanmıştır)9.ed Ad5 10.Ae5 Ae5 11.Ke5 c6 12.d4 Fd6 13.Ke1 Vh4 14.g3 Vh3 15.Fe3 fg4 v.s. den oluşmaktadır.Burada siyahlar Kfe8-e6-h6 diğer kaleyi de Ke8-e6-g6 vb. şekilde getirip piyon fedası sayesinde beyazın şah kanadına çok baskılı bir oyun oynarlar.Bu Savunmanın Günümüze en yakın bulunan Ruy Lopez varyantı olması onu daha kullanışlı kılmışdır. GM Ding Liren 'De bu savunmayı kullanmışdır. Swami Rama Swami Rama (1925 - 1996). Uttar Pradesh'de eğitimli bir Brahmin ailesinde doğan Swami Rama'nın çocukluğu Himalayaların eteklerindeki Bengalli bir büyük yogi ve azizin yanında geçti. Gençliğinde Himayalaların geleneksel manastırlarında yoga ilmi ve felsefesinin çeşitli disiplinlerini tecrübe etti. Yüksek eğitimini Prayaga, Varanasi ve Oxford üniversitesinde tamamladı. Yirmi dört yaşında Güney Hindistan'da Karvirpitham'ın Şankaraçaryası oldu. On bir aylık yoğun bir meditasyon sürecinin sonunda Doğu öğretilerini Batı'ya taşımaya karar verdi ve üstadının teşvikiyle Batı felsefesi ve psikolojisini çalışmaya ve Batı üniversitelerinde Doğu felsefesini öğretmeye karar verdi. Londra'da tıbbi danışman olarak çalıştı ve Moskova'da parapsikolojik araştırmalara eşlik etti. Daha sonra bir klinik ve aşram kuracağı Rishikesh'e (Hindistan) döndü. 1960'ta tıp fakültesinde lisansını tamamladı. Büyük bir merkez kurduğu Japonya'ya gitti. Üstadının isteğiyle 1969'da Amerika Birleşik Devletleri'ne gitti. Kansas Topeka'da Menninger Foundation'dan Dr. Elmer Green'in daveti üzerine onun başında bulunduğu ve istem dışı durumların iradeyle kontrolüne dair bilimsel araştırmalara danışman olarak katıldı ve kendi yoga tecrübesini bilim adamlarına gösterdi. Kalp atım sayısı ve vücut sıcaklığı gibi istem dışı beden faaliyetlerinin yoga ilmi yoluyla kontrol edilebileceğini bilim adamlarının gözleri önünde sergiledi. Bunu yapma amacını şu şekilde açıklamıştır: ""Ben bunları bir büyücü veya insanüstü bir varlık olduğumu göstermek amacıyla değil zihnin kalp ve akciğerler gibi istem dışı denilen kasları da dahil beden fonksiyonlarını kontrol edebileceğini göstermek için yapıyorum. Bunlar çoğu psikosomatik rahatsızlıkların da gelişmesine neden olan otonom sinir sisteminin kontrolü yoluyla gerçekleşmektedir."" Swami Rama 1971'de "Himalayan International Institute of Yoga Science and Philosophy"'yi kurdu. Enstitü yoga ve meditasyonun çeşitli yönlerini öğretmek amacıyla kurulmuş gönüllü bir organizasyondur. Swami Rama yazdığı kitaplarla da bu antik geleneğin daha iyi anlaşılmasına yardımcı olmuştur. 1996 yılında kendisinden sonra yerine herhangi bir halef bırakmadan bu dünyaya gözlerini yuman Swami Rama, ardında bıraktığı kitaplar ve öğrencileriyle antik yoga'nın daha doğru anlaşılması yönünde hizmet etmeye devam etmektedir. YÃ¼mni Sezen Yümni Sezen (d. 1938, Birecik), din sosyoloğu, akademisyen. Doğduğu şehir olan Birecik'te ilk ve ortaokul öğrenimini yaptıktan sonra 1957’de Gaziantep Lisesini bitirdi. 1961’de Ankara Üniversitesi İlâhiyat Fakültesi’nden mezun oldu. Milli Eğitim Bakanlığına bağlı çeşitli okullarda öğretmen ve yönetici olarak çalıştı. 1975'te İstanbul Ortaköy Eğitim Enstitüsü’nde öğretmenlik yaptı. 1976-78 İstanbul Yüksek Öğretmen Okulu Müdürlüğü görevinde bulundu. 1985'te Marmara Üniversitesi İlâhiyat Fakültesine öğretim görevlisi olarak geçti. Bir yıl sonra İstanbul Üniversitesi İktisat Fakültesi Sosyal Yapı ve Sosyal Değişme Anabilim Dalında doktorasını tamamladı. Sırasıyla Yardımcı Doçent, Doçent ve sonra Profesör unvanlarını aldı. Marmara Üniversitesi İlâhiyat Fakültesinde Din Sosyolojisi öğretim üyeliğinden emekli olarak çalışmalarını sürdürmektedir. Evli ve üç kız babasıdır. Çalışmaları felsefe, sosyoloji, din sosyolojisi ve İslâmi sosyoloji çalışmaları üzerinde yoğunlaşmıştır. QDOS QDOS (Quick and Dirty Operating System) Seattle Computer Products (SCP) şirketinin Intel 8086 işlemcili makinaları için 1980 yılının ortalarında Tim Paterson tarafından dört ayda yazılmış 16-bit işletim sistemidir. İbrahim Tatlıses İbrahim Tatlıses (d. 1 Ocak 1952, Şanlıurfa), ya da asıl adıyla İbrahim Tatlı, Türk şarkıcı, besteci, yapımcı, oyuncu, televizyon programcısı, iş adamı. İbrahim Tatlıses, müzik kariyerinin dışında, gıda, inşaat ve arama kurtarma sektörlerine de çeşitli yatırımlar yapmıştır. Örneğin, bunlardan, "Tatlıses Çiğköfte" hâlâ devam etmektedir. "Ayağında Kundura" türküsü ile ünlenen Tatlıses, günümüze kadar otuzdan fazla albüm çıkardı, birçok filmde oyuncu ve yönetmen olarak görev aldı ve 19 yıl süren "İbo Show"da sunuculuk yapmıştır. Tatlıses, Türkiye'nin yanı sıra Yunanistan ile Orta Doğu'da da tanınmaktadır. Müzik, televizyon ve sinemanın yanında İbrahim Tatlıses'in gıda, turizm, inşaat, iletişim (TV kanalı, radyo istasyonu), ulaşım gibi birçok alanda yatırımı bulunmaktadır. 14 Mart 2011 tarihinde program çıkışı uğradığı silahlı saldırıdan ağır yaralı olarak kurtuldu. Tatlıses doğduğunda babası cezaevinde bulunmaktaydı. Hiçbir zaman okula gitmemiştir. Daha sonra neden okuyamadığı sorulduğunda "Urfa'da sanki Oxford vardı da biz mi gitmedik" yanıtını vermiştir. Çocuk yaşlarda çalışmaya başlamıştır: su satmış, çığırtkanlık yapmıştır. İnşaatlarda soğuk demir ustalığı yapmıştır. İnşaatta türkü söylerken Adanalı bir sinemacı tarafından keşfedildi. İlk başlarda Adana'da daha sonra Ankara'ya gelerek burada gazinolarda, pavyonlarda sahne aldı. 1974'te Ankara'daki Kınalı Pavyon'da söylediği "Ayağında Kundura" ile ünlenerek önce Ankara Radyosu'na, sonra da bir yılbaşı gecesi televizyona çıktı. 70'li yılların ortalarına doğru İstanbul'a geçerek burada sahne almaya başlamıştır. Burada, kendisine soyadını veren müzisyen Yılmaz Tatlıses ile tanıştı. "Kara Kız" ile "Beni Yakma Gel Sevdiğim" adlarında 45'likler ile müzik dünyasına giriş yaptı. 30 Haziran 1976 tarihinde dışarıdan bitirdiği ilkokulun diplomasını Kilis'teki Kartalbey İlkokulu'ndan almıştır. 1978 yılında "Ayağında Kundura-Ceylan" filmiyle sinema sektörüne giriş yaptı. 1979 yılında "Kara Yazma" filminde Perihan Savaş ile rol almıştır. 1983'te Derya Tuna ile "Günah" filminde oynadı. 1987'de İdobay Müzik'i kurdu. 90'larda ünü, Yunanistan ve Orta Doğu'ya kadar genişledi. İbrahim Tatlıses aynı zamanda yönetmen, oyuncu, senarist, söz yazarı, köşe yazarı, besteci, programcı ve şarkıcı kimliğiyle de tanınmıştır. İbrahim Tatlıses'in sahip olduğu şirketler; gıda, film, yapım, turizm, havacılık ve yayıncılık grubu dallarında faaliyetlerini sürdürmektedir. 10 Mart 2008 tarihinde Neden adlı albümünü Mayıs 2009 da ise Yağmurla Gelen Kadın adlı albümünü piyasaya sürmüştür. Ayrıca bu albümde çok konuşulan ve tartışılan "Şemmame" adlı Kürtçe türkü de bulunmaktadır. 2009'da yıllarca söz ve beste aldığı sanatçı Yıldız Tilbe ile müzikal olarak tüm bağını kopardığını açıklamıştır. 2010 yılında son albümü Hani Gelecektin'i piyasaya çıkardı. İbrahim Tatlıses, müzik kariyerinin yanında, gıda, inşaat ve seyahat sektörlerine girerek çeşitli yatırımlar yapmıştır. Bunlardan "Tatlıses Çiğköfte" hâlen faaliyet göstermektedir. "Tatlıses TV", İbrahim Tatlıses'e ait müzik kanalıdır. Sonrasında Türksat'tan çıkmıştır. Yayın yeri ve stüdyoları Seyrantepe'dedir. Kendisine ait Uplink ile Türksat uydusuna çıkmıştır. Tatlıses TV'de Türkçe müzik ağırlıklı yayın yapıldığı gibi aktualite, magazin, şehir rehberi, talk showlar, siyaset programı gibi programlar da yayınlanmıştır. D-Smart platformundan, Türksat 2A uydusundan yayın yapmıştır. Bir dönem Digiturk, Kablo TV ve karasal yayın yapmıştır. Borçlarını ödeyememesi nedeniyle 5 Eylül 2014 tarihinde yayın hayatına son vermiştir. İbrahim Tatlıses; 22 Temmuz 2007 tarihinde yapılan milletvekili genel seçimlerinde Genç Parti'den İstanbul 3. Bölge 1. sıradan milletvekili adayı olmuş, partisi barajı aşamayınca milletvekili seçilememiştir. Tatlıses 2011 Türkiye genel seçimlerinde önce Adalet ve Kalkınma Partisi'ne adaylık başvurusunda bulunmuş ancak bu partiden aday gösterilmemiştir. İbrahim Tatlıses bu seçimlerde Şanlıurfa'dan bağımsız milletvekili adayı olmuş fakat sonradan adaylığını geri çekmiştir. İbrahim Tatlıses 2015 seçimlerinde de memleketi Şanlıurfa'dan AK Parti'ye milletvekili aday adaylığı başvurusu yaptı fakat seçilemedi. İbrahim Tatlıses, 24 Haziran 2018 tarihinde yapılacak seçimler için AK Parti’den 2. kez milletvekili aday adayı olmak için başvuru yapmıştır fakat tekrar aday olarak gösterilmemiştir. AK Parti İzmir'den milletvekili aday listesinden 7. sırada gösterilmesini reddettiği ve bu nedenle aday olmadığı öğrenilmiştir. Böylelikle siyaset hayatında toplamda dört kez milletvekilli adaylığı için girişimde bulunmuştur. 1980'lerde hükûmet, Kürtçe kullanımını yasaklamıştı; Aralık 1986'da İsveç'teki bir konserde Kürtçe halk şarkıları söyledi ve böylelikle ayrılıkçı propaganda yaptığı gerekçesiyle yargılandı, ancak 1987'de suçlu bulunmadı. Pişmanlık gösterdikten sonra suçlama reddedildi. 1988 yılında, iş adamı Mehmet Yılmaz tarafından Uşak'ta düzenlenen bir kültür festivalinde bir Kürt halk şarkısı söylemesi istendi, ancak "Ben bir Kürt'üm ama yasalar Kürtçe şarkı söylememi yasaklıyor" diyerek reddetti. Bunun için 19 Eylül 1988'de suçlandı. 1994 yılında, Türk gerilla örgütlerinin İbrahim Tatlıses, İdris Özbir, Halis Toprak ve Necdet Ulucan da dahil olmak üzere Kürt işadamlarını hedef aldığına dair kanıtlar vardı. 1998 yılında Tatlıses'in hükûmetle Kürdistan İşçi Partisi (PKK) arasında silahlı çatışma sırasında bir aracı olmayı teklif ettiği bildirildi. İranlı Kürt müzisyen Abdollah Alijani Ardeshir ile bir albüm kaydetti. 2018'de Afrin'deki Halk Koruma Birliklerine (YPG) karşı yapılan Zeytin Dalı Harekâtına destek verdi. İbrahim Tatlıses, ilk evliliğini Urfa'da Adalet Durak ile yaptı. Çiftin üç çocuğu oldu. 1979 yılında "Kara Yazma" filminde tanıştığı Perihan Savaş ile birlikteliği başladı. Savaş'la evliliğinden Melek Zübeyde adında bir kız çocuğu oldu. 9 Ağustos 1984 tarihli gazetelerde yer alan haberlerde şu belirtildi: "İbrahim Tatlıses tarafından kaçırıldıktan sonra yedi saat boyunca dövüldüğünü ileri süren film oyuncusu Perihan Savaş, savcılığa başvurarak Tatlıses'in ruh hastası olduğunu söyledi ve tutuklanmasını istedi. Savaş'ın gözünün morarmış, sol kaşının da patlamış olduğu görüldü. Tatlıses polisteki sorgusunda "Savaş çocuğumun annesidir. Sağda solda dolaşmasını bir erkek olarak gururuma yediremedim" ifadelerini kullanmıştır. Savaş, sonrasında Tatlıses ile olan ilişkisini bitirdi. 1983'te "Günah" filmini çekerken tanıştığı Derya Tuna'yla ilişkisinden "İdo" (İbrahim) adında bir oğlu oldu. İbrahim Tatlıses, 27 Eylül 2011'de Ayşegül Yıldız'la hastanede evlendi. Çiftin nikâhını Şişli Belediye Başkanı Mustafa Sarıgül kıyarken, Fatih Terim de nikâh şahidi oldu. 29 Kasım 2013 tarihinde Ayşegül Yıldız ile boşandı. İbrahim Tatlıses'in Ayşegül Yıldız ile olan evliliğinden Elif Ada isimli bir kızı var. Işıl Çıtak'tan evlilik dışı olan kızı 1989 doğumlu Dilan Çıtak, 2013 yılında ortaya çıkmıştır. 14 Mart 2011 gecesi Beyaz TV'de yayınlanan İbo Show programı çıkışında Maslak'ta uzun namlulu silahla açılan ateş sonucu kafasından yaralandı. Akabinde hastaneye kaldırılan Tatlıses, 6 saat süren ameliyat sonucu yoğun bakım ünitesine bağlandı. Doktorlar tarafından yapılan resmî açıklama şöyleydi; "Sanatçının hayatî tehlikesi var ama ilk başladığımız noktaya göre daha az." Saldırıda İbrahim Tatlıses'in asistanı Damla Buket Çakıcı da yaralanmıştır. Gri Fiat Linea marka arabadan yapıldığı öğrenilen saldırı hakkında geniş çaplı bir soruşturma başlatılmış, 16 Mart 2011 tarihi itibarıyla araç bulunmuştur. Suikastın bir numaralı zanlısı Abdullah Uçmak yakalanmıştır. İki hafta boyunca Acıbadem Maslak Hastanesi'nde yoğun bakımda kalan sanatçı, 28 Mart 2011 günü doktorlarının yaptığı açıklamaya göre yoğun bakımdan çıkarılmıştır, böylece hayati tehlikesi ortadan kalkmıştır. 6 Nisan 2011 tarihi itibarı ile ailesi tedavilerin Almanya da sürdürülmesi isteği ile Tatlıses'i Türkiye Cumhuriyeti'ne ait uçakla Almanya'ya götürmüşlerdir. Sonraki yıllarda Miami, Florida, Amerika Birleşik Devletleri'nde dünyada en iyiler arasında bulunan Amerikalı beyin cerrahları tarafından tıbbi beyin operasyonu yapıldı. İsrailli şarkıcı Noa Kirel, Tatlıses'in Aramam adlı şarkısının melodisini פאוץ adlı şarkısında sample olarak kullandı ve şarkı Youtube'da 32 milyon izlenmeye ulaştı. Yine aynı şarkının melodisi Lübnanlı şarkıcı Wael Kfoury'nin Belgharam şarkısında kullanıldı. Suriyeli şarkıcı Nassif Zeytoun, Mannou Sharet adlı şarkısında Tatlıses'in Nankör Kedi şarkısının müziğini kullandı ve şarkı 57 milyon izlenmeye ulaştı. Lübnanlı şarkıcı Elissa 'Nefsi Aollo' adlı şarkısında Tatlıses'in Haydi Söyle şarkısının müziğini kullandı ve şarkı Youtube'da 76 milyon izlenmeye ulaştı. Ağırnas Ağırnas, Kayseri'de bir mahalledir. Mimar Sinan'ın doğduğu ev burada bulunmaktadır. Dehlizleri, mağaraları, yeraltı şehir kalıntılarıyla Ağırnas günümüzden en az 3000 yıl öncesinden insanların oturduğu anlaşılan bir yerleşim merkezidir. Ağırnasın geçmişi ile ilgili Selçuklular dönemine ait elimizde tarihi belgeler bulunmamakta, ama Osmanlı dönemine ait 1500 yılında yapılan tahrir defterine Ağırnasın Kayseride bulunan 9 nahiyeden biri olan Koramaz nahiyesine tabi, 53 hane Hristiyan (Gebran hane), 3 hane Müslüman, 2 adet değirmen 4 adet bezirhanesi bulunan ve 18 bin akçe vergi ödeyen hem nüfus hem de ekonomik yönden oldukça büyük bir köy olarak kaydedilmiştir. Kasaba nüfusunun %95 ini Rumlar teşkil etmektedirler. 1834 kayıtlarında Ağırnas'ta 145 hane Müslüman, 28 hane de Hristiyan yer almaktadır. 1875 yılı nüfus sayımında Ağırnas'ta 258 hanede 658 erkek nüfus bulunup bunların 138'i Hristiyan, 560'ı Müslümandır. Köy arazisinin kıraç ve volkanik olması tarım yapmaya ve bol verim elde etmeye musait olmayışı tarımın bir yıl yapılıp ikinci yıl ekilecek yerlerin nadasa bırakılması zorunlu olduğundan hatta yapılan tarımda verimin çok düşük en olumlu şartlarda bile bire beş veya bire yedi gibi ürün vermesi insanların geçimlerini temin etmek için başka meslek dallarına itibar etmelerine neden olmuştur. 16. ve 17. yy. Türkiye'den İngiltere'ye ihraç edilen mallara ait listenin ilk sırasında Ağırnas'ta dokunan kumaşlar yer almaktadır. Bilhassa ""Ağırnas boğası"" denilen ince yumuşak beyaz pamuklu bez başta İngiltere, Fransa ve Hollanda da çok aranan rağbet gören ticari mallar arasında görülmektedir. Burası 1923-2003 arası Taşören adını taşımış ve daha sonra yeniden eski adına dönmüştür. 1875 kayıtlarına göre Ağırnas'ta bulunan boyahanenin varlığından, çok sayıda el tezgâhlarının bulunduğu ve bu geçmiş yıllarda Ağırnas'ta el tezgâhlarında oldukça kaliteli ve bol miktarda kumaşın dokunup yurt dışına satıldığını bilinmektedir. El dokumacılığının dışında insanlar taş işleme, duvarcılık, nakkaşlık, boyacılık, sıvacılık gibi inşaat işçiliğini ve ustalığını oldukça benimsemişlerdir. 15 ve 16. yy. dan itibaren İstanbul, Kahire, Cezayir, Rodos, Girit, Kıbrıs, Şam, Halep, Kırım, Belgrad, Edirne gibi İmparatorluğun önemli merkezlerindeki tarihi binaların inşaatlarında bulunmuşlardır. Bu vesileyle çalıştıkları yerlerde gördükleri üstün maddi kültürel değerleride kendi köylerine intikal ettirmişlerdir. Mutfak zenginliği ev nefaseti, giyim kuşamdaki ince zevk ve zarafet kullanılan ev gereçlerinin zarif ve İstanbul benzeri imalattan oluşu konuşulan şivenin Kayseri'den çok farklı oluşu ve İstanbul ağzına yakın arı, duru, güzel Türkçe oluşu sosyal yapının gelişmesine sanat ve kültürün itibar örmesine sebep olmuştur. Kasabaya ilk okul 1876 da açılmış 1908'de Vali Muammer Bey ve Turanlı Yunus Bekir'in gayretleriyle Mustafa Ağırnaslı'nın yaptırmış olduğu okul bugün kütüphane olarak kullanılmaktadır. Ağırnas mahallesi 1889 da ilk kasaba okulu yapılmıştır. XviD DivX video sıkıştırma codec'inin ücretli hale getirilmesi üzerine, bu projeden ayrılanlar ve yeni katılanların oluşturduğu grubun ortaya cıkardığı alternatif codec. SourceForge üzerinden paylaşılarak geliştirilen bu codec, kaynak kodunun açık ve ücretsiz olması nedeni ile kısa sürede DivX'ten daha popüler olmuş, çoğu otorite tarafından DivX'e oranla daha kaliteli olduğu belirtilmiştir. Günümüzde DivX olarak adlandırılan video dosyalarının birçoğu aslında XviD ile kodlanmıştır. Ã‡anak yaprak Çanak yaprak (Kaliks), Sepal olarak da bilinir, bir çiçeğin en dış halkasını oluşturan, genellikle yeşil renkli yapraklardan her biri. Özellikle çiçeğin iç bölümündeki öbür organları korumakla görevli olan çanakyapraklar birbirleriyle bitişik ya da ayrı olabilir. Kloroplast organeli taşıdıklarından fotosentez yaparak çiçeğin beslenmesini sağlarlar. Senkron uzaktan eğitim Senkron uzaktan eğitim, uzaktan eğitimde eğitmen ve öğrencinin farklı mekanlardan iletişim teknolojilerini kullanarak eşzamanlı olarak etkileşime girmesi haline denir. Senkron eğitim; eğitmen ve katılımcıların sanal ortamda aynı anda, aynı ya da farklı mekânlarda bir araya geldiği, birbirleriyle etkileştiği, deneyim paylaşımında bulunduğu ve öğretim elemanlarının yönettiği çevrimiçi bir öğrenme eğitimdir. gibi yöntemleri kapsıyor. Öğrencilerin duyabilmeleri, görebilmeleri ve internet karşısında yapılan uygulamaları paylaşabilmeleri için birçok araç gerekmektedir. İletişime katılmak için belirtilen zamana uyulmak zorunda okunulduğundan daha az esnek bir seçenektir. Eş zamanlı sistemler, uzaktan öğrenicilere daha az izole edilmiş duygusu yaratarak, öğrenme grubundan enerji ilham almalarını sağlar. Uzaktan dil öğreniminde geri besleme önemli bir rol oynamaktadır. Eş zamanlı iletişim, anında geri beslemeye izin verir. Eş zamanlı iletişimde, bütün öğreniciler iletişime katılamadığı için esneklik kaybı olur. Bazı öğreniciler bir derse katılmak için sabit bir zamanın bulunmasını tercih ederken bazıları bunu çok kısıtlayıcı bulabilir. Uzaktan Eğitimde eğitmen ve öğrenci aynı anda etkileşime girerlerse buna senkron uzaktan eğitim zaman gecikmeli olarak etkileşime girerlerse buna asenkron uzaktan eğitim denir. Karma öğrenim kısaca yüz yüze eğitim (senkron eğitim) ve asenkron eğitimin karışımıdır. Bazı aktiviteler yüz yüze gerçekleştirilirken diğerleri sanal olarak gerçekleştirilir. Senkron modelde (gerçek zamanlı), geleneksel eğitim yaklaşımı e-eğitimleri de kapsar. Bu modelde eğitmen (ya da mentor) ve katılımcı bir araya gelirler. Genellikle; her iki grup da aynı mekanda birbirleriyle etkileşerek deneyim paylaşımında bulunurlar. İnternet yoluyla yapılan senkron eğitimler ayrıca katılımcı için aynı anda farklı yerde olabilme seçeneğini de sunar. Geleneksel sınıf eğitimlerinden ve laboratuvarlardan sıkılmış ve farklılık arayan katılımcılar için bu bir tercih nedenidir. Bu eğitim metodu geleneksel sınıf, sanal sınıf, canlı ürün uygulaması (laboratuvar), etkileşimli sohbetler ve mentorluk (koçluk) gibi faktörleri içinde barındırır. Senkron eğitime sınıf ortamını webe aktaran: bir teknoloji olan Adobe Connect yapısı ile gene aynı işlev için kullanılabilecek DimDim programlarıdır. Senkron Eğitimin Dezavantajları GÃ¶rsel Asenkron uzaktan eğitim Uzaktan EÄŸitim Nedir? Öğrenci ve öğretim elemanlarının farklı coğrafi mekanlarda olduğu, ders malzemesi aktarımı ve etkileşiminin teknolojiden yararlanılarak gerçekleştirildiği eğitim biçimidir. Uzaktan eğitim en yalın ifadesiyle, öğrenci ile öğretmenin aynı ortamlarda olmaması durumunda kullanılan bir eğitim teknolojisi olarak tanımlanabilir. E-öğrenme Öğrenme sürecinde İnternet, herhangi bir bilgisayar ağı veya bireyin çeşitli multimedya teknolojilerinden yararlanarak hem öğrenci hem de öğretici için mekan ve zaman bakımından esneklik sağlayan eğitim faaliyetidir. E-öğrenme hem bilgisayar ağı hem de bir ağa bağlı olmayan bilgisayarlardan yararlanarak yapılan eğitimi de içerdiği için hem çevrim içi öğrenmeyi hem de bilgisayar tabanlı öğrenmeyi(ağsız öğrenme) de kapsar. E-öğrenme üçe ayrılır: FARKLI ZAMANLI(ASENKRON) ÖĞRENME Asenkron olarak da bilinen bu model, bilginin önceden üretildiği ve depolandığı, daha sonra öğrencilerin dilediği zaman ve dilediği sayıda tekrarda erişebildiği bir uzaktan eğitim-öğretim şeklidir. Bu modelde bilgi, bilgisayarda dinamik olarak sürekli yenilenir, öğrenci sayfaları ziyaret ettiğinde izlenir, konu ile ilgili öğretici sorular yöneltilir ve otomatik raporlar oluşturulur. Bu modelde bilginin hazırlanıp bilgisayar ortamına depolanması iki şekilde olabilir: Asenkron uzaktan eğitim, öğrenciye tam anlamıyla zaman ve mekan bağımsızlığı sağlamaktadır. Öğrenci istediği zamanda istediği yerden ders içeriğine ihtiyacı olduğu sürece erişebilir. Bu uzaktan eğitim türünde daha çok öğrenci-içerik etkileşimi ön plana çıkmakta, öğrenci-öğretmen etkileşimi gecikmeli olarak yaşanmaktadır. Öğrenci içerikle ilgili sorularını e-posta veya forum yoluyla öğretmene iletir, belli süre aralıklarıyla cevaplanan bu soruların cevapları öğrencilere aynı yollarla iletilir. Ã‡enek Çenek, "kotiledon" olarak da bilinir, bir tohumun embriyosunda bulunan tohum yaprağı. Embriyonlarında tek bir çenek bulunan çiçekli bitkilere bir çenekliler, iki çenek bulunanlara iki çenekliler denir. Açıktohumluların embriyonlarındaki çenek sayısı çok değişkendir; 8'den 20'ye kadar ya da daha çok olabilir. Ahmed Hulûsî Efendi Müftü Ahmed Hulûsî Efendi (d. 13 Eylül 1861- ö. 22 Kasım 1931), Türk Millî Mücadelesi'ne önemli katkıları olmuş olan bir Türk din adamıdır. İzmir, Yunan işgali altında iken Denizli’de 15 Mayıs 1919’da bir miting düzenlemiş ve “"İşgal edilen memleket halkının silaha sarılması dinî bir görevdir"” diye haykırıp, halkı ayaklandıran ilk kişi olmuştur. 13 Eylül 1861′de Denizli'nin Kayalık Mahallesi’nde doğdu. Babası, Osman Nuri Efendi, 1895 yılında vefat edene kadar Denizli müftüsü olarak görev yapmış bir din adamı, dedesi Veliyyüddin Efendi de devrinin Denizli'nin önde gelen müdderis ve bilim adamlarındandı. Denizli'de, Tekelizade Bekir Efendi'den aldığı ilkögretimden sonra öğretimine babası Osman Nuri Efendi'nin Kayalık Mahallesi'nde bulunan medresesinde devam etti. Mezuniyetinin hemen ardından babasının medresesinde hocalığa başladı. Osmanlı yüksek uleması hiyerarşisinde önemli bir konum olan "sahn müderrisliğe" kadar yükseldi. 1885 tarihinde babası Denizli Müftüsü Osman Nuri Efendi'nin yanında fahri müftü yardımcılığı göreviyle memuriyete başladı. 1910'da bu göreve asaleten atandı. Aslen müftü yardımcısı olduğu 1910 yılında Aydın Vilayeti İl İdare Meclisi üyeliğine seçilen Ahmet Hulusi Efendi, bir yıl süreyle Denizli sancağını temsil etti. Ağabeyi Mehmet Tahir Efendi'nin ölümü üzerine 1918'de yönetici, ulema, halk ve esnaf temsilcilerinin yaptığı seçim sonucu Denizli müftüsü olarak tayin edildi. Aynı yıl başlayan Denizli Millî Mücadele Hareketi'nde önemli rol aldı. 15 Mayıs 1919 günü tellallar ile halkı topladığı müftülük binasının önünde fetva veren Ahmet Hulusi Efendi ""Müftünüz olarak Cihad-i Mukaddes Fetuasını ilan ve tebliğ ediyorum. Elinizde hiçbir silahınız olmasa dahi üçer taş alarak düşman üzerine atmak suretiyle mutlaka fiili mukabelede bulununuz"" sözleriyle halkı ayaklandırdı. Denizli Müftüsü Ahmet Hulusi Efendi'nin çabası millî teşkilâtlanmayı başlatmaktı. Bu çaba İstanbul Hükümetini tedirgin etti. Bu nedenle İstanbul'ca Denizli'deki bu millî hareketi engelleme girişiminde bulunuldu. Hulusi Efendi İstanbul hükümetin 1919`da Denizli Millî Heyetinin kaldırılması ve dağıtılması emrine karşı çıktı. 22 Kasım 1931'de yaşamını yitirdi. Seattle Computer Products Seattle Computer Products (SCP), Seattle, Washington'daki bir bilgisayar donanım firmasıydı. Tim Paterson'un, S-100 tabanlı hafıza kartlarındaki hataları düzeltmek için Haziran 1978 tarihinde iş başı yaptığı firmadır. SCP'nin Kasım 1979'da Microsoft BASIC ile pazarladığı Intel 8086 işlemcili bilgisayarlar için genel amaçlı 16-bit işletim sistemi olarak QDOS'u yazdığı yerdir. Temmuz 1981'de QDOS işletim sisteminin tüm haklarını satın alan Microsoft'un, bu ürünü gizlice IBM'e satmasını dava ederek 1986 yılında 1 milyon Amerikan doları tazminat almıştır. Şu anda bilgisayar firmaları mezarlığındadır. Şansölye Şansölye, Roma İmparatorluğu mirası üzerinde kurulmuş çeşitli ülkelerde değişik zamanlarda değişik anlamlarda kullanılmış bir görev isimlendirmesidir. Bugün ise en bilinen manasıyla Almanya ve Avusturya'da (Türkiye'deki cumhurbaşkanlığına denk düşen) hükûmet başkanlığı makamıdır. Almanya Federal Cumhuriyeti'nin hükûmet başkanıdır. Bakanları ve hükûmet politikasının ana hatlarını belirler. Pratikte en güçlü Alman politikacıdır. Buna karşın protokolde devlet başkanı ve parlamento başkanından sonra üçüncü sırada yer alır. Almanya Federal Meclisi ("Bundestag") tarafından seçilir ve parlamentonun yasama dönemi süresince sadece güven oyu yoklaması sonucu görevden alınabilir. Almanya'nın şu anki şansölyesi Angela Merkel'dir (CDU). Şansölye ("Bundeskanzler") Avusturya'da federal hükûmetin başı ve Avusturya Cumhuriyeti hükûmet lideri olarak ülkenin en yetkili politikacısıdır. Almanya'dan farklı olarak Avusturya şansölyesinin bakanlar karşısında emir ve direktif yetkisi, hükûmet politikasının ana hatlarını belirleme gücü yoktur. Anayasaya göre hükûmetin diğer üyeleriyle yasal olarak eşit statüdedir. Bununla birlikte bakanların görevden alınması için devlet başkanına öneride bulunabilir. Ayrıca genellikle hükûmet partisinin başı olarak pratikte önemli bir etkiye sahiptir. Şansölyenin atanması teorik olarak tümüyle devlet başkanının özgür tercihine bağlıdır. Pratikteyse Ulusal Konseydeki (Nationalrat) çoğunluk ilişkilerinin dikkate alınması gerekir. Şansölye devlet başkanına atanacak diğer hükûmet üyelerini önerir. Yemin töreniyle birlikte gerek hükûmet, gerekse de şansölye doğrudan göreve başlar, parlamentonun onayı gerekli değildir. Bununla birlikte parlamento hükûmet aleyhinde her zaman güven oylaması yapabilir. Avusturya'nın şu anki şansölyesi Sebastian Kurz'dur (ÖVP). Tim Paterson Tim Paterson (d. 1956) Amerikalı bilgisayar programcısı. MS-DOS işletim sisteminin temeli olan QDOS'u yazan kişidir. Washington Universitesi'nde öğrenciyken Seattle, Washington'da bir bilgisayar dükkânında tamir teknisyeni olarak çalıştı. Haziran 1978'de mezun olduktan sonra Seattle Computer Products şirketinde tasarım mühendisi olarak işe başladı. Bir ay sonra Intel, 8086 işlemcisini piyasaya sürdü. Kasım 1979'da SCP tarafından pazara sunulacak S-100 tabanlı 8086 işlemcili kartların tasarımı üzerinde çalışmaya başladı. Bu kartın üzerinde çalışabilen tek ticari yazılım Microsoft BASIC idi. Üzerinde gerçek bir işletim sistemi olmayan kartların satışı yavaşlamıştı. 8-bit işletim sistemleri konusunda CP/M ürünü ile isim yapmış Digital Research firmasının 8086 işlemcisi için 16-bit CP/M-86 işletim sistemini geliştimesi beklenirken Paterson, Nisan 1980 tarihinde QDOS üzerinde çalışmaya başladı. 8086 assembly kodu ile yazılmış yaklaşık 4000 satırdan oluşan, CP/M işletim sisteminin API'leriyle uyumlu QDOS 0.10 sürümü Temmuz 1980'de tamamlandı. Aralık 1980'de Microsoft QDOS lisansını satın aldı. Nisan 1981 tarihinde Paterson, SCP'den ayrıldı ve Mayıs 1981 - Nisan 1982 arası Microsoft için çalıştı. SCP için kısa süreli ikinci bir çalışma döneminden sonra kendi şirketini, Falcon Technology adı altında kurdu. Bu şirket 1986 tarihinde Microsoft tarafından satın alındı. Paterson 1986-1988 ve 1990-1998 olmak üzere iki dönem daha Microsoft için çalıştı. Daha sonra Paterson Technology adında bir yazılım şirketi kurdu. Comedy Central televizyon programı Battlebots'da yer aldı. Paterson ayrıca SCCA Pro Rally serilerine de katılmaktadır. Bir de Tim Paterson’a ait olan DosMan Drivel adında blog sayfası bulunmakta. Ağaçaltı Kilisesi Ihlara Vadisi, Aksaray Kapadokya'da Ihlara Vadisi'nde bulunur. Gişeden geçtikten sonra merdivenlerden ininca sağ tarafa doğru 10 m. ileridedir. Ancak merdivenlerin yarısına kadar inip sağa dönülmelidir. Kilisenin asıl girişi toprak altındadır. Şimdiki giriş 2. kat olarak kabul edilen galerinin apsis kısmındandır. Girişin hemen karşısında aslanla birlikte betimlenen Aziz Daniel adıyla da anılır. En üstte kalan kilisedir. İçindeki resimlerin birçoğu silinmiş olsa da hala samanlarla yapılmış hristiyanlığa ait resimler bulunmaktadır. İncilden sahnelerin yer aldığı Ağaçaltı Kilisesi eski bir kilisedir. Taşların içine oyulmuştur. Daha aşağıda Pürenli Seki kilisesi bulunur. Bu kiliseye rivayete göre belli bir kapısı olmadığı için ağaçlar yardımıyla girilip çıkılır. Fokker E.III Fokker E.III, I. Dünya Savaşı'nda bir Alman avcı uçağı. 10 Ağustos 1916'da kurulan "Jagdstaffeln" (tek-koltuklu avcı uçakları filosu) bu uçaklarla donatıldı. E.III'ler E.II'lerin kanatlarının büyütülüp yeniden tasarlanmasıyla ortaya çıkmıştır. 100 bg'lik Oberursel U.I motoruna 81 lit'lik yakıt deposuna sahiptiler. E.III'ler 2,5 saat uçabiliyorlardı ve bu E.II'lerden bir saat fazla idi. Silah olarak ise bir adet MG 08 makineli tüfeğine sahiptiler. Bu silahlara 500 mermi yüklenebiliyordu. Sonraları E.III'lerin çifte tüfeklileri de yapıldı. Almanya, Osmanlı Devleti'ne bu uçaklardan 22 tane vermiştir. Osmanlı Devleti bu uçakları Çanakkale Cephesi'nde ve Sina ve Filistin Cephesi'nde kullanmıştır. Kokar Kilise Kokar Kilise, Aksaray Ihlara Vadisi'nde bulunan 9. yüzyıla ait kilise. Tek nefli ve beşik tonozlu bir kilisedir. Günümüzde, bugün yıkılmış olan apsisinden içeri girilebilmektedir. Bizans döneminde, kayanın iç kısımlarına doğru oyularak genişletilmiş, cenaze salonu orta nefe ilave edilmiştir. İçinde mezar odaları da bulunmaktadır. Günümüze kadar ulaşan iyi korunmuş freskleriyle ünlüdür. Bu fresklerin 11. yüzyılın ikinci yarısında yapıldığı sanılmaktadır. Süslemelerde gri renk hâkimdir. Orta mekâna rastlayan tonozun üzerinde İsa’yı sembolize eden büyük bir haç motifi vardır. Haç motifinin ortasında yer alan kare çerçeve içindeki el motifi üçlü kutsama işaretidir. Bu motifin etrafı dört bölüme ayrılmış ve geometrik bezemelerle süslenmiştir. Burada çeşitli sahneler yer alır: Yılanlı Kilise (Aksaray) Yılanlı Kilise, Ihlara Vadisi, Aksaray Gişeden geçtikten sonra merdivenlerle aşağı inildiğinde sola (Selimeye) doğru 50 m. ilerledikten sonra köprüyle karşıya geçerek 20 m daha ilerleyip merdivenle yukarıya çıkılarak ulaşılır. Haç planlı, beşik tonozlu ve tek apsislidir. Kuzey duvarında bulunan şapelin içinde keşiş mezarları yer alır. Batı duvarındaki yılanların saldırısına uğramış dört çıplak günahkar kadınla ilgili sahneden dolayı kiliseye bu ad verilmiştir. Sekiz yılanın saldırısına uğrayan birinci kadına ait kitabe tahrip olduğundan suçu anlaşılmamaktadır. Yılanlar ikinci kadını çocuğunu emzirmediği için göğsünden, üçüncü kadını yalan söylediği için ağzından, dördüncü kadını itaat etmediği ve söz dinlemediği için kulaklarından ısırmaktadırlar. Yılanlı Kilise, 9. yüzyılın sonlarına aittir. Ana mekan enlemesine dikdörtgen planlı, beşik tonozlu, güneyde mezarların bulunduğu ek mekan ise düz tavanlıdır. Apsisi sol uzun duvara oyulmuş, kilise tamamlanmadan bırakılmıştır. Girişi kuzeydendir. Kilise tonozunun her iki yanında Kapadokya'da saygın olan azizlerin tasvirleri bulunmaktadır. Asi Said Halim PaÅŸa Said Halim Paşa, (19 Şubat 1864, Kahire - 5 Aralık 1921, Roma), 12 Haziran 1913 - 3 Şubat 1917 tarihleri arasında, fiili gücün İttihat ve Terakki ve özellikle de Talat Paşa - Enver Paşa - Cemal Paşa üçlüsü elinde olduğu bir dönemde sadrazamlık yapmış bir Osmanlı devlet adamıdır. 19 Şubat 1864 tarihinde Kahire'de doğdu. Mısır Valisi Kavalalı Mehmet Ali Paşa'nın dört oğlundan biri olan Mehmet Abdülhalim Paşa'nın oğludur. Sait Halim Paşa, ilk ve orta tahsilini Kahire'de özel olarak yaptı, Arapça, Farsça, İngilizce ve Fransızca öğrendi. Daha sonra İsviçre'de beş yıl siyasal bilgiler öğrenimi gördü. 1888'de Mîr-i Mîran rütbesi ile ve Mecîdî nişanı ile Şûra-yı Devlet (Danıştay) âzâsı oldu. Kendisine, 1889'da II. ve 1892'de I. rütbe Osmânî ve 1899'da murassa Mecîdî nişanı, 1900'de de Rumeli Beylerbeyi pâyesi verildi. 1908'de ise bulunduğu Şûrâ-yı Devlet âzâlığından kadro dışı bırakıldı, ancak aynı dönemde Belediye genel seçimlerinde Yeniköy Belediye Dairesi Reisliği'ne tayin olundu. Daha sonra Cemiyet-i Umumiye-i Belediye İkinci Reisliği, 1908'de de Âyân Meclisi âzâlığı yaptı. 23 Ocak 1912-23 Temmuz 1912 tarihlerinde Şura-yı Devlet Reisliği de kendisine verildi. 1912'de Reislikten çekildi. Bu sırada İttihat ve Terakki Cemiyeti'nin Genel Sekreterliği'ne seçildi, Mahmut Şevket Paşa'nın sadrazamlığı sırasında 1913'te de ikinci defa Şûrâ-yı Devlet Reisliği'ne ve üç gün sonra Hariciye Nezareti'ne (Dışişleri Bakanlığı'na) atandı. Mahmut Şevket Paşa'nın 11 Haziran 1913'te şehit edilmesinin ardından, önce vezirlik rütbesi verilerek Sadâret Kaymakamlığı'na, ertesi gün de (12 Haziran 1913) Sadrazamlık (Başbakanlık) makamına getirildi. 1913 Eylül'ünde, Bulgarlarla Edirne'nin Osmanlı Devleti'nde kalması ve Meriç nehri hudut olmak üzere sulh imzalanması hizmeti sebebi ile Padişah tarafından İmtiyaz Nişanı ile onurlandırıldı. Osmanlı Devleti 1914 yılında tarafsızlığının ihlal edilmesi nedeni ile I. Dünya Savaşı'na katıldı. Bu süreçte Almanya sefiri Baron Wangenheim ile Yeniköy'de Sait Halim Paşa Yalısı'nda ittifak anlaşması imza edildi. 1915'te Hariciye Nazırlığı'ndan, 3 Şubat 1917'de Sadrazamlıktan çekildi (yerine Talat Paşa geçti). 1919 Mart ayında harp ilanı sırasındaki bazı kabine azalarıyla birlikte tutuklandı. Bu kapsamda Malta'ya sürgün edilen Paşa, Ankara Hükümeti'nin İngilizlerle yaptığı 23 Ekim 1921 tarihli anlaşma gereğince diğer milletvekilleri ile beraber tahliye oldu. Ancak İstanbul'a dönmesine izin verilmedi. Bunun üzerine Roma'ya gidip bir otele yerleşti. 6 Aralık 1921 akşamı araba ile otelinin kapısına geldiği sırada Arşavir Şıracıyan adlı bir Ermeni komitacının silahlı saldırısına uğrayarak hayatını kaybetti. Naaşı İstanbul'a getirildi, Yeniköy'deki yalısından alınarak 20 Ocak 1922 günü büyük bir törenle II. Mahmut Türbesi'nin bahçesine, babası Halim Paşa'nın yanına defnedildi. Tevfik Fikret'in ardından Galatasaray Spor Kulübü'nün hâmi Başkanlığını üstlenmiş, savaş şartlarında kulübün zarar görmemesini sağlamıştır. Mehmet Güleryüz Mehmet Güleryüz ( d. 1938 İstanbul) Türk ressam, yazar tiyatro sanatçısı Günümüz ilköğretim düzeyindeki dönemin ilk ve orta öğrenimininin ardından, liseyi Saint Benoit Fransız Lisesi’nde tamamladı. 1958 yılında şimdiki adıyla Mimar Sinan Güzel Sanatlar Üniversitesi olan İstanbul Devlet Güzel Sanatlar Akademisi Resim Bölümüne uygulamalı yetenek sınavını kazanarak kaydını yaptırdı. Dört yıl boyunca gördüğü sanat eğitimini bölümünün birincisi olarak 1966 yılında tamamladı. Bu dönemde resim eğitiminin yanı sıra tiyatro çalışmalarına da zaman ayırarak; oyunculuğunu geliştirdi ve profesyonel oyunculuğa 1963 yılında Asaf Çiğiltepe’nin yönetimindeki “Arena Tiyatrosu”nda başladı. Aynı yıl kişisel olan ve çoğunluk çalışmarını desen oluşturan ilk sergisini de açtı. Kazandığı devlet bursu ile resim ve Lithografie ihtisası yapmak üzere gittiği Paris’te Pont des Arts’daki performansını geliştirerek ilk heykellerini yaptı. Taş baskı ve yüksek resim dallarında kendisini geliştirerek 1975 yılında yurda döndü. Beş yıl boyunca mezun olduğu akademinin resim bölümünde öğretim görevliliği yaptı. 1980 yılında New York'a gitmek üzere görevinden istifa etti. 1984 yılına kadar kaldığı New York'tan 1985 yılında istanbul’a geri dönerek 2000 yılına kadar kendi adını taşıyan atölyesinde sanat eğitimi dersleri verdi. Bu arada, 1986’da Kalın adlı sanat dergisinin yayımını gerçekleştirdi. 1988’de yirmi beş yıllık birikimini Galeri Nev Sanat Galerisi’nin girişimi ile metni, Nan Freman’a ait kitabı ile birlikte İstanbul’da ilk “Retrospektif” sergisini açtı. 1989’da üstlendiği Uluslararası Plastik Sanatlar Derneği kurucu başkanlığını1992 yılına kadar sürdürdü. 14 resimden oluşan “Karşı Rüzgâr” serisini 1991 yılında Ankara Shearaton Oteli için sürekli sergilenmek üzere gerçekleştiren sanatçı, 1992’de Polat Rönesans Oteli Lobisi için yedi modülden oluşan seriyi de tamamladı. Süleyman Demirel'in Cumhurbaşkanlığı döneminde kendisinin de aralarında bulunduğu 89 kişiye verilen "Devlet Sanatçısı" unvanının iptali için danıştaya 1998 yılında başvurdu. İki yıl sonra, 2000 yılında kazanılan dava sonucunda unvanlar geri alındı. Resimden taşan, heykele sığmayan imgeler diye bahseder Mehmet Güleryüz'ün Sanat anlayışından Levent Çalıkoğlu. Ve devamla: "İMGENİN, gözümüzün önünden bir belirip bir kaybolan hayaletimsi varlığına, tutkulu bir şekilde direnen bir sanat anlayışı var Mehmet Güleryüz'ün. Şeffaf ve boyutsuz bir katman olarak düşüncede beliren ve ardından resimsel bir zemine akan imgenin ele avuca gelmeyen doğası onun çalışmalarının ana çıkış noktası. ister satıhsal bir düzlemde isterse de üç boyutlu bir gerçeklikte belirsin, onun imgeleri, olmayan bir mevcudiyetin görsele dönüşmesindeki zorluk ve tedirginlikten beslenir. Hafızada patlak veren imgenin görselleştirilmesiden doğan gerilim onu her zaman atik ve zinde tutar." der. Sanatçı hâlen kendi sanat atölyesinde çalışmalarına devam etmektedir. Fındıklı (anlam ayrımı) Fındıklı kelimesi aşağıdaki anlamlara gelebilir: AIM-9 Sidewinder AIM-9 Sidewinder, pek çok modern jet tarafından kullanılan, ısı güdümlü, Amerikan havadan havaya muharebe füze sistemidir (AAM). Etkili bir patlayıcı başlığa ve kızılötesi yol gösterici sisteme sahiptir. Birim fiyatı 90.000 dolardır. AIM-9M Sidewinder'ın temel olarak 12,7 cm bir tüp şeklindeki borunun içine yerleştirilmiş yüksek teknoloji ürünü parçalardan oluşmaktadır, 287 cm uzunluğundaki AIM-9 tüpünün, ön kısmında BSU-32 kanatçıkları vardır. Bunların uzunluğu 38 cm'dir. Arka tarafta bulunan kuyruk kısmının kanat uzunluğu ise 63 cm'dir. Ağırlığı 88 kg olan Sidewinder'in burun kısmında bu füzenin beyni sayılan, WGU-4A/b Güdüm Kontrol Kısmı arayıcısı bulunmaktadır. Burada kızıl ötesi enerji yayan kaynakları algılayan bir algılayıcı vardır. Bir magnesyum florür transparan cam yüzeyin arkasında bulunan indiyum-antimonide (InSb) detektörü ve Joule-Thompson cryosat soğutucunun bulunduğu bu baş kısmında, bir hedef bulunduğunda bilgileri sinyal işlemcisine gönderilir ve bu bilgi daha sonra füzenin yön kanatcıklarına iletilerek füzenin yön kumandaları verilir. Bu sistemin en ölümcül yanı, iki değişik dalga boyunda da işlem yapabilmesidir. Yani bu baş kısım hem kısa, hem de orta dalga boylarındaki kızıl ötesi ışınları tespit edebilmektedir. Roket motorlarının önünde WDU-17 harp başlığı bölümü bulunmaktadır. Buradaki 12 kg başlık, proximity tapa taşımaktadır. DSU-15/B Aktif optik Hedef Detektörü, lazer detektör halkaları sayesinde bir hedef kaçırıldığı zaman kendi kendini imha ederek şarapnellerin aktif hale gelmesini sağlamaktadır. AIM-9 Sidewinder füzesi, Türk Hava Kuvvetleri envanterine ilk defa 1960'lı yıllarda girmiştir. Sidewinder'ın ilk modeli olan AIM-9B füzesi, o zamanların en gelişmiş uçakları olarak sayılan ve Türk Hava Kuvvetleri envanterine yeni giren F-5A ve F-104G uçaklarında kullanılmak üzere satın alınmışlardır. Daha sonra AIM-9P füzesi F-4 Phantom uçaklarının alınması sonucunda envantere girmiştir. AIM-9L/M Sidewinder füzesinin gelmesi ise F-16'ların seçilmesi ve filolarda görev başlamasıyla beraber gerçekleşmiştir. Türk F-16'ları L/M/S varyantlarındaki AIM-9 füzelerini modellerini taşımaktadır. Türk Hava Kuvvetleri envanterinde B modelinden 210, M modelinden 500, L modelinden 640, S modelinden 310 ve P modelinden de 750+ adet AIM-9 Sidewinder füzesi olduğu tahmin edilmektedir. Türkiye ayrıca F-16C ve D modellerinde kullanılmak üzere F-16 CCIP kapsamında 35.7 milyon dolar maliyetle 127 adet AIM-9X ve 22 adet AIM-9X Captive eğitim füzesi satın almaktadır. IRIS-T IRIS-T (Infra Red Imaging System Tail/Thrust Vector-Controlled) kısa mesafeden Havadan-Havaya taktik saldırı füzesidir. Bir nevi Avrupa'nın AIM-9 Sidewinder'a cevabıdır. Yüksek 90 derecelik görüş dışı hedef takip yeteneği ve IHMDS ile olağanüstü angajman yeteneği, yüksek manevra ve hız, thrust vectoring ve 3. nesil IIR FPA teknolojisine sahip bir füzedir. Ön kanatçıksız yapısı ve arkaya doğru uzayan uzun blok kanatçığı ile göze çarpar. AIM-9 Sidewinder fırlatma yeteneğine sahip her uçak IRIS-T de taşıyabilir. 1980'lerde Almanya, İngiltere ile beraber ASRAAM projesinin içindeyken 1990'ların başında projeden ayrılmış ve IRIS-T üzerinde çalışmalara başlamıştır. 1995'te de Almanya (%46), İtalya (%19), İsveç (%18), Yunanistan (%13) Norveç ve Kanada (İkisi de sonradan ayrıldı) ortaklığında IRIS-T geliştirme programı ortaya çıkmıştır. İspanya'da 2003 yılında bu ortaklığa katılmıştır. IRIS-T, Alman ve İtalyan Eurofighter, İsveç Gripen, İspanya F-18 ve Yunanistan ile Norveç F-16'ları tarafından kullanılmaktadır. AIM-120 AMRAAM AIM-120, savaş uçaklarından fırlatılan yeni nesil bir orta menzilli görüş ötesi havadan havaya füzedir. 1980'lerin sonunda ABD'de geliştirilmiş olan bu radar güdümlü füze, ABD müttefiki ülkelerin envanterindeki en öldürücü havadan-havaya füzedir. BVR ("beyond visual range") görüş ötesi kapasiteli olup her hava ortamında kullanılmak üzere dizayn edilmiştir. AMRAAM süpersonik, havadan havaya, kendi önlemesini yapan aktif radar izlemesi ile hedef izler. Aktif (kendi başına) veya yarı aktif (uçak radarından bilgi alarak) olarak kullanılabilir. 340 poundluk katı yakıt kapasitesiyle 4 mach hızında yaklaşık versiyonuna göre 55 (AIM-120A) ila 160 (AIM-120D) km arasında bir menzile sahiptir. Uzun menzilli takiplerde AMRAAM kendi güdüm mekanizmasıyla hedefe kilitlenirken data link vasıtasıyla uçak radarından gelen bilgilerle hedef malümatını yeniler. Hedef kendi monopulse radar menziline geldiğinde terminal moduna geçer. Elektronik karıştırma uygulandığında "Home-on-jam " karıştırmanın merkezine yönlenme kabiliyeti vardır. AIM-7 SPARROW füzesinin daha gelişmişi olarak düşünülebilir. AIM 7 için füze atıldıktan hedefe vuruncaya kadar mevcut radar kilidinin kırılmaması gerekirken AMRAAM da bu belli bir menzilden sonra kendi radarı görevi devraldığından daha farklı ve yeteneklidir. AMRAAM füzelerinin burnunda hedefe kilitlenen bir radar vardır. Bu radar F-16'nın radarından küçük olduğu için hedefi uçağın radarı kadar uzağa izleyemez. Bu yüzden önce F-16 radarı hedefi bulur ve füzeyi füzenin küçük radarının hedefi yakalayabileceği en yakın noktaya güdümlendirir. Füze bu noktaya gelince özerkleşir ve F-16'dan başka yardım almadan hedefe güdümlenir. AIM-120'nin A, B, RB 99, C ve D modelleri mevcuttur. Tüm Dünyada Amerika dahil 34 ülke envanterinde yer alan bu füzeden HvKK envanterinde 176 adet A , 138 adet de B ve 145 adet C modelinden olmak üzere yaklaşık 459 AIM-120 AMRAAM füzesi bulunmaktadır. F-16, F-4, F-15, F/A-18, F/A-22, F-35 JSF, EuroFighter, Harrier, Tornado, JAS-37 ve JAS-39 uçaklarında kullanılmaktadır. Penguin Penguin, Norveçli Kongsberg Defence & Aerospace (KDA) firması tarafından üretilen NATO'nun ilk serbest uçuşlu anti-gemi füzesidir. Füzenin orijinal adı Penguin olmakla birlikte ABD kodlaması AGM-119'dur. Ufak ve orta tonajlı gemilerle satıhtaki denizaltılara karşı taarruz amaçlı geliştirilmiştir. Penguin Mk 1'in geliştirilmesine 1960'lı yıllarda Amerikan Donanmasının mali desteği ile Norveçli Kongsberg Våpenfabrikk tarafından başlanmıştır. Küçük gemilerden ve kıyı bataryalardan ateşlenerek ufak ve orta tonajlı gemilere karşı kullanılmak üzere geliştirilmiştir. Penguin'in güdüm sistemi İskandinavya'nın doğal coğrafi özelliklerine uygun olarak geliştirilmiştir. Derin fiyortlardan ve iç içe geçmiş sarp falezlerden oluşan kıyılar radar dalgalarının kaybolmasına ve dağılmasına neden olduğu için füze IR (kızılötesi) takip güdümlüdür. Fırlatıcı platformun sensör ve atış kontrol sistemleri tarafından hedefe ait bilgiler atış gerçekleşmeden önce füzeye aktarılır. Ek bir avantaj olarak pasif IR takibi saldırılan hedefin tehlike uyarı zamanını kısaltır. Penguin Mk 1, AGM-12 Bullpup'larda da kullanılan 113 kg'lık MK 19 harp başlığına sahiptir. Norveç Donanmasında 1972'de hizmete giren Penguin Mk 1 serviste fazla kalmamıştır. Penguin Mk 2, yüzer platformlardan kullanılmak üzere geliştirilmiş ve 1980 yılında servise girmiştir. Mk 1 varyantının sahip olduğu 20 km'lik menzil geliştirilerek 30 km'ye çıkarılmıştır. Hedef arayıcıların gelişmişliğine göre Mod 3, Mod 5 gibi alt varyantları vardır. Mk 2 Mod 7, Penguin'in en son geliştirilen varyantıdır. Ocak 1986'da Amerikan Donanması ile Norveç Kraliyet Deniz Kuvvetleri, Penguin Mk 2 Mod 3'lerin SH-60B Seahawk helikopterlerine sertifiyesi konusunda bir kontrat imzalanmış, Mk 2 Mod 3'ler çeşitli geliştirmelere tabi tutularak Mk 2 Mod 7 adıyla modifiye edilmiştir. ABD Donanması bu füzeleri AGM-119B Penguin adıyla 1994 yılından itibaren kullanmaya başlamıştır. Bu füzeler S-70B Seahawk, Bell 412, SH-2 Seasprite ve Super Lynx helikopterleri tarafından kullanılabilmektedir. Daha önceki Mk 2 alt varyantlarından temel farkı helikopter gövde altına monte edilebilecek şekilde dizayn edilmesidir. AGM-119B, AGM-119A/Mk 3 gibi IR arayıcı ve dijital sinyal işlemciye sahiptir. AGM-119B ayrıca diğer varyantlardan farklı olarak WDU-39/B harp başlığı taşımaktadır. Penguin Mk 3, Norveç Kraliyet Hava Kuvvetleri'nin F-16 Fighting Falcon uçaklarında kullanılmak üzere geliştirilmiştir. Uçaklardan fırlatılabilen tek varyanttır. 1984'te ilk uçuş gerçekleşmiş ve 1987'de Norveç Kraliyet Hava Kuvvetleri envanterine katılmıştır. ABD Hava Kuvvetleri tarafından AGM-119A Penguin olarak adlandırılmış fakat envantere katılmamıştır. Mk 2'ye göre Mk 3'ün uzunluğu daha fazla, kanatları daha kısa ve menzili daha uzundur. Başka bir farklılık olarak Mk 3 dijital uçuş kontrol sistemine sahiptir. 40 km mesafeden hedefe fırlatılabilir, atıştan önce birkaç farklı hedefe programlanabilir. Atıştan sonra füze atalet seyrüsefer sistemi ve radar altimetresi kullanarak deniz yüzeyine yakın bir seviyeye alçalır, ardından güvenli bir rota dahilinde hedefe yönelir. Füze seyir sırasında arama paternine girdiğinde IR terminal arayıcılarını aktifleştirerek hedefi bulur. Penguin'den bugüne kadar yaklaşık 1.200 tane üretilmiş olup bu füzeler halen, Türk Deniz Kuvvetleri envanterinde 1975-1977 arasında alınan ve Kartal sınıfı hücumbotlar tarafından kullanılan 60 adet Mk 1 versiyonu ile 2001-2002 arasında alınan ve S-70B Seahawk helikopterleri tarafından kullanılan 16 adet Mk 2 Mod 7 versiyonunda Penguin füzesi bulunmaktadır. 16 adetlik Penguin alımında Norveç, Türkiye'de insan haklarının ihlal edildiği gerekçesiyle satışa sıcak bakmamış fakat AB adaylık sürecinin başlamasıyla pürüzler giderilerek alım gerçekleşmiştir. 05 Aralık 2007 tarihinde yapılan Savunma Sanayi İcra Komitesi toplantısında, Türk Deniz Kuvvetleri enventerine katılacak olan ikinci paket 17 adet S-70B Seahawk helikopterlerinde kullanılmak üzere 16 adet Penguin Mk2 Mod7 füzesi alınmasına karar verilmiş olup bu alım için Kongsberg firması ile görüşmeler devam etmektedir. Ayrıca Türk Hava Kuvvetleri'nin Öncel Barışı III modernizasyon projesi ile deniz taarruz görevi verilecek F-16 Fighting Falcon filolarında kullanılmak üzere bir miktar AGM-119A Penguin anti-gemi füzesi tedarik etmesi beklenmişse de tercih daha modern ve etkili bir füze olan AGM-84K SLAM-ER'dan yana kullanılmıştır. Korkuthan, Beşikdüzü Korkuthan, Trabzon ilinin Beşikdüzü ilçesine bağlı bir mahalledir. Köy halkının soyu Çepni boyundan gelmektedir. Mahallede yaşayan halkın çoğu dışarıdan gelmiş olup yerlisi çok az bulunmaktadır. Trabzon iline 40 km, Beşikdüzü ilçesine 4 km uzaklıktadır. Doğusunda Takazlı, Yeşilköy; güneyinde Şahmelik; batısında Kutluca ve Akkese köyleri bulunmaktadır. Yaklaşık 191 hanedir. YerelNET Ferzende Kaya Ferzende Kaya, (d. 1978, Van, Başkale) SNU Uluslararası İlişkiler ile Anadolu Üniversitesi Türk Dili ve Edebiyatı bölümlerinde Lisans, GAU Lisansüstü Eğitim ve Araştırma Enstitüsü Basın Yayın Bölümü'nde Yüksek Lisansını tamamladı. Gazeteciliğe lise yıllarında başladı. Uzun süre OHAL Bölgesi'nde görev yaptı. Aralarında, AA, Politika, Selam, Nokta, Radikal, Yeni Gündem ve Turkish Daily News'in de bulunduğu çok sayıda kurumda çalıştı, yazdı. Kürt sorunu, insan hakları ve Orta Doğu üzerine çok sayıda araştırması yayınlandı. Medya eleştirmenliği ve müzik yazarlığı da yapan Kaya, gazeteciliğin yanı sıra biyografi kitaplarıyla tanınıyor. Ayrıca, Türkiye'deki dergiciliğin önemli isimlerinden. Bakış açısı, kadrosu ve içeriğiyle edebiyat ve kültür-sanat dergiciliğinde yeni bir çığır açan Öküz dergisinin ekibinde yer aldı. Yeni Harman ve Hayvan dergisinin kurucuları arasındaydı. Ocak 2005'te 120 kişilik dev bir kadroyu toplayarak Esmer dergisini kurdu ve 33 sayı Genel Yayın Yönetmenliği ile İmtiyaz Sahipliği'ni yürüttü. Ekim 2007'de 150'ye yakın isimle beraber Esmer'den ayrılarak MULTİKULTİ adında, çokkültürcü bir dergi kurdu. Derginin ilk sayısı Ocak 2008'de yayınlandı.Nisan 2013 yılında ise DEVE Dergisi'ni kurdu. DEVE Dergisi, Türkiye düşünce dünyasının her köşesinden yazar, şair, çizere sahip. Kendisini solcu, sağcı, dindar, liberal, Alevi, Sünni, Kürt, Türk, ateist diye tanımlayan birçok kültür üreticisini DEVE Dergisi için bir araya getirdi. Kaya, dergiciliğin yanı sıra, TV ve show dünyası için de senarist, metin yazarı, reklam yazarı olarak üretimlerde bulunuyor. Ayrıca şarkı sözü yazarlığı ve besteci kimliği bulunuyor. Ressam Ahmet Güneştekin tarafından TRT 1 ve TRT 2 için 53 bölüm olarak hazırlanan Güneşin İzinde adlı belgeselin yayın koordinatörlüğü ve metin yazarlığını yaptı. Ayrıca, "Hayattan Şarkılar" (Belgesel - TRT Müzik), "Tewlo" (Komedi Programı - TRT 6), "Sazbend" (Belgesel - TRT 6), "Nilüfera Rengin" (TRT 6), "Mardini Şov" (TRT 6), "Gülbarin" (TRT 6), "Gülfıroş" (TRT 6), "Hayatın Renkleri" (Aktüel - Sohbet - TRT 6), "Hatıralar Sarmış Dört Bir Yanımı" (Müzik / Anma - TRT Müzik), "Huzur Sokağı" (Drama - atv), "Yoldaki Haber" (TRT1 - Gezi) projelerinde çalıştı. Sarı Basın Kartı sahibi olan Kaya, MESAM ve ÇGD üyesi. - Başım Belada / Ahmet Kaya Biyografisi - Gam Yayınları - 2002 - Mezopotamya Sürgünü / Abdülmelik Fırat'ın Yaşam Öyküsü - Alfa Yayınları - 2003 - Uzun Roman / Mehmed Uzun Portresi - Alfa Yayınları - 2007 Ä°brahim Balaban İbrahim Balaban (1921, Bursa - 9 Haziran 2019; Güngören, İstanbul), Türk ressam ve yazar. 1921'de Bursa - Seçköy, Osmangazi'de dünyaya geldi. Doğduğu köyün 3 yıllık okulunda eğitim gördü. 1937 yılının son günlerinde, henüz 16 yaşındayken hint keneviri yetiştirmek suçundan cezaevine girdi. Cezaevinde kendini avutmak için resim çizmeye başladı. Resimlerini zeytinyağına batırdığı renkli kalemlerle yapıyordu. Altı ay hapis ve 16,000 lira da para cezasına çarptırılmıştı; ancak para cezasını ödeyemeyince, para cezası üç yıl mahkümiyete çevrildi. Cezasının bitmesine çok az bir zaman kala dört mahkûmun saldırısına uğrayan Balaban, cezaevinden çıktıktan sonra evlendiği gün düğün evini basan hasmını öldürdü ve yeniden cezaevine girdi. 1942 ile 1944 ve 1947 ile 1950 yılları arasını Bursa Cezaevi'nde geçirdi. Cezaevindeyken önce babası Hasan Çavuş'un cinayete kurban gittiği; daha sonra da doğumda karısının öldüğü ve çok kısa bir süre sonra da çocuğunun ölüm haberlerini aldı. Balaban, Bursa Cezaevi'nde kendisinden 20 yaş büyük olan Nâzım Hikmet'la tanıştı. Onun desteği ve ilgisi sayesinde resim yeteneği ortaya çıktı ve gelişti. Nâzım Hikmet, Orhan Kemal’i hikâyeci, Balaban’ı ise ressam olarak yetiştirmek istiyordu. İbrahim Balaban cezaevinde resmin yanı sıra felsefe, sosyoloji, ekonomi-politik konularında pratik bilgiler edindi. Ressam, yedi yıl süren Nâzım Hikmet'li günlerini ileriki yıllarda yazdığı "Şair Baba ve Damdakiler" kitabında anlatmıştır. İstanbul Şehir Tiyatroları'nda sahneye konan "Aslolan Hayattır" adlı tiyatro oyununda ve "Mavi Gözlü Dev : Nâzım Hikmet" adlı sinema filminde (Yönetmen: Biket İlhan) bu kitaptan alıntılar vardır. Ayrıca kitabı yazar Haldun Çubukçu tarafından oyunlaştırılmış ve yönetmen Ayşe Emel Mesci tarafından sahneye konularak 2011 yılında Ankara Devlet Tiyatrosunda sahnelenmiştir. Balaban, “Sanat yaşantının izdüşümüdür. Konu bir özdür, her öz kendi kabuğunu yapar. (Yani sanatsal biçimini oluşturur.) “ kuramını ortaya koymuş ve sanatını bu kuram üzerine oturmuştur. İlk sergisini 1953'te İstanbul’da, Fransız Kültür Merkezi'nde açtı. Sonraki yıllarda hem Türkiye'de, hem de yurt dışında pek çok sergi açtı. 1961'de Yeni Dal Grubu sergisindeki bir tablosundan dolayı yargılandı, ancak aklandı. Yine 1968'de Gazi Dergisi'nde basılan bir tablosundan dolayı yargılandı; ondan da aklandı. 1969’da Adana’da sergilediği resimleri saldırıya uğradı. Resim eleştirmenleri kendisini ""Anadolu insanının yaşamından ve halk efsanelerinden yola çıkarak toplumsal gerçekçi yapıtlar üreten ressam"" olarak tanımlarlar. Balaban, sanat hayatını Dağınık, Nakışsı, Ağır Aksak, Oyuncaksı, Tutsak, Özgürlük gibi dönemlere ayırır. Önceleri köy yaşamının yoksulluğunu, köylü üretim araçlarını resmeden sanatçı, giderek destanlara, halk inançlarına, kahramanlarına, söylencelere, mitolojiye uzanır. Giderek kente göçü, kentteki yaşam ve demokrasi mücadelesini ele alır. Son dönemde Anadolu Erenleri ve Bereket Anaları'nı resimler. Bugüne kadar ikibinden fazla tablo ve bunun birkaç katı desen üretti; kendisi aynı zamanda yazar olup, yayınlanmış 11 adet kitabı bulunmaktadır. Ressam, son olarak desen çalışmalarını 2005'te İstanbul'da sergilemiştir. Bu desenler Balaban-Yaşamın Çizgileri / Desenler (Remzi Oğuz Yılmaz) kitabında toplanmıştır. 1990 yılında yayınlanan İbrahim Balaban-yaşamı sanatı anılar yankılar (Ahmet Köksal) kitabından sonra; resimlerini içeren Balaban-Yaşantının İzdüşümü (Zafer E. Bilgin) 2008 yılında yayınlanmıştır. Hasan Nazım Balaban ve Zafer E. Bilgin tarafından hazırlanıp 2009 yılında yayınlanan Balaban-Bir Ressam Yunus Emre kitabı kendisi hakkında yayınlanmış şiir, yazı, makele, kitap ve ansiklopedilerden derlenmiş yazıların toplandığı bir başvuru kitabıdır. Hapiste birlikte yattığı Nâzım Hikmet de, onun "Bahar" adlı tablosundan etkilenerek "İbrahim Balaban'ın Bahar Tablosu Üstüne" adlı şiri yazacaktır: "İşte seyreyle gözüm, hünerini Balaban'ın /.../İşte sürülen toprak / İşte insan: / dağın, taşın, kurdun kuşun efendisi. / İşte çarıkları, işte poturunda yamalar / İşte karasaban. / İşte sağrılarında kederli, korkunç oyuklarıyla öküzleri. / On yıl mapusta yattı ama, kaybetmedi umudunu Balaban. / İşte Seçköyünden Ali'nin kızı geliyor al taylarıyla tarlaya. " Ayrıca Nâzım Hikmet, İbrahim Balaban'ın "Mapushane Kapısı" ve "Harman" tabloları için de birer şiir yazmıştır. Mart 2008 de vizyona giren Reis Çelik'in yönetmenliğini yaptığı "mülteci" filminde "Bülbül hoca" rolüyle yer almıştır. İkinci evliliğinden iki erkek, bir kız çocuğu ve beş torunu vardır. 1955 doğumlu oğlu Hasan Nazım Balaban da kendisi gibi ressamdır. Sanatçı 9 Haziran 2019'da Güngören, İstanbul'da tedavi gördüğü bir hastanede 98 yaşında ölmüştür. Cenazesi İstanbul'da Şişli Camii'nden kaldırılarak memleketi Bursa'ya gönderilerek memleketi Osmangazi ilçesine bağlı Seçköy'de defnedilmiştir. Yılanlı Kilise Yılanlı Kilise: Vadideki Zambak Vadideki Zambak, Honoré de Balzac'ın İnsanlık Komedyası'nın "Taşra Yaşamından Sahneler" bölümünde yer alan bir romandır. 1835'te yayımlanmıştır. Yazarın en bilinen kitaplarından biridir. Kocasıyla mutlu olmayan Henriette'le, kendisinden çok daha genç olan Felix'in imkânsız aşkını anlatan kitap, MEB'in 100 Temel Eser'i arasındadır. Eser 18 yüzyıl Fransası'nda devrim sonrası toplumsal hayat hakkında da ipuçları içermekte, duygusal bir yakınlaşmayı anlatmaktadır. Balzac'ın acı ve ızdırabı en hissedilir şekilde aktardığı roman olduğu düşünülmektedir. Roman, ailesi tarafından çeşitli itilişlere maruz kalan bir gencin zamanla hayatında meydana gelen değişimleri ve daha sonra tanıştığı bir kadına olan bağlılığını konu almaktadır. Aristokrat bir ailenin küçük çocuğu olan Felix de Vandenesse zayıf ve çelimsiz bir çocuktur. İki ablası ve abisinden kendisine sıra gelmeyen Felix, aile sevgisinden yoksun bir şekilde yatılı okullarda yetişmiştir. Yüksek öğrenimi için Paris'te kalırken siyasal ortamın karışmasından dolayı ailesi onu Tours'a çağırmıştır. Tours'a ailesinin yanına döndükten sonra, Katıldığı bir baloda karşılaştığı ve güzelliğiyle kendisini büyüleyen Madam de Mortsauf'a aşık olur. Balodan sonraki günlerde ruh halindeki değişimden endişelenen annesi, dinlenmesi için onu bir dostunun yanına, büyüleyici güzelliğiyle insana dinginlik veren Indre vadisindeki Frapesle Şatosunun sahibi olan Mösyö de Chessel'in yanına gönderir. Felix bu eşsiz vadiye geldiğinde, sevdiği kadının burada yaşadığını düşünür. Hissinde yanılmamıştır. Ev sahibinin yardımıyla kontesin yaşadığı Clochegour şatosuna ziyaretçi olarak gider. Madam de Mortsauf evli ve iki çocuk annesidir. Zamanla evin sahibi Kont Mösyö de Mortsauf ve kontesle yakın ilişkiler kurar. Bir fırsatını bulduğunda kontese açılır. Duyguları karşılıksız değildir fakat bu erdem sahibi kadın kocasına ve çocuklarına ihanet etmemek için Felix'e karşılık vermez. Madam de Mortsauf'un çocukluğu da Felix'in çocukluğuna benziyordur. Ailesindeki iki erkek çocuğun ölümünden sonra dünyaya gelen Madam, annesinden sevgi görememiştir, fakat manevi annesi olan teyzesi ona anne sevgisiyle yaklaşmıştır. Madam de Mortsauf Felix'e, kendisini teyzesi gibi sevmesini söylemiş ve kendisine teyzesinin söylediği gibi Henriette diye seslenmesini istemiştir. Genç adam bu istek üzerine tutkulu isteklerini bastırır ve madamın bu isteğini yerine getirir. Altı ay boyunca kol kola gezdikleri eşsiz vadide aşkları böyle devam eder. Pariste siyasal durumun düzelmesi üzerine vadiden ayrılır. Vadiden ayrılırken Henriette'in verdiği tavsiye-öğüt mektubuna uyan Felix, Henriette'in tavsiyeleriyle yüksek yerlere gelir, soylu çevrelerce sevilir, Krala yakın bir insan olur. Henriette mektubunda kadınlardan uzak durmasını da söyler. Bu tavsiyeye uyan Felix'in rahip gibi yaşantısı Kral dahil tüm soylu çevrenin dikkatini çeker. Özellikle, bir ingiliz soylusu olan Lady Dudley, Felix'in bu tavrına hayran kalır ve ona tutkulu bir aşkla bağlanır. Felix, Lady'nin aşkına kayıtsız kalmaya çalışsa da aralarında tutkuya dayanan bir ilişki başlar. Henriette'in annesi Felix'in bu ilişkisini kızına yazdığı bir mektupla söyler. Henriette üzüntüden hastalanır. Vicdan azabı çeken Felix, Henriette'in hastalandığını duyunca Frapesle'e gider. Fakat Lady de onunla gelir. Madam ve Lady çayırlarda karşılaşırlar. Lady Dudley kibir ve öfkeyle oradan uzaklaşır. Madam, Felix'in Lady'nin peşinden gitmesini ister. Felix, Madamın bu isteği üzerine Paris'e geri döner. Fakat ölümüne kıskanç olan Henriette kederden ilginç bir hastalığa yakalanır, midesi hiçbir besin kabul etmemekte, 40 gündür hiçbir şey yemeyen madam ölmektedir. Henriette'nin ölüm döşeğinde olduğu haberini alan Felix, hemen Henriette'nin yanına döner. Henriette ölüm döşeğindeyken herkesin önünde aşkını itiraf eder ve Felix'e o öldükten sonra okuması için bir mektup verir. Felix, Henriette öldükten birkaç gün sonra mektubu okur. Mektupta Madam, baloda onu gördüğü andan beri ona olan tutkulu aşkından bahseder ve kızıyla evlenmesini ister. Fakat kızı Felix'ten annesinin ölümüne sebep olduğu için nefret etmektedir. Felix Paris'e geri döner. Kadınlardan uzak duracak ve politikada yükselecek, böylece ölen aşkına bağlı kalacaktır. Paris'e dönüp alışkanlık olarak Lady'nin evine gidince onu, misafirleriyle birlikte ve kendisini soğuk bir tavırla sanki ilk defa görüyormuş gibi karşıladığını görünce onu da terk etmiştir. Felix'in Natalie'e geçmişini anlattığı mektup burada biter. Roman, Natalie'nin Felix'e yazdığı mektubuyla sona erer. Mektubunda iki kadını birbiriyle kıyaslamakla hata ettiğini, kendisinin de iki kadınla kıyas edilmek istemediğini, ve bundan sonra hayatına girecek kadınlara Henriette ve Lady Dudley'den bahsetmemesini söyleyip Felix'ten dostça ayrılır. Félix de Vandenesse romanın ana karakteri olan Felix evli bir kadın olan Madam de Mortsauf'a aşık olan 20 yaşında bir gençtir. Roman Felix'in bakış açısıyla anlatılır. Kontes Madam de Mortsauf (Henriette, Blanche) Lenoncourt dükünün kızı olan Madam, Mösyö de Mortsauf'ın eşidir. Indre vadisindeki, teyzesinin kendisine verdiği Clochegour Şatosunda yaşar. Teyzesi ve Felix kendisine Henriette, kocasıysa Blanche der. Kont Mösyö de Mortsauf kontesin kocası olan mösyö çocukluk yıllarındaki sürgün yüzünden sorunlu bir kişiliğe sahiptir. Lady Dudley (Lady Arabelle) romanın ilerleyen sayfalarında Felixe tutkulu bir aşk besleyen İngiliz Lady Arabelle, Felix'in de dediği gibi bedeninin sevgilisiydi. Ruhunun eşiyse Madam de Mortsauf'du. Natalie de Manerville romanın başında ve sonunda adı geçen Natalie, Felix'in Henriette ve Lady Dudley den sonraki aşkıdır. Kitap aslında Felix'in Natalie'ye yazdığı bir mektuptur. Romandaki diÄŸer karakterler: İlhan Başgöz İlhan Başgöz (d. 1921, Sivas), Türk folklor araştırmacısı, yazar. Ankara Üniversitesi Dil ve Tarih-Coğrafya Fakültesi'nin Türk Dili ve Edebiyatı Bölümü'nde okudu. Aynı yerde asistanlık yaptı, doktora yaptı. Sonra oradaki görevinden uzaklaştırıldı ve Tokat Lisesi'nde öğretmenlik yaptı. Ocak 1953'te Türk Ceza Kanunu'nun özellikle solcuların o dönemde hapse düşmesine neden olan 141. maddesine aykırılıktan dolayı tutuklandı ve iki yıl hapiste yattı. 1960'ta ABD'ye gitti. Indiana Üniversitesi'nde öğretim üyesi oldu. Van Yüzüncü Yıl Üniversitesi Türk Dili ve Edebiyatı öğretim üyeliği yaptı. Şu an Orta Doğu Teknik Üniversitesi'nde görevine devam etmektedir. Zaman zaman "Cumhuriyet" ve "Radikal" gazetelerinde yazıları yayımlanmaktadır. Taşpınar, Aksaray Taşpınar Aksaray ilinin merkez ilçesine bağlı bir beldedir.Taşpınar 1957 de Belediye Olmuştur Beldenin adının nereden geldiği ve geçmişi hakkında bilgi yoktur. Taşpınar beldesi, Aksaray il merkezine 27 km mesafededir. Aksaray - Adana istikameti üzerinde yer alan Taşpınar, halıları ile dünyaca ün yapmıştır. Afif Yesari Afif Yesari (16 Nisan 1922- 23 Ağustos 1989). Türk yazar. Elazığda doğdu. Yazar Mahmut Yesari'nin oğludur. Ortaokulu terk ederek okul yaşamına son verdi. Kendi kendini yetiştirdi. Tiyatro ve sinema oyunculuğu da içinde olmak üzere birçok iş yaptı. Yazılar yazdı, kitaplar hazırladı. Birçok çeviri yaptı. Bazılarını Muzaffer Ulukaya takma adıyla imzaladığı iki yüz kadar dedektif romanı (büyük bir bölümü sahte Mike Hammer romanları) yazdı. Tanin, Son Havadis, Hürvatan, Dünya gazetelerinde ve Hayat dergisinde gazeteci-yazar olarak çalıştı. Dergi ve gazetelerde magazin, sinema eleştiri yazıları yazdı. Gazetecilik dışında zaman zaman aktörlük yaptı; İstanbul Şehir Tiyatrosu’nda, özel tiyatrolarda ve filmlerde rol aldı. Radyo oyunları ve skeçler kaleme aldı. İTÜ Televizyonu’nda yayımlanan ilk yerli TV oyununun senaryosunu yazdı. Düşünce Tiyatrosu adını verdiği tiyatroda diyalogu kaldırıp piyes kahramanının düşüncelerini spikerin ağzından aktaran bir tekniği ilk uygulayan oyun yazarı olarak ün kazandı. Bu tür tiyatro üzerine kurumsal yapıtlar da yayımladı. Ağustos 1989'da öldü. Otto von Bismarck Otto von Bismarck (1 Nisan 1815 - 30 Temmuz 1898), 19. yüzyılda gevşek bir konfederasyon olan Almanya’nın güçlü bir imparatorluğa dönüşmesinde en önemli rolü oynayan ve ilk birleşik Almanya şansölyesi (başbakan) olan Alman devlet adamıdır. Unvanları Bismarck-Schönhausen Kontu ve Lauenburg Dükü olan Otto von Bismarck Yeni Almanya'yı "kılıç ve kan" politikasına göre kuracağını söylediği için kendisine "Demir Şansölye" (başbakan) adı verilmiştir. Tam adı Otto Eduard Leopold von Bismarck-Schönhausen olan Bismarck, 1 Nisan 1815’te Prusya’da Branderburg'un küçük bir kasabasında Junker’in (büyük toprak sahibi aristokrat) oğlu olarak dünyaya geldi. Berlin'de lise eğitimini tamamladıktan sonra Göttingen Üniversitesi'nde hukuk okudu. Güçlü bir fiziksel yapıya sahip olan Bismarck vaktini ava gitmek ve at binmek ile geçirirdi. 1847'de Federal Meclis (parlamento) üyeliğine seçildi. Bismarck, eski yönetim biçimini korumaktan yana olduğu için Almanya'yı sarsan 1848 Devrimleri'nin, askeri güç kullanılarak bastırılmasını savundu. 1859'da Rusya, 1862'de de Fransa büyükelçiliğine getirildi. Ocak 1861 tarihinde tahta çıkan Prusya kralı I. Wilhelm’in askeri harcamaların artırılması yönündeki çabaları, Prusya parlamentosundaki liberaller tarafından engellenmiştir. Bunun üzerine I. Wilhelm, muhafazakârların da desteklediği Bismarck’ı başbakan atamıştır. 22 Eylül 1862 tarihinde göreve başlayan Bismarck, meclisteki ilk konuşmasında, büyük sorunların “kan ve kılıçla” çözülebileceğini belirtmiştir. İzleyeceği politika da hep bu temele dayanacaktır. Bismarck, Almaya'da kapitalizmin sanayide ve ticarette gelişmesini desteklemek için, eski karşıtları olan liberaller ile iş birliği yaptı. Bununla beraber katoliklere ve siyasal temsilci Merkez Partisi'ne karşı yeni devletin düşmanları olduklarını ileri sürerek savaşıma girişti. Kulturkampf (Kültür Savaşı) adı verilen bu uygulama katoliklerin direnişi ve Bismarck'ın Almanya'yı yeni ortakları olan tutucuların yardımıyla yönetmek istemesi nedeniyle 1878'de son bulmuştur. Bismarck, ilk işi olarak meclisi dağıttı ve kralın otoritesinin üstünde bir güç tanımadığını açıkladı. 1863 yılında Polonya’da çıkan bir ayaklanmada Rusya’yı destekleyen Bismarck, bu ülkeyle ilişkilerde bir yumuşama sağladı. Ardından Fransa ile bir ticaret antlaşması imzaladı. Bu antlaşma, Prusya’nın denetimindeki ve diğer Alman prensliklerinin de katılmış olduğu gümrük birliği için de geçerli bir antlaşmadır, dolayısıyla Avusturya antlaşmanın dışında tutulmuş oldu. Almanya’nın ulusal birliğini kurmak için yola çıkan Bismarck, Avusturya’yı da yanına alarak, "Germen Konfederasyonu" adına 1864'te Danimarka'ya savaş açtı. Schleswig ve Holstein düklüklerini -ki nüfuslarının büyük çoğunluğu Alman asıllıdır- Danimarka krallığından kopardı. Bu iki düklükten Schleswig, Prusya, Holstein de Avusturya tarafından ilhak edildi. Ertesi yıl, uyguladığı diplomasiyle Fransa ve Rusya'nın tarafsızlığını sağlayarak 1865'de, Holstein’i işgal eden Bismarck, Germen Konfederasyonu’nun sona erdiğini ilan ederek Prusya ordularını Bohemya’ya sürdü. 1866 yılında Sadowa’da Avusturya ordusu yenilgiye uğramıştır. Buna karşın, hiçbir direnci kalmayan Avusturya karşısında ilerlememiştir. Gerçekte ordularını Viyana'ya sürebilecek olanağı vardı. Bismarck, ileriki yıllarda Avusturya'ya bir müttefik olarak ihtiyaç duyacağını hesaplamıştır. Savaşın ardından yapılan antlaşmayla Avusturya, Prusya'nın önderlik ettiği Kuzey Alman Konfederasyonu'ndan çıkarıldı. Bu çatışmalar sırasında Prusya’ya cephe alan Alman prensliklerinin üzerine giden Bismarck, bu prensliklerin topraklarını ilhak etti. Bütün bu gelişmelerin sonucunda Orta Avrupa’da “Alman birliği”, bir federasyon çatısı altında oluşturulmasının ilk atılımlarıdır. Hemen ardından halk tarafından seçilen temsilcilerden oluşan bir parlamento, Reichstag, ve Alman Federasyonu’nu oluşturan devletlerin atadıkları temsilcilerden oluşan Federal Konsey, Bundesrat kuruldu. Bismarck, güneydeki Alman devletlerini de Prusya'nın denetimi altına almak istiyordu. Ama bunu sağlamak için Fransa’yla bir çatışma nedeni gerekiyordu. 1870'te, Fransa, Kral Wilhelm'den İspanya tahtı üzerindeki haklarından vazgeçmesini, İspanya tahtına Prusya Hohenzollern Hanedanından Leopold’ün getirilmemesini istemesi, Bismarck’a aradığı fırsatı sağladı. Yine diplomasiyle Rusya ve Avusturya'nın yansızlığını sağladı. Kral Wilhelm’in buna karşı çıkmasının ardından Fransa ve Almanya çatışma ortamına sürüklendi. Kral III. Napolyon komutasındaki Fransız kuvvetleri, Sedan Muharebesi (1870)'nde yenilgiye uğradı. 1871 tarihinde düzenlenen Frankfurt Barışı ile Fransa, Alsace ve Lorraine endüstri bölgesini yitirmesi yanı sıra savaş tazminatı ödemek zorunda kaldı. Bismarck bu savaşta henüz Alman birliğine katılmamış olan güneydeki Alman devletlerini de safına çekmeyi başarmıştır. Bu zaferin sonucunda, Alman Ulusal Birliği kurulmuş oldu. Prusya Kralı I. Wilhelm, Alman İmparatoru, Bismarck ise Alman Şansölyesi unvanlarını aldılar. Fransa'nın yenilgisi ise III. Napolyon İmparatorluğu'nun yıkılmasına ve Fransa'da 3. Cumhuriyetin kurulmasına yol açmıştır. Bismarck, Prusya egemenliğinde güçlü bir Almanya kurma düşünü gerçeğe dönüştürdü ve Wilhelm, 1871'de Alman imparatoru olarak taç giydi. 21 Mart 1871 tarihinde Prens unvanı alan Bismarck, şansölye olarak atanmıştır. Bismarck’ın içerideki uygulama ve düzenlemeleri, ortak bir para biriminin belirlenmesi, bir merkez bankasının kurulması ve ticaret kanunu, medeni kanun gibi temel yasal düzenlemelerle başlamıştı. Amacına ulaşmış olan Bismarck, yeni Almanya'yı güçlendirmek ve zenginleştirmek için barış yanlısı bir siyaset izlemeye başladı. Almanya, Avusturya ve Rusya arasında Üç İmparator Birliği diye bilinen antlaşmayla hem Avusturya ve Rusya arasında barışı korumaya, hem de Fransa'yı Almanya'ya saldırmaktan caydırmaya çalıştı. Mart 1878 de Osmanlı İmparatorluğu ile Rusya arasındaki barış görüşmelerin çıkmaza girmesi üzerine arabuluculuk görevi üstlenen Bismarck, Berlin Kongresinin toplanmasını sağlamış ve bu kongreye başkanlık etmiştir. Kendisi de bir Junker (büyük toprak sahibi aristokrat) olan Bismarck, iç politikada giderek tutucu bir çizgiye yönelmekteydi. Ağırlıklı olarak askeri harcamaların getirdiği bütçe açıklarını giderebilmek için ek vergiler koymak istemesine karşı çıkan parlamentoyu, I. Wilhelm’e yönelik bir suikast girişimini bahane ederek fesh etmiştir. 1870-1900 yılları arasında, nedenleri hâlen tartışmalı olan genel ekonomik durgunlukla mücadele için gümrük duvarlarını yükseltmiştir. Dış ticarette izlediği bu korumacı politika, büyük toprak sahipleri kadar sanayicilerin de desteğini kazanmasına yol açmıştır. Dış politikada karmaşık bir ağ oluşturan antlaşmalar ve ittifaklar yoluyla uzlaşmacı bir tutum izleyen Bismarck, iç politikada tam tersi bir tutum sürdürmüştür. 1890’lı yıllarda ortaya koyduğu korumacı dış ticaret politikası, baştan beri kendisini destekleyen Liberal Parti’nin taban kaybetmesine yol açmıştır. Öte yandan Bismarck, Avrupa’da ilk olarak işçi kesimini kapsayan emeklilik sistemi, sağlık ve kaza sigortalarını da düzenlemiş, Sosyal Demokrat’ların tabanını zayıflatmıştır. 1882'de de Prusya'yı, Avusturya ve İtalya ile Üçlü İttifak'ta birleştirdi. 1884 yılına kadar Almanya’nın sömürgeleri olması gereği üzerinde hiç durmayan Bismarck, Güneybatı Afrika, Doğu Afrika, Kamerun, kısmen Yeni Gine üzerinde sömürge hakimiyeti kurmuştur. Bu girişimler, Almanya’nın tek büyük ithalat-ihracat limanı olan Hamburg’lu büyük ticari kesimin desteğini sağlamaktır. Öte yandan kara Avrupa’sı dışında çıkar alanlarının olması, İngiltere’ye karşı Fransa ile ittifak kurabilmek için dayanak oluşturmakta, bu girişime bir inandırıcılık kazandırmaktadır. 1888 yılının Mart ayında I. Wilhelm ölünce yerine III. Friedrich imparator tacını giymiştir. Haziran ayında III. Friedrich ölünce yerine II. Wilhelm imparator oldu. 1890 yılında antisosyalist yasaların sürelerinin uzatılması konusunda meclis tıkanınca seçimlere gidilmiştir. Seçimler, Bismarck’ı destekleyen, -başta Liberal Parti olmak üzere- yenilgisiyle sonuçlanmıştır. Bismarck’ın politikalarına karşı olan Sosyal Demokrat, İlerici ve Katolik Merkez Partileri ise seçimlerden güçlenerek çıkmışlardır. Bismarck, II. Wilhelm’e, bir askeri darbeyle parlamenter sistemin ortadan kaldırılması ardından parlamentonun yetkilerini kısıtlayan bir anayasa yapılmasını, bundan sonra parlamenter rejime dönülmesi için baskı yapmıştır. II. Wilhelm bu baskıya karşı çıkınca bakanları topluca istifaya çağırmıştır. Ancak, dışişleri bakanı olan oğlu dışında hiçbir bakan buna taraftar olmamıştır. Tüm desteğini yitiren Bismarck, görevinden ayrıldı. Friedrichsruh’taki malikânesine çekildi ve 30 Temmuz 1898’de öldü. Necdet YaÅŸar Necdet Yaşar, (d. 1930 Nizip, Gaziantep- ö. 24 Ekim 2017). Klasik Türk müziği sanatçısı, tanburi. İstanbul Radyosu'nda 1953 - 1980 yılları arasında yirmi yedi yedi yıl çalışmış; 1991 yılında devlet sanatçısı unvanını almıştır. "İstanbul Devlet Türk Müziği Topluluğu"'nun kurucusudur. Sazı tam kapasiteyle kullanma yolunda yeni bir tambur tekniği ortaya koyan Necdet Yaşar, dünyanın birçok ülkesinde konserler verdi. Tamburi Cemil Bey ve oğlu Mesut Cemil'le günümüze kadar gelen yeni tambur üslubunun 1950'den sonraki en güçlü temsilcilerinden birisi idi. 1960'lı yıllarda neyzen Niyazi Sayın'la birlikte oluşturduğu ikilinin ortaklaşa taksimleri başka müzisyenleri de etkilemiş ve ""ortaklaşa taksim"" yaygınlaşmıştır. 1930 yılında Nizip'te doğdu. Adliyede katiplik, dava vekilliği yapan, geniş bir plak koleksiyonuna sahip olan babası sayesinde müziğe ilgi duydu. Çocukluğunda, Aşık Veysel'i dinleyip bağlama çalmaya başladı. Mesut Cemil'in tambur çalışını dinledikten sonra, yirmi yaşında tambura yöneldi. İstanbul Üniversitesi İktisat Fakültesi'nde okudu. Öğrencilik yıllarında tamburuyla Nevzat Atlığ yönetimindeki üniversite korosunun çalışmalarına ve konserlerine katıldı. 1953 yılında üniversiteyi bitirdi. Üniversite korosunun bir radyo konserinde yayınlanan taksimini çok beğenen Mesut Cemil'in önerisiyle İstanbul Radyosu'na girdi; Mesut Cemil'in yönettiği Klasik Koro'da tambur çaldı. 1953 - [980 yılları arasında yirmi yedi yıl İstanbul Radyosu'nda çalıştı. 1958'de Münir Nurettin Selçuk yönetimindeki İstanbul Belediye Konservatuvarı İcra Heyeti'ne tamburi olarak girdi. 1976'ya kadar bu topluluğun, o dönem için büyük önemi olan Şan Sineması konserlerinde tambur çaldı. 1976'da İstanbul Devlet Klasik Türk Müzigi Korosu'na girdi. 1983'te bu topluluktan ayrıldı. 1960'lı yıllarda neyzen Niyazi Sayın'la oluşturduğu ikilinin verdiği saz musıkisi konserleribüyük ilgi gördü. İkili, sadece saz eserlerinden oluşan, zaman zaman mevlevî ayini gibi sözlü eserlerinde saza uygulandığı programlar icra ettiler. Birbirleriyle çok iyi anlaşan, "sazlarını yenebilmiş" bu iki musıkicinin özellikle "beraber taksim" diye nitelendirilen ortaklaşa taksimleri başka musikicileri de etkiledi. Ortaklaşa taksim, bu sanatçıların çalışmalarından sonra yaygınlaştı. 1972 - 1973 ve 1980 - 1981 öğretim yıllarında ABD'de Seattle'daki Washington Üniversitesi'nde tambur dersleri verdi. Bu derslerde Türk Musikisinin makam, perde ve usûl sistemini öğretti. Amerika Birleşik Devletleri'ndeyken, Amerikalı etnomüzikolog Karl Signell'le birlikte, elektronik cihazlara, Türk musıkisinde kullanılan bazı önemli aralıkların grafiklerini çıkardı. Hertanini aralığında, yani hertam aralıkta diyez yahut bemol olarak kullanılan, yaklaşık 2.5 koma değerindeki perdelerin ölçümlerini gerçekleştirdi. Bu çalışmanın sonuçları Karl L. Signell'in "Makam: Türk Sanat Musikisinde Makam Uygulaması" (YKY, 2006) adlı kitabında yayımlandı. 1972'de Toronto Üniversitesi'nde, 1981'de Seul'de, 1982'de İngiltere'de Durham Üniversitesi'nde, 1983'te New York'taki Columbia Üniversitesi'nde, 1988'de de Hong Kong'da düzenlenen, çeşitli ülkelerden birçok müzik otoritesinin katıldığı uluslararası müzikoloji
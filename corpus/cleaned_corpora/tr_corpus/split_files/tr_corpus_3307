teşvik etmek ve düşünmeye zorlamak en kolay çözüm yolu olarak karşımıza çıkıyor. KaynakçaStefan, Zweig.OlağanÜstü Bir Gece.İstanbul: Türkiye İşBankası KültürYayınları,2015.Baskı.Ata Mert Aladağ 21301267 TURK 101-25 Ali Turan Görgü Yüzüklerin Efendisi / Öykünün İçerdiği Evrensel Değerler ve Politik Çıkarımlar Üzerine Fantastik edebiyatın en önemli eserlerinden biri olarak kabul edilen, tüm zamanların en çok satan ikinci kitabı olan, benim ise hayatımda çok daha özel ve önemli bir yere sahip olan Yüzüklerin Efendisi ve Tolkien'in yarattığı Orta Dünya kurgu evreni ile ilk kez 7 yaşımda, üçlemenin ilk kitabı Yüzüklerin Efendisi:Yüzük Kardeşliği 'nin sinema uyarlamasını izleyerek tanıştım. Şu an düşününce, tüm öyküyü sinemada zaten izlemiş olduğumdan, romanın kendisini okuma fikri pek cazip gelmese de o zamanlar Yüzüklerin Efendisi'nin kitaplarını okumam gerektiği hakkında aklımda en ufak şüphe yoktu. "Eğer filmler bu kadar harikaysa, onların uyarlandıkları kitaplar daha da harika olmalı." diye düşünüyordum. Kitapları okumayı bitirdiğimde ise bu düşüncemin kesinlikle hatalı olmadığını gördüm. Hikayenin kendi büyüsü ve görkemine bir adım geriden bakınca neredeyse tüm masalların ve folklorik efsanelerin temelinde olan iyi-kötü savaşının ana tema olarak alındığını ve bu savaş örgüsü etrafında oluşturulan karakterlerin öykü boyunca birbirlerine ve öyküye olan etkilerinin bazı evrensel değerlerden oluşan bir dizi alt temanın işlenmesini sağladığını gördüm. William Shakespeare'in oyunlarının yarım bin yıl sonra bile hala izleyicileri salonlara çekmesinin sebebinin işlediği kavramların zamanın ve yerin değil, insanın daha derinden bağlı olduğu evrensel kavramlar olduğunu savunan bir yazıyı okuduğumda, hemen Yüzüklerin Efendisi'ni bu açıdan değerlendirdim. Gandalf zor durumlarda aldığı mantıklı kararlar ve karakterlere verdiği tavsiyelerle bilgeliği, Samwise Gamgee Gandalf'a verdiği sözün eri olup ne olursa olsun (Frodo Gollum'un komplosuna kanıp Sam'e Shire'a geri dönmesini söylediğinde bile) Frodo'nun yanından ayrılmayarak ve onu Hüküm Dağı'na giden zorlu yolculuğunda güvende tutarak sarsılmaz sadakati ve gerçek dostluğu, Frodo Tek Yüzük'ü taşıdığı süreç içerisinde verdiği zorlu savaşı kazanarak büyüme ve dönüşümü, Legolas ve Gimli ırklarının paylaştığı kötü geçmişe rağmen omuz omuza savaşarak insanların kişisel ya da toplumsal farklılıkları bir kenara bırakarak aynı amaç uğruna birlikte çalışabileceğini, Sauron amaçları ve onlar doğrultusunda yaptıklarıyla saf kötülüğü, Saruman gücün esiri olup Sauron'nun tarafına geçerek hırsı ve ihaneti, Gollum terk edilmişliği ve Yüzük'ü ele geçirmek için yaptıklarıyla bağımlılığı, Tek Yüzük ise neredeyse kendi iradesine sahip olan bir karakter olarak gücü ve güç ihtirasını Tolkien'in Yüzüklerin Efendisi'nin öyküsüne işlemesini sağlıyordu. Bu yüzden aynı Shakespeare'in eserleri gibi Yüzüklerin Efendisi de içerdiği evrensel değerler ile sonsuzluğa ulaşmanın anahtarını içinde barındırıyordu. Üniversite eğitimime başladığımda ise çoğu kitaba yaptığım gibi Yüzüklerin Efendisi'ne de politik bir perspektiften bakmaya başladım. Her ne kadar Tolkien, kitabın yazım yıllarındaki politik iklime bakılarak kendisine yöneltilen sorulara cevaben kitabın herhangi bir alegori içermediğini, 2. Dünya Savaşı'nın kitabın öyküsüyle veya savaşın taraflarının öyküdeki ırklarla bır ilişkisi olmadığını(1) söylemiş olsa da bu kitabı politik perspektifden incelememe engel olmadı. Çokça spekülasyonu yapılan, Sauron'u Adolf Hitler ile özdeşleştiren ve Orta Dünya'ya hakimiyet kurmaya calışan kötülüğün Nazi rejimini temsil ettiğini ileri süren görüşü pek inandırıcı bulmasam da, Yüzüklerin Efendisi, hikayesi ve kurgusal Orta Dünya haritasına bakıldığında Tolkien'ın batı halklarını temelde iyi ve özgür, doğuda yaşayan halkları ise başta Orklar olmak üzere temelde kötü yaradılışlı olarak tanımlaması bana ilginç geldi. Öyle ki iyi yaradılışlı olarak tanımlanan Elfler'in doğudaki krallığına mensup olan Kuyutorman Elfleri'nin batıdaki Elfler'e göre daha az bilge ve saldırgan olması ve yine iyi yaradılışlı fakat gönlü çelinebilen İnsan ırkının doğu ve güneyde yaşayan halklarının Sauron'la ittifak kurabilecek kadar kötü olarak anlatılması bana Tolkien'in dünyasını doğu-batı ekseninde bir jeopolitik kurguya oturtmuş olabileceğini düşündürdü. Bu okumalara ek olarak Irklar arası tarihsel ittifaklar veya düşmanlıkların ve bunların şartlara göre değişiminin, siyaset bilimi ve uluslararası ilişkilerle ilgilenenler için Yüzüklerin Efendisi'ni özellikle daha ilginç bir kitap yaptığını düşünüyorum. Politik perspektif dışında, Yüzüklerin Efendisi her şeyin ötesinde dostluğun, kahramanlığın, fedakarlığın, aşkın ve nice evrensel/insanı değerin dahice bir hayalgücü ile anlatıldığı ilham verici bir seri. İnsana dair bir dolu şeyin başka bir dünyada nasıl kurgulanabileceğini görmek ve milyonlarca insanın onu neden hazineleştirdiğini anlamaya çalışmak bile Yüzüklerin Efendisi'ni okumak için başlı başına bir sebep. Kaynakça: 1- "Yüzüklerin Efendisi." Tr.wikipedia.org. N.p., 3 Oct.2014. Web. 09 Oct. 2014. Saniye Ezgi ERCAN Efendi ile Köpeği “Ben köle olmak istemediğim gibi efendi de olmak istemem,” demiş Abraham Lincoln (Lincoln, “Efendi Olmak”). Amerika Birleşik Devletleri’nde köleliği yasaklayan başkan olarak davranışlarıyla örtüşen bir söz söylediği düşünülebilir. Efendilik nedir peki? Yalnızca köle sahibi olmak mıdır, yoksa bundan daha köklü bir ilişkiyi yansıtabilir mi? Köleliğin yaygın olduğu zamanlarda insan, insanın efendisi olmuştur. Efendiler yalnızca kölelerin sahibi olmamış, kölelerine kalacak sıcak bir yer, içecek bir tas çorba ve mevsime uygun giysiler sağlamış, çalıştırdıkları kölelerle bu tür bağımlılıklara dayanan arkadaşlıklar da kurmuştur. İnsan hakları gibi kavramların yaygınlaştığı modern zamanlarda ise köleliğin eşitliğe aykırı olduğu anlaşılmış; insan, üstünlüğünü ve efendiliğini hayvanlar üzerinde sürdürmeye devam etmiştir. Tabii ki bu, doğanın kanunlarının bir sonucu olduğundan toplumumuzda pek yadırganan bir efendilik değildir. Üstün olan tür, diğer türleri boyunduruğu altına alır. Ancak insanın efendiliği sahip olmaktan ibaret değildir. Hayvanlar ve insanlar birbirine arkadaşlık da edebilir. Bunun en yaygın örneğiyse köpeklerdir. İnsanlar ve köpekler arasında, sahip olan ve sahip olunan arasındaki ilişki kaçınılmaz olsa da köpekler sıkça insanın en sadık dostu olarak nitelendirilir. Thomas Mann’ın Efendi ile Köpeği öyküsünü ilk elime aldığımda kitapla aramda bir bağ kurulduğunu hissettim. Thomas Mann’ı daha önce okumamıştım ancak lise dönemimde Almanya’nın Lübeck kentinde Thomas Mann Schule isimli okulda düzenlenen bir Model Birleşmiş Milletler konferansına katılmıştım. O dönemde okulun ismi benim için hiçbir şey ifade etmemişti, Thomas Mann’ın bir yazar olduğundan bile haberdar değildim. Geçtiğimiz sene, bir arkadaşımla sohbet ederken bana Thomas Mann’ın Büyülü Dağ romanını önermesinden sonra okulun adının ünlü bir yazardan geldiğini anlayabildim. Thomas Mann okumaya Büyülü Dağ ile başlayamadım. Efendi ile Köpeği, yazarın okuduğum ilk eseri oldu. Ancak bu başlangıcın güzel bir başlangıç olup olmadığına karar vermek benim için zor. Nobel Ödülü almış bir yazardan daha fazlasını beklerdim sanırım. Buna rağmen öykünün beni etkilemediğini söylersem kitaba haksızlık etmiş olurum. Av köpeği Bauschan’ın anlatımı o kadar başarılıydı ki, öyküyü okurken sanki bir köpeğim varmış gibi hissettim. Daha kitaba başlamadan başlığı etkiledi beni. Kitabı okurken de efendi sözcüğü üzerine düşündüm sıkça. Niçin efendi olarak nitelendirilmişti köpeğin sahibi? Öykü ilerledikçe otobiyografik özelliklerin farkına vardım. Kitabın arka kapağında belirtildiği üzere Thomas Mann’ın da bir köpeği vardı. Kısa çaplı bir araştırma sonucunda Thomas Mann’ın kendi köpeğinden esinlenerek bu eseri yazdığını öğrendim. Köpeğini çok iyi tanıyan bu sahip, kendine efendi zamirini yakıştırmıştı. Açıkçası başlarda bunu biraz egoistçe buldum. 14. sayfaya geldiğimdeyse başka bir zamirin Thomas Mann’a yakışamayacağını anladım: “Atlamasının nedeni benim bundan hoşlandığımı bilmesidir; seslenerek ve pat pat vurarak onu sık sık çitin üzerinden geçmeye teşvik etmiş ve isteğimi yerine 1 getirince de övmüşümdür; o yüzden şimdi de neredeyse her atlayıştan sonra, kendisine cesur ve zarif bir atlayıcı olduğu söylensin diye gelir. ” (Mann 14) Alıntıda Bauschan’ın, Mann’ın övgüsünü kazanabilmek için çitlerden atladığı belirtilmiş. Bu alıntıyı ilk okuduğumda, serbest bir çağrışımla Pavlov’un koşullanma deneyi geldi aklıma. Pavlov, koşullanma deneyini gerçekleştirdiği köpeğe önce zil sesi dinletiyor, sonra et veriyordu. Bir süre sonra köpeğe zil sesi dinletildikten sonra et verilmese bile köpeğin ağzı sulanıyordu. Bunun nedeni, köpeğin zil sesiyle etin tadını bağdaştırması yani zilin sesine koşullanmasıydı. Bu deneyi Bauschan’ın çitten atlamasına benzettim çünkü Bauschan çitten atladıktan sonra Mann ona sevgiyle yaklaşıyordu. Bir süre sonra, Mann övse de övmese de Bauschan çitten atlamaya başlamıştı. Aslında Mann’a efendi zamirinin yakıştığını düşünmem tam da bu sebeptendi. Mann’ın gülümseyişinin, başını okşamasının Bauschan’ı mest ettiğini düşündüm: Pavlov’un köpeği eti ne kadar önemsiyorsa Bauschan da Mann’ın sevgisini o kadar önemsiyordu! Ne yazık ki Mann, kitabın sonuna kadar köpeğinin efendisi olarak kalamadı. Bir av sonrası Mann, Bauschan’ı veterinere bırakmıştı. Bauschan, veterinerdeki karanlık, sevgisiz ortamda değişmiş, bir daha asla eskisi gibi olamamıştı. Çitlerden atlamayı unutmuş, Mann’ı artık bir efendiden çok sahip olarak bellemişti. Veterinerde geçirdiği süre boyunca Mann’a duyduğu sevgi ve sadakat azalarak tükenmişti. Sanki Pavlov’un deneyindeki köpek etin tadını unutup zile tepki göstermemeye başlamıştı. İşte Mann’ın Bauschan’ı veterinerde bırakması, Bauschan’ı bu kadar derinden etkilemişti. Bauschan’da ortaya çıkan değişiklikler bir okur olarak beni üzdü. Bu konu hakkında “Onu üniversite kliniğine sürüklememe neden olan şey neticede yalnızca bencil bir umut değil miydi?” (Mann 87) demişti yazar. İster istemez Mann’ın köpeği üzerindeki haklarını düşündüm. Mann’ın Bauschan’a sahip olması, onu haftalarca karanlık bir odaya kapatmasını meşru kılabilir miydi? Bunu yapan insana efendi denebilir mi? İnsanın, doğada özgürce yaşayabilecek bir hayvanı kendine bağımlı hale getirerek köleleştirmesi nasıl açıklanabilir! Efendi ile Köpeği, beni sahiplenme üzerine düşündüren bir kitap oldu. İnsanlar, gücünün yettiği her şeye üstün gelebilme arzusuyla dolu. Yalnızca insanların hayvanları sahiplenmesi değil, insanlardaki sahiplenme içgüdüsü üzerine de düşündüm çokça. İnsanların insanlara sahip olması, insanların diğer insanların efendisi olması eşitliğe aykırı da, insanların hayvanların efendisi olması eşitliğe aykırı değil mi? Kuralları gerçekten de güçlü olan koyuyor, güçlü olan ister sevilen bir efendi, ister acımasız bir sahip olsun, güçsüz olan onun boyunduruğu altında kalıyor. İnsanları senelerce köle olarak görebilmiş bu medeniyet, ne zaman hayvanları sahiplenmekten vazgeçecek kim bilir... Kaynakça: "Efendi Olmak." Blog.milliyet.com.tr. N.p., n.d. Web. 12 Oct. 2015. "Klasik Koşullanma Temel Kavramları" Klasik Koşullanma Temel Kavramları | Kpss Öğrenme Psikolojisi. N.p., 03 May 2013. Web. 11 Oct. 2015. Mann, Thomas. Efendi ile Köpeği. İstanbul; Can Yayınları. 2015. Baskı 2 Korkak Acılar Bir gün neleri değiştirir insanın hayatında. O yirmi dört saat ne farklılık getirir? Ne kadar etkileyebilir bir insanı, bir kadını? Pek çoğumuz hayatımızı düşünmeden yaşıyoruz. Düşünmüyoruz davranışlarımızın sonuçlarını, yapabileceğimiz hataların nelere sebep olacağını. Hatta ve hatta amaçlarımız, beklentilerimiz ve tutkularımız yok pek çoğumuzun yaşamak adına. Oysaki insanlar bunlarla tutunur yaşama, bunlarla her uyandıklarında yataklarından kalkarlar. Bunlar olmadan yaşadığımız her saniye çekilmez gelir pek çoklarımıza. Özellikle de tutkusuz yaşayanlar için ömür kaybedilmiştir. Yaşanmaya değer hiçbir şey kalmamıştır artık. Tutkudur yaşamı değerli kılan, ona hayat veren. Çoğumuz yaşadığımız talihsizlikler, başarısızlıklar sonucu hayata küsüyoruz. Beklentilerimiz boşa çıkmış oluyor ya da hayallerimizden vazgeçmek zorunda kalıyoruz. Bunun sonucunda da yaşantılarımız tekdüze bir hal alıyor. Nefes almış olmak için nefes alıyor, beslenmiş olmak için yemek yiyoruz. Kısacası hayattan zevk almayıp yaşamak için yaşıyoruz. Kimimiz bu gibi durumlarda içinde bulunduğu ruh halinden kurtulmak adına uzaklara gidiyor. Uzaklaşmayı seçiyor sorunlarından. Onu yaşamaktan soğutan her şeyden uzaklaşıp unutmak ve yeniden başlamak istiyor hayatına. Fakat çoğumuzun peşinden geliyor anıları da acıları da. Stefan Zweig Bir Kadının Hayatından 24 Saat isimli kitabında tam olarak bu durumda olan kadından bahsediyor. Bayan C. kaybettiği kocasının ardından, acılarını unutmak adına çocuklarını dahi arkasında bırakarak dünyayı dolaşmaya başlıyor. Ne acıdır ki gittiği hiçbir yer onun derdine derman olamıyor. Hayat böyle işte pek çoğumuz için. Bu kadın gibi uzaklaşmaya, unutmaya çalıştığımız acı gerçekler var. Kimimiz onun gibi dünyayı dolaşarak, kimimiz kendini eve kapatarak, kimimiz ise belki de daha trajik olarak hiçbir durumu umursamadan, eskisinden daha neşeli olmaya çalışarak yaşadıklarımızı unutmak istiyoruz. Eskiden olduğu gibi gülebilmek, eskiden olduğu gibi gelecekle ilgili umutla dolu hayaller kurabilmek istiyoruz aslında. Ritmi düşen yaşantımıza bir hareket, bir heyecan, bir tutku arıyoruz. Yaşama yeniden tutunmak, yeniden hayat bulmak adına. Çünkü çevremizdeki tüm hareketlilik eskiden sahip olduğumuz yaşama istediğimizi uyarıyor. "... hayatı dümdüz seyreden biri için başkalarının hareketli hayatı, tiyatro ya da müzik gibi sinirleri etkileyen bir deneyimdir." (Zweig, 26) Bayan C. de tüm bunlardan etkilenip, kumarbaz bir çocuğu eski hayatına döndürmek isteyerek, birinin hayatını kurtarma tutkusuna kapılıyor. Bizler de belki onunki kadar gerçekleştirmesi zor olan bir tutkuya kapılmasak da kendi tutkumuzu, yaşama nedenimizi, amacımızı buluyoruz bir şekilde. Onu bulduğumuzda ise eskiden daha çok sarılıyoruz yaşama. Kaybettiğimiz tüm o zamanı yeniden kazanmak istercesine, her şeyimizi ortaya koyarak tutkumuzun peşinden gidiyoruz. Kurtuluşumuz sandığımız tutkumuzun bizi daha büyük bir boşluğa sürükleyebileceğini düşünmeden onun için yaşamaya başlıyoruz. Kimi zaman kapıldığımız tutkular bizi çok iyi yerlere getiriyor. Bize mutluluk ve uğruna ortaya koyduğumuz her şeyin daha iyisini sunuyor. Fakat çoğu zaman bizi hüsrana uğratıyorlar, ne yazık ki. Bayan C. 24 saat gibi kısa bir sürede bu hüsranı tadıyor. Unutulmaması gerek şudur ki kaçmaya çalıştığımız acılarımız ne yaparsak yapalım bizi takip etmeye devam edecektir. Dünyanın neresine gidersek gidelim, kendimizi nereye kapatırsak kapatalım bizimle olacaktır. Kendimiz dahil herkesi kandırıp neşeli görünmek istesek de en zayıf anımızda varlığını hissettirecektir bu acılar. Fakat hayatlarımıza eskisi gibi devam etmek istediğimizde acılarımızın yavaş yavaş kaybolduğu göreceğiz. Zweig'ın dediği gibi "... acılar korkaktır, yaşamayı fazlasıyla talep edersek korkup geri çekilirler." (93) Simge ÖZAYDIN Kaynak: Zweig, Stefan. Bir Kadının Hayatından 24 Saat. İstanbul: Kırmızı Kedi Yayınları, 2015. AYSIL GÜNER DÜNYA İNSANI OLMAK YA DA OLMAMAK İŞTE BÜTÜN MESELE BU Babamın hep söylediği bir söz vardır “Dünya insanı ol kızım”. Yalan değil, 5-6 yıl öncesine kadar bu söz bana pek bir şey ifade etmiyordu. Sanki babam “bizi boşver sen kaç kurtul” diyor sanıyordum ama çok yanılmışım. Çünkü dünya insanı olmak çok ama çok daha farklı bir anlam taşıyormuş. Dünya insanı olmak, her şeyi, herkesi olduğu gibi kabul etmek, kültürlerin dayattığı fikirlerin direk kabul etmek yerine, kültürünü diğer kültürlerle harmanlayıp onları benimsemek, hatta bir ölçüde her kültürden olmak gibi bir şey. Dünya insanı olmayı herkes beceremez, ilk başta özgür düşünceli olmak lazım yani dünya insanı olacağım diye rol yapmaya gerek yok. Ben bile şu an dünya insanı olmaya yeterli birikimim olduğunu düşünmüyorum. Çok gezmek, çok okumak, çok ama çok açık fikirli olmak lazım. Kendime baktığımda bunların yarısına falan sahibim, üstüne katabilir miyim? Tabi ki de katarım ama biraz daha zaman lazım. Fakat zamanım yok, kendimi geliştirmeye, bu ülkeden kopup kendi ülkemi bulmak için gereken birikime ulaşmaya. Neden mi istiyorum dünya insanı olmayı, çünkü ben insanları seven insanları seviyorum. O toplumun bir parçası olmayı, dünyanın bize sunduğu güzellikleri ve nimetleri birlikte yaşamayı, kısacık hayatımı mutlu geçirmeyi istiyorum. Çok mu şey istiyorum acaba bu ülkede yaşayan biri için? Daha ne kadar yaşarım bilemiyorum belki 50 yıl belki 5, belki de bugün son rüyamı göreceğim bu dünyada. İşte tam da bu bilinmezlik yüzünden şuan şu yazıyı bırakıp kaçıp kurtulmak istiyorum bu ülkeden. Ama olmuyor işte yapamıyorum çünkü yok ne zaman ne yeterli para ne de cesaret. Aslına bakarsanız ben milliyetçi bir insanım ama şu an şu ülkeye o kadar yabancıyım ki sokağa çıktığımda kendimi yabancı biri gibi hissediyorum. Neden mi? Çünkü birçoğunun sığ kafalı koyunlardan olduğunu, birçoğunun eşine fiziksel şiddette bulunduğunu, tecavüzcü (kız, erkek, hayvan fark etmeksizin) ya da hırsız olduğunu, beni yargıladıklarını, mutsuz insanlar olduklarını ya da gösteriş meraklısı Araplardan bir farkları olmadıklarını biliyorum. Zenginimiz de, fakirimiz de garip. Daha geçen günlerde sözde bizim seçtiğimiz meclis üyelerimiz mide bulandırıcı bir yasa çıkarmaya teşebbüs etti. Herkes “aaa olur mu öyle şey ayıptır günahtır” dedi belki ama bunu diyenlerin birçoğunun etek giydiği için kızlara laf atan ya da yargılayan insanlar olması da ayrı bir ironiydi. Herşeye gülüp geçmeme rağmen işte tam da bunun gibi olaylar yüzünden gülemiyorum. Bunu bana yapmaya hakları var mı? Senin kıt kanaat geçindiğin beyninden çıkan mantık dışı, iğrenç fikirler yüzünden benim hayatımı rezil etmeye ne hakkın var! Siz daha birbirinize sevmezken benden sizi sevmemi nasıl beklersiniz? Siz ki bilmem ne din programına çıkıp saçma ve mantık dışı sorular soran, kendinin 40 yaş küçük kızları cinsel olarak arzulayan hatta zorla bu arzusunu gerçekleştiren, hayvana saygısı olmayan, doğayı sevmeyen, para için bütün değerlerinden ya da kişiliğinden ödün veren insanlarsınız. Ben sizin neyinizi seveyim. Ülkenin başından dert eksilmezken ben neden bu ülkenin bir parçası olmayı isteyeyim? Biri doğuda töre cinayetine kurban gider, biri şehirde tecavüze uğrar, biri elinden oyuncağı alınıp karnına bebek koyulur. Bunun dışında birde terör olaylarımız var. Ne zaman patlayacağız ne zaman sevdiğim birisini kaybedeceğim korkusuyla yaşıyorum, yaşıyoruz. Bir terör olayı sonrası iki gün yas tutup sonrasından 2-3 gün dışarı çıkmayıp unutup gidiyoruz daha doğrusu gidiyorlar. Gazetelerde patlama sonrası katledilen insanların eski patlamalarda sosyal medyada gösterdikleri tepkileri yayınlayarak prim kasıyorlar. Komik değil mi sizcede? Koca Türkiyede 1-2 yılda binlerce can verilmiş fakat halkta devlette kılını kıpırdatmıyor kınamak ve ailelerine şehit maaşı vermek dışında. Daha niceleri var Türkiyede. Örneklerimizin ben yazdıkça artıyor sanki! Hergün eşcinsel-trans cinayeti işleniyor hatta yazılı olmayan, toplum tarafından kabul gören saçma kanunlar yüzünden bu eşcinsel kardeşlerimiz kendi canlarına kıyıyor. Bu insanlar kendi canı ciğer ailesi tarafından hastalıklı olarak görülürken yabancıların ne gözle gördüğünü düşünmek bile can acıtıcı. Yusuf Yeşilöz’ün “Düğün Uçuşu” kitabında Beyto karakteri yaşanabilecek en kötü senaryoyu yaşamıştı. Ailesi katıksız cahil, eşcinselliği hastalık olarak gören bir ailede eşcinsel olarak doğmuştu. Daha da kötüsü ailesi tarafından seçilmiş bir dişi birey ile evlendirilmeye zorlanıyordu. Fakat günümüz Türkiyesinde insanlar bunun hastalık olmadığını anlatmaya güçleri kalmadığı vakit canlarına kıyıyorlar ne yazık ki! Yanlış anlaşılmasını istemem bunlar sadece Türkiyede olan şeyler değil işte bundan dolayı dünya insanı olamak istiyorum. Her milletten birkaç özellik taşımak ve bu özellikler yüzünden yargılanmadığım biryer bulana kadar gezmek. Çok fazla nefretim var bu ülkeye karşı fakat bir o kadar da seviyorum işte elimde olmadan. Türk olmaktan herzaman gurur duydum fakat beni olduğum gibi kabul etmeyen beni mutsuz eden insanlara katlanabildiğimden değil de zamanında bu topraklar için mücadele eden, kanlarını akıtan atalarıma saygımdan hala bu yazıma devam ediyorum, bu ülkenden kaçmak yerine. Tek başıma bir devrim yapamam belki ama benim gibi üç beş insan toplayıp bu hayalimi gerçekleştirmeyi çok isterim. AVATAR SON HAVA BÜKÜCÜÖncellikle bu yazının benim için ayrı bir önem taşıdığından bahsetmeliyim çünkü küçüklüğümden beri en sevdiğim dizi olan Avatar Son Hava Bükücü hakkında konuşacağım. Küçüklük dediğime bakmayın konusuyla, karakterleriyle kısacası atmosferiyle sizi anında içine çekmeyi başarabilen bir başyapıttan söz ediyorum. Kısaca konusundan bahsedecek olursak: Ateş, su, toprak ve hava elementlerinin dördünü de bükebilen ve dört ulus arasındaki barışı ve huzuru korumakla görevlendirilen bir avatar vardır. Bir avatar öldüğünde yeni bir avatar doğmaktadır ve bu döngü dört ulus içerisinde, belli bir sıraya göre devam edip gitmektedir. Bu döngü yıllar hatta yüzyıllar boyu böyle sürüp gitmiştir ta ki hava gezginlerinden çıkması gereken avatar ortadan kaybolana kadar… Avatarın yokluğunu fırsat bilen ateş ulusu yeni bir avatarın gelmemesini garantilemek için bütün hava bükücüleri öldürmüş, su kabilelerine ve toprak krallıklarına saldırarak bütün dünyayı acıya ve yasa boğmuştur. Yüz yıl aradan sonra Katara ve Sokka adında iki kardeşin yeni avatarı bir buzulun içinde bilinci kapalı halde bulmasıyla kahramanlarımızla geçireceğimiz, kimi yerde üzücü kimi yerde eğlenceli ve komik yolculuğumuz başlar. Sanırım bu dizinin her yaştan insana bu denli hitap etmesinin en önemli sebeplerinden biri karakterlerin gerçekliği. Babasına karşı geldigi için yüzünün sol tarafı yakılan ve ülkesinden avatarı buluncaya kadar sürülen Prens Zuko az önce söylediğimi açıklığa kavuşturabilecek bir karakter. Tek istediği babasının onu sevmesi ve onu memnun edebilmesiydi. Çocukken izlediğimde onu kötü bir karakter olarak benimsemiştim fakat bu yıl diziyi tekrar izlememle Zuko’nun tam anlamıyla bir insan olduğunu fark ettim. Hata üstüne hata yapıyor ve bunun için acı çekiyor fakat her seferinde ayağa kalkmasını bilip mücadelesini sonlandırmıyor. Çizgi bir karakterden oldukça fazla şey öğrenmem dışarıdan bakılınca komik veya acınası bir durum olarak algılanabilir fakat bu yapımdaki bütün karakterlerden bir şeyler öğrendiğimi rahatlıkla söyleyebilirim. Mesela Zuko biraz geç olsa da istediği yolun bu olmadığını, kendi kaderini kendisinin değiştirebileceğini anlayarak babasına sırtını dönüp neredeyse bir yıldır kovaladığı Avatar Aang’in takımına katılıyor. Bu harekette öğrenebileceğimiz o kadar çok şey var ki: Körü körüne inandığımız şeylerin doğru olmak zorunda olmadığını, hatalarımızı düzeltmeye çalışmak için geç olmadığını, doğru şeyi yapmak adına gördüğümüz değer yargılarını sorgulamamızın gerekebileceğini fark ediyoruz. Burada ders çıkarabileceğimiz şey sadece Zuko’nun değil, aynı zamanda Aang ve arkadaşlarının da tavrı: Affetmek. Pek çoğumuzun küçük sebeplerden dolayı imkansız gördüğü şey olan affetmek… İnsan ister istemez düşünüyor onların yerinde olsaydım ben nasıl tepki verirdim, bunu yapabilir miydim? diye. Bu soruyu ise asıl, Katara annesinin katili ile karşı karşıya geldiginde soruyoruz. Katara ve Zuko ilk başlarda katilin de aynı sonu hak ettiğini düşünür fakat hava keşişlerinin barışcıl değerleriyle büyütülen Aang, asıl yapılması gereken şeyin affetmek ve bırakmak olduğunu savunur. İtiraf etmek gerekirse hangisinin daha iyi bir seçenek olduğunu bilmiyorum. Sana acı çektirenlerin de aynı şekilde acı çektiğini görmek mi yoksa bu zehirli düşüncelerin akıp gitmesine izin vererek ruhunu arındırmak mı? Hatta Katara’nın bu konu hakkındaki bir sözü beni oldukça etkilemiştir: ‘’Onu öldürmek istedim. Bütün öfkemi ve acımı ondan çıkarmak istedim fakat yapamadım. Yapamayacak kadar zayıf olduğumdan mı yoksa yapmayacak kadar güçlü olduğumdan mı bilmiyorum.’’ Aslında bir yandan Katara’nın idolüm gibi bir şey olduğunu belirtebilirim. Çektiği acılara rağmen insanlara güvenmeyi ve şefkat göstermeyi asla ihmal etmeyen, azimli ve güçlü bir ﬁgür kimin idolü olmaz ki? Tabi bütün bu savaş ve kayıpların arasında bizi güldüren detaylar da oldukça fazla bir şekilde mevcut: Zuko’nun çayı hayati bir şeymişcesine seven bilge amcasından bahsetmek istiyorum. Yeğenine öğüt olarak söylediği özlü sözleri de kendime ders niteliğinde kafamın bir köşesine kazıdığımı söyleyebilirim. Benim ﬁkrimi soracak olursanız hepimizin hayatında bir Iroh olmalı. Bilgelik derslerinin yanında bir güzel de çayını içerdik. Bu dizinin bana öğrettiği bir diğer şey ise hırsın ve kibrin bize getirebilecekleri oldu. Zuko’nun kız kardeşi Azula, küçüklükten beri usta bir ateş bükücü ve babalarının favorisi olmuştur. İnsanları elinde sevgiyle değil de korkuyla tutabileceğine inanmaktadır fakat en sonda sevginin en güçlü bağ olduğunu acı bir şekilde fark eder. Üç sezon boyunca Azula’yı hiç sevmediğim halde ﬁnalde, istediği her şeye sahip olduğunu sanarken aslında hiçbir seye sahip olmadığını fark ettiğinde ona acımadan edemedim. Beğendiğim diğer bir ayrıntı ise hayatı boyunca ezdiği Zuko ile aralarındaki son çekişmeden, Zuko ayakta ayrılırken kendisinin gözyaşları içerisinde yerde yatarak ayrılmasıydı. Acımasız olduğumu düşünmeyin sadece dengelerin değiştiği durumlar her daim ilgimi çekmiştir. Yazımı fazla uzattığımın farkındayım fakat değinmek istediğim o kadar çok konu ve nokta var ki… Söz şu son kısmı da toparlayarak daha fazla uzatmamaya çalışacağım. Ayrıca dizinin en önemli karakteri Aang’den hala bahsetmemiş olduğumun da farkındayım fakat onu en sona saklamak istedim. Aang henüz on iki yaşında bir çocuk olduğundan Avatar olmak gibi bir sorumluluğu üstlenmeye hazır değildir ve arkasında sadece bir not bırakarak kaçar. Bu da beni şu yönden düşündürdü: Üstlenemeyeceğimiz sorumluluklar karşısında kaç kez yüzleşmek yerine kaçmaya karar verdik? Ayrıca nereye kadar kaçabiliriz ki? Aslında hepimiz de Aang gibi sorunlarımızla ve korkularımızla en sonunda yüz yüze geliyoruz. Kısacası, Avatar Son Hava Bükücü, bana dünya kadar şey öğreten ve öğretmeye de devam eden, hayatımda her zaman benim için çok özel bir yeri olacak olan, dizi demenin ona haksızlık sayılacağı şahane bir başyapıt. Bengi Sena Doğuş Ölüme Giden Otoban: Monotonluk Uzun süredir görüşmediğimiz bir yakınımızla karşılaştığımızda “Hayat nasıl gidiyor?” sorusunu işitmişizdir hepimiz. Bu soruyu defalarca duymuş olmanın yol açtığı bıkkınlıktan mı ya da içinde bulunduğumuz halet-i ruhiyeyi kelimelere dökmeye tenezzül etmeyişimizden mi bilinmez “Yuvarlanıp gidiyoruz işte.”, “İyi diyelim iyi olalım.” gibi tekdüzeleşmiş cevaplar veririz karşımızdakilere. Her gün aynı saatte uyanıp akabinde okula ya da işe bir toplu taşıma aracıyla gitmek, akşam olunca evimize aynı vesaitle geri dönmekten ibaret olan monotonlaşmış yaşam tarzı dışarıdan bakıldığında her ne kadar rayına oturmuş olarak görünse de kimi bireyleri yaşayan bir ölü haline getirebilme olasılığını göz ardı etmememiz gerekli. Her dakika, her saat aynı aktiviteleri aynı şekilde yapıyor olmak ve en önemlisi de bunları bir robot gibi duygulardan tamamen arınmış şekilde yapıyor olmaktır onları bir ölü yapan. Evren üzerinde her varlığın duyguları ve hisleri vardır, yalnızca ölüler tüm duygularından arınmış olarak gömülü yatarlar toprağın altında. Yaşam aynı olağanlıkta sürerken ahir saatin akrebi ve yelkovanı da ilerlemeye devam eder. Usul usul hareket ederken aynı zamanda yaşadığımız anları da geri dönüşü olmayacak biçimde çalmaktadır. “Zaman kimseyi kayırmaz. Her canlı yaşlanır, her şey eskir.” (Aytmatov, 15) İnsanı belki de bu kadar yıpratan eskiyeceğini bilmesi ve bunun için yapabilecek hiçbir şeyinin olmamasıdır. Evrenin en güçlü varlığının dahi bir gün bir “hiç” olacağını bilmesidir. Akrebi ve yelkovanı saatin düğmesiyle ayarlayıp görünüşte zamanı geri alabilir ve yaşanmamışlıklar için hala zamanımız olduğu düşüncesiyle kandırabiliriz kendimizi. Ne yazık ki hakiki zamanı geriye alabilmek, yani akrep ile yelkovanı en başa döndürebilmek mümkün değildir. Evrende yaşayan tüm insanların bir hayat amacı, bir anlam arayışı, imrendiği lakin yaşayamadığı hayatlar var. Kadınlar genellikle kendilerine nazaran genç ve çekici buldukları, iyi bir işe, iyi bir eşe, iyi bir eve sahip kadınlara özenirler. Aslında imrendikleri kadınların kendilerini bulamamış olduklarını ve yaşadıkları monoton hayattan duydukları bıkkınlığı bilmezler. Veronika Ölmek İstiyor filminin başkarakteri, başı kara bulutlarla kaplı Veronika da çoğu kadının imrendiği bir hayata sahip olmasına rağmen bunları yetersiz bularak, içindeki Veronikalardan kaçarak, anlam arayışından vazgeçip hayata kutuplaşarak, yaşayan bir ölüye dönüştüğünü fark ettiği bir anda son vermek istemiştir hayatına. Hayatının belki de en güzel dönemlerinden birinde her şeyden nefret etmeye başlayarak, günlerin birbirine benzer şekilde akıp gitmesine karşı isyan etmiştir adeta. Ölü sıfatının tam manasını vermek için yapmıştır bunu belki de. Yaşamakta olduğu durağanlığa biraz da olsa sahip olmak için can atan sayısız insanın var olduğunu bile bile bu monotonluğu elinin tersiyle umarsız bir şekilde itmiştir uçurumdan aşağı. Bu akıllıca bir hareket ya da nankörlük olarak değerlendirilebilir kimileri tarafından, lakin şu da bir gerçektir ki Veronika’yı Veronika yapan; şahsına münhasır, cesur, düşeceğini bildiği kuyuyu başkalarının kazabilme ihtimalinden korkan karakteridir. Veronika, kendini çevresindeki diğer kadınlar gibi evlilik, çocuk, zenginlik gibi belli başlı konulara adamak yerine kafasını tam aksi yöne çevirip bambaşka anlamlar aramış ve böylelikle bakış açısını genişletmiştir. Onu bir ölüler ordusuna katan da genişlettiği bakış açısına ve yaşamın saçma olduğunu düşünmesine rağmen sürdürdüğü monoton hayatıdır. Yaşanılan hayatın değerini hiçe saymaksızın son vermek istemek ne kadar doğru? Aynı dünya üzerinde aynı havayı soluyan, üstlerine aynı güneşin doğduğu insanların hayata karşı benimsedikleri fikirlerin taban tabana zıt olması oldukça enteresan geliyor bana. Bu karşıtlığın sebebi ne yazık ki doğuştan değil insanın içinden gelmektedir, çünkü Tanrı ve tabiat ana tüm cömertliğini sunmuşlardır bizlere. Hayatın anlamını çoktan çözmüş insanlar kendi sonlarını kendileri yazmayı tercih ederler, elleri kolları bağlı oturmak yerine, Veronika misali. Hayatlarının durağanlığından sıkılanların, her şeyi anladığını düşünen insanların hesaba katmadığı tek bir şey vardır. Hayat yeri gelir bir rüzgâr hızıyla değişebilir, aniden ve çabasız. Tüm monotonluk toprağın altına gömülür bir daha dönmemek üzere. Lakin ölüm bu istekler kadar basit değildir, her şey elde edilip sıkılınca bırakılabilir lakin ölüm insanın yakasına yapıştı mı bunun geri dönüşü olmayacaktır. KAYNAKÇA AYTMATOV, Cengiz (1995), Elveda Gülsarı, 2. Baskı, Ötüken Neşriyat, İstanbul. COELHO, Paulo (1998), Veronika Ölmek İstiyor, 1. Baskı, Can Yayınları, İstanbul. Sinan Cem Göde Nâzım Kendimi kağıtta yaşayan bir insanla özdeşleştirince kimi zaman kendime kızarım, kimi zaman gülerim, kimi zaman ağlarım ama iki boyutlu evinde yaşayan o insanı önünde sonunda anlarım. Çünkü o kendini anlatırken sözünü kesmem. Şaire cevap vermeye çalışmam. Haklı olduğumu göstermek gibi komik bir insani çabam olmaz. Bana kalırsa sırf bu yüzden kağıttaki insanı anlamak güç değildir. Nadiren şairi haklı bulurum. Nâzım Hikmet’i de nedense hep haklı bulurum.Bence yazarların mesleği çok tehlikeli. Kendilerini tüm dünyaya açıyorlar. Kızgınlıkları, mutlulukları, şaşkınlıkları, ihanetleri, fantezileri, geçmişleri, gelecekleri, bugünleri, hayatlarına dair ne varsa okumamıza izin veriyorlar. Onların kafalarının içine giriyor ve neler döndüğünü görüyoruz. Benim okumayı en çok sevdiğim edebi eser türü ise şiir. Ne şanslıyız ki bu coğrafya çokünlü şairlerin üzerine bastığı topraklara sahip. Turgut Uyar, Yahya Kemal Beyatlı, Can Yücel ve daha niceleriyle aynı zemine basıyoruz, bastık. İyi ki bu toprağa, bu coğrafyaya uyanmışlar ve bizi bize anlatmışlar. Her bir Türk şairi benim için çok özel olsa da Nâzım Hikmet Ran ile olan tanışıklığımın ilkokul yıllarına dayanması onunla aramdaki bağı çok daha özel kıldı. Şiiri, edebiyatı,vatanı, insanı onun sayesinde daha çok sevdim. Onları daha iyi anladım. Toplumu, aşkı, vatanı memlekete varlığını sorguladığı adaleti anlatır şiirleri. Nâzım Hikmet sadece büyük bir şair değildi bana kalırsa büyük bir insandı aynı zamanda. İyi ki tanımışım iyi ki okumuşum. Nâzım’ın en sevdiğim şiiri mavi liman ise her duyguyu hissettirir.Çok yorgunum, beni bekleme kaptan.Seyir defterini başkası yazsın.Çınarlı, kubbeli, mavi bir liman.Beni o limana çıkaramazsın...Balçık, Temmuz 19571920 yılında Nâzım henüz on sekiz yaşındayken işgal kuvvetlerinin boyunduruğu altında olan İstanbul’dan henüz daha tanışmamış olduğu memleket topraklarına, Anadolu’ya kaçar. ”Çınarlı kubbeli mavi bir liman” Nâzım’ın İstanbul’a verdiği isimdir. Şehrini o kadar çok sever ki bir de takma isim verir. O şehre vedasından otuz yedi yıl sonra o vedayı unutamaz. Bu veda hakkında bir şiir yazar. Bence memleket sevgisi budur. Kendi memleketinde defalarca haksızlığa uğramasına rağmen bırakmaz memleketini. Halkının onun düşüncelerini idrak edemediği gerçeğini bilir. Nâzım bu ülkenin cennet olduğunun farkında, benim de gözlerimi açmamı sağlamıştı. Ülkemi her terk etmek istediğimde aklıma Nâzım’ın şiirleri gelir. Umarım hep aklıma gelmeye devam ederler.Nâzım’ın mavi limanı bana her şeyden önce insan olmanın ne kadar acı olduğunu hatırlatır. Bana kalırsa hissetmek dünyanın en lanetli marifeti. Hissetiğim her bir duygu benim için gittikçe ağırlaşır. Nâzım o genç yüreğinde dünyanın en büyük sevdalarından birinin acısını çekiyordu, memleket sevdasının. O sevda ne kadar ağırdır. O genç yüreğiyle, eğitimi ile, her şeyi ile aşıktı memleketine. Kendi gençliğini memleketi için yaktı. Sürgün edildi. Ne zaman okusam duygulanırım. Bana memleketin değerini, nasıl bu günlere geldiğimizi bir ders kitabı değil bu değerli şair ve onun gibi niceleri öğretmiştir. Nâzım’ın her şiiri gibi mavi limanda da çaresizlik vardır. Zaten bu topraklarda dert vardır ancak derman yoktur. Haliyle memleketimin insanı kendini hüzne boğar. Bir vakit sonra dertleri derman olur onlara. Nâzım her zaman derman yaratmadı ama derdin ne olduğunu çok güzel anlattı memleketine. Halkı onu reddedip, vatan haini damgası vurmasına rağmen. Cennet ülkemizin ne kadar güzel bir yer olduğunu anlamak için belki de biraz Nâzım gibi olmamız gerekiyordur.Kaynakça:Hikmet, Nâzım. Henüz Vakit Varken Gülüm. İstanbul: Yapı Kredi Yayınları, 2016.İdil Bayar BİR DEĞİŞİK YAZILI Günümüz. Bitti mi? Senden o kadar mı? Çok mu sıkıldın, bunaldın? Demek yaşamak çok zor. İstediğin şey olmadı. Anlıyorum çok heves etmiştin. Yanlış mı duyuyorum, artık yaşamak istemiyor musun? Belki odanda arkadaşınla mesajlaşırken bu kararını erteleyip bir kahve içmeye gidersiniz. Dünümüz. Korkma, sen güçlüsün. Bize bir şey olmayacak. Oğlum, canım yavrum ben korurum seni. Aç mısın? Bugün bununla idare et, yarın baban ve ben sana ekmek getireceğiz. Üşüdün mü? Sarılayım sana, yarın baban ve ben odun yakarız. Günümüz. Şunlara ölüm! Bunlar da kötü kokuyormuş diyorlar. O din, din bile değil. Evet , ben de o ülkeden nefret ediyorum. Ölürüm onlarla aynı ortamda bulunmam! O bahsettiklerin var ya, tam görgüsüzmüş. Biliyor musun, bilmem neye tapıyorlarmış. Dünümüz. İnanmazsınız tamamen aynısı. Duyarsızlaşıyoruz. Neden bize dokunmayan yılan bin yaşasın? O yılanı kaç kişi bin yıl yaşatıyor haberiniz var mı? Ee, o kadar uzun yaşayınca eski dostlarını da ziyaret ediyor haliyle. Bencilleşiyoruz. Nasıl iyi hayatlar yaşadığımızın farkında bile değiliz. Öyle durumlara göğüs geriyor ki insanlar. Demek ki bunu yapabilecek gücümüz var. Çok etkilendiğim The Pianist adlı filmde şahit olduğum o bitmez tükenmez yaşama inancı ve umut şimdiki bakış açımı sorgulamama neden oldu. Biz miyiz her şeye mızmızlanan? Hiçbir şeyi beğenmeyen? Biz miyiz kendimiz dışında başka kimseyi düşünmeyen? Kimsenin iyiliğini istemeyen biz miyiz? Yok ben de ayıp ediyorum şimdi onlar biz değiliz onlar başkaları. Hep başkaları. Ya hep başkaları ya da hep ben. Bir türlü şu “biz” lafını sevemedik. Hiçbirimizin ortak noktası yokmuş ya, ondan bir türlü birlik olamadık. Hep dışladık, hep ötekileştirdik. The Pianist’de “insan” olan askerler sivil olan “insan”ları döverken, çocuklara ve yaşlılara eziyet ederken işkence ettikleri kişilerin aynı kendileri gibi birer insan olduklarını, sadece farklı bir ülkede ve farklı bir dine mensup olarak doğduklarını unuttu ya da hatırlamak istemedi. Ne zaman hatırlamalıyız artık birbirimizi? Ne zaman birbirimizi sevmeye başlamalıyız? Doğru ya, ben onu bugün yapacaktım ama şirkette o kadar çok işim vardı ki aklımdan çıkıvermiş. Size hiç akla gelmeyecek, diğer kişilerle olan ufacık bir ortak noktamızı söyleyip biraz yardımcı olayım. Bizler, hepimiz birer insanız. Çocuğuz yaşlıyız, kadınız erkeğiz, kısayız uzunuz, Türküz Almanız, Yahudiyiz Müslümanız. Aynı şekilde beslenip aynı şekilde nefes alıyoruz. Hepimizin kanı dört odacıklı kalbimizden pompalanıp vücudumuzda dolaşıyor. Burnumuza gelen yeni fırından çıkmış ekmek kokusu aynı şekilde beynimize iletiliyor. Sevdiğimiz erkek veya kadın bizi öptüğünde aynı şekilde heyecanlanıyoruz, aynı hormonlar salgılanıyor ve aynı şekilde kalbimizin atma hızı artıyor. Çok sevdiğimiz bir yakınımızı kaybettiğimizde aynı şekilde üzülüyor, aynı şekilde yasını tutuyoruz. The Piyanist’de de bunun çok acı bir örneğini gördüm, Yahudilerin çaresizce yardım istedikleri zamandan yıllar sonra onları bu duruma getiren kişiler tamamen aynı şekilde çaresizce yardım istemeye başladılar. Oysa eskiden hepsi kıymetli anne sütüyle beslenmişlerdi. Eskiden sağlıklı doğan küçük bebeklerdi. Doğmak dedim. Doğdum biraz geçti çocuk oldum. O zamanlar küçüğüm ön yargı ne demek bilmiyorum. İngiliz bir çocuk arkadaşıma sarıldım. İngiliz ne demek onu da bilmiyorum. O da bana sarıldı, kocaman kucak açmıştı. Sonra biraz daha büyüdüm artık çocukla genç arası bir yaştayım. “Din, dil, ırk ayrımı yapmak çok yanlıştır!” diyen yetişkinler gördüm ama hepsi de bu ayrımı yapıyordu. Biraz kafam karıştı ama Tayvanlı arkadaşıma yine sarıldım. Sarılmaktan ne zarar gelirdi? Artık gencim. Tüm dünyanın farkındayım. Hatta dünya mı büyük ben mi büyüğüm diye kendi içimde tartışmalara girerken Endonezyalı arkadaşım aklıma geldi. Sarılırdık eskiden ama şimdi sarılmıyoruz diye geçti aklımdan. Zaten istemiyorum ona sarılmak. Alışkanlıkları, yediği yemekler tuhaftı biraz. Kocaman bir yetişkin oldum. İşim gücüm var artık. Sokakta yüzüm asık, elimde çantam yürümeye başladım. “Şu anket yapan çocuklar yok mu! Delirtiyorlar, çok ısrar ediyorlar!” diye söylenmeye başlayacak kadar yetişkinim. Anket yapmaktan daha iyi bir iş bulabilse onu yapıyor olurdu, belki kitabını kalemini alamıyordur diye düşünemeyecek kadar yetişkinim. İtalyan arkadaşım aklıma bile gelmiyor artık. Bir gün çoluk çocuk derdiyle uğraşmaya ara vermişim internette dolanıyorum. Sosyal medyamda Fransız arkadaşıma rastlıyorum. Ne çok sarılırdık küçükken. Kendisi Azeri türküleri söylerdi. Japon yemekleri yapardı. Ama artık haberlerde izlediğim kadarıyla onların Dışişleri Bakanı bizim için çok kötü şeyler söylemiş. Çıkarıyorum arkadaşlarımdan istemiyorum onu artık! Anlattığım bölümden ufak bir yazılı. Bunlar bitsin mi artık? (30p) El ele tutuşalım mı? (30p) Nefretle değil aydınlıklarla dolsun mu içimiz? (40p) EN YAKINIMIZDAKİ UZAKLAR Yepyeni ve hızlı bir çağın jenerasyonlarıyız. Son 50 yıl içerisinde akıl almaz teknolojik yeniliklere imza atıldı. Yeni gezegenler keşfedildi, aydan su çıkarıldı, genetik problemlere çözümler bulundu ve daha niceleri... Ancak bunlardan bir tanesi var ki aklıyla ve sosyalliğiyle övünen insanoğlunu kalbinden vurdu. Tabii ki bu bahsettiğim icat 20.yüzyılda iletişimi kolaylaştırmak adına hayatımıza bomba gibi düşen telefonlar. Bu buluş sayesinde, dünyanın öbür ucundaki dostumuzdan 1 dakika içerisinde haber alabilir ve binlerce kilometre ötesinden yeni arkadaşlar edinebilir olduk. Kısacası sosyalliğimize sosyallik kattık. İlk önce cebimize sığabilir boyutlara indirgedik ki bu bize yanımızda taşıma fırsatı sağlasın. Artık bu minik ekranlara sığdırdığımız ilişkilerimizi evde bırakmamıza gerek yoktu, yanımızda taşıyabilecektik. Daha sonralar ise üzerindeki bütün tuşları kaldırıp dokunmatik ekranlar haline getirdik. Böylece tuşlara basma zahmetine ve zorluğuna katlanmadan daha kolay iletişimler kurabilecektik. Şu sıralar ise bu cihazları akıllılık sıfatıyla şereflendiriyoruz. Artık ekranlara basmamıza bile gerek yok. Ekrana sadece bakarak telefonlarımızın kilidini açabiliyor, yapay zekâ sekreterimiz sayesinde istediğimiz her işi kendimizi yormadan halledebiliyoruz. Fakat izlemiş olduğum Kusursuz Yabancılar filmi beni şu soruyu sormama itti: ilişkilerimiz gerçekten de eskisinden daha mı iyi? Ulaşabileceğimiz bilginin ve insanların sınırının neredeyse olmamasıyla kendimize fark etmeden yeni bir hayat kuruyoruz. Özellikle sosyal platformlar kişilere ulaşmamızda en büyük destekçi. Telefonumuzun ekranını açtığımız andan itibaren tamamen yeni ve sanal bir hayata adım atıyoruz ve o dünyanın içerisinde başka kişiliklere bürünmeye çalışıyoruz. Sanal dünyamızın içinde başka bir benliğimiz hatta sırlarımız var çünkü orada dışarıda olmadığımız kadar özgürüz. İstediğimiz insanlara istediğimiz şeyleri söyleyebiliyor, istediğimizi yapabiliyoruz ve eğer hoşumuza gitmezse tek bir buton ile kendimizi ekranın arkasına saklayabiliyor ya da karşımızdakini sanal hayatımızdan hiç gocunmadan, zorlanmadan çıkarabiliyoruz. Bu iletişim araçlarının sonucu olarak da kendimizi fiziksel olarak bulunduğumuz dünyadan soyutluyoruz. Yakın çevremizle daha az muhatap olmaya başlıyoruz. Daha az dertlerini dinliyor, daha az sırlarına ortak oluyoruz. Aslında bir nevi en yakınımızdakine en uzak olmaya başlıyoruz. Bunun en güzel örneğini bu filmin vermiş olduğunu düşünüyorum. Çok yakın bir arkadaş grubu, bir akşam yemeğinde o anda aldıkları bir kararla, telefonlarını herkesin göreceği bir yere koyup gelen her çağrıyı birbirlerine dinletiyor ve her mesajı okuyorlar. Amaçları aralarında hiçbir sır olmadığını birbirlerine ispatlamakken akıl almaz derecede gelen ilginç mesajlar ve çağrılar üzerine birbirlerine ne kadar yabancı olduklarını fark ediyorlar. Aslında o minik cihazların içinde, her birinin en yakınlarından bile gizlediği başka bir hayatı var. Bazen, keşke bundan 100 yıl öncesinde yaşasaydım diyorum. O eski zamanlarda, insanların yakınlarıyla daha çok etkileşim içinde olduğunu düşünüyorum. Komşuların birbirinden haberdar olduğu, başına bir iş geldiğinde yardımına koşacak insanların olduğu; hayatın teknolojik yeniliklerle kolaylaştırılmayıp, el emeğinin değerli olduğu zamanlar her zaman beni daha çok cezbetmiştir. “Yakın” kavramı gerçekten de bir yakınlık anlamına geliyordu. En derin sırlar yalnızca en yakınlarla paylaşılıyordu. Demek istediğim, insanların sırları olmasın değil tabii ki. Herkesin kendine sakladığı özel anları, özel bilgileri vardır fakat biz, teknolojinin sağladığı özgürlük sarhoşluğuyla kendimizi sanal dünyada kaybediyoruz. Her özelimizi sanal dünyamızda açığa çıkarıyoruz. Fakat bütün bu saydıklarıma rağmen, aslında ben de bu kuşağın özelliklerini üzerimde taşıyorum. Ben de yan dairemde oturan insanı tanımıyorum ya da zamanım olduğunda saatlerce telefonumun başında vakit öldürebiliyorum. Ancak en yakınımdakilerin özel oluşlarını asla aklımdan çıkarmamaya çalışıyorum. Nil Başak DURUK 21601414 Ekin Gülüm Gülüm,1 21401211 Turkçe 101-016 Berna Cordan 10 Kasım 2014 ADALETSİZ DÜNYA İnsanlar, maalesef, günümüzde eşit şartlarda doğmuyorlar. Kiminin annesi babası çok zengin, kimininki çok fakir, kimininkinin ise anne babası yok. Eşit koşullarda ve şanslarda doğmadıkları gibi büyüdükçe de bu koşulları eşitlemeleri ve aynı yaşam standartlarına erişmeleri zor oluyor. Peki, bu bebeklerin arasındaki fark ne? Daha iki yaşına gelmeden açlıktan ya da hastalıktan ölen Afrikalı bir çocuğun onunla yaşıt Amerika’nın zengin bir semtinde yaşayan çocuğun farkı nedir ve bu açık adaletsizlik neden kaynaklanmaktadır? Dünya’nın belki de beş bin kilometre farkıyla doğmaktır suçları ama bebekler günahsız, suçsuz doğmaz mı? Eğer bu iki bebek arasında böylesine kalın bir çizgi varsa sorunu belki de suçu dünya düzeninde aramak gerekmektedir. Kitabın ilk öyküsü, Şişhane'de bir kazaya sebep olan Kalender adlı bir atın gözünden olay mahalinde bulunan ve kazaya karışan insanlar ve bu insanların hayatları anlatılır. Ayrıca aynı yapıtta ABLAM, ATATÜRK GALATASARAY’DA, FRAULEİN HAUBOLD’UN KEDİSİ, ECZANENİN AKŞAM MÜŞTERİLERİ, FASARYALAR, MEMELİ HAYVANLAR ve KONÇİNALAR adlı öykülerde bulunmaktadır. Üzerine odaklanmak istediğim eziklik, yetersizlik konusu Şişhaneye yağmur yağıyordu, Fasaryalar ve Konçinalarda bulunmaktadır Haldun Taner’in kitabındaki “Konçinalar”. Konçinaların suçu nedir ki? Aslar,papazlar eğlenirken niye onlar ezilmektedir? Konçinalar ezilen, sömürülen ve açlık sınırında yaşamak zorunda kalanlardır belki de. Onları bu hale düzen getirmiştir; para babaları,krallar,soylular ve ya asiller yani onların üstünde yer alan herkes. Konçina olup ezilmek belki de onların kaderinde vardır ve aslında hak etmektedirler bu ezikliği. Kralların, asillerin ve soyluların onlardan avantajlı olduğu bir gerçektir, doğuştan daha güçlülerdir ancak her yerde olduğu gibi burada da azınlıktırlar. Çoğunluk yani halk bilinçlendiğinde ve birleştiklerinde azınlığı rahatça yenme ve düzeni bozma kapasitesine sahiptirler. Ancak bu kapasiteyi çoğunlukla kullanmayıp yakarmayı kendilerine uygun görmüşlerdir. Ancak bilmelidirler ki bu yakarışlar daha da baskıcı ve ezici bir düzene sürüklemekten başka bir işe yaramayacaktır. Değişim susarak değil harekete geçerek olmalıdır çünkü gerçek güç kralların sahip olduğu para değil de halkın birleşmesinin gücüdür. Bir de bireysel dezavantajlılar vardır. Tıpkı “Fasarya”daki gibi. Onlar her söylenene boyun eğen, hiç sorun çıkarmayan ve iyi aile çocuklarıdır. Onların genlerinde karakter olarak baskınlık yoktur. Fasarya da böyledir. Futbol takımında haftır en çok işi yapan en çok çalışan ama övgüyü başkası alan. Fasarya işçileri temsil etmektedir. Örneğin birçok icat tek bir kişi tarafından yapılmamıştır. Bu icatın arkasında belki de yüzlerce işçi vardır. Ama övgüyü tek bir kişi almaktadır. Onlar en güzel işi yapmaktadır aynı santrafor gibi. Santraforların çalıştıkları doğrudur ama gol atarlarsa kral onlardır bütün övgüyü onlar alırlar. Eğer ki başarısız olurlarsa her zaman ellerinin altında suçlu bulacak birisi vardır. Emekçiler de ellerinden gelenin en iyisini yapmaya çalışıp belki de sahip Gülüm,2 oldukları tek işten de kovulmamak için varını yoğunu ortaya koymak zorundadırlar. Bu düzen daha kötüye gitmektedir çünkü kötü niyetli işverenler veya patronlar bundan yaralanıp onları kötü koşullarda minimum ücretle çalıştırmaktadırlar. İşçiler de bu durumu her ne kadar hayatları söz konusu olsa bile sessizce kabul etmek zorunda kalmaktadırlar. İşçinin fabrikada kolu koparsa hayatı mahvolur bir daha fabrikada çalışamaz ancak işveren tarafında tek yapması gereken yeni ucuza birisini bulmaktır ve bulmakta da hiç zorlanmazlar. Fasarya’nın da kolu kopmuştur ama onun dışında kimse bu durumla çok da ilgilenmemiştir. Dünyadaki bu düzen oldukça adaletsizdir. İnsanlar genellikle verdiklerinin tam karşılığını sırf bazı bireylerin hırsları yüzünden alamamaktadırlar. Dünyadaki düzen değişmedikçe insanların durumu da iyileşmeyecektir. Düzen bazılarına göre tıkır tıkır işlemektedir bu yüzden bir sorunları yoktur. Halkın vardır ancak onlarda gerekli tepkileri gösterememektedirler. Gösterseler dünya çok farklı bir çizgiye, fakirle zenginin arasıdaki farkın ince bir çizgiye dönüştüğü zamana gelecektir. Halk zenginler gibi açgözlü, daha fazla para derdinde değillerdir onların tek istedikleri daha adil bir hayat ve yaptıklarının karşılığını almaktır. KAYNAKÇA Taner, Haldun;1953; Varlık yayınları Türk hikâyecileri serisi; sayı 166 22 BARKIN KENAN 21203063 RUTİN Yarım kalan rüyasına devam edebilmek için yastığın terden ıslanmamış kısmına kafasını koyup tekrar uykuya dalmaya çalıştı, ancak saat yediyi bulmuştu bile. Alarmı kapatmak için komodine doğru uzandığında sol kürek kemiğinde hafif bir ağrı hissetti. Ofiste yapacak bir şey bulamadığında, ellerini başının arkasında kenetleyip olabildiğince geriniyordu. Bu yüzden olsa gerekti bu ağrı. Pek umursamadı. Bugün de sağ tarafa ağırlık veririm o zaman, dedi. Güldü içinden. Terleyeceğini bile bile deodorant kullanmadan geçirdi dün giydiği soluk mavi gömleğini sırtına. Koltuk altı tıraşı olmuştu, deodorant sıkarsam tahriş eder diye düşündü. Yatmadan önce fazla bir şey yiyip içmediğinden tuvaleti gelmemişti, yüzüne üstünkörü su çırpıp, terden yapış yapış olan ensesini yıkadı. Akşam soğusun diye bir pet şişeye su doldurup buzluğa atmıştı, onu alıp çıktı evden. Merdivenleri inerken sağ ayakkabısının bağcıklarını fazla sıktığını fark etti. Birbirlerine eşit olmalıydılar yoksa rahat edemezdi. Apartmanın kapısına sokak kedileri için plastik kapta su koyan bir alt komşusu vardı, onun dairesinin önünde eşitledi bağcıkları. Yoluna devam etti. Kabın içindeki su kirlenmişti, yine de sarılı beyazlı bir kedi sırtını kabarta kabarta yaklaşıyordu kaba doğru. Apartmanın gölgesinden çıkınca, güneş ve basık hava, doğal bir refleksmişçesine suyundan içmeye zorladı onu. İçti. Otobüs durağına varana kadar ensesi yapış yapış olmuştu bile. Durakta her sabah selamlaştığı takım elbiseli adam vardı. Kendi yirmi otuz adımda ter içinde kalırken takım elbisesinin içinde sıcaktan hiç rahatsız olmayan bu adam garip geliyordu ona. Otobüste de yine her sabah gördüğü birkaç insan vardı. Tanımadığı sıskaca bir kadının yanına oturdu. Birkaç sıra önünde kulaklıkla müzik dinleyen, ayaklarıyla da sessizce ritim tutan genç bir çocuk vardı. Gözleri çocuğun ayaklarına takılıp ritim tutmasını izlerken, otobüs ofisin bulunduğu durağa varmıştı bile. İndi. Ofise giden yolda kocaman ağaçlar olduğu için gölgeden yürüyebiliyordu. Ter içinde kalmıyordu. Güvenliğe selam verip asansöre doğru yürüdü. Sıcak asfalttan sonra klimaların etkisiyle buz gibi olmuş pürüzsüz fayanslarda yürümenin keyfi bir başkaydı. Sandalyesine oturup hafifçe gerindi. Pet şişedeki buz erimiş, su biraz biraz ılımaya başlamıştı. Hala içilebilecek durumdayken içeyim dedi ve bitirdi suyu, sebilden doldururum. Bilgisayarı açmak için eğildiğinde yerde duran bir ataş gözüne çarptı, uzanıp aldı. Bilgisayarın açılmasını beklerken ataşı eğip bükerek zaman geçirdi. Yapılacak pek bir şey yoktu bugün de. İşlerini halledip kafeteryaya doğru yol aldı. Simit aldı otobüste bozdurduğu parasıyla. Terasa varmadan bitmişti simit. Bugün susam kalmadı yirmilik dişinin oyuğunda. Sevindi. Sigara içerken bir yandan dilini arkaya doğru kıvırıp o susamı çıkarmaya çalışmak oldukça yorucuydu. Sigarasını içip masasına geri döndü. Çalıştı. Gerindi. Biraz daha çalıştı. Biraz daha gerindi. Ataşı biraz daha eğip çöpe attı. Biraz daha çalıştı. Sıkıldı. Esnedi. Biraz daha çalıştı. Gerindi. Gerinirken koltuk altını yokladı. Kokmamıştı. Sevindi. Bilgisayarı kapattı. Pet şişesini alıp daima birileri ayarı tutturamayıp suyu taşırdığı için önü sırılsıklam olan sebile doğru yürüdü. Ayaklarını su birikintisinin sağına ve soluna koyup şişeyi doldurdu. O da biraz taşırdı. Taşırırken ıslanan pet şişeden markanın yazılı olduğu yapışkanlı bandı çıkarıp büzüştürdü, arka cebine koydu. Durağa yürüdü. Sabahki yolculuktan kalan bozukluklar duruyordu. Tam para verip para üstü beklemeden orta kapının arkasındaki ikili koltuğa tek başına oturdu. Büzüştürdüğü yapışkanlı bant poposunu rahatsız etti, çıkartıp yan cebine koydu. Akşam güneşi durakla ev arasındaki yola vurmadığı için dönüş yolunda ensesi kuru kalıyordu. Plastik kaptaki su biraz daha kirlenmişti. Merdivenleri tırmandı. Eve girip markasız pet şişeyi buzluğa attı. Dolaptan dondurulmuş pizzasını çıkartıp mikrodalgaya koydu. Isınmasını beklerken tuvalete gidip gün içinde içtiği yarım litre suyu işedi. Mikrodalganın sesiyle heyecanlandı, pizzayı seviyordu. Sifonu çekmeden acaba bugün üzerine ketçap sıkarak mı yesem pizzayı diye düşünerek mutfağa doğru yürüdü. Ketçapsız yedi. Tabakta kalan mısır tanesini baş ve işaret parmaklarını kullanarak ağzına attı. Dişinde kalmasını istemediğinden ön dişleriyle çiğnedi mısırı. Yuttu. Odasına gidip dolabından çıkardığı temiz atleti giydi gömleğini çıkarıp. Gömlek her zamanki yerine, yatakbaşının topuzuna asıldı. Işığı açmadan yarım yamalak uzandı yatakta. Televizyonu açıp sıkılmayı bekledi. Sıkıldı. Yan cebinden telefonunu ve yapışkanlı bandı aynı anda çıkardı. Büzüşük yapışkanlı bandı komodinin üzerine fırlattı. Odayı sadece televizyonun ışığı aydınlatıyordu. Bu yüzden yapışkanlı bandı komodinin üzerine fırlatmayı becerebildiğinden emin olamadı. Umursamadı. Telefonun alarmını kurdu, saat yediye. Celal Can Şardan 21100702 TURK 101-43 Vedat Yazıcı AZMİN ZAFERİ Anadolu’da yaşanmış yöre insanının Fırat nehriyle olan macerasını konu alan içeriğiyle, işlenme biçimiyle insanla bürokrasinin mücadelesini, gelişmeyle geri kalmışlığın çatışmasını anlatan Köprü adlı eser yazarla okuyucu arasında bazen umut bazen de karamsarlığın engin deryasında buluşturuyor bizleri. Erzincan ilinin dolaylarında bulunan Fırat, birçok esere konu olmuş ve hâlâ yöre insanı üzerinde güçlü etkileri olan, birçok cana mal olmuş, mal kayıplarına uğratmış bir nehir. Üzerinde insanların gelip geçeceği bir yapının olmayışı sebebiyle daima geri kalmışlığın sembolü. Geçmişten bu güne ülkemizde mehter takımı misali 2 ileri 1 geri giden adına bürokrasi denen iş yapanın da, yaptırmak isteyenin de her zaman önüne duvar gibi dikilmiş. Yol açmaktansa yıkmayı ve kapatmayı ilke edinmiş bir teşkilatın insanla olan mücadelesini aktarmış bu eserde okurken çaresizliğin umuda döndüğünü hissedecek, sinirlerinize hâkim olamayıp yok bu kadar da olmaz diyecek, geleceğimiz için endişeye düşeceksiniz. Ancak kitabın ana karakteri yılmaz, kararlı ve olağanüstü bir bürokrat olan Erzincan Valisi’nin sistemle ve töre karşısında ezilen çaresiz bir halkın mücadelesini okurken nefessiz kalacağınız bitmesini istemediğiniz bir hikâye olan ‘’Köprü ‘’ Ayşe KULİN ‘in kaleminden tüm doğallığıyla ve samimiyetiyle buluşuyor bizlerle. Günümüz Türkiye’sinde de Cumhuriyet’in temellerinin atıldığı ilk günlerden beri sanayileşme ve kalkınma projelerine her zaman için köstek olmayı tercih etmiş olan bürokrasi bu hikâyede de insanla doğanın savaşında da gelişmenin karşısında yer almayı tercih etmiş. Ama insanın kararlılığı azmi ve cesaretinin her türlü zorluğu yendiği dünyada çaresiz boyun eğmiş ve insan yararına kenara çekilmiştir. İnsanlık tarihi boyunca köprü kurmaktan hiç vazgeçilmemiş hep karşılar merak edilmiş ve ulaşım sınırı olan kara parçasında kalınmamış hep karşı kıyıya geçmenin yolları aranmış, bulunmuş ve insan her türlü taşıtla kendisine engel olunan yerlere ulaşmış ve ilerlemiştir. Eski çağlardan beri günümüze ulaşan eserlerin içinde en dayanıklı yapıların köprüler olması da bu yapıya verilen önemi bir parça gösteriyor bizlere. Köprü nedir? Sadece taştan, demirden ve tahtadan yapılmış bir yapı mı? Ansiklopedilerde yahut resimlerde köprü dendiğinde sadece iki yakayı birbirine bağlayan yolun devamını ve trafiğin akışını sağlayan uzun bir yapı olarak çıkar karşımıza ama aslında köprü MEDENİYET’ tir. Bosna savaşında tüm dünyanın gözleri önünde canlı yayın sırasında bir Hırvat topçusunun açtığı ateşle yıkılan tarihi Mostar Köprüsünü hepimiz hatırlarız. Sanırım Bosna’da tarafların karşılıklı imzaladıkları görüşmelerin ilk günlerinde bile yıkılan köprünün yerine yenisinin yapılması için anlaşmaya varılması, köprünün insanlar için sadece bir yapı olmadığını farklı kültürleri, dilleri harmanlayan bir sembol olduğunu ortaya koyar. İki yakasında iki farklı din ve etnik grubu birleştiren bu muazzam eserin, aralarında Türklerin de bulunduğu onlarca inşaat firmasının katılımıyla yeniden inşasıyla aslında savaşla yıkılan insanlık onurunun bir nebze olsun diriltmeye ve dostluğa sebep verdiği görülmüştür. Ayşe KULİN Erzincan ‘da yaşanan bu hikâyede köprüleri olmadığı için zamanında hastaneye yetiştiremediği karısını doğum yaparken kaybeden Bayram’ın, kendisinin çektiği sıkıntıları köylüleri de yaşamasın diye valiye başvuruları, hırslı iradeli var olan düzene başkaldıran bürokrasinin çıkmazlarında ülkesine hizmet etme gayretinde olan gözü pek bir valinin sistemle olan çatışmasını sade, yalın ve okuyucuyu sıkmadan Türkiye gerçeklerini aktarmıştır. Bu eseri okumak, bize yapacağımız işlerde azimle ve kararlılıkla sebat ederek yılmadan, doğru bildiğimiz yolda ilerlememiz konusunda fikir verebilir. Ülkesine hizmetin sadece imza atmakla değil köprüler yapmakla, yollar açmakla, okulu bile olmayan köylere öğretmen getirmekle olacağını gösteren bu heyecanlı ve sürükleyici hikâyede hepimizin kendinde bulacağı noktalar olduğunu düşünüyorum. KONUŞABİLMEK İÇİN NE YAPMALI? Konuşmak... İki insanın konuşmasının imkansız olduğuna inananlardan mısınız siz de? Osman Çakmakçı' nın yazmış olduğu Konuşmanın İmkansızlığı Üzerine adlı kitap bunun imkânsız olduğunu iddia ederek beni gerçekten çok farklı bir pencereden bakmaya sevk etti. İki insanın sağlıklı bir diyalog gerçekleştirmesi sanıldığı gibi kolay değil aslında. Bu kitabı okumadan önce böyle bir konu açılsa bazı insanların sağlıklı diyaloglar gerçekleştiremediklerini çünkü birbirlerini her zaman net anlayamadıklarını söylerdim. Bunu 'bazı' insanlar için düşünürdüm, herkes için değil. Ancak şimdi bu kitabın da etkisiyle aslında hiç kimsenin gerçek anlamda konuşabildiğini düşünmüyorum, hep bir anlam kargaşası varmış ve biri, birini yanlış olmasa bile eksik ya da farklı anlamıştır diye düşünmeye başladım. Bir düşünsenize kelimelerin gücünü... Kelimeler aslında Osman Çakmakçı' nın da bahsettiği gibi her insan için farklı şeyler ifade ederler çünkü her insanın farklı bir yaşam tarzı ve kültürü var. Dolayısıyla, laf arasında geçen bir kelime her iki kişi için de aynı anlamı taşımayabilir ve aynı şeyleri hissettiremeyebilir. Konuşmak da bu noktada imkânsızlığını gösteriyor işte. Hâlbuki iletişim kurmak, karşımızdaki kişi tarafından net bir şekilde anlaşılmak ne kadar da önemli aslında... İnsan karşıdaki kişi tarafından doğru bir şekilde anlaşılmadıktan sonra konuşmanın ne anlamı var diye düşünmüyor da değil... Ama yalnızlık da iyi bir fikir değil. Bana sorarsanız her ne kadar tamamen doğru anlaşılamayacaksam ya da ben karşımdakini anlayamayacaksam bile bu iletişimi yalnızlığa tercih ederim çünkü iletişimin her zaman çok önemli olduğuna inananlardanım. Kelimelerin farklı kültürler ve insanlar için farklı çağrışımlara ve etkilere sahip olmasını filmlerin Türkçeye çevrildiğinde izleyiciye aynı duyguyu geçirememesine benzetiyorum açıkçası. Kelimelerin bir büyüsü olduğunu düşünüyorum ve nasıl ki kelimelerin yarattığı çağrışımlar kişiden kişiye değişiyorsa diller arasında da bu çağrışım farkının net bir şekilde olduğunu düşünüyorum.. Türkçede bir kelimenin İngilizceye direkt çevrildiğinde her zaman aynı hissiyatı verdiğini düşünmüyorum mesela. Bu tabi küçük bir örnek ama kitapta bahsedilmek istenen, daha spesifik bir şekilde kelimelerin kişiler arasında farklı algılanmaları. Bu algı farklılıklarının kişilerin yetişme tarzlarına, kültürel yapılarına dayanmakta olduğunu düşünüyorum. Ya da bunların hiçbiri değil de kişinin yaşadıklarının, deneyimlerinin çok daha etkili olduğunu düşünüyorum aslında. Dolayısıyla, aslında karşımızdakiyle konuşmak ve ona kelimeler sarf etmek büyük bir risk Osman Çakmakçı' nın da değindiği gibi. Öte yandan, önceleri toplumsal bir işlevi olan dil artık iyice bireyselleşti ve herkesin kendince anlam yüklediği sözcüklerden oluşan bir sistem haline geldi. Herkes kendi dilini yarattı adeta. Bunu sosyal çevremizde bile görebiliriz, çok uzağa gitmemize gerek yok kendi arkadaş çevremizde bile belli grup -yakın olduğumuz- insanlarla farklı bir dil konuşmaya başlarız bir müddet sonra. Hatta aramızda geçen bazı esprileri diğer insanlar anlamaz bile, ya da gülmezler. Demek istediğim kendi aramızda sadece bizim anlayabildiğimiz bir dil oluşur ve bunun sebebi başka bir dil konuşmamız elbette ki değildir ancak kullandığımız kelimelerin bizde çağrıştırdığı anlamlar diğer insanlardan farklıdır. Aslında insanların kendi dillerini kullanmaya başlamasına biraz ters düşüyor gibi görünebilir bu söylediğim; ancak yakın arkadaşlar arasında egolar rol oynamayacağı için yakın arkadaşların toplu ortak bir dili olabilir. Egodan bahsetmemin sebebi; kitapta dikkatimi çeken bir şey vardı: günümüzde hâkim olan kültürel gelişim bizim egolarımızı şişirdi ve eğer gerçekten insanlarla konuşabilmek, anlaşabilmek istiyorsak bu egoları söndürebilmeliyiz önce. Yakın arkadaşlık da bunun çok güzel bir yansıması bence çünkü dediğim gibi; insanlar en azından yakın arkadaşlarına karşı egolarını söndürürler ve kendilerini birbirlerine teslim ederler. Gerçekten konuşabilmek ve anlaşabilmek çok kolay bir şey değil ama en azından egolarımızı elimizden geldiğince söndürürsek biraz daha yol kat edebiliriz bu konuda sanki. Zeynep Bilgenur DOĞAN 21401307 TURK 102-15 AVUÇLARIMIN İÇİNDEKİ ZAMAN http://wallpoper.com/wallpaper/clocks-steinsgate-406066 ​ ​Güneşli bir öğleden sonra… Kuş cıvıltılarına, hafif bir esinti ile hışırdayan yaprakların sesi ​eşlik ediyor. Açık pencereden yüzünüze yansıyan güneş ışığı ısıtıyor biraz. Boş gözlerle yarına bitmesi gereken kitabın sayfalarını karıştırıyorsunuz o sırada. Tiz bir ses sizi daldığınız derin boşluğun içinden çekip çıkarıyor ansızın. Yine tek bir kelime bile anlamadan sayfaları geçmişsiniz. Ses telefondanmış, yeni bir mesaj daha… Gözünüz saate takılıyor, 15.54, daha vakit varmış. Kimden geldiği belli olmayan mesaj, size karşı uyarıda bulunuyor, bu da ne böyle? Kesinlikle bir şaka olmalı. Umursamaz bir şekilde silmeden önce tarihe gözucuyla bakınca, yüzünüzdeki ifade adeta bir maske gibi asılı kalıyor; mesaj 2 gün sonraki tarihte yollanmış! Acaba sizi iki gün sonra bekleyen olaylar gerçek mi? Hayatıma sahip olan ben miyim gerçekten? Yoksa onun avuçları içinde kapana kısılmış bir kuş gibi miyim sadece? Olacakları ben mi seçiyorum, yoksa yalnızca akıntıya kapılmış giden bir balık mıyım? Her geçen gün, yeni kararlar veriyorum. Ufacık olaylar sonucunda bile, yeni kapılar açılıp, bazıları sessizce kapanıyor açılmamak üzere. Henüz ayak basmadığım yollar seriliyor önüme, ilerleyip ilerlememek benim ellerimde. Ama sonuç… Sonuçları kendim seçemiyorum maalesef. Yolun sonunun nereye çıktığı belirsiz. Tünelin sonunda ışık var mı yok mu göremiyorum. Belki de bilmemek en iyisidir. Çünkü hayallerim ve merakım bana cesaret veriyor ilerlemem için. Her adımım yeni bir umut ile dolu, bastığım yerler yeşeriyor karanlıkta, labirentten çıkıp çıkamayacağımı bilmeksizin, önümdeki uçurumları görmeksizin. Peki ya elimde tıpkı Steins Gate’deki gibi kendimi uyarmak için bir ​ ​şans olsaydı? Steins Gate’te ana karakterimiz olan Hououin Kyouma, deneyler yaparken ​ ​cep telefonu aracılığıyla kendi geçmişine mesaj yollamayı başarıyor. Böylelikle yaşanan birçok şeyi değiştirebilecek bir şansa sahip oluyor ve bunun farkında olan da sadece kendisi. İşte ben de böyle bir güce sahip olsaydım, o zaman bu kadar soru sormama gerek kalmazdı büyük ihtimalle. Bir düşünsenize, sanki elimde labirentin bir haritası var gibi. Bir sınavdaki cevap anahtarına sahip gibi tüm olacakları bilebilirdim. Bir anda, önümdeki bütün yol aydınlanırdı. Kapıların ardını görebilirdim teker teker. Ama bir süre sonra bu da sıkıcı olmaya başlayabilirdi, diğer her şey gibi. Çünkü ben kaç kere aynı şeyi yaşarken diğer insanların bundan haberi olmayacak. Belki de defalarca aynı şeyleri söyleyip, yapmış olmama rağmen aynı tepkilerle karşılaşacağım. Bir süre sonra bulunduğum zaman çizgisini bile karıştırabilirim, yaşadığım olaylardan hangilerinin gerçek olduğu, hangilerinin olmadığı büyük bir belirsizlikle çevrelenir. Bir de şu sorun var tabii: kaçınılmaz olaylar. Ne yaparsam yapayım aynı sonuçlarla karşılaşıyorum. Aynı görüntüler geçiyor şerit gibi gözlerimin önünden. Aynı kabusu defalarca görmek bile ne kadar kötüdür. Ama bunların hepsi gerçek ve defalarca yenilgiye uğratılıyorum. Elimiden gelen bir şey yok, tek engelleyebilecek kişi benken. Tüm kötü olaylar, ölümler benim başımda toplanıyor. Çaresizim. Tüm zamanı avuçlarım içinde tutuyor olsam bile, elimi kesiyor keskin kenarları. Tüm olacakları biliyorum ama yine de akan kanı durduramıyorum. Artık yaşadığım hayat, hayat değildir, kaybettikçe tekrarladığım bir oyun haline gelmiştir. ​ ​Çünkü gerçekte geri dönüş yoktur. Adım atıldıktan sonra sadece ve sadece ileriye bakmak kalır. Geçmişte oyalanacak vaktimiz yoktur. Elimizdeki o değerli kum tanecikleri harcanmıştır çünkü, döküldükleri yerden geri toplayamayız artık. Zaten hiç bir zaman sahip olamayacağımız bir şey varsa o da zamandır. Onu toz olup gitmeden, iyi kullanmalıyız. Seren Sonlu Yıldız 1Kırık Oyuncak Bir çocuk hayal edin, bir de onun yanından ayırmadığı oyuncağını ve şimdi de birinin gelip o oyuncağı çocuğun elinden aldığını hayal edin. Ne kadar üzücü ve korkunç bir durum, aynı ölüm gibi. Ölümde de insanların en değerli varlığı, hayatı, ellerinden alınıyor. Peki, o çocuk oyuncağına o kadar bağlıyken bir anda onu atmaya, parçalamaya kıyabilir mi? Eğer onu, oyuncağından soğutan olaylar olduysa evet. Bu durum da aynı insanların hayatlarını intihar ederek parçalamalarına benzemiyor mu? Hayatımızı oyuncakla karşılaştırmak garip olabilir ama ikisinde de elinden alınmasına karşı bir korku olmasına rağmen bırakmak söz konusu sadece dereceler farklı. Kitabım Renksiz Tsukuru Tazaki’nin Hac Yılları ise ana karakteri Tsukuru Tazaki’nin ​ ​intihar etme düşünceleriyle başlıyor. Hayatında çok büyük yeri olan dört arkadaşının onu nedensiz bir şekilde terk etmesinin onda intihar düşüncesini uyandırdığını söylüyor. Oyuncağını bırakmayı sürekli düşünüyor ama bırakamıyor. Ne de oyuncağının(hayatının) eskisi gibi olması için harekete geçiyor. Arkadaşları görüşmeyelim dediğinde oyuncağı kırılmış bir şekilde devam etmeyi kabulleniyor ama onu onarmak için bir çaba göstermiyor. Tsukuru, bana hayattan vazgeçmenin ne demek olduğunu gösterdi. O, hayatında özel insanlar olmadan yaşamayı kabullenip, kırık bir oyuncakla oynamaya devam etti. Siz hiç kırık oyuncakla oynayan bir çocuk gördünüz mü? Ben görmedim ama Tsukuru oynuyordu. Çocuklar en güzel oyuncaklarla neşeli bir şekilde oynamak ister. Tsukuru için ise tam tersine zevk almadığı rutinine devam etmek yeterliydi. Benim için yeterli olabileceğine inanmıyorum. Kitabı okurken anlıyorum ki çevremde bana değer veren, beni tanıyan, benim yanımda olan insanların olması hayatıma anlam katıyor. Bu özel insanlar olmazsa hayattan Yıldız 2vazgeçmek, oyuncağını bırakmak kolay olmaz mıydı? Tsukuru ne oyuncağından tam anlamıyla vazgeçecek cesarete sahipti ne de onu onaracak cesarete. Cesaretin yoksa yaşamak da ölmek de zor değil mi? Hayatını olduğu gibi devam ettirmek her zaman en kolayı değil mi? Bence evet hayatımızı onarmak ya da bitirmek cesaret gerektiren davranışlar ama bize bu cesareti kim verebilir? Bu konuda da bana değer veren insanların önemini fark ediyorum. Neden mi? Eğer benim oyuncağım (hayatım) kırılmışsa ve benim onu tamir etmeye yetecek kadar enerjim ya da beni oyuncağıma bağlayan bir neden yoksa oyuncağımı tamir edemem. Daha açık anlatmak gerekirse, hayatıma yeniden bağlanmak için beni cesaretlendirecek özel insanlara ihtiyaç duyarım. Tsukuru’ya da bu konuda Sara cesaret verdi. Kırıkları varken onun yanında olamayacağını söyledi, bu da Tsukuru’yu kırıklarının üstündeki örtüyü kaldırmaya itti. Tıpkı annelerimizin yoğurt mayalarken üstünü örtüp bekletmesi gibi, zamanı gelince o örtü kaldırılır. Burda da zamanı gelince, o özel insan Tsukuru’nun kırıklarını gün yüzüne çıkardı. Hayatımıza yeni birini alırken ve ona değer verirken sonucunun kırılmak olması her zaman ihtimallerden biri değil midir? Tıpkı alışveriş yaparken öncesinde satış sözleşmesi imzalamak gibi geliyor bana. Aramızdakiler kötü bitebilir, ben kırılabilirim, cesaretimi kaybedebilirim ama ben bunları kabul ediyorum. Benim sözlüğümde kırılmak, hayatımıza karşı umudumuzun, cesaretimizin, ondan aldığımız zevklerin birer birer elimizden gitmesi ve kendimizi değersiz hissetmemiz demek. Neden bu sonuçlar kabul edilir diye sorabilirsiniz. O özel insanla geçirilecek anlamlı vakitlerin bana katacağı neşe bunları kabul etmemi sağlayabilir. Onlar beni geçmişimin pençesinden kurtarabilir. Her zaman sonuç kırılmak olmayacak değil mi? Cesaret verirken hep cesaretimi parçalamaları gerekmez değil mi? Yıldız 3Bu gerçekten paradoks bir durum. Tsukuru özel insanları kaybettiğinde cesaretini de kaybetti ve hayatına özel birinin girmesine izin verdiğinde cesareti geri geldi. Gerçekten bir paradoks ama bence her kırık aynı şekilde etkilemez, her kırık bize yeni bir şeyler katar ve bir sonrakilerin etkisini azaltır. İlk kırığı olduğu için intiharı, oyuncağını bırakmayı düşündü, o durumdan kurtuldu ama kırık oyuncağıyla devam etmeyi kabullendi. Belki Sara da ona kırıklar katacak ama bence Tsukuru onun vereceği kırıklara ilk seferkinden daha hazırlıklı olacak çünkü bu “Hac Yolu”nda kırılmayı da onları onarmayı da öğrendi. Zaten kaybetme olasılığına rağmen Sara’yla yüzleştiğinde bu durumu anlamamış mıydık? Özlem Yıldız Kaynakça: Murakami, Haruki. Renksiz Tsukuru Tazaki'nin Hac Yılları. İstanbul: Doğan Kitap, 2014.Print. Ramazan Mert Çınar Metaforun DeğeriÇoğu zaman farkında olamasak da duygu, düşünce ve umutlarımızın içinde soyutlukla çevrili bir şekilde yaşıyoruz. Çeşitli duyularla algıladığımız dünyanın somutluktan ibaret olduğu fikrine o kadar alışmışız ve bu algıların zihnimizde oluşturduğu izlenimin kesinliğine o kadar inanmışız ki hemen hemen her kararımızı yönlendiren soyut dünyamızı yok saydığımızı fark etmiyoruz bile bazen. Bir şeyden bahsedecek oluyoruz, belki anlaması zor belki de karşıya aktarmakta sıkıntı çekiyoruz; işte böyle anlarda benliğimiz ve beynimiz eşsiz bir çalışmayı bize hissettirmeden ortaya koyuyor, farklı bir kavramla bağdaştırıyor, bir şeye benzetiyor: Metafor yapıyor. Bu çalışma, farklı insanların aynı olaya bakarak çeşitli yorumlar yapabilmesi, hafife aldığımız soyutluğun varlığını adeta haykırır. Bunu yaparken metaforun doğurdukları, işlevinden çok daha fazlası. Yok saydığımız o “soyut dünyamız”ı gözler önüne seriyor. Çünkü bunun bir kuralı yok, kendi beynimiz bunu neyle ilişki kurarak anlatmak istiyorsa ona göre yapıyor. Sonucunda öznel ve özel ifadeler ortaya çıkıyor. Aslında soyutluğun görmezden gelinmesinin bir sebebi ise insanlığın, anlaşılması bazı zor kavramları nispeten daha kolay kavramlarla anlatabilmek gibi kültürel gelişim içerisinde bir yöntem üretmiş olmasıdır. Metafor adını verdiğimiz bu yöntem hayatımızın her noktasına nüfuz etmiş durumdadır. Tıp doktorları, diş hekimleri hastalara durumu açıklarken Latince terimler yerine günlük ifadeleri tercih ederlerken, öğretmenler öğrencilerine bir konu hakkında açıklama yaparlarken kullanırlar ister istemez metaforu. Hatta anadilimizle beraber öğrendiğimiz bu yöntemi, yönteme verilen addan haberdar olması mümkün olmayan küçük bir çocuk bile kullanabilir. Metafor en basit iletişim faaliyetlerimizin bile yorucu bir faaliyete dönüşmesini önler. Anlaşılabilmeyi ve dolayısıyla anlamayı büyük ölçüde kolaylaştırır. Kısacası bizi büyük bir zahmetten kurtaran bir yardımcıdır metafor. Fakat bir kavramın başka bir kavramın yerine kullanılması sadece bir kısa yol görevi üstlenmez. Düşünce ve algılarımız arasında kinestetik bir bağ kurarak renklendirir ve çeşitlendirir onları. Böylece düşünce dünyamızı ve bunun sonucu olarak hayatımızı derinleştirir. Metafor, usta kalemlerin dilinde ise benzersiz şekiller alır. Antoine de Saint Exupery'nin küçük bir çocuğun ağzından kalıplaşmış ve yozlaşmış sistemin işleyişini eleştirmesi, Jose Saramago'nun Salazar'ın sandalyeden düşerek ölmesini sandalyenin hikayesini, dramatize ederek alaya alması, bu yöntemin varyasyonları olarak nitelendirilebilir. Aziz Nesin cahilliği ve vurdumduymazlığı romanlarında işlerken, Kafka duygusuzlaşan insanı incelerken yine aynı kategoriye alınabilecek üsluplar kullanır. "Metafor, keşiflere kapı açar" diyor James Geary. Yeni bir keşif yapıldığında bilinenlerle bilinmeyenler kıyaslanır. Bu kıyaslama bilinmeyenle ilgili tahmin yapabilmeyi mümkün kılar. Halk arasında hayat denen bilgi türü de benzer bir şekilde yaşanan olayların şablonlar halinde gruplanması ile meydana gelir. Bu bilgiye sahip insan, kendi bilgisini yaşanan yeni olaylarla kıyaslayarak doğru tercihi yapar. Bu kıyaslamalar sırasında bilinen bilinmeyenin yerine konulduğundan daha önce bahsettiğimiz yöntemle benzerlik gösterir. Bu yöntem her zaman olumlu sonuçlar vermeyebilir. Ufak benzerliklerinden dolayı canlı ve cansız varlıkların karşılaştırılması ya da kategoriler arası benzetmelerde bazı değişkenlerin göz önünde bulundurulmaması mantıksal hatalara yol açabilir. Dilin içinde şifrelenmiş halde bulunan bu yöntem, o dilde daha çok okunarak daha doğru yerleştirilebilir zihnin içine. Sonuç olarak bir çeşit kelime oyunundan çok bir düşünme sistemi olarak tanımladığım metafor, kendimizi ve çevremizi daha iyi anlamamıza, iletişim kurmamıza, öğrenmemize, karar vermemize hayal kurmamıza yardımcı olur. Bunu kabul edip yola, "Düşüncelerimizin kalitesi hayatımızın kalitesini belirler" ilkesi ile devam edersek, dilin içindeki bu ve buna benzer düşünme şekillerini daha net anlayıp benimsemenin hayatımızı belirgin bir şekilde değiştireceği sonucuna varabiliriz. KAYNAKÇA 1) https://www.ted.com/talks/james_geary_metaphorically_speaking?language=tr - t- 4443 GOLİYON Kİ RAASLEELA RAM-LEELA Sanjay Leela Bhansali’nin Romeo&Juliet’in yeniden yapımı olan bu film, son 10 yılın en iyi Bollywood filmi olmaya aday. Bu filmde İngiliz kültürünün bir eseri olan Romeo&Juliet’in mükemmel bir şekilde Hint kültürüne uyarlandığına tanık oluyorsunuz. Gerek tanışmalarıyla gerek ilişkinin devam etme şekliyle filmde gözünüze batan hiçbir unsur yok. Filmi izlemeye en sevdiğim oyunculardan biri olan Deepika Padokune’un başrolü oynadığını öğrenince karar verdim. İyi ki de vermişim bu kararı. Deepika, filmde Hintli Juliet olan Leela’yı canlandırıyor. Hintli Romeo, Ram’ı ise Ranveer Singh canlandırıyor. Gerçekten harika bir oyuncu seçimi yapılmış, filmi izleyince bunu çok iyi anlıyorsunuz. Filmdeki en başarılı sahnelerden biri tanışma anı. Yönetmen, asıl hikâyedeki partiyi kendi kültürlerindeki Holi kutlamasıyla değiştirerek hikâyeye farklı bir boyut ve renk kazandırmış. Ve sahne sadece ikisinin tanışması üstüne kurulu değil aynı zamanda bizim de Leela’yı ilk kez gördüğümüz yer. Leela karakteri onu ilk kez bu sahnede gördüğümüz için çok şanslı. Arkasında uçuşan tozlar, küçük örgüsü ve sevimli elbisesiyle ekrana girdiği an herkesin kalbini çalıyor. Sahnede Ram ve Leela’nın ilk görüşte birbirlerine gerçekten âşık olduğunu hissediyorsunuz ki bunda oyuncular arasındaki kimyanın payı çok büyük. Birbirlerine attıkları bakışları görünce
Bu selama Bay Darcy de alçakgönüllülükle karşılık verdi. Bunun anlamı ne olabilirdi. Tahmin etmek güçtü ve öğrenmek için sabırsızlanmamak imkânsızdı. Biraz sonra, olup bitenlerin farkına varmamışa benzeyen Bay Bingley izin isteyip arkadaşıyla birlikte ata binip gitti. Bay Denny ile Bay Wickham, Bay Philips'in kapısına kadar genç kızlarla birlikte yürüdüler. Lydia içeri girmelerinde ısrar ettiği ve Bayan Philips salonun penceresini açarak yüksek sesle bu daveti desteklediği halde selam verip ayrıldılar. Bayan Philips yeğenlerini görmekten her zaman memnun olurdu. Hele son günlerde göremediği iki büyük kızı daha büyük bir sevinçle karşıladı. Jane, Bay Collins'i tanıştırıp da iltifatlar ona yağmaya başlayıncaya kadar, teyzeleri Jane ile Elizabeth'in ansızın eve dönmelerine nasıl şaştığını, kendi arabalarıyla da gitmedikleri için Bayan Philips'in bundan hiç haberi olmadığını, Bay Jones'un çırağına yolda rastlayıp da artık Netherfield'e ilaç yollamadıklannı, çünkü genç Bennet'lann evlerine döndüklerini öğrenmese gene de haberi olmayacağını hararetle anlaüp durdu. Kendini çok büyük bir nezaketle karşılayan ev sahibinin kibarlığına Collins fazlasıyla karşılık verdi. Önceden tanışmadıkları halde böyle rahatsız edişinin mazur görülmesini, kendisini tanıştıran genç bayanların akrabası olması dolayısıyla bu hareketinin bağışlanacağını umduğunu söyledi. Bayan Philips bu kadar büyük nezaket karşısında şaşırmıştı ama öbür yabancı genç hakkındaki heyecanlı sözler ve sorular karşısında, bu yabancıyı daha çok düşünmesine fırsat bırakmadı. Bununla birlikte, bahsi geçen yabancı hakkında yeğenlerine, onların bildiklerinden fazla bir şey söyleyemiyordu. Bay Denny onu beraberinde Londra'dan getirmişti, yakında ... ilinde teğmen olacaktı. Bir saatten beri caddede aşağı yukarı dolaştığını pencereden seyretmişti. Bay Wickham tekrar göründüğü takdirde Kitty ile Lydia'nın da pencereden onlan gözleyecekleri kuşkusuzdu, ama ne yazık ki, pencerenin önünden bu yakışıklı yabancıyla kıyaslanınca aptal, soğuk diye nitelenebilecek birkaç subaydan başka kimse geçmiyordu. Bunlardan kimileri ertesi akşam Philips'lerde yemek yiyeceklerdi ve teyzeleri, Longbournlu bayanlar gelecek olurlarsa kocasını Bay Wickham'ın ziyaretine göndereceğine ve onu da yemeğe davet edeceğine söz veriyordu. Kızlar razı oldular Bayan Philips güzel, gürültülü bir piyango oyunu oynayacaklarını ardından da sıcak bir akşam yemeği yiyeceklerini söylüyordu. Bu güzel şeyleri düşünmek bile onları keyiflendirdi ve neşeyle ayrıldılar. Bay Collins çıkarken tekrar özür diledi, fakat nezakette ondan geri kalmayan ev sahibi bağışlanacak bir şey olmadığını ısrarla belirtti. Eve dönerlerken Elizabeth iki beyefendi arasında geçtiğini gördüğü şeyi Jane'e anlattı ama haksız gibi görünseler de ikisini birden veya her birini ayrı savunacağı kuşkusuz olan, Jane de bu harekete kardeşinden fazla bir anlam veremedi. Eve döndüklerinde Bay Collins, Bayan Philips'in davranışını ve nezaketini Bayan Bennet'a uzun övdü. Leydi Catherine ile kızı dışında, hayatında Bayan Philips'den daha kibar bir kadın görmediğini çünkü bu bayanın kendisini yalnız büyük bir nezaket göstererek kabul etmekle kalmadığını, önceden hiç tanışmadıkları halde ertesi akşamki davete de ısrarla çağırdığını söyledi. Belki de onlarla akrabalığı olduğu için ona böyle davranmıştı, ama ne olursa olsun ömründe kimse ona bu kadar özenli davranmamıştı. XVI Genç kızların ertesi akşam için teyzeleriyle sözleşmelerine karşı çıkılmadığı ve Bay Collins'in misafirliği sırasında Bay ve Bayan Bennet'ı tek bir gece olsun yalnız bırakmamakta gösterdiği inceliğin de yeri olmadığı kuvvetle belirtildiğinden, araba hazırlandı ve misafir ile beş kuzeni tam zamanında Meryton'a vardılar. Kızlar salona girdiklerinde Bay Wickham'ın eniştelerinin davetini kabul ettiğini ve erkenden geldiğini öğrenerek sevindiler. Bu bilgiyi alıp yerlerine oturduktan sonra Bay Collins çevresine bakıp eşyaları beğenecek zaman buldu. Salonun büyüklüğü ve eşyalar onu öylesine etkiledi ki, kendini sanki Rosings'in kahvaltı salonunda zannettiğini söyledi. Bu benzetme önce büyük bir anlam ifade etmedi. Ama Bayan Philips, Rosings'in neresi ve sahibinin kim olduğunu anladıktan, Leydi Catherine'in salonlarından birinin tarifini dinledikten ve yalnızca bir şöminenin sekiz yüz sterline mal olduğunu öğrendikten sonra bu iltifatın büyüklüğünü kavradı. Bundan böyle kendi salonunun Rosings'deki kâhya kadının odası ile bile kıyaslansa gücüne gitmeyecekti. Bay Collins, Leydi Catherine'in köşkünün görkemini Bayan Philips'e anlatırken, arada bir de konudan biraz uzaklaşarak kendi fakirhanesini övüp, şu günlerde evinde yapılan yeniliklerden bahsederek, baylar salona girinceye kadar hoş vakit geçirdi. Bayan Philips söylediklerini büyük bir ilgiyle dinliyordu. Duyduğu şeyler onun gözünde Bay Collins'in önemini gitgide artırmıştı ve öğrendiklerini en kısa zamanda bütün komşularına ayrıntılı olarak anlatmaya can atıyordu. Kuzenlerini dinlemeye dayanamayan ve çalgı olmadığı için sızlanarak şöminenin üstündeki porselen heykellerin pozlarını taklit etmekten başka yapacak bir iş bulamayan genç kızlara bu bekleme süresi çok uzun geldi. Ama sonunda bekleyiş sona erdi baylar göründüler. Bay Wickham odaya girdiğinde Elizabeth bu genci ilk gördüğü andan beri onu düşünmekte hiç de haksız olmadığını hissetti. Hemen hepsi de çok ağırbaşlı ve kibar olan ... Alayının subaylarının en seçmeleri buradaydı ama bu subaylar, nefesi şarap kokarak arkalarından odaya giren ablak yüzlü, şişman Philips eniştelerinden ne kadar üstünseler, Bay Wickham da kişiliği, yüzü, tavırları ve yürüyüşüyle bu subayların hepsini o kadar geride bırakıyordu. Salonun en şanslı adamı bütün kızların gözlerini üzerine çeken Bay Wickham'dı. Salonun en şanslı kızı da Bay Wickham'ın yanına oturmayı tercih ettiği Elizabeth oldu. Hemen onunla konuşmaya başladı her ne kadar sadece gecenin rutubetli olduğundan ve yağmurlu bir mevsim olasılığından söz etse de bu konuşma Elizabeth'de en bayağı, en sıkıcı ve en gereksiz bir konunun bile güzel konuşan bir kişinin ağzında ilgi çekici olabildiği kanısını uyandırdı. Bay Wickham ve diğer subaylar gibi kızların dikkatini çeken rakipler karşısında Bay Collins unutulmuş gibiydi ve genç kızlar için bir hiç olduğu şüphesizdi fakat arada sırada onun sözlerini büyük bir nezaketle dinleyen Bayan Philips'in ikramları sayesinde en çok kahve içen ve en çok çörek yiyen de o oldu. Oyun masaları kurulduğunda Collins de oyuna katılarak onun ikramlarına karşılık verme fırsatını buldu. Bu oyunu çok az biliyorum, dedi, ama biraz ilerletirsem çok sevineceğim. Çünkü benim durumumda... Bayan Philips misafirinin iltifatından pek memnun olmasına rağmen ileri süreceği nedenleri dinleyecek vakti yoktu. Bay Wickham iskambil oynamıyordu. Böylece Lydia ile Elizabeth sevinçle onu aralarına aldılar. Israrla konuşma huyu olduğundan, başlangıçta Lydia'nın onu tamamıyla kendi tekeli altına alma tehlikesi baş göstermişti ama piyango oyununa da aynı derecede düşkün olduğu için kısa zamanda kendini oyuna kaptırdı. Heyecanla bahis tutmaktan, ödüller çıktıkça bağırmaktan, kimseye özel ilgi gösterecek hali kalmamıştı. Bu nedenle Wickham sırası gelinceye kadar Elizabeth ile konuşmaya zaman buluyordu. Elizabeth, Wickham'ın, asıl öğrenmek istediği şeyden, Darcy ile olan ilişkisinden söz edeceğini hiç ummasa da onu dinlemeye hazırdı. Kendisi Darcy'nin adını bile anmaya cesaret edemiyordu. Ama hiç beklemediği bir anda merakı gideriliverdi. Bay Wickham konuya kendisi değindi. Netherfield'in Meryton'dan ne kadar uzakta olduğunu sordu ve genç kızın cevabının ardından çekingen bir tavırla Bay Darcy'nin ne kadar zamandan beri orada bulunduğunu sordu. Elizabeth, Bir ay kadar, diye cevap verdi ve sonra sözün kapanmasını istemediği için, Anladığıma göre Bay Darcy, Derbyshire'da büyük bir mülk sahibiymiş, diye ekledi. Evet, diye karşılık verdi Wickham, orada gerçekten baş döndürücü bir malikânesi var. Yılda net on bin sterlin geliri vardır. Bu adam hakkında size bazı konularda benden daha iyi bilgi verebilecek birini bulamazsınız. Çünkü çocukluğumdan beri onun ailesiyle yakın bir ilişkim vardır. Elizabeth şaşırıp kaldı. Wickham sözlerine devam etti Dünkü karşılaşmamızda birbirimize ne kadar soğuk davrandığımıza tanık olduktan sonra bu sözlerime şaşmakta haklısınız Bayan Elizabeth. Bay Darcy ile uzun bir süredir mi tanışıyorsunuz. Elizabeth sıcak bir tavırla cevap verdi Tanıdığımdan daha fazla tanımak istemem. Onunla aynı evde dört gün geçirdim ve son derece sevimsiz buldum. Darcy'nin sevimli mi, sevimsiz mi olduğu konusunda fikir söylemek bana düşmez. Onu çok uzun zamandır tanıdığım için hakkında tarafsız bir hüküm veremem. Benim için tarafsız olmak mümkün değil ama bu fikrinizin duyanları şaşırtacağını sanıyorum. Belki de başka yerlerde bu fikrinizi bu kadar açığa vurmazsınız. Ne de olsa burada kendi ailenizin arasındasmız. İnanın, burada söylediklerimi, Netherfield'den başka her evde, hiç eksiksiz tekrarlayabilirim. Bay Darcy, Hertfordshire'da hiç sevilmiyor. Gururu herkesi iğrendiriyor. Buralarda onun hakkında kimsenin benden daha olumlu söz ettiğini duyamazsınız. Bir ara çevredekiler konuşmalarını kesti. Ama bu kısa sürdü, Wickham tekrar söze başladı Ne ona ne de başka bir kimseye, dedi Wickham kısa bir aradan sonra, genellikle hak ettiğinden fazla değer verilmediğini gördüğüm zaman üzülürüm dersem yalan olur, ama Darcy söz konusu olduğunda her zaman böyle olmuyor. İsterseniz zenginliği ve önemli konumu gözleri boyamış,' isterseniz ağır ve otoriter tavırları dünyayı korkutmuş deyin, fakat gerçek olan bir şey varsa o da herkesin Darcy'yi, onun istediği gibi gördüğüdür. Çok az tanımama rağmen ona huysuz bir adam diyebilirim. Wickham başını salladı. Tekrar konuşmaya fırsat bulunca, Acaba burada daha kalacak mı. dedi. Hiç bilmiyorum. Netherfield'da kaldığım sürece gideceğine dair bir şey duymadım. Umarım, onun burada bulunması ... Alayı ile ilgili düşüncelerinizi etkilemeyecektir. Hayır, asla. Bay Darcy'den kaçacak olan ben değilim. Eğer beni görmekten sıkılırsa o gitsin. Aramız iyi değildir ve kendisi ile karşılaşmak bana her zaman üzüntü verir. Ondan Çekinmem için bir neden yok, ancak uğradığım büyük haksızlığı ve Darcy'nin böyle olmasından duyduğum derin üzüntüyü herkese yaymakta bir sakınca yok. Rahmetli babası Doktor Darcy insanlann en iyisi ve benim de gerçek dostumdu. Darcy'yi her görüşümde babasına ait binbir ince anı da ruhumda canlanarak bana keder verir. Darcy bana karşı çok rezilce davranmıştır ama gene her şeyini, her yaptığını bağışlamaya hazırım. Ancak babasının umutlarını boşa çıkarmış ve onun anısına leke sürmüş olmasını dünyada bağışlamıyorum. Elizabeth konunun gittikçe daha ilgi çekici bir hal aldığını görüyor, can kulağı ile dinliyor, ama konunun hassaslığı soru sormasına engel oluyordu. Bay Wickham daha genel konulardan, Meryton'dan, Meryton'un civarından, aile çevresinden söz etti. Şimdiye kadar gördüklerinden hoşnut olduğu anlaşılıyordu. Özellikle Meryton'un aile çevresinden büyük bir övgüyle söz etti Bu alaya girmeye beni heveslendiren başlıca neden hareketli ve iyi bir çevre edinme isteğim oldu. Alayın çok sayıldığını ve sevildiğini biliyordum. Dostum Denny de şimdiki karargâhlarını ve Meryton'lulann onlara gösterdiği konukseverliği anlatarak büsbütün aklımı çeldi. Ne yalan söyleyeyim, ben hareketli bir yaşantı olmayan yerde yapamam. Hayatta büyük silleler yemiş bir adam olduğum için yalnızlığa tahammülüm yok. Hiç durmadan bir şeyle uğraşmalı ve bir toplulukta bulunmalıyım. Gerçi askerliğe hiç niyetlenmemiştim ama koşullar öyle gerektirdi. Ben asıl kiliseye girecektim. Papaz olmak üzere eğitim gördüm. Az önce sözünü ettiğimiz beyefendinin canlan isteseydi şimdi çok gözde bir kiliseye yerleşmiş bulunacaktım. Yapmayın. Evet, Darcy'nin babası bana kendi yönetimi atındaki köy kiliselerinden en iyisini söz vermişti. Kendisi hem vaftiz babamdı, hem de beni çok severdi. İyiliklerini hiç unutamam. Bana büyük bir gelir sağlamayı istemiş, bunu yaptığını sanmıştı. Üstelik bu konuda vasiyeti de vardı. Ama beklediğim kilise boşalınca oğlu oraya başkasını getirdi. Elizabeth hayretle bağırdı Aman Tanrım. Bu nasıl olur. Baba vasiyeti nasıl hiçe sayılabilir. Niye hakkınızı yasal yollardan aramadınız. Vasiyetnamenin hükümlerinde yasalara baş vurmamı engelleyen yasal olmayan bir madde vardı. Şerefli bir insan babasının isteğini kuşkuyla karşılamazdı Gelgeldim bu vasiyeti kuşkuyla karşılamak Bay Darcy'nin daha işine geldi. Bunun vasiyet değil bir öğüt olduğunu söyledi. Benim de çok para harcamakla, ölçüsüz davranışımla hakkımı yitirdiğimi ileri sürdü. İki yıl önce, tam bu konumu dolduracak yaşa geldiğim zaman papazlık bir başkasına verildi. Bunu kaybetmeyi hak edecek herhangi bir şey de yapmadım. Biraz çabuk parlayan, pervasız bir yapım var. Belki de Darcy hakkındaki düşüncelerimi, ona, hem de yüzüne karşı pek açık söyledim. Bundan öte bir kötülük yaptığımı hatırlayamıyorum. Ama gerçek şu ki birbirimize hiç benzemiyoruz ve o benden nefret ediyor. Çok korkunç bir şey. Bu adam, herkesin gözü önünde ayıbının yüzüne vurulmasını hak ediyor. Er geç olacak bu, ama onu kepaze eden ben olmayacağım. Babasını unutmadığım sürece, ona ne meydan okuyabilirim, ne de ipliğini pazara çıkarabilirim. Elizabeth bu duygularından ötürü ona çok daha saygı duydu. Bu sözleri söylerken genç adam gözünde bir kat daha güzelleşti. Kısa bir sessizlikten sonra sordu Peki, ama neden böyle davrandı. Onu bu kadar zalim davranmaya yönelten nedir. Bana karşı derin ve kökleşmiş bir nefret. Bu nefrette kıskançlığın da bir parça rolü olduğunu düşünmekten kendimi alamıyorum. Rahmetli babası beni biraz daha az sevseydi, oğlu da belki bana biraz olsun tahammül edebilirdi. Fakat babasının bana beslediği büyük sevgi, onu, sanıyorum çocukluğunda çok incitmişti. Aramızdaki rekabeti ve her zaman benim üstün tutulmamı sindirebilecek yapıda değildi. Bay Darcy'nin bu kadar kötü olabileceğini aklımdan geçirmezdim. Gerçi ondan hiç hoşlanmamıştım, bu kadar alçak biri olduğunu da bilmiyordum. Başkalarını genellikle küçük gördüğünü tahmin etmiştim, ama bu kadar kötü intikam alabileceğini, bu kadar haksızlık yapabileceğini, bu kadar taş yürekli olabileceğini doğrusu düşünmemiştim. Genç kız bir dakika düşündükten sonra devam etti Ama bir gün Netherfield'de söz etmişti Bir defa gücendi mi hiç barışmadığından, hiç bağışlamayan bir yapısı olduğundan övünüyordu çok huysuz ve ters bir adam olmalı. Bu konuda tarafsız olacağıma güvenemiyorum. Ona hak veren bir davranış içinde olmayacakmışım gibime geliyor. Elizabeth tekrar derin düşüncelere daldı. Bir süre geçtikten sonra adeta bağırarak, Babasının vaftiz babalık yaptığı bir kişiye, bir dosta, babasının gözbebeği bir insana böyle davranmak. dedi. İçinden, Hem de yüzünden iyilik akan sizin gibi bir genç adama. demek geldi, ama yalnız şunları söylemekle yetindi Hem de belki çocukluğundan beri kendisine arkadaşlık etmiş, anlattığınıza göre, kendisine en sıkı bağlarla bağlı olan birine. Biz aynı yerde, aynı bahçenin içinde doğduk, çocukluğumuzun büyük bir kısmı bir arada geçti. Aynı evde, aynı oyunları oynayarak, aynı ebeveyn şefkatini paylaşarak büyüdük. Babam, enişteniz Philips'in katılarak şeref verdiği meslekle hayata atıldı, ama rahmetli Bay Darcy'ye yararlı olabilmek için her şeyi bırakarak bütün zamanını Pemberley mülküne bakmaya harcadı. Bay Darcy babama karşı büyük bir saygı besliyordu. Birbirlerinden hiçbir gizli saklısı olmayan iki yakın dosttular. Bay Darcy babama, bütün işlere fiilen baktığı için çok şey borçlu olduğunu tekrar belirtmişti ve babamın ölümünden kısa bir süre önce, Bay Darcy'nin benim geleceğimi sağlama bağlayacağına dair kendi isteği ile söz vermesi, eminim, bana karşı beslediği sevgiden çok, babama karşı duyduğu gönül borcunun etkisiyle olmuştur. Ne tuhaf şey. dedi Elizabeth. Ne ayıp bir şey. Darcy'nin hiç olmazsa gururu yüzünden size karşı daha adil davranması gerekirdi gibime geliyor. Hiçbir iyi yanı olmasa bile onu namussuzluk edemeyecek kadar gururlu sanıyordum. Evet, bu davranışına namussuzluktan başka bir ad bulamıyorum. Wickham, Çok güzel bir sıfat, cevabını verdi. Hemen hemen bütün yaptıklarının altından gurur çıkar. Gurur onun en iyi dostu olmuştur. Onu erdeme her şeyden fazla yaklaştıran duygu budur. Ama hepimizin yaradılışında çelişkili yönler vardır. Darcy de benimle olan ilişkilerinde, gururundan daha güçlü olan, içgüdülerinin etkisine kapılmış olsa gerek. Bu kadar iğrenç bir gururun acaba ona yararı olmuş mudur. Kuşkusuz. Çok defa gururu, onu eli açık ve cömert davranmaya, parasını özgürce harcamaya, konukseverlik göstermeye, kiracılarına ve yoksullara yardım etmeye yöneltmiştir. Bunları yapmasında aile ve evlatlık gururunun payı da vardır çünkü babasının oğlu olmaktan çok gurur duyar. Ailesinin şerefini alçaltmış görünmemek, genel ölçülerden ayrılmamak, Pemberley Köşkü'nün nüfuzunun kaybolmaması düşüncesi hareketlerinde her zaman etkisini göstermektedir. Darcy'de ağabeylik gururu da vardır ki, buna biraz da kardeşlik sevgisi karıştığı için kız kardeşinin çok iyi, çok titiz bir koruyucusudur. Kız kardeşinin üstüne ağabeylerin en iyisinden bile daha fazla titreyen bir ağabey olarak tanınır. Bayan Darcy nasıl bir kız. Bay Wickham başını salladı Ona sevimli bir kız diyebilmeyi çok isterdim. Darcy'lerden herhangi birini yermek bana acı veriyor. Ama ne yazık ki gururlu, tıpkı ağabeyine çekmiş. O da onun gibi pek gururlu. Çocukken sevgi doluydu ve hoştu, bana da çok düşkündü. Onunla saatlerce oynardım. Ama şimdi benim için varlığı ile yokluğu bir. On beş on altı yaşlarında, güzel ve anladığıma göre çok yetenekli bir kız. Babası öldüğünden beri Londra'da oturuyor, bir leydi de onun eğitimiyle ilgileniyor. Arada susmayı ve başka konulardan söz açmayı denediler ama sonunda Elizabeth kendini tutamayarak sözü gene o konuya getirdi Bay Bingley ile yakınlığına şaşıyorum. İyi niyet timsali diye gösterilebilecek, gerçekten cana yakın bir adam olduğuna inandığım Bay Bingley ile böyle bir adam arasında nasıl bir dostluk olabilir. Birbirleriyle nasıl uyuşurlar. Bay Bingley'yi tanır mısınız. Hiç tanımıyorum. Bingley uysal, sokulgan, şeker gibi bir adam. Herhalde Bay Darcy'nin içyüzünü tanımıyor. Olabilir. Ama Bay Darcy istediği zaman karşısındakinin gönlünü kazanmasını bilir. Becerikli olmaya ihtiyacı yoktur. Etrafındakileri beğenirse konuşkan bir arkadaş olabilir. Kendi düzeyindekiler ve aynı derecede mevki sahibi olanlar arasında, daha az zenginler arasında olduğundan çok farklı bir adamdır. Gururu onu hiç bırakmaz ama yüksek tabakadakilerle beraberken hoşgörülü, adil, samimi, anlayışlı, dürüst, hatta karşısındakinin zenginliği ve parası oranında hoştur. İskambil partisi çok geçmeden dağıldığı için oyuncular öbür masanın çevresine toplandılar ve Bay Collins kuzeni Elizabeth ile Bayan Phüips'in arasına yerleşti. Ev sahibi, misafirinin oyunda şansının nasıl gittiğini sordu. Collins'in pek de şanslı olmadığı anlaşılıyordu her oyunu kaybetmişti. Bayan Philips üzüldüğünü söyleyince Collins bunun hiç de önemi olmadığını, kendisinin paraya hiç değer vermediğini ciddiyetle ve telaşla belirterek Bayan Philips'ten üzülmemesini rica etti. Çok iyi biliyorum ki sayın bayan, insan oyun masasına oturduğu zaman yenilmeyi de göze almak zorundadır. Sonra, çok şükür, beş şilini dert edecek bir durumda değilim. Aynı şeyi söyleyemeyecek birçok kimse olduğuna şüphe yok. Fakat Leydi Catherine de Bourgh sayesinde önemsiz konulara önem verme zorunluluğundan çoktan kurtulmuş bulunuyorum. Bu sözler Bay Wickham'ın dikkatini çekti ve Bay Collins'i bir dakika süzdükten sonra alçak bir sesle Elizabeth'e Bourgh'lerle samimiyetlerinin olup olmadığını sordu. Elizabeth, Leydi Catherine de Bourgh geçenlerde Bay Collins'i şimdiki görevine atadı. Bay Collins'i ona kim önerdi bilmiyorum, ama herhalde tanışıklıkları çok eski değil, diye cevap verdi. Leydi Catherine de Bourgh ile Leydi Anne Darcy'nin kardeş olduklarını biliyorsunuzdur herhalde. Yani Leydi Catherine de Bourgh şimdi sözünü ettiğimiz Bay Darcy'nin teyzesi olur. Ya öyle mi. Bilmiyordum. Leydi Catherine'in akrabaları hakkında hiçbir bilgim yok. Önceki güne kadar Leydi Catherine diye birinin varlığından bile habersizdim. Leydi Catherine'in kızı Bayan de Bourgh büyük bir servete konacak ve bu iki kardeş çocuklarının sonunda mülklerini birleştirmelerine herkes kuvvetli bir olasılık gözüyle bakıyor. Bu sözler üzerine Elizabeth'in aklına zavallı Caroline Bingley gelince hafifçe gülümsedi. Eğer Bay Darcy bir başkasıyla sözlü ise Caroline Bingley'nin bütün ikramları, kız kardeşine karşı gösterdiği sevgi, genç adamı pohpohlamaları hep boşa gidecekti. Elizabeth, Wickham'a dönerek, Bay Collins hem Leydi Catherine'den hem de kızından övgüyle söz ediyor. Ama bu sayın leydi hakkında anlattıklarından edindiğim kanıya göre, kuzenimin minnet duygulan doğru hüküm verebilmesine engel olmakta. Bence, Bay Collins'in koruyucusu olmakla beraber bu leydi kendini beğenmişin biri, dedi. Evet bence de öyle. Kendisini yıllardır görmedim, ama ondan hiç hoşlanmadığımı, tavırlarının diktatörce ve kaba olduğunu hatırlıyorum. Dikkati çekecek kadar becerikli ve zeki olmakla ün kazanmıştır. Fakat bence yeteneklerinin çoğunu biraz konumuna ve zenginliğine biraz da emir vermeye alışık tavırlarına geri kalanını ise yeğeninin kendisi ile ilgisi olan herkesin birinci sınıf bir anlayış yeteneğine sahip olmasında ısrar eden gururuna borçludur. Elizabeth, Bay Wickham'ın sözlerini akla yakın buldu. Kâğıt oyunlarına akşam yemeği için son verilinceye kadar büyük bir hoşnutlukla karşılıklı konuşmaya devam ettiler, ama oyun bittikten sonra öbür kızlar da Bay Wickham'ın arkadaşlığından paylarını almaya başladılar. Gerçi Bayan Philips'in bu akşamki partisinde gürültüden hiç konuşulamıyordu, ama genç subay, tavırlarıyla kendini herkese sevdirmişti. Ne söylese, ne yapsa beğeniliyordu. Elizabeth oradan kafası onunla dolu olarak ayrıldı. Yol boyunca Bay Wickham'dan, onun kendine anlattıklarından başka hiçbir şey düşünemedi. Fakat yolda ne Lydia, ne de Collins bir dakika bile susmadıkları için Elizabeth, Wickham'ın adını bile anmaya fırsat bulamadı. Lydia hiç durmadan piyango oyunundan, kaybettiği ve kazandığı fişlerden söz ediyor Bay Collins de Bay ve Bayan Philips'in nezaketini anlatıyor, iskambildeki zararına hiç aldırmadığına yemin ediyor, yemekteki yiyecekleri sayıyor, kuzenlerini rahatsız ettiğinden endişelendiğini tekrarlayıp duruyordu. Öyle ki araba Longbourn'da durduğu zaman Bay Collins'in söyleyecekleri hâlâ bitmemişti. Elizabeth, Bay Wickham ile arasında geçen konuşmayı ertesi gün Jane'e anlattı. Jane şaşkınlık ve üzüntüyle dinledi Bay Darcy'nin Bay Bingley'nin saygısına layık olmadığına inanamıyordu. Ama Wickham gibi cana yakın ve sevimli bir gencin doğru söylediğinden kuşkulanmak da elinden gelmiyordu. Onun gerçekten bu kadar büyük haksızlığa uğramış olma olasılığı, genç kızın bütün şefkat duygulannı uyandırmaya yetmişti. Bu nedenle her iki genç hakkında da iyi düşünmekten, her birinin davranışını ayrı savunmaktan, başka türlü anlatılması ve anlaşılması mümkün olmayan şeyleri kazaya veya yanılgıya yüklemekten başka yapılacak şey kalmamıştı. Jane, Bence ikisi de bizim aklımıza gelmeyecek bir şekilde aldanmışlar, dedi. Belki de ilgili kişiler birinin söylediklerini öbürüne yanlış anlatmıştır. Sözün kısası, kabahatin asıl hangi tarafta olduğunu bilmeden bu iki genci birbirinden soğutan nedenleri veya durumları tahmin edemeyiz. Çok doğru. Şu halde Jane'ciğim, bu işte ilgisi olabilecek kimseleri savunmak için neler söyleyeceksin bakalım. Onları da temize çıkar bari, yoksa birinden biri için kötü şeyler düşünmek zorunda kalacağız. Sen istediğin kadar alay et, ama beni fikrimden vazgeçiremezsin. Canım Lizzy'ciğim, babasının sevdiği ve geçimi için para bırakmak istediği bir gence böyle davranmanın Bay Darcy'yi ne kadar küçük düşürdüğünü düşünsene. Olacak iş değil. Biraz insanlığı olan, biraz karakter sahibi bir kişinin elinden böyle bir şey yapmak gelmez. Hem sonra en yakın arkadaşı Bingley onun hakkında bu kadar yanılmış olabilir mi. Yo. Hayır. Bay Bingley'nin aldatılmış olması, Bay Wickham'ın bana dün akşam isimlere ve gerçeklere değinerek anlattığı şeyleri uydurmuş olmasından çok daha akla yakın. Eğer öyle değilse, Bay Darcy bunun aksini kanıtlasın. Ayrıca, gerçek Bay Wickham'ın gözlerinden okunuyordu. Sahiden çok zor, çok üzücü bir durum. İnsan ne düşüneceğini bilemiyor. Beni bağışla ama insan ne düşüneceğini bal gibi biliyor. Ama Jane kesin olarak yalnızca bir nokta üzerinde odaklanmıştı Eğer Bay Bingley aldatılmış ise, bu iş duyulunca çok üzülecek, çok acı çekecekti. Genç kızlar, Bingley'lerin gelişi üzerine baş başa konuşmakta oldukları fidanlıktan içeri çağrıldılar. Bay Bingley ile kız kardeşleri onları uzun süredir beklenen Netherfîeld balosuna çağırmak için gelmişlerdi. Balo gelecek perşembe yapılacaktı. Caroline ile ablası sevgili arkadaşları Jane'i tekrar gördüklerine çok sevindiler. Son buluşmalarından bu yana geçen zamanın onlara bir asır kadar uzun geldiğini söylediler. O geceden beri nelerle uğraştığını sordular. Bayan Bennet ile konuşmaktan mümkün olduğunca uzak durup Elizabeth ile çok az konuştular diğer kızlara da hiçbir söz söylemediler, ağabeylerini şaşırtan ve bir şey söylemesine fırsat bırakmayan bir acelelikle yerlerinden kalkıp, Bayan Bennet'ın nezaketinden kurtulmaya can atıyorlarmış gibi hemen çıkıp gidiverdiler. Netherfield balosunun yapılacağını öğrenmek ailenin bütün kadınlarını son derece sevindirmişti. Bayan Bennet bu balonun en büyük kızı onuruna verildiğine inanıyordu. Hele baloya resmî bir davetiye ile değil de, bizzat Bingley tarafından çağrılmak gururunu okşamıştı. Jane iki arkadaşının eşliğinde, Bingley'nin de ilgisiyle hoş bir gece geçireceğini, Elizabeth de zevkle, Bay Wickham ile bol dans edeceğini ve Bay Darcy'nin bakışları ve hareketlerinin bütün öğrendiklerini doğrulayacağını düşünmeye başladı. Catherine ile Lydia'nın balodan bekledikleri mutluluk, tek bir olaya veya belirli bir insana bağlı değildi. Gerçi her ikisi de Elizabeth gibi gecenin yarısını onları tatmin edecek tek kavalye olan Wickham ile dans ederek geçirmeye kararlı olmakla beraber nihayetinde balo, sadece bir balo idi. Mary bile baloya gitme konusunda isteksiz olmadığını söylüyordu Sabahlan kendime ayırabilmek bana yeter. Arada sırada gece eğlencelerine katılmak özveri sayılmaz. Toplumun hepimizin üzerinde hakkı var ve ben değişiklik ve eğlencenin herkes için gerekli olduğuna inananlardanım. Elizabeth o kadar neşeliydi ki, Bay Collins ile gerekmedikçe konuşmadığı halde, ona Bay Bingley'nin davetini kabul edip etmeyeceğini ve eğer kabul ederse eğlenceye katılmayı doğru bulup bulmadığını sormaktan kendini alamadı. Genç adamın bu konuda hiç duraksamadığını, başpiskopostan veya Leydi Catherine de Bourgh'dan azar işitmekten korkmayarak dans etmeye heveslendiğini şaşırarak gördü. Collins, Emin olun, dedi, ben böyle karakterli bir genç tarafından saygın kimselere verilen bir balonun herhangi bir kötü amaca hizmet edeceğini hiç aklıma getirmem. Dansa karşı olmaktan o kadar uzağım ki, o gece güzel kuzenlerimin hepsinin benimle dans etme şerefini bana bağışlayacaklarını umuyorum. Bu fırsattan yararlanarak, Bayan Elizabeth, sizden özellikle ilk iki dansı rica edeceğim. Kuzenim Jane'in ilk iki dansı bir başkasına bağışlayacağına eminim, kendisine hak veriyorum. Elizabeth afallamıştı. İlk danslara Wickham ile kalkmayı kafasına koymuştu. Şimdi onun yerine Collins'in geçmesi. Keyfi hiç bu kadar kaçmamıştı, ama artık yapacak bir şey yoktu. Wickham'ın ve kendisinin mutluluğu, çaresiz biraz ertelenecekti. Bay Collins'in teklifini Elizabeth elinden geldiği kadar kibarca kabul etti. Bu teklifte daha başka şeyler de sezdiği için, kuzeninin nezaketinden hiç de memnun olmadı. Hunsford papazının eşi olmak ve daha çok hoşa giden misafirler bulunmadığı zaman Rosings Köşkü'nde kadril masasını tamamlamak için kız kardeşleri arasından kendisinin seçildiğini hissetti. Çok geçmeden bu duygu kanıya dönüştü. Çünkü Collins'in gittikçe artan bir nezaket gösterdiği, zekâsını ve canlılığını sık övmeye çalıştığı dikkatini çekmişti. Cazibesinin bu etkisi ona sevinçten çok şaşkınlık veriyordu ki bu sırada annesi böyle bir evlenme olasılığı nı çok iyi karşıladığını belirtmekte gecikmedi. Ama Elizabeth vereceği cevabın adamakıllı bir tartışmaya yol açacağını bildiği için bunu anlamazlıktan geldi. Bay Collins hiçbir teklifte bulunmayabilirdi ve teklif edene kadar, kavga etmenin faydası yoktu. Neyse ki, üstünde konuşulup hazırlanılması gereken Netherfield balosu vardı. Yoksa Bennet kardeşlerin bu sıradaki durumları çok acıklı olurdu, çünkü davetin yapıldığı günden balo akşamına kadar hiç durmadan yağan şiddetli yağmur, Meryton'a gitmeye bir kez bile fırsat vermemişti. Kızlar ne teyzelerini, ne subayları görmüşler ne de bir haber alabilmişlerdi. Netherfield balosunda ayakkabılara takılacak gülleri bile başkalarına ısmarlanmıştı. Elizabeth bile Bay Wickham ile dostluğunu ilerletmesine engel olan bu havaya sabretmekte zorlanıyordu. Bu, yağmurlu cuma, cumartesi, pazar ve pazartesi günlerine, Kitty ve Lydia da perşembe gecesi verilecek baloda dans etme düşüncesiyle katlanmışlardı. Gerçi dehşetle hatırladığı birçok şey öğrenmişti, ama bunların hiçbiri onunla buluşacağına olan güvenini sarsnıamıştı. Her zamankinden daha büyük bir özenle giyinip kuşanmış, genç subayın kalbinin fethedilmemiş bir yeri kalmışsa, onu da o gece rahat rahat fethedeceğini hesaplamıştı. Bir anda, Bingley'nin subaylara yolladığı davete Wickham'ın kasten, Bay Darcy'nin keyfi için çağrılmadığı gibi müthiş bir kuşkuya kapıldı. Lydia'nın merakla başvurduğu Bay Denny'nin sözlerinden anlaşıldığı kadarıyla durum tam böyle olmamakla beraber, Wickham'ın gelmeyeceği kesindi. Bir gün önce bir iş için şehre inmek zorunda kaldığını ve henüz dönmediğini bildiren bu subay anlamlı bir gülümsemeyle şunları da ekledi Burada adı gerekli olmayan bir bayla karşılaşmaktan kaçınmasaydı, şu sırada onu hiçbir iş buradan uzaklaştıramazdı, sanırım. Lydia'nın duymadığı bu son sözler Elizabeth'in kulağına çarpmıştı Wickham'ın burada olmayışından, ilk aklına gelen nedenle değilse bile, gene Darcy'nin sorumlu olduğundan emin oldu. Genç kızın ansızın uğradığı hayal kırıklığı Darcy'ye olan hoşnutsuzluğunu o kadar kuvvetlendirmişti ki, sonra genç adam yanına gelip de nezaketle hatır sorduğunda cevap verirken kabalık etmemekte zorlandı. Darcy'ye ilgi göstermek, ona tahammül etmek, sabır göstermek Wickham'ı incitmek demekti. Onunla hiç konuşmamaya karar vererek hırçın denebilecek bir hareketle başını çevirdi. Hatta, körü körüne taraf tuttuğu için Bingley'ye de kızıyor, onunla konuşurken de hırçınlığını tamamıyla yenemiyordu. Ne var ki huysuz bir yaradılışı olmadığı için, o gece eğlenme olasılığı bütünüyle yok olduğu halde, uzun zaman asık yüzlü kalamazdi Bir haftadan beri görmediği arkadaşı Charlotte Lucas'a derdini döktükten sonra sözü hemen kuzeninin acayipliklerine getirdi ve arkadaşının dikkatini Collins'e çekti. Ama ilk iki dans işkenceden farksız oldu. Hantal, ciddi, iltifat edecek yerde özür dileyen, farkında olmadan yanlış adımlar atan Bay Collins, bu iki dansta genç kıza bıktırıcı bir kavalyenin çektirebileceği bütün sıkıntıyı çektirmiş, utandırmıştı. Ondan kurtulunca Elizabeth kendini kuş gibi hafif hissetti. Sonra bir subayla dansa kalktı, Wickham'dan söz açtı ve onun herkes tarafından sevildiğini öğrenerek ferahladı. Bu danslar da bitince gene Charlotte Lucas'ın yanına gitti ve onunla konuşurken Darcy'nin ani dans etme teklifine o kadar şaşırdı ki ne yaptığını anlayamadan kabul etti. Darcy kızın evet yanıtını alır almaz hemen uzaklaşmış, Elizabeth de boş bulunduğu için kendi kendine öfkelenmeye başlamıştı. Charlotte arkadaşını avutmaya çalışıyordu Belki de ondan hoşlanırsın, Elizabeth. Tanrı korusun. İşte bu çok büyük bir talihsizlik olur. İnsanın nefret etmeye karar verdiği birisinden hoşlanması mı. Bana böyle kötülük dileme. Dans başlayıp da Darcy, Elizabeth'i almak için onlara doğru gelirken Charlotte arkadaşının kulağına, Wickham'a eğilimi var diye ap . talhk edip de ondan on kat daha önemli bir insana kötü görünme aptallığına düşmemesi öğüdünü fısıldadı. Elizabeth karşılık vermedi ve dansa kalkanlar arasına katıldı. Darcy'nin karşısında durmak ayrıcalığının nasıl olup da kendisine verildiğine şaşıyor, yanındakilerin gözlerinde j de, bunu görmekten doğan şaşkınlığı okuyordu. Bir süre tek bir kelime bile konuşmadılar. Elizabeth iki dans bitinceye kadar aralarındaki sessizliğin sürüp gideceğini düşünmeye başlamış, bunu bozmamaya karar vermişti. Sonra kavalyesini konuşmaya zorlamanın onun için daha büyük bir ceza olacağını düşünerek dans hakkında düşündüklerini söyledi. Darcy cevap verdi ve sonra gene sustu. Birkaç dakika süren bir sessizlikten sonra genç kız kavalyesine ikinci defa, Şimdi bir şey söyleme sırası sizde, Bay Darcy, dedi. Ben danstan söz ettim. Siz de odanın genişliği veya dansa kalkan çiftlerin sayısı hakkında bir şey söylemelisiniz. Genç adam gülümsedi ve onun söylemesini istediği her şeyi söylemeye hazır olduğunu bildirdi. Elizabeth, Pekâlâ, dedi, şimdilik bu cevap yeter. Belki daha sonra ben de özel baloların, genellerden çok daha hoş olduğuna dair bir şeyler söylerim ama şu an sussak da olur. Demek sizce dans ederken konuşmak âdettir, öyle mi. Ara sıra. İnsan biraz konuşmalı. Birlikte yanm saat tam bir sessizlik içinde durmamız tuhaf görünecektir. Ama yine de, bazılarının hatırı için, konuşma mümkün olduğu kadar az söz söyleme zahmetine katlanacakları şekilde ayarlanmalıdır. Bu taş kendinize mi yoksa bana mı. Elizabeth alaycı bir tavırla cevap verdi İkimize de. Çünkü çoğu zaman kafalarımızın işleyişinde büyük bir benzerlik görüyorum. Siz de ben de sokulgan değiliz, sessiz duruyoruz Odadaki herkesi şaşırtacağını ve bir atasözü gibi kuşaktan kuşağa geçeceğini ummadıkça ağzımızı açıp bir şey söylemek istemiyoruz. Eminim bu sizin karakterinize hiç uymuyor, dedi Darcy. Benimkine ise ne derece uygun olduğunu söylemeye kalkışmayacağım. Ama kuşkusuz siz bana yakıştırmış olmalısınız. Kendi başarımı kendim ölçemem. Darcy cevap vermedi ve dans edenler arasında kayboluncaya kadar sessiz kaldılar. Sonra Darcy, Elizabeth'le kız kardeşlerinin Meryton'a çok sık gidip gitmediklerini sordu. Genç kız çok sık gittiklerini söyledi, sonra kendini tutamayarak, Geçen gün bize rastladığınız zaman yeni bir dost kazanıyorduk, diye ekledi. Bu sözler etkisini hemen gösterdi. Darcy'nin yüzünü daha derin bir kibir dalgası kapladı, ama tek bir söz söylemedi. Elizabeth de zayıf davrandığı için kendi kendine kızmakla beraber, bu konuda konuşmaya devam edemedi. Sonunda Darcy kendini zorlar bir tavırla Kuşkusuz hoş biri olma becerisine erişmiş olan Bay Wickham kolayca dost kazanabilir. Ama bu dostlukları sürdürüp sürdüremeyeceği pek kestirilemez. Elizabeth kelimelerin üzerine bastırarak, Sizin dostluğunuzu kaybetme mutsuzluğuna uğramış. Hem de belki bütün ömrünce acı çekeceği bir şekilde, dedi. Darcy cevap vermedi. Konuyu değiştirmek için can atıyormuş gibi görünüyordu. O sırada Sir William Lucas yanlarında belirdi. Dans edenlerin arasından karşıya geçmek isterken, Darcy'yi görünce durmuş büyük bir saygı ile eğilerek dans edişini ve dam'ının güzelliğini övmeye başladı İnanın beyefendi, bizleri sevindirdiniz. Böyle harika dans edenlere her zaman rastlanmaz. Birinci sınıf çevrelerden olduğunuz belli. Ancak güzel dam'ınızın da sizi utandırmadığını ve birlikte dans edişinizi seyretme zevkini bana sık tattıracağınızı umduğumu izninizle ekleyeyim. (Sonra Jane ile Bingley'ye bakarak) Değil mi sevgili Eliza. Ah, bu olay nasıl kutlanacak, her yandan nasıl mutluluk dilekleri yağacak kim bilir. Bay Darcy'den dileğim... Ama size engel olmayayım beyefendi, sizi bu genç bayanın büyüleyici konuşmasından alıkoyduğum için bana herhalde teşekkür etmezsiniz. Zaten küçükhanımm parlayan gözleri beni azarlıyor. Darcy, Sir William'ın son sözlerini duymamıştı bile. Bingi ey ile Jane konusunda yapılan dokundurmanın etkisi altında kaldığı belliydi. Ciddi bir anlam taşıyan bakışları, birlikte dans etmekte olan Bingley ile Jane'e çevrildi. Fakat kısa bir süre içinde kendini toparlayarak Elizabeth'e döndü ve Sir William gelince ne konuştuğumuzu unuttum, dedi. Sanırım, hiç konuşmuyorduk. Bana öyle geliyor ki, Sir William şu koskoca salonda birbirlerine söyleyecek daha az şeyi olan başka bir çift bulamazdı. İki üç konuyu konuşmak için boş yere denemiş bulunuyoruz. Bundan sonra neden söz açacağımızı da bilemiyorum. Darcy gülümseyerek, Kitaplardan söz etmek nasıl olur dersiniz. diye sordu. Kitaplar mı. Hayır hayır. Eminim hiçbir zaman aynı kitapları okumuyoruz ya da aynı kitapları okusak bile aynı şeyleri hissetmiyoruz. Böyle düşünmenize üzüldüm. Ama öyle olsa bile, en azından konu bulamamış olmaktan kurtuluruz. Kitaplar konusundaki zıt fikirlerimizi kıyaslarız. Hayır, bir baloda kitaplardan bahsedemem kafamda hep başka bir şey olur. Darcy endişeli bir bakışla sordu Böyle yerlerde kafanız hep şu anda olup bitenle doludur, değil mi. Evet, hep öyledir, diye ne söylediğini bilmeden cevap verdi, çünkü düşünceleri konudan uzaklarda dolaşıyordu. Ansızın yüksek sesle söylediği şu sözler de bunu gösteriyordu Bay Darcy, çok nadiren bağışladığınızı bir kere danldmız mı artık bir daha barışmadığınızı söylediğinizi hatırlıyorum. Acaba bu yüzden mi herhangi bir kimseye kin bağlama konusunda titiz davranıyorsunuz. Evet, öyle, dedi Darcy sert bir ses tonuyla. Demek önyargının sizi körleştirmesine izin veriyorsunuz. Evet. Fikirlerini hiç değiştirmeyen kişiler için başlarda doğru düşündüğünden emin olmak şarttır. Bu sorularınızın amacının ne olduğunu öğrenebilir miyim. Elizabeth üzerine çökmüş olan ciddi tavrını silkip atmaya çalışarak cevap verdi Yalnız ve yalnız karakterinizi anlamaya çalışıyorum. Ne dereceye kadar başarılı oldunuz. Genç kız başını olumsuz anlamda iki yana salladı Hiçbir şey elde edemiyorum. Sizin için birbirinden farklı o kadar şey duyuyorum ki son derece kararsızım. Darcy ciddi bir tavırla cevap verdi Benim için söylenenlerin birbirini hiç tutmadığına kolaylıkla inanabilirim. Hele şu sırada benim karakterimi çizmeye kalkışmanızı hiç istemem, Bayan Bennet, çünkü bu portrenin ikimize de yakışmayacak bir şey olmasından korkarım. Ama bunu şimdi yapmazsam, belki de böyle bir fırsat bir daha elime geçmez. Genç adam buz gibi bir ses tonuyla, Bu da sizi çok büyük bir zevkten yoksun bırakmaz sanırım, diye karşılık verdi. Elizabeth de sesini çıkarmadı. Bir dans daha ettiler ve sessizce ayrıldılar. İki taraf da hoşnutsuzdu, ama aynı derecede değil. Darcy'nin kalbinde genç kıza karşı uyanan oldukça kuvvetli bir duygu onu hemen bağışlatmış, öfkesini bir başkasına çevirmişti. Aradan çok geçmemişti ki Caroline Bingley, Elizabeth'in yanına geldi' ve nazik bir alayla, Bayan Eliza, dedi, George Wickham'dan pek hoşlandığınızı duydum. Kardeşiniz bana durmadan ondan söz edip hakkında yüzlerce soru sordu. Anladığıma göre bu genç, size verdiği bir sürü bilgi arasında kendisinin rahmetli Bay Darcy'nin kâhyasının oğlu olduğunu söylemeyi unutmuş. Yine de, bir dost olarak size, bütün söylediklerine kuşkuya kapılmadan inanmamanızı öneririm. Çünkü Bay Darcy'nin ona haksızlık ettiği tamamıyla yalandır. George Wickham, Bay Darcy'ye karşı yüz kızartıcı hareketlerde bulunduğu halde, Bay Darcy ona şaşılacak kadar çok iyilik etmiştir. Konunun ayrıntılarını bilmiyorum, ama Bay Darcy'nin en küçük bir suçu bile olmadığını, George Wickham'ın adının anılmasına bile dayanamadığını çok iyi biliyorum. Kardeşim, subaylara yolladığı davet listesinden onu adını çıkaramayacağını düşünüyordu, ama Wickham'ın kendiliğinden çıktığını görünce doğrusu çok sevindi. Onun buralara gelmesi bile büyük bir küstahlık. Gerçekten bunu yapmaya nasıl cüret etti, aklım almıyor. Pek beğendiğiniz birinin suçunun ortaya çıkmasından ötürü size acıyorum, Bayan Eliza, ama nasıl bir soydan geldiği düşünülürse, gerçekten, daha fazlası beklenemezdi. Elizabeth öfkeyle, Sizin gözünüzde soyla sopun aynı şey olduğu anlaşılıyor, dedi. Öyle ya, Bay Darcy'nin kâhyasının oğlu olmanın dışında herhangi bir suçundan söz ettiğinizi işitmedim. Onu da bana kendisinin söylediğinden emin olabilirsiniz. Caroline Bingley dudak büküp başını çevirerek, Özür dilerim, karıştığım için bağışlayın, dedi, ama sizin iyiliğinizi düşünmüştüm. Elizabeth kendi kendine, Kaba kız. diye söylendi. Böyle saçma bir saldırıyla beni etkileyebileceğini sanıyorsan çok yanılıyorsun. Bu saldırıda senin taraf tutan cehaletinden ve Bay Darcy'nin kötülüğünden başka bir şey göremiyorum. Bundan sonra bu konuda Bingley'den bir şeyler öğrenmeye söz vermiş olan ablasını aradı. Jane kardeşini karşılarken yüzünde öyle tatlı ve rahat bir gülümseyiş, öyle mutlu bir aydınlık vardı ki, geceden ne kadar memnun olduğu yeterince ortadaydı. Elizabeth onun duygularını derhal anladı ve Wickham hakkındaki endişeleri, onun düşmanlarına karşı olan kini ve diğer her şey o anda, Jane'in mutluluğa giden en güzel yola girdiği ümidi karşısında dağılıverdi. En az ablasınınki kadar gülümseyen bir yüzle, Wickham hakkında neler öğrendiğini bilmek istiyorum, dedi. Ama belki de üçüncü bir kişiyi düşünmeye zaman bulamayacak kadar hoş vakit geçiriyorsun eğer öyle ise seni bağışlayacağımdan emin olabilirsin. Jane, Hayır, Wickham'ı unutmadım, dedi. Ama sana söyleyecek doğru dürüst bir şeyim yok. Bay Bingley, Wickham'ın geçmişini pek bilmiyor. Aralarında geçen olaylardan da habersiz. Ancak arkadaşının ahlakı iyi, dürüst ve şerefli bir insan olduğuna yemin edebileceğini, Bay Wickham'ın, Darcy'den gördüğü kadar ilgiyi bile hak etmediğine inandığını söylüyor. Ne yazık ki hem onun hem de kız kardeşinin anlattıklarına göre Bay Wickham hiç de saygıdeğer bir genç değil. Korkarım çok düşüncesiz davranarak Bay Darcy'nin dostluğunu kaybetmeyi hak etmiş. Bay Bingley, Bay Wickham'ı yakından tanımıyor öyle mi. Hayır, geçen gün Meryton'da karşılaştığı zamana kadar onu hiç görmemiş. Demek ki yalnızca, Bay Darcy'den öğrendiklerini söylüyor. Tam düşündüğüm gibi. Papazlığı konusunda ne diyor. Bay Darcy'den birkaç kez dinlediği halde tam olarak hatırlamıyor. Yalnız, bu papazlığın Bay Wickham'a koşullu olarak bırakıldığını sanıyor. Elizabeth içtenlikle, Bay Bingley'nin bunlara inandığından kuşku duymuyorum, dedi. Ama yalnızca kanılar ve inançlarla yetinmezsem siz de benim kusuruma bakmayın. Bay Bingley belki de arkadaşını çok iyi savundu. Fakat konunun birçok tarafını bilmediği, kalanını da arkadaşının ağzından dinlediği için ben, bu iki beyefendi hakkında eskisi gibi düşünmeyi sürdürme cüretini göstereceğim. Bundan sonra sözü değiştirerek her ikisi içinde daha hoş olan ve fikir ayrılığına yol açmayan bir konuya geçti. Elizabeth, Bingley'nin ilgisine karşı Jane'in beslediği mutlu, ama alçakgönüllü ümitleri sevinçle dinledi, ablasının güvenini artırmak için ona destek olacak sözler söyledi. Tam o sırada Bay Bingley onlara katılınca, Elizabeth, gene Catherine Lucas'ın yanına gitti. Son kavalyesinin hoş olup olmadığı sorusuna doğru dürüst cevap veremeden Bay Collins çıkageldi ve büyük bir neşe içinde çok önemli bir şey keşfetme mutluluğuna erdiğini söyledi Çok tuhaf bir rastlantı sonucu, şimdi bu odada koruyucumun çok yakın bir akrabasının bulunduğunu öğrendim. Rastlantı sonucu bu beyefendinin, ev sahibi genç bayana bu kişinin yeğeni Bayan de Bourgh ile annesi Leydi Catherine'den söz ettiğini duydum. Bazen dünyada ne inanılmaz rastlantılar oluyor. Benim bu toplantıda Leydi Catherine de Bourgh'ün belki de bir yeğenine rastlayacağım kimin aklına gelirdi. Bu keşfi tam zamanında yaptığıma çok memnunum. Böylelikle bu kişiye saygılarımı sunabileceğim. Şimdi hemen gidiyorum ve bunu daha önce yapmadığım için beni hoş göreceğine inanıyorum. Aralarındaki akrabalıktan haberim olmaması gecikmemi herhalde bağışlatır. Kendinizi Bay Darcy'ye takdim etmeyeceksiniz herhalde. Kesinlikle edeceğim. Bunu daha önce yapmadığım için de özür dileyeceğim. Bu gencin, Leydi Catherine'in yeğeni olduğunu sanıyorum. Sayın leydinin bir hafta önce sağlığının iyi olduğunu kendisine söylemekle onur duyacağım. Elizabeth onu böyle bir şey yapmaktan vazgeçirmek için çok uğraştı. Kendisiyle tanıştırılmadan Bay Darcy'yle gidip görüşmeye kalkışmasını, Bay Darcy'nin bunu, teyzesine gösterilen bir saygı belirtisinden çok, kesinlikle kendisine karşı yapılmış bir saygısızlık sayacağını, gerekli olsa bile tanışma isteğini daha yüksek mevkide bir kişi olan Darcy'nin göstermesi gerektiğini belirtti. Bay Collins kendi bildiğini okumakta kararlı bir tavırla bu sözleri dinledi ve Elizabeth konuşmasını bitirince, Sevgili Bayan Elizabeth, aklınızın alabileceği bütün konular hakkında bir yargı gücünüz var bence. Ama, şunu söylememe izin verin, halk arasında uygulanan törenin şekilleriyle papaz sınıfının törenleri, birbirlerinden çok farklıdır, dedi. Papazın, alçakgönüllülükten ayrılmaması koşuluyla papazlık makamını, şeref bakımından krallığın içinde en yüksek düzey ile aynı ayarda saydığımı affınıza sığınarak arz ederim. Bu nedenle, şimdiki durumda da vicdanımın emirlerine uyarak bence bir görev olan bu töreni yerine getirmeme izin vermelisiniz. Bütün diğer konularda değişmez bir önder olarak değerlendireceğim öğütlerinizden bu konuda yararlanmadığım için beni hoş görün. Karar vermek için gerek eğitim gerek görgü bakımından kendimi, sizin gibi genç bir bayandan daha uygun bir durumda görüyorum. Bu sözleri söyledikten sonra yerlere kadar eğilerek Elizabeth'e selam verdi ve Bay Darcy'ye doğru yürüdü. Genç kız Bay Darcy'nin bu durumu nasıl karşılayacağım merakla izliyordu. Bay Darcy'nin, kendisiyle böyle konuşulmasına şaşırdığı ortadaydı. Bay Collins söze başlamadan önce çok ciddi bir tavırla yerlere kadar eğildi. Elizabeth bir kelime bile duyamadığı halde sanki, bütün söylenenleri işitiyormuş gibiydi. Onun dudaklarını oynatışından özür , Hunsford , Leydi Catherine de Bourgh sözcüklerini okuyabiliyordu. Kuzeninin kendini Darcy gibi bir erkeğin karşısında gülünç bir duruma düşürmesi çok canını sıktı. Bay Darcy, adamı gizleyemediği bir şaşkınlıkla süzüyordu sonunda Bay Collins konuşmasına fırsat verince, Bay Darcy nezaketten uzak, gururlu bir havayla cevap verdi. Ama bu tavır Bay Collins'in cesaretini kıramamıştı ve tekrar konuşmaya başladı. İkinci söylevin uzunluğu karşısında Bay Darcy'nin küçümsemesi de sanki artıyordu. Söylev bitince belli belirsiz eğilerek selam verdi ve Collins'ten uzaklaştı. O zaman Bay Collins, Elizabeth'in yanına döndü. Sizi temin ederim, dedi. Bay Darcy'nin davranışından memnun olmamam için hiçbir neden yok. Gösterdiğim saygı ve yakınlık da Bay Darcy'yi hoşnut bıraktı sanıyorum. Bana son derece büyük bir nezaketle karşılık verdi hatta Leydi Catherine'nin çok aklı başında olduğundan ve layık olmayan kimselere hiç yakınlık göstermediğinden dem vurması beni pohpohladı bile çok büyük bir incelik. Doğrusu, ondan pek hoşlandım. Artık Elizabeth'i ilgilendiren başka bir şey kalmadığı için, o da hemen hemen bütün dikkatini ablası ile Bay Bingley'ye çevirdi. Gördüklerinin kafasında uyandırdığı birbirini kovalayan hoş düşünceler onu belki de en az ablası kadar mutlu ediyordu. Hayalinde Jane'i bu evde gerçek bir sevginin verebileceği mutlulukla kuşatılmış olarak görüyor ve böyle bir durumda Bingley'nin iki kız kardeşinden hoşlanmak için elinden geleni yapabileceğini düşünüyordu. Annesinin düşüncelerinin de aynı olduğu açıkça ortadaydı. Onun ağzını açtırma korkusundan yanına yaklaşmayı göze alamıyordu. Bu nedenle akşam yemeğine oturdukları zaman annesinin yanına düştüğünü görünce bu kötü rastlantıya çok üzüldü. Annesinin Leydi Lucas'a açıldığını, onunla açıkça konuştuğunu ve Jane'in yakında Bay Bingley ile evleneceğini umduğundan başka hiçbir şeyin lafını etmediğini duyunca canı sıkıldı. Bu, iç açıcı bir konuydu ve Bayan Bennet böyle bir birleşmenin yararlarını sayarken yorulmak nedir bilmiyordu. Bingley'nin çok alımlı bir genç ve çok zengin oluşu Longbourn'dan ancak üç mil uzakta oturuşu kendi kendini kutlaması için başlıca noktalardı. Ayrıca Bay Bingley'nin iki kız kardeşinin de Jane'e çok düşkün olmaları ve böyle bir bağı kendisi kadar onların da dilediklerinden kuşku duymaması gönlünü ferahlatıyordu. Kaldı ki bu, küçük kızları için de umut vericiydi, çünkü Jane'in parlak evliliği kardeşlerini diğer zengin bekârların çevresine sokacaktı. Ayrıca küçük kızlarını artık ablalarına emanet edebileceği için, canı istemedikçe toplantılara sürüklenmekten kurtulacak olmasına da seviniyordu. Bu toplantılarda görgü kuralları eğlenir görünmeyi gerektiriyordu, ama hiç kimse hayatının her döneminde evde oturmayı Bayan Bennet kadar sevemezdi. Mümkün olmadığına belirgin biçimde inandığı ve hiç olasılık vermediği davranışlarından anlaşıldığı halde, Leydi Lucas'a yakında aynı şansa ermesi için birçok iyi dileklerde bulunarak konuşmasını bitirdi. Elizabeth annesinin konuşmasını kesmek, onu, mutluluğunu biraz daha alçak sesle anlatmasını sağlamak için boş yere uğraştı. Çünkü bu sözlerin büyük bir kısmının karşılarında oturan Darcy tarafından duyulduğunu görmek can sıkıcıydı. Gelgelelim annesi onu saçmaladığı için payladı. Bay Darcy kim oluyor da, ondan korkacağım. Konuştuklarımızı onun keyfine göre ayarlamak zorunda mıyız. Tanrı aşkına anneciğim, biraz daha alçak sesle konuşun. Bay Darcy'yi gücendirmekten elinize ne geçer. Böyle yapmakla arkadaşının gözüne giremezsiniz. Ama genç kız ne söylese etki etmiyordu. Annesi hiç istifini bozmadan fikirlerini, çevredeki herkesin duyup anlayabileceği bir sesle söyledi, durdu. Utançtan ve can sıkıntısından Elizabeth renkten renge girdi. Her bakışında korkusunun yerinde olduğu kanısı güçlense de, gözlerini sık Darcy'ye çevirmekten kendini alamıyordu ve Bay Darcy'nin, sürekli Bayan Bennet'ın tarafına bakmasa da bütün dikkatini ona verdiğini hissediyordu. Bay Darcy'nin yüzündeki öfkeli küçümseme giderek donuk bir ciddiyete dönüştü. Neyse ki sonunda, Bayan Bennet'ın söyleyecek sözü kalmadı. Kendisinin paylaşma olasılığı olmayan mutluluk hayallerini çoktandır esneyerek dinlemekte olan Leydi Lucas, Svk jambon ve piliç söğüşünde avuntu aradı. Elizabeth de rahat bir soluk almıştı, ama bu rahatlık çok uzun sürmedi. Yemek bitip de şarkı söylemekten söz açılınca Mary'nin, fazla ısrara gerek bırakmadan insanları memnun etmeye hazırlandığını büyük bir üzüntü ile gördü. Birçok anlamlı bakış ve sessiz yakarışlarla kardeşini bu nezaketi göstermekten vazgeçirmeye çalıştı, ama boşuna. Mary bunları anlamazlıktan geldi kendini göstermek için yakaladığı bu fırsat hoşuna gitmişti ve şarkısına başladı. Elizabeth'in acı dolu bakışları kardeşine dikilmişti. Mary'nin uzun şarkısının bitmesini sabırsızlıkla bekledi, ama sabırsızlığının karşılığını göremedi. Dört bir yandan yükselen bravo bağırışları arasında, yeniden şarkı söylemesi için bir rica sezer gibi olan Mary, birkaç saniye durakladıktan sonra gene ağzını açtı. Mary'nin müzik yeteneği böyle bir gösteri için yeterli değildi Sesi zayıf, tavırları yapmacıktı. Elizabeth yerin dibine geçiyordu. Jane'in buna nasıl dayanabildiğim anlamak için ablasına baktı ama o rahat Bingley ile konuşuyordu. Elizabeth bu kez gözlerini Bingley'nin kız kardeşlerine çevirdi ve birbirlerine alay dolu işaretler yaptıklarını gördü ama Bay Darcy ciddiyetini koruyordu. Elizabeth, Mary'nin bütün gece şarkı söylemesinden korkarak araya girmesi için yalvarırcasına babasından yana baktı. Bay Bennet bu bakışın anlamını sezdi ve Mary ikinci şarkısını bitirince yüksek sesle Bu kadarı yeter, yavrum, dedi, bize yeterince zevk verdin. Bırak da biraz başka genç kızlar kendilerini göstersin. Mary bu sözleri duymamış gibi yaptıysa da biraz bozulmuştu. Hem kardeşine hem de babasının söylediklerine üzülen Elizabeth endişesinin yersiz olmasından korktu. Bay Collins de söze karışarak, Şarkı söyleyebilecek kadar şanslı olsaydım, eminim, çevremdekileri güzel melodilerle eğlendirmekten mutluluk duyardım, dedi. Çünkü bence müzik çok masumca ve bir papazın mesleğine mükemmel derecede yakışacak bir eğlencedir. Yine de, müziğe çok fazla zaman harcamayabiliriz, demek istemiyorum kuşkusuz bizi bekleyen başka işler de var. Bir köy papazının yapması gereken çok iş vardır. Öncelikle ondalık için öyle bir anlaşma yapmalıdır ki hem kendisi yararlansın hem de koruyucusu zarar görmesin. Ayrıca vaazlarını yazıp hazırlamalıdır. Geri kalan zamanda da cemaatine karşı ödevlerini yerine getirmeye, oturduğu evin bakımı ve onarımıyla uğraşmalıdır. Papazın evini mümkün olduğunca rahat bir yer haline getirmemesi için hiçbir özrü yoktur. Herkese ve özellikle o mevkiye gelmesine yardım edenlere karşı ilgi göstermesi ve uysal davranması da az önemli değildir... Bu görevden onu asla affedemediğim gibi, aileye yakınlığı olan herkese karşı saygılarını sunma fırsatını ihmal eden bir köy papazını hiçbir zaman bağışlayamam. Bay Collins salondakilerin yansının duyabileceği kadar yüksek sesle söylediği sözlerini Bay Darcy'ye bakıp eğilerek bitirdi. Salondakilerin çoğu alayla baktı, birçoğu da gülümsedi. Ama görünüşe bakılırsa kimse Bay Bennet kadar eğlenmemişti. Öte yandan Bayan Bennet bu kadar akıllı bir konuşma yaptığı için Bay Collins'i övüyor ve Leydi Lucas'a akrabasının şaşılacak kadar zeki ve iyi bir genç olduğunu fısıldıyordu. Elizabeth'e öyle geliyordu ki, ailesi o gece kendilerini gülünç bir duruma düşürmek için ellerinden geleni yapmak için söz birliği etselerdi rollerini bundan daha mükemmel ve daha içten oynayamazlardı. Gösterinin bazı kısımlarının Bay Bingley'nin gözünden kaçmasını, gördüğü saçmalıklara da aldırış edecek bir adam olmamasını gerek ablası, gerekse Bay Bingley açısından şans sayıyordu. Yine de, Bingley'nin kız kardeşlerine ve Darcy'ye alay etme fırsatını vermeleri çok kötüydü. Elizabeth adı geçen iki kız kardeşin küstah gülümsemelerinin mi, yoksa Bay Darcy'nin sessiz küçümsemesinin mi daha dayanılmaz olduğunu kestiremiyordu. Balonun geri kalan saatleri de onun için pek eğlenceli geçmedi. Yanından hemen hiç ayrılmayan Bay Collins onu çok sıkıyordu. Gerçi genç adam onu bir daha dansa kalkması için ikna edememiş, ama başkası ile dans etmesini de engellemişti. Elizabeth'in bir başkasını dansa kaldırması için ona yalvarması ve hangi genç kızla isterse onunla tanıştırmaya söz vermesi boşunaydı. Bay Collins dansa hiç de meraklı olmadığını, başlıca isteğinin Elizabeth'e hoş görünmek olduğunu, bu nedenle bütün gece onun yanından ayrılmamaya çalışacağını kesin bir dille belirtti. Böyle bir adamla tartışmaya girişmek boşunaydı. Neyse ki, arkadaşı Charlotte Lucas sık yanlarına gelerek büyük bir uysallıkla Bay Collins'le sohbet ediyor, Elizabeth de bu sayede rahat nefes alabiliyordu. Elizabeth şimdi hiç olmazsa artık Bay Darcy ile konuşma eziyetinden kurtulmuş olduğuna şükrediyordu. Bay Darcy çoğunlukla ona pek yakın bir yerde durduğu, hiç kimseyle de ilgilenmediği halde, bir kez bile genç kızın yanına gelip konuşmadı. Elizabeth bu tavrın, Bay Wickham konusunda kendi atmış olduğu taşın bir sonucu olduğunu sezdi ve sevindi. Balodan en son ayrılan Longbourn ailesi oldu. Bayan Bennet'ın bir manevrası ile herkes dağıldıktan sonra onlar bir çeyrek saat kadar arabalarını beklemek zorunda kaldılar ve böylelikle ev sahiplerinden bazılarının kendilerinin çıkıp gittiğini görmeyi ne kadar candan istediklerine tanık oldular. Bayan Hurst ile kız kardeşi ağızlarını neredeyse sadece yorgunluktan yakınmak için açıyorlardı ve evde artık yalnız kalmak için sabırsızlandıkları gözle görülüyordu. Bayan Bennet'm çene çalmak için gösterdiği bütün çabalan boşa çıkarmışlar ve bu yüzden herkesin üzerine bir sessizlik ve uyuşukluk çökmesine neden olmuşlardı. Bay Bingley'nin ve kız kardeşlerinin misafirlerini eğlendirme konusundaki inceliklerini, konukseverliklerini, davetlilere olan davranışlarında göze çarpan nezaketlerini, toplantının güzelliğini öven Bay Collins'in uzun nutukları da havadaki ağırlığı dağıtamadı. Darcy ağzını açmıyordu. Bay Bennet de tıpkı onun gibi sessiz oturuyor, içinde bulundukları durumla eğleniyordu. Bay Bingley ile Jane herkesten biraz uzakta, başbaşa durmuş, yalnız birbirleriyle konuşuyorlardı. Elizabeth de Bayan Hurst ve Bayan Caroline Bingley gibi susuyordu. Lydia bile arada sırada, Aman Tanrım, öyle yorgunum ki. diye yüksek sesle konuşup gürültü ile esnemekten başka ses çıkarmıyordu. En sonunda veda etmek için ayaklandıklarında Bayan Bennet bütün aileyi yakında Longboum'da görmeyi arzu ettiğini ısrarlı bir nezaketle belirtti özellikle Bay Bingley'ye dönmüş olarak, onun bir gün davet beklemeden yemeğe gelirse kendilerine çok büyük mutluluk vereceğini söyledi. Bingley büyük bir mutlulukla teşekkür ederek, ertesi gün kısa süreliğine Londra'ya gitmek zorunda olduğunu, fakat döner dönmez ilk fırsatta Bayan Bennet'ı ziyaret edeceğine söz verdi. Bayan Bennet onun bu cevabından pek hoşnut kaldı. Oradan ayrılırken nikâh işlemlerinin, eşya ve çeyiz hazırlıklarının kaç zaman süreceğini hesaplıyor ve Jane'in bilemedin üç dört ay sonra konağa gelin gitmiş olacağını düşünerek seviniyordu. İkinci kızının da Bay Collins'le evleneceğine aynı derecede inanıyor, Jane'inki kadar değilse de, bundan da hayli mutluluk duyuyordu. Kızları arasında en az beğendiği Elizabeth'di ve Bayan Bennet, Bay Collins'i Elizabeth için oldukça parlak bir kısmet sayıyordu. Yine de Bay Bingley ile Netherfleld onları gölgede bırakıyordu. XIX Ertesi gün Longbourn yeni bir olaya sahne oldu. Bay Collins resmen evlenme teklif etti. Ertesi cumartesiye kadar izinli olduğu için bu işi zaman kaybetmeden yapmak istemiş, hiçbir çekingenlik duymadığı için de teklifi yaparken bu işin gereği olduğuna inandığı birçok şeyi atlamıştı. Kahvaltıdan hemen sonra Bayan Bennet'ı, Elizabeth'i ve küçük kızlardan birini bir arada görünce anneye Sayın bayan, dedi, güzel kızınız Elizabeth'e olan sevginize sığınarak, onunla bu sabah özel görüşme şerefinin bana bağışlanmasını dilesem, bu dileğimin kabul edileceğini umabilir miyim. Elizabeth şaşkınlık içindeydi. Kızarmaktan başka bir şey yapacak zaman bulamadan Bayan Bennet cevap verdi A. Evet, tabii. Eminim ki Lizzy çok mutlu olacaktır. Hiçbir sakıncası yok. Gel Kitty, yukarda işimiz var. Annesi el işlerini toplayarak alelacele çıkmaya davranırken, Elizabeth, Anneciğim, gitmeyin, diye yalvardı. Yalvarırım gitmeyin. Bay Collins beni bağışlasın. Bana başkalarının duymasında sakınca olan bir şey söyleyecek olamaz. Zaten ben de gidiyorum. Annesi tersledi Hayır, hayır Lizzy, saçmalama. Çok rica ederim, otur oturduğun yerde. Çok bunalmış ve şaşırmış görünen Lizzy'nin gerçekten kaçmaya hazırlandığını anlayınca, Lizzy, diye ekledi. Burada kalmanda ve Bay Collins'in söyleyeceklerini dinlemende ısrar ediyorum. Elizabeth böyle bir buyruğa karşı gelemezdi. Bir an bu işi bir an önce, olabildiğince sessiz sedasız atlatmanın daha iyi olacağını düşündü. Tekrar yerine oturdu. Hiç durmadan nakış işleyerek gülmekle ağlamak arasında bocalayan duygularını gizlemeye çalıştı. Bayan Bennet ile Kitty gittiler. Onlar çıkar çıkmaz Bay Collins söze başladı İnanın ki sevgili Bayan Elizabeth, alçakgönüllülüğünüz sizin için kötü bir not olmak şöyle dursun, diğer mükemmel özelliklerinize bir yenisini eklemekte. Bu küçük çekingenliği göstermeseydiniz gözümde daha az sevimli olacaktınız ama bu konuşmayı yapmak için sayın annenizden izin almış bulunduğumu söylememe izin verin. Yaradılıştan utangaç olmanızdan ötürü duygularınızı gizlemeye kalkışsanız da bu sözlerimin anlamını kavramamanıza imkân yok. Size karşı gösterdiğim ilgi hiçbir kuşkuya yer bırakmayacak kadar güçlü. Daha evinize ayak basar basmaz sizi gelecekteki hayatımın yoldaşı olarak seçmiştim. Ama bu konudaki duygularıma kapılıp kendimi unutmadan önce, belki de neden evlenmek istediğimi, neden kendime bir eş bulmak için Hertfordshire'a geldiğimi anlatmak yerinde olur. Bay Collins'in bütün ciddiyetine ve kendinden emin tavrına rağmen duygularına kapılıp kendini unutmasından söz etmesi Elizabeth'in o kadar tuhafına gitti ki gülmemeye çalışırken, Collins'in verdiği bu kısa aradan yararlanıp sözlerini ağzına tıkamayı beceremedi. Genç papaz devam etti Evlenmek isteyişimin ilk nedeni, bence hali vakti benim gibi yerinde olan her papazın evlenerek cemaatine örnek olması gerektiğidir, İkincisi evlenmenin mutluluğuma çok şey katacağına inanıyorum, üçüncüsü ise bunu belki de ilk başta söylemem gerekirdikoruyucum olmasından şeref duyduğum çok soylu leydinin bana özellikle evlenmemi önermesidir. Bu konuda iki defa fikirlerini belirtme alçakgönüllülüğünü gösterdi, (hem de sorulmadan.) ve cumartesi akşamı Hunsford'dan ayrılmadan önce Rosings'de kadril oynadığımız sırada, Bayan Jenkinson, Bayan de Bourgh'ün ayağının altına bir tabure yerleştirirken Leydi Catherine de Bourg bana şöyle dedi 'Bay Collins, evlenmelisiniz. Sizin gibi bir papazın evlenmesi şart. Benim hatırım için eşinizi iyi seçin, kibar bir kız bulun. Kendi iyiliğiniz için çalışkan, yararlı bir insan olsun size tavsiyem yüksek düzeyde bir hayat içinde yetişmemiş ve az bir gelirle iyi bir geçim sağlayabilecek bir kız olsun. Size tavsiyem bu. En kısa zamanda böyle bir eş bulup Hunsford'a getirirseniz ben de ziyaretine gelirim.' Güzel kuzenim, size sunabileceğim iyi şartlar arasında Leydi Catherine de Bourgh'ün yakın ilgisi ve inceliğinin önemli bir yer tuttuğunu söylememe izin verin. Tavırlarının ve hareketlerinin sözlere sığmayacak kadar kibar olduğunu, onu gördüğünüz zaman siz de anlayacaksınız. Sizin zekânız ve canlılığınız da, bunlara leydinin bulunduğu mevkinin kaçınılmaz şartı olan sessizlik ve saygı da katılırsa, herhalde onun hoşuna gidecektir. Buraya kadar evlenmek isteyişimin asıl nedenlerini saydım. Şimdi sıra kendi çevrem dururken gözlerimin neden Longbourn'a çevrildiğini söylemeye geldi, çünkü emin olun kendi çevremde birçok sevimli genç bayan var. Ancak, saygıdeğer babanızın ölümünden sonra umarım daha uzun yıllar yaşar mülküne ben vâris olacağım için, eşimi onun kızları arasından seçmeden ve daha önce de söylediğim gibi uzun yıllar gerçekleşmeyecek bu acıklı olay üzerine uğrayacakları kaybın mümkün olduğu kadar azalmasını sağlamadan rahat edemezdim. İşte güzel kuzenim, amacımın bu olduğunu söyledikten sonra gözünüzden düşmeyeceğime inanıyorum. Şimdi artık size duyduğum sevgimin gücünü oldukça ateşli bir dille belirtmekten başka yapacağım bir şey kalmadı. Çeyize hiç önem vermem yerine getirilemeyeceğini bildiğim için babanızdan bu konuda bir dilekte bulunmayacağım. Annenizin ölümünden sonra elinize geçecek bin sterlinin dörtte biri oranındaki gelirden başka bir servete konmayacağınızı da biliyorum. Bu nedenle, bu konudan asla söz açmayacağım ve emin olun evlendiğimiz zaman bunu sizin başınıza kakma alçaklığında bulunmayacağım... Artık onun sözünü kesme sırası gelmişti. Genç kız, Çok acelecisiniz efendim, diye sesini yükseltti, size henüz bir cevap vermediğimi unutuyorsunuz. İzin verin de daha fazla zaman kaybetmeden cevabımı vereyim. Övgüleriniz için teşekkürlerimi kabul edin. Teklifinizden şeref duydum. Ancak elimden bu öneriyi reddetmekten başka bir şey gelmez. Bay Collins elini ciddiyetle sallayarak cevap verdi Genç kızların kabul etmek için gizlice niyetlendikleri halde taliplerinin ilk başvurusunu reddetme huyunda olduklarını yeni öğrenmiyorum. Bu reddedişin iki, hatta üç defa tekrarlandığını da biliyorum. Bu nedenle sözleriniz cesaretimi ve yakın zamanda sizi kolumda kilisenin mihrabına götürme ümidimi hiç de kırmış değil. Elizabeth, Aman, beyefendi, verdiğim cevaptan sonra hâlâ umutlu olmanız doğrusu gerçekten garip. diye söylendi. Benim, mutluluğunu ikinci bir teklifin yapılması olasılığına bağlayacak kadar cesur kızlardan şayet böyleleri varsa olmadığıma inanabilirsiniz. Yanıtım içten ve kesindir. Siz beni mutlu edemezsiniz ayrıca bu dünyada sizi mutlu edebilecek en son kadının ben olduğundan eminim. Hatta ve hatta büyük dostunuz Leydi Catherine beni tanısaydı, öyle inanıyorum ki, hiçbir açıdan beni bu mevki için uygun bulmazdı. Bay Collins ciddi ciddi, Leydi Catherine'in gerçekten böyle düşüneceğini bilsem, dedi. Fakat leydinin sizi beğenmeyeceğini hiç sanmıyorum. Ayrıca emin olun onu tekrar görme şerefine eriştiğim zaman alçakgönüllülüğünüzü, tutumluluğunuzu ve diğer hoşa giden özelliklerinizi kendisine ballandıra ballandıra anlatacağım. Gerçekten Bay Collins, beni övmenizin hiç gereği yok. Kendi kararlarımı kendim vermeme izin vermeli ve sözlerime inanma iyiliğini göstermelisiniz. Sizin çok mutlu ve çok varlıklı olmanızı dilerim. Teklifinizi kabul etmemekle size de bu mutluluğa ve zenginliğe ulaşmanız için elimden gelen en büyük yardımı yapmış oluyorum. Bana evlenme teklifinde bulunmakla aileme karşı beslediğiniz ince duygularınızı da belirtmiş oldunuz. Bu durumda Longbourn mülkü size kaldığı zaman artık vicdan azabı çekmeden gelip yerleşebilirsiniz. Yani bu olaya artık her yönden kapanmış gözüyle bakabiliriz. Elizabeth bunları söylerken ayağa kalkarak odadan çıkmaya hazırlandı. Ama Bay Collins ona şöyle dedi Bu konuda sizinle bir daha konuşma şerefine eriştiğim zaman şimdikinden daha olumlu bir cevap alacağımı umarım, şu anda sizi taş yürekli olmakla suçlamak aklımdan bile geçmez. Çünkü bir erkeğin ilk teklifini reddetmenin cinsinizin eski bir huyu olduğunu biliyorum. Şu anda bile beni, kadın yaradılışının gerçek inceliğine yaraşabilecek derecede yüreklendirmiş bulunuyorsunuz. Elizabeth bir parça kızararak bağırdı Gerçekten Bay Collins, beni çok şaşırtıyorsunuz. Eğer şu ana kadar söylediklerimi cesaret verici olarak yorumluyorsanız ret cevabımın samimi olduğuna sizi nasıl ikna etmeliyim bilmiyorum. Sevgili kuzenim, teklifimi reddedişinizin yalnız sözde olduğunu düşünerek gurur duymama izin verin. Bu inancımın nedenlerini kısaca şöyle sayabilirim Teklifimin sizce kabul etmemeye layık olmadığını ve size sağlayabileceğim hayata imrenilemeyeceğini sanmıyorum. Hayattaki mevkim, de Bourgh ailesi ile bağlarım ve sizin ailenizle olan akrabalığım benim için olumlu noktalardır. Ayrıca, birçok çekici tarafınız bulunmakla beraber, size bir başka evlenme teklifinin daha yapılacağının kesin olmadığını da göz önünde tutun. Ne yazık ki, size düşecek miras o kadar az ki bunun, bütün güzelliğinizin ve sevimli özelliklerinizin etkilerini sıfıra indirmesi çok kuvvetli bir olasılık. Bu nedenle, verdiğiniz ret cevabının ciddi olmadığı, kibar bayanların huyu olduğu üzere, sevgimi büsbütün alevlendirmek için beni bekletmek istediğiniz sonucuna varıyorum. Beyefendi, saygıdeğer bir adamı acı içinde bırakmak demek olan bu türden bir kibarlığa yeltenmediğime inanabilirsiniz. Samimi olduğuma inanmanızı daha büyük bir iltifat sayacağım. Teklifinizle bana bağışladığınız şeref için tekrar tekrar teşekkür ederim, ama kabul etmeme imkân yok. Duygularım her bakımdan buna engel. Daha ne kadar açık söyleyebilirim. Artık beni, size acı çektirmeye niyetlenen kibar bir bayan olarak değil, yüreğinden geldiği gibi konuşan aklı başında bir yaratık gözüyle görün. Bay Collins yapmacık bir nezaketle, Eşsiz bir çekiciliğiniz var. dedi. Saygıdeğer ana babanızın rızaları da alındıktan sonra teklifimin kesinlikle kabul edileceğine inanıyorum. Bay Collins'in kendi kendini aldatmakta gösterdiği ısrar karşısında Elizabeth verecek bir cevap bulamadı ve hiçbir şey söylemeden odadan çıktı. Tekrar tekrar verdiği ret cevaplarını Bay Collins yüreklendirici saymakta inat ederse babasına başvurmaya karar verdi. Herhalde babası kuşkuya yer bırakmayacak şekilde ret cevabını verirdi. Hiç olmazsa onun tavırları kibar bir bayanın yapmacıklığı ve cilvesi sayılmazdı. XX Bay Collins tek başına gelingüvey olacak pek zaman bulamadı çünkü görüşmenin sonunu gözetlemek için aralıkta oyalanmakta olan Bayan Bennet, Elizabeth'in kapıyı açtığını ve acele yanından geçerek merdivenlere doğru koştuğunu görür görmez kahvaltı odasına girdi ve aralarında kurulacak daha yakın bağlar için hem kendini hem de Bay Collins'i kutladı. Bay Collins bu sevinçli sözleri aynı mutlulukla karşılayıp Bayan Bennet'ı kutladıktan sonra Elizabeth ile yaptığı görüşmeyi ayrıntılarıyla anlattı. Bu görüşmenin sonunda memnunluk duyması için her türlü neden vardı, çünkü kuzeninin onu ısrarla reddedişi onun utangaçlıkla karışık alçakgönüllülüğünden ve karakterinin gerçek inceliğinden ötürüydü. Ama duydukları Bayan Bennet'ı ürküttü. Kızının, teklifi Bay Collins'i cesaretlendirmek için reddettiğine inanabilse o da en az Bay Collins kadar sevinecekti, ama bundan pek umutlu değildi ve bu düşüncelerini söylemekten kendini alamadı Ama şuna güvenin, Bay Collins, dedi. Lizzy'nin aklı başına getirilecektir. Onunla bu konuyu doğrudan doğruya ben görüşeceğim. Çok dik kafalı, başına buyruk bir kızdır ve kendi çıkarının nerede olduğunu bilmez. Ama ben ona öğretmesini bilirim. Bay Collins heyecanla atıldı Sözünüzü kestiğim için özür dilerim, hanımefendi, ama kızınız eğer gerçekten dik kafalı ve başına buyruksa benim durumumdaki gibi evlilikten mutluluk bekleyen bir adamın isteyeceği bir eş olamaz. Bu nedenle, eğer teklifimi gerçekten reddetmekte ayak direrse onu zorlamamak belki daha yerinde olur. Çünkü bu tür huysuzlukları varsa, bana mutluluk getirmeyeceği ortadadır. Bayan Bennet telaşla, Beni yanlış anladınız beyefendi, dedi. Lizzy ancak bu gibi konularda dik başlıdır, başka her yönden ondan uysalı yoktur. Ben şimdi doğru Bay Bennet'a gideceğim ve eminim, bu işi Lizzy ile hemen halledeceğiz. Bay Collins'in cevap vermesine fırsat bırakmadan acele kocasının yanına koştu ve daha kütüphaneye girerken konuşmaya başladı. Ah Bay Bennet, ocağına düştük. Birbirimize girdik. Gelin Lizzy'yi Bay Collins ile evlenmeye ikna edin çünkü bir yandan o, Bay Collins'i istemem diye yemin ediyor, öte yandan eğer acele etmezseniz, Bay Collins de onunla evlenmekten vazgeçeceğe benziyor. Bay Bennet, karısı içeri girerken başını kitabından kaldırarak, sakin bir kayıtsızlıkla gözlerini ona dikmişti. Bayan Bennet kocasının kayıtsızlığının hiç de etkilemediği sözlerini bitirince Bay Bennet Sizi anlama mutluluğuna eremedim. Neden söz ediyorsunuz. dedi. Bay Collins ile Lizzy'den. Lizzy, Bay Collins'le evlenmem dediği için şimdi de Bay Collins de Lizzy'yle evlenmem diyor. Ben ne yapabilirim ki. Düfum umutsuz gibi. Siz konuyu Lizzy ile konuşun. Ona Bay Collins ile evlenmesinde ısrar ettiğinizi söyleyin. Onu buraya çağırın, düşüncemi kendisine bildireyim. Bayan Bennet çıngırağı çaldı ve Bayan Elizabeth kütüphaneye çağrıldı. Elizabeth içeri girince babası, Buraya gel çocuğum, dedi, seni önemli bir iş için çağırttım. Anladığım kadarıyla Bay Collins sana evlenme teklif etmiş. Doğru mu. Elizabeth öyle olduğunu söyledi. Pekâlâ. Sen de bu teklifi reddettin, öyle mi. Evet efendim. Pekâlâ. Şimdi asıl konuya geliyoruz. Annen bu teklifi kabul etmende ısrar ediyor. Öyle değil mi Bayan Bennet. Evet, yoksa bir daha yüzüne bakmam. Karşında iki acı seçenek var, Elizabeth. Şu günden başlayarak, ister istemez, ya annenle ya da babanla küsmek zorunda kalacaksın. Annen Bay Collins ile evlenmezsen yüzüne bakmayacakmış, ben de evlenirsen. Elizabeth babasının söze böyle başlayıp bu sonuca varmasına gülümsemekten kendini alamadı. Kocasının konuyu kendi istediği gibi düşündüğüne inanarak aldanan Bayan Bennet şaşırıp kalmıştı. Bu sözlerle ne demek istiyorsunuz, Bay Bennet. Bana söz vermiştiniz. Lizzy'nin Bay Collins ile evlenmesinde ısrar edececeğinize söz vermiştiniz. Şekerim, diye cevap verdi kocası, sizden iki küçük ricam var Birincisi bu konuda kendi yargıma göre davranabilmem, ikincisi de odamda rahat bırakılmam. Kütüphanemi ne kadar çabuk bana bırakırsanız o kadar memnun olurum. Kocasından yana hayal kırıklığına uğradığı halde Bayan Bennet henüz ümidini kesmemişti. Elizabeth ile kâh tatlılıkla, kâh tehditle tekrar tekrar konuştu. Jane'i de kendi tarafına çekmeye çalıştı, ama Jane, olabildiğince yumuşak davranmakla birlikte bu işe karışmayı reddetti. Elizabeth de kimi zaman ciddi ve içten sözlerle, kimi zaman da alaycı bir neşe ile annesinin saldırılarına karşılık verdi. Genç kızın cevaplarının tarzı değişmekle beraber karan kesindi. Öte yandan Bay Collins tek başına kalıp olup bitenleri düşünmeye dalmıştı. Kendini, kuzeninin nasıl olup da ret cevabı verdiğini anlayamayacak kadar beğeniyordu. Gerçi gururu incinmişti, ama ona acı verecek herhangi bir duygu yoktu. Aile bu karmaşa içindeyken Charlotte Lucas o günü onlarla birlikte geçirmek üzere misafirliğe geldi. Onu Lydia karşıladı Adeta uçarak ona koşmuş ve heyecanla fısıldamıştı Gelmene sevindim, çünkü öyle bir eğlence var ki. Bu sabah ne dersiniz. Bay Collins, Lizzy'ye evlenme etti, Lizzy de ayak diriyor. şöyle evde oldu teklif Charlotte bir şey demeye zaman bulamadan aynı haberi vermek için gelen Kitty de onlara katıldı ve kahvaltı odasına girer girmez de Bayan Bennet aynı konudan söz açarak Bayan Charlotte Lucas'a kendini acındırmaya çalışarak Lizzy'yi, ailesindeki herkesin kendi isteğine uymaları için ona yalvararak acıklı bir tavırla, Lütfen ricamı yerine getirin, sevgili Charlotte, dedi, çünkü kimse benim tarafımı tutmuyor. Bana zulmediyorlar. Zavallı sinirlerime kimse acımıyor. Jane ile Elizabeth'in içeri girmeleri Charlotte'u karşılık vermekten kurtardı. İşte geliyor, diye sözlerine devam etti Bayan Bennet, dünya umrunda değil. Sanki York'ta imişiz gibi, bize artık aldırmıyor yeter ki kendi istediği olsun. Ama şunu söyleyeyim Bayan Lizzy, eğer her evlenme teklifini böyle reddetmeyi kafana koyduysan koca bulamazsın. Baban öldükten sonra sana kim bakacak, orasını da bilmiyorum. Ben bakamam, seni şimdiden uyarıyorum. Bugünden sonra artık seninle hiçbir ilgim yok. Biliyorsun, kütüphanede de söyledim artık seninle konuşmayacağım, sözümün eri olduğumu göreceksin. Söz dinlemeyen çocuklarla konuşup da ne yapacağım. Hoş, sanki herhangi biriyle de konuşmaktan hoşlanıyorum da. Benim gibi sinirleri bozuk insanların canı pek konuşmak istemez. Ne çektiğimi kimse bilemez. Ama bu hep böyledir. Halinden şikâyet etmeyenlere hiçbir zaman acımazlar. Karşılık vermenin veya yatıştırmaya kalkışmanın annelerini büsbütün çileden çıkaracağını bilen kızlar bu taşkınlığı ses çıkarmadan dinlediler. Bu nedenle, Bayan Bennet, Bay Collins onlara katılmcaya kadar, hiç durmadan söylenmeye devam etti. Her zamankinden daha gururlu bir havayla içeri giren Bay Collins'i görünce Bayan Bennet kızlarına dönerek Onu bunu bilmem, dedi. Hepiniz dilinizi tutun. Bay Collins'le başbaşa konuşacaklarımız var. Elizabeth sessizce odadan çıktı, Jane ile Kitty de ardından gittiler, ama dinlemeye kararlı olan Lydia yerinden bile kıpırdamadı. Başlangıçta, Collins'in hatır sormasına ve bütün ailesinin sağlığı hakkında sorduğu ayrıntılı sorulara cevap vermek için ister istemez odada kalan, sonra da merakını yenemediği
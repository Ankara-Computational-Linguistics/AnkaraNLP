oturduğum yerdeboşluğabakarak veyüzümdebirgülümsemeyle filmiderinlemesine idrak edip sindirdim.Bana böyle hissettiren filmlerden ayrı birkeyifalırım. Filmin çokda güzelveönemli birmesajı var, amaonuburada söyleyerek tadınıkaçırmak istemiyorum. Kendi başınızaizleyip,“Vaaaay!” demek çokdaha eğlenceli.Sonolarak dagerek diyaloglar, gerek deParis’ten kareler olsun; kesinlikleedebi vegörselşölenlerle dolu birfilm. Bunedenle filmi herkese değil de,daha çoksanatlailgili insanlarınizlemesini tavsiye ederim. Ve böyle insanlara daumarımsizler debenim yaşadığım gibi“Paris’teGece Yarısı”yaşarsınız,diyerek yazımı bitiriyorum.Tekinsiz Kasaba Terk edilmiş bir kasaba… Ne olduğuna dair bir belirsizlik… İnsanlar arasında yayılan bir korku ve merak… Tek Kanatlı Bir Kuş’ u oluşturan atmosfer bu şekilde. Kitaptaki bu ürkütücü havanın Freud’ un “Uncanny” teorisiyle pek çok noktada uyuştuğunu düşünüyorum. Freud’a göre; Almanca’da ‘heimlich’ , İngilizce’de ‘uncanny’ olarak karşımıza çıkan tekinsiz kelimesi ve tekinsizlik durumu; korkutucu ve bize yabancı olan bir durumun veya objenin aynı zamanda bizde merak ve ilgi uyandırmasıdır. Öte yandan, yakından tanıdığımızı düşündüğümüz bir şeyin bize kimi zaman tuhaf ve ürkütücü gelmesi de tekinsizlik olarak nitelendirilir. Günlük hayatta da sıradan şeylerin tekrar etmesiyle oluşan ve dikkatimizi çeken olayların bize tekinsizlik duygusunu yaşattığı durumlar vardır. Örneğin, nadir rastlanan yeşil renkli bir arabayı gün içinde birkaç kez görmek, aynı sayının karşımıza sürekli çıkar hale gelmesi ve dikkatimizi çekmesi veya yeni öğrendiğimiz bir kelimeye sürekli denk gelmek… Bu tip durumlar huzursuz hissetmemize ve ürpermemize yol açar fakat içten içe de bunun gizemli bir sebebi olup olmadığını merak ederiz. Peki ya dejavu olarak adlandırılan ve yaşadığımız bir anı daha önceden de aynen yaşadığımızı hissettiğimiz durumları da bu tekinsizlik çemberine dahil edemez miyiz? Gerçekten de ilk kez gittiğiniz bir yerde orada daha önceden de bulunduğunuzu hissetmek ya da sıradan bir olay esnasında bunu daha önce de yaşadığınızı düşünmek korkuyla birlikte bir kafa karışıklığı yaratır çoğu zaman. İnsan ne olduğunu bilmediği objelere, sebebini çözemediği olaylara ve kendisine ölüm, yalnızlık, karanlık gibi insanı ürküten kavramları hatırlatan yerlere karşı her zaman bir kuşku taşır. Merak ettiği şeyin gerçekte ne olduğunu anlamaya çekinebilir çünkü zarar görmekten korkar ama aynı zamanda ona karşı bir çekim duyar ve ondan uzak kalamaz. Kitapta da terk edilmiş bir kasaba ve oraya girmeye çekinmelerine rağmen duydukları merak yüzünden vazgeçip gidemeyen, kasabanın girişine yakın bir yerde ağaçların altına kamp kuran insanlar söz konusu. Hepsi kasabadaki insanların başına ne geldiğini merak etmelerine rağmen korkuları onların kasabaya girip meraklarını gidermelerine izin vermiyor fakat aynı merak da korkuya rağmen kasabadan uzaklaşmalarına engel oluyor. İşte buradaki korku-merak ikilisinin yarattığı durum da tekinsizliğin örneklerinden. Bence tekinsizlik duygusunun ortaya çıkmasına sadece belirsiz olaylar ya da tekerrür eden durumlar sebep olmaz, her gün içli dışlı olduğumuz şeyler de zaman zaman bize tuhaf gelebilir. Bazen gece yatarken odamda bulunan ve ne olduğunu bildiğim bir nesne bana tuhaf bir şekli anımsatarak beni korkutabiliyor, karanlıkta yanından geçtiğim parkta ağaçların arasında ürkütücü şeyler gördüğümüzü düşünebiliyorum veya uyurken cama vuran yağmur damlaları birinin cama tıkladığını hissettiriyor. Böyle durumlarda da anlık bir korku duyumsayıp, hatta bazen hissettiğim şeyin ne olduğuna bakmaktansa görmezden gelip başka şeylere odaklanırım, uyumaya devam etmek gibi. Freud’un ‘Uncanny’ isimli makalesinde açıkladığı garip olarak nitelendirebileceğimiz varlıkların ve durumların insanlara hem korku hem şüphe tohumları ekmesini tekinsizlik duygusu olarak adlandırmasının, Yaşar Kemal’in romanındaki kasabayla ve bu kasabaya hem korkuyla hem de merakla yaklaşan insanlarla örtüştüğünü düşünmekteyim. Gerçekten de gerek romandaki kurguda, gerekse bizim günlük hayatımızda yaşadığımız bu tarz olaylarda ironik bir şekilde hem bir korkuya kapılırız hem de bunun bize çekici aynı zamanda da merak uyandırıcı geldiğini düşünürüz. Sonuç olarak, bu sebebi bilinmeyen ürkütücü his aslında hepimizin tanıdık olduğu, nitekim romanlarda da karşılaştığımız bir durum. Kaynakça Freud, Sigmund. "Uncanny." Imago (1919). Kemal, Yaşar. Tek Kanatlı Bir Kuş. İstanbul: Yapı Kredi Yayınları, 2013. FARK ETMEDİĞİMİZ ŞANSIMIZ 20. yüzyılın sonlarında belki de 21. yüzyılın başlarında doğmuş bir nesil olarak ne kadar şanslı olduğumuzu bir kez daha hatırlatmak istedim. Bunun hızla gelişen teknolojiyle; iphone’larla, ipad’lerle ya da televizyonda ve sinemalarda izlediğimiz büyük bütçeli filmlerle alakası yok. Bu şansımız toplum olarak bu yıllarda savaş ve savaşın getirdiği zorlukları görmemiş olmamız. Ne düşündüğünüzü az çok tahmin edebiliyorum “sınırımız olan Orta Doğu’da sürekli bir savaş var’’ ya da “dedelerim dünya savaşı gördü” gibi yorumlar aklınızdan geçiyor olabilir ama benim demek istediğim ülke olarak savaşta olduğumuz yılları hatırlayan yoktur ve inanın görmek istemeyiz. Ne I. Dünya Savaşı’na tanık olacak kadar uzun yaşadık ne II. Dünya Savaşı’nı gördük. Bu her milletin elinde olmayan bir şanstır ve savaşın arkasında bıraktığı trajediyi görmemize engel olmuştur şu ana kadar. Günümüzde Türkiye’nin şu anda en çok karşılaştığı sorun Suriyeli mülteci sorunudur. Bu örneği verme sebebim hem çok aşina olduğumuz bir konu olabileceği ve olaylar arasında daha rahat ilişki kurmamızı sağlayabileceği içindir. Orada yaşayan insanların ülkelerindeki iç savaş nedeniyle bütün mal varlıklarını geride bırakarak ülkemize barınma, yeme ve sağlık hizmeti gibi temel ihtiyaçlarından yoksun bir şekilde gelmişlerdir. Bu durum savaşın yıkıcı etkisini bir kez daha yüzümüze vurmuştur. Savaş, kayıp ilanlarıyla dolan gazetelerin çoğaldığı, insanların her gün aldıkları ölüm haberleriyle sarsıldığı, evini ve dostlarını, kısacası hayatlarını geride bırakıp bir şekilde yaşama tutunmaya çalışan insanlar bırakmıştır geçtiği yerde. Belki de bu yüzden savaş denince akla hemen yıkım kelimesi geliyordur. Bu yıkım sadece binalar, caddeler ve şehirler üzerinde olan maddi bir hasardan ibaret olmamakla birlikte ailelerin yıkılması, sevdiklerimizin ölmesi, kayıp haberleri vs. insanlar üzerinde psikolojik yıkımlar olmak üzere manevi yıkımlara da yol açabilmektedir. Böyle bir durumda hiç karşılaşmadığımız için ne kadar şükretsek az. Fakat böyle bir durumda yapılması gereken tek bir şey vardır: Umutlu olmak. Ivana Bodrožić’in “Hiçbir Yer Oteli” adlı yapıtında ise savaşın getirdiği yıkım genç bir kızın hayatı üzerinden anlatılmıştır. Ülkesinde çıkan iç savaştan sonra annesi ve abisiyle birlikte 9 metre kare olan bir odada yaşayan küçük bir kızın (adı kitapta geçmiyor) hayatta kalmak için çalıştığı bu yapıtta parçalanmış bir ailenin izleri görülmektedir. Babasının ülkesindeki savaşta olması ve kendisinden haber alınamaması aile içinde sürekli bir karamsarlık havası yaratmıştır. Ne de olsa belirsizlik insanın içini kemirirken insanın bildiği şeyin onu etkileme ihtimali daha az olur. Ana karakterin hayat tarafından üzerine atılan her türlü zorluğu yenmeye çalışması ve bunu yaparken gösterdiği iradesi beni en çok etkileyen nokta olmuştur. Bunun yanında ana karakterin bir an olsun bile umudunu kaybetmemesi ve sürekli gelecekte her şeyin iyi olacağına dair hayaller kurması ana karakterin beni en çok etkileyen ve yapıtın en güçlü yanı olmuştur. “Bir gün bir eşim olduğu zaman, kırmızı puantiyeli, ipek elbisem olacak. Sarı, havlu kumaşlı ev kıyafeti üzerimde komşuma kahve içmeye gideceğim, uzun uzun bütün gece dedikodu yapacağız… Biz böyle konuşurken kızım ayaklarımın arasına çömelip oynuyormuş gibi yapacak.” (Bodrožić, 107) Daha yaşımız küçük, önümüzde uzun bir ömür var ve daha nice olaylara tanık olacağız. Daha kaç kez üzülüp kaç kez sevineceğimizi kestiremeyiz. Geleceği göremeye biliriz, hatta umutsuz olabiliriz ama geleceğe umutla bakmamız gerekiyor. Elimizde olan fakat fark etmediğimiz bu şansımız bir gün tükenmeden önce gelecek hakkında bir planımızın olması gerekmektedir. Savaşlar engellenemeyebilir, sonuçları da kimsenin istemeyeceği bir şekilde sonuçlanabilir ama bizi ayakta tutacak bir güç ararsanız fazla uzağa gitmenize gerek yok, güç içinizde. ROMAN ve ŞİİR Bir yazı neden kaleme alınır? Bir heykel ellerde neden şekilledirilir?bir sinema flimi neden çekilir? Bir eser herhangi bir sanat dalında ortaya konulduktan sonra neden bir daha yaratılma ihtiyacı duyar? Heykeltraştan yazara, yönetmene her sanatçı kendi özgünlüğünde bir değer yaratır. Yaratılan bu eser farklı sanat dallarında bütünlüğüne bağlı kalınarak tekrar yorumlanabilir, uyarlanabilir. Örneğin bir kitabın kurgusu sinema filmi olabilir, bir şiir bir şarkıda tekrar yaratılıp, anlam bulabilir. Hasan Ali Toptaş’ ın Gölgesizler kitabını arkadaşlarım önerdiğinde her zaman yaptığım gibi kısa bir araştırma yaptım ve aynı isimde yerli bir filmin olması dikkatimi çekti. Filmi izlemeden önce kitaptan uyarlandığını bilgisini okudum ve fazlasıyla ilgimi çeken film beni kitabı okumaya yöneltti. Ancak kitap ve film birbirinden çok farklıydı. Filmde olay ve olayın kurgusu ön plana çıkartılmışken kitapta detaylar olayı daha da derinleştiriyordu. Kitapta bir şiirsel akış içerisinde verilen imgesel betimlemeler olayın yüzeysel detaylardan yoksun bir şekilde perdeye aktarılmasına neden olmuş. Bu gayet normal ‘söz uçar yazı kalır’ diyor bir üstat sözün gücü görsellikte anlam, yer bulamamış olabilir. Ama bana göre asıl üzerinde durulması gereken nokta kitaptaki imgelelerin özgünlüğüydü. Kurgu sanki o imgeler üzerinden gerçekleştirilmiş hissine kapıldım. İmgeleri sonrasında not alabilmek için kitabı altını çizerek okudum zaten olaya filmi izlediğim için hâkimdim. Mesela "cennetin oğlu" diyordu yazar neden annesinin adını cennet olarak seçmişti aslında doğal olarak hepsi bir bilincin, bir kurgunun sonucuydu. Âdeta kitapta imge avına çıktığımı söyleyebilirim. Kütüphaneden aldığım kitabı geri iade edeceğim için altını çizdiğim yerleri alt alta yazdım ve karşılaştığım dizim karşısında hayran kaldım. Kurgu veya roman bir şiirin serpiştirilmesiyle yazılmıştı ya da şiirsel gücü çok güçlü bir romanla karşı karşıyaydım. Her romanın derinliklerinde bir şiir var mıdır sorusu aklıma geldi. Sustum ürperdim. Bu bana filmi izlemekten daha büyük bir haz verdi. Ufak değişikliklerle son hâlini verdiğim alttaki şiiri de yazmak istedim. Kısacası bu roman keşfedilmeyi bekleyen bir şiir barındırıyordu ve ben bunu fark ettiğimi düşünüyorum. Gerçekten her romanın şekilselliğinde sözcüklerinden bir şiir yaratılabiir mi? Eğer cevap evetse bunun gerçeklik ve sanat algısıyla ilşkisi nedir ve ortaya yeni bir eser koyulmuş olur mu? Mustafa Özgür DEMİROĞLU Ek1: Gölgesizler(Yaşam Geçişleri) Ruhum sıkılıyor Kendine sığmaz artık Bıyıkları yeşermez Belirsizlik belki Gözleri ateş kuyusunda kedinin Al ibrikli horozların Kalın esmer dudaklı kadınlardan Binlerce yıl sonra döndüğünde Kırmızı mendil gibi Sabah ezanından kopmuş heceler Cennetin oğlu Kendini kendinde gizlemekte Cellat gözleri kuşluk vakti Kurana el basmakta Havadan peygamber yağsa Herkes her şeyi görmekte kör Mezar sessizliği ölümün soğukluğu Varoluşun son çizgisinde Sonu sonsuza dayanan Alacakaranlık odalar Bir güvercin kaybolur Tekrarlardan değil Tekrarların tekrarından Mevsimlerin ötesinde misk kokusu Tütün kesesinde toprağın sesi Yürek toplamında cehennem çalgıcıları Herkes kendi elini tutmakta Ayna yüklü kuşlar yılan ıslıklarında Dede Musa doksanlık kör İki tas pekmezde ipek bir hançer Gözetlemenin tedirginliğinde Tanrı heykelinde çınar Ölü aşk hamalı insanlar Herkesin bir yoku var Ak sakallı yaşlılar keklik kafesinde Kösele kokusu kurumuş ellerde Paslı çivide kuş yavrusu Dilsiz tülden ince Yokun varlığı Avlu kapısında Zamanın altında kalanlar İnsan bir kemik ağacı Yanlızlığın paylaşımı rakı kadehi El öpme kekik kokulu odalar Kapkara bir kedi hüzün karası Yüreklere inen ölüm yeşil karanlıkta Tutunacak dal yok yürek yorgun Gözlerinin içi gülerken Yıkılmış bir dağ Kederin içine dalan bilinmeyen boşluklar Altın damlası mısır koçanlarında Kekre bir gülümseyişte ürkmüş kirpi Altuni renkli bir kurşun yağmuru Gözlerinin ışıltısı kayıp yıldız Bebek düşünün anlaşılmaz sözleri Sabah kahvesinde kırlangıç sesleri Kayıp bir kentte ölü yılanlar Hayalet gemisinin anımsayış anı Cevaz verilmeyen tahta kaşıklar Ölümün ölünen yerle güzelleştiği Susuz toprağın kaval sesi Kül tablasında kuşların uykusu Diş gıcırtısında insafın kuruması Toprak testilerde serseri mayınlar Bir anlık irkiliş Çay parasında yüzünü gömmek Merhamet damarında surat asmak Sözle dahi dokunulmayan püsküllü bela Yeşil sularda mayıs kuzuları Yaraları kaşıyarak ağıt yakanlar Gece kelebekleri bekçi düdüğünde Koyun postu kırmızı güllü yorganı Ağlamaktan kör olmuş iğde dalı Örümcek ağı sedirlerin köşesinde Kaçak rüzgarlarda tartılan sözcükler Umutsuzlukların ortasında teneke soba Kerpiç duvarlarda kirli bulutlar Karanlık bir çığlık Sıcak ekmek Ayşe CİVAŞ Paha Biçilemeyen Hediye ; AŞK Öncelikle tüm samimiyetimle söyleyebilirim ki ben aşkın sonuna kadar olduğuna inananlardanım. Aşk diye bir şey var ve bunu bulabilen insanlar dünyanın en şanslı insanları. Ben küçükken annemle babama saatlerce bakıp aralarındaki muhteşem kıvılcımı hissederdim. Sanki birbirlerine öyle bir bakarlardı ki dünya o ikisinin etrafında dönerdi. Mişli cümleler kuruyorum maalesef çünkü artık aralarında ki o ,beni aşka inandıran kıvılcımı artık göremiyorum. Bundan altı yıl önceydi. Bir sabah kalktım ve annemi ağlayarak buldum. Hemen ne olduğunu sordum ve annem sadece bana baktı ,ağzından bir tek kelime çıkamadı. Sonra abimden öğrendim ki annemle babam boşanmaya karar vermiş. Bunu öğrendiğim ilk an küçük eğlenceli aşk dolu dünyam başıma yıkıldı. Günler geçtikçe, büyüdükçe fark ettim ki aşk denilen şey güzel olduğu kadar bir o kadarda tehlikeli olabiliyor. Ne zaman biteceği belli olmayan, bir insana her şeyi yaptırabilen bu duygu Ahmet Günay Yıldız’ın 'da dediği gibi "Aşk Diye Bir Şeydir en nihayetinde, bir ömürlük misafir olduğun dünyanın gerçeği..." Aşktan kaçabilen hiç bir insanla karşılaşmadım ben yirmi yıllık hayatım boyunca. Aşk hayatın en güzel gerçeğidir yaşayabilene ama tabi ki her şey gibi onunda bir ömrü vardır ve bir anda bitebilir. Sonsuz aşk diye bir şey yoktur. Ben bu kanıya annemi o sabah ağlarken gördüğümde fark ettim. Aşkın tanımını öğrendiğim iki insanın birbirinden tamamen uzaklaşıp ayrı yollarda yürümek istediğine şahit olduğumda anladım ki aşkta her şey gibi bir gün bitiyor. Şu hayatta keşke bitmese dediğim tek şey aşk bir dönüp düşündüğümde. Ama ben aşka sırtımı dönmedim her zaman ,her yerde aşkı aramaya devam ettim. Bana eğer aşkın tanımını bir kelimeyle yap deseler tek diyeceğim şey huzur olur. Huzur bana göre bu hayatta aşkı anlatan en güzel kelime. İçinde hem duruluğu hem mutluluğu hem de sakinliği barındırıyor. Bir insan aşık olduğu zaman sakinleşir, saflaşır ve mutlu olur her "o'nu" aklına getirdiği an. Size de olmuş mudur bilmem ama kendimden ve gözlemlerimden çıkardığım kadarıyla insan huzuruna kavuşuyor kelimenin tam anlamıyla gerçek aşkıyla karşılaştığı zaman. Hepimizin en az bir defa bile olsa aşkla tanışmış olması lazım. Eğer tanışmadıysanız ya çok şansız bir insansınız, umarım öyle değilsinizdir, ya da karşılaşmanıza çok az kalmıştır. Ne güzel demiş Ahmet Günbay Yıldız kitabının satırlarında “İçindeki ışıkları söndürme!.. Gün akşam olsa da güneşini kaybetsen de umudunun ışığı daima yansın. "İnsan eğer aşkta hep kaybettiğini düşünüyorsa asla ışığını kaybetmemeli, beklemeli, sabretmeli umudunun ışığı yandığı her an aşk onları gelip bulacaktır. Her yaşta, her saatte , her ülkede, şehirde, kasabada, köyde aşk vardır yeter ki insanoğlu kapılarını perdelesin ve beklesin. Bu ömürlük yaşadığımız fani dünyada aşk insanoğluna verilmiş en anlamlı hediye. Bu hediyenin kıymetini bilemeyip annem ve babam gibi aşklarını bitirip kendi yollarına devam edenlerde var. Bir de bir aşk bitse de diğer aşkı arayanlarda var. Ben o insanlardanım çünkü bu paha biçilmez hediye bizi hayata bağlıyor ve o muhteşem duyguları yaşamamızı sağlıyor. Bu satın alınamayan muhteşem hediyeyi neden bir kere bitti diye arkamızı dönüp küselim ki? Neden bize sonsuz mutluluk veren bu duyguyu sadece bir kere yaşayalım? Ben aşkı hayatın her alanına taşıyan ve aşka hiç bir zaman küsmeyenlerdenim. Bu duyguyu o kadar geliştirdim ki içimde baktığım her yerde, her şeyde aşkı görebiliyorum. Bazıları bunun delilik olduğunu düşünüyor ama ben kendimi dünyanın en şanslı insanı olarak görüyorum. Bu kitabı okuduğum zaman bir kez daha anladım ki ben tam bir aşk insanıyım. Aşksız yaşayan her insana gözüm kapalı tavsiye edebilirim bu kitabı. Eminim ki onlarda bu kitabı okuduklarında aşkı hayatlarına almak için bir adım atacaklardır. Ve şanslı insanlar kervanına katılacaklardır. Aşk diye bir şey insanı hayata bağlayan en güzel paha biçilemeyen hediye. Ayşe CİVAŞ KAYNAKÇA Ahmet Günbay Yıldız ‘‘Aşk Diye Bir Şey’’ Timaş Yayınları, Deneme Dizisi Gökçe Doğan 21702325 UYUM GÖSTERMEK Aşk dünyamıza girdiği anda hepimiz için bambaşka bir dönem başlar. İster çocukluk aşkı olsun, ister gençlik hepimiz için benzer bir süreç işliyor. Kalpte hissedilen çarpıntı, midede uçuşan kelebekler, kızaran bir surat, sonu gelmez bir mutluluk hali… Âşık olduğumuz kişi sanki en mükemmel insanmış gibi kendimizi çok sıradan hissederiz. Karşımızdakine ulaşmak en büyük hayalimiz oluverir birden. Bir de aşkımıza karşılık bulabildiysek hayatımızın en güzel dönemi olduğunu düşünmekten kendimizi alı koyamayız. Âşık olduğumuz kişiyle vakit geçirmek dünyanın en keyifli aktivitesi gibi gelir ve sanki bu hep böyle devam edecekmiş gibi hissederiz. Ancak hissedilen bu aşk tek başına yeterli olmaz ne yazık ki. İlk zamanlardaki bu heyecan azaldıkça iki kişiyi birbirine bağlayacak başka bir kavrama ihtiyaç duyarız buna da günlük hayatta ilişki diyoruz. Aslında bana birbirine âşık iki insanın ilişkiye girmesi aralarında görünmeyen bir sözleşme imzalamaları gibi geliyor. Bu karşı çıktığım veya bana yanlış gelen bir durum değil. Süreç içinde karşımızdaki kişinin hayatımızdaki varlığına alıştıkça duygularımız yatışıp olağan bir hal alıyor. Eğer bireyler bununla birlikte birbirinden kopmak istemiyorsa da çözümü bu sözleşme olarak görüyor. Bence bu yüzden de asıl mesele ilişki ilerledikçe nasıl davranmak gerektiği çünkü ilişkiyi ayakta tutmak için gerekli bileşenler aşkı canlı tutmak için gerekli bileşenlerden daha zorlu oluyor. Bu bileşenler sadakat, empati, özveri, anlayış, sevgi ve en önemlisi de fedakarlık oluyor. Artık ayrı ayrı farklı hayatlar yaşayıp yolları birbiriyle kesişen insanlar olmaktan çıkıp birlikte bir hayat yaşayan iki insan oluyoruz. Bu süreçte de kendi deneyimimden de yararlanmak gerekirse en çok zorlayan bileşen tartışmasız fedakârlık oluyor. Sahip olunan kişisel alanı kaybetmenin düşüncesi bile çoğu zaman hepimizi çok fazla ürkütüyor. İlişkinin beraberinde getirdiği fedakârlık çok hassas bir konu çünkü bunun seviyesi ve nasıl yapıldığı çok büyük önem taşıyor. Çoğu zaman fedakârlık yapmaya başladığımızda karşı taraf otomatik olarak hep daha fazlasını istemeye başlıyor. Eğer ilişkiyi kişilerin paylaştığı bir pasta gibi düşünürsek, başta yarı yarıya olan paylaşım bir tarafın sürekli fedakârlık yapmasıyla giderek eşit olmamaya başlıyor. Sonucunda ise ödün vermeye dönüşüyor yani bir taraf bütün pastanın sahibi oluyor. Karşımızdakinin istekleri ve yaşantısı için bizim hayatımız eriyip gidiyor. Okuduğum Arayışlar adlı kitapta Adine karakteri bunu yaşıyor. Âşık olduğu adama kendini kabul ettirebilmek ve sahip olduğu ilişkiyi devam ettirebilmek için kendi hayat beklentisinden ve zevklerinden vazgeçip sevdiği adamın arzu ettiği hayatın bir parçası olmaya çalışıyor. Bunun ne kadar yanlış olduğunu Adine’nin her geçen gün hastalanışıyla görüyoruz. Doğal olarak da ilişkileri giderek kötü bir hal alıyor. Dediğim gibi ilişki iki hayatı tek hayat yapmayla ilgili bir süreç ama hangi hayattan ne kadar alınacağı tamamen kişilerin kendi ellerinde. Ben kişisel olarak kendi hayat görüşüm, yaşayış biçimim veya isteklerimi bırakacağım bir ilişkide mutlu olamazdım. İleride çalışan bir kadın olmayı arzularken benim ev kadını olmamı isteyen bir erkekle hayatımı birleştirmek bu bağlamda tamamen mantıksız olurdu veya çocuklardan hoşlanmayan bir sevgilim olsaydı ve ben çocuk yapmak için baskı kursaydım bu da aynı şekilde onun hayatından ödün vermesiyle sonuçlanırdı ve iki tarafı da mutlu etmezdi. Adine’nin sevgilisi Benno’nun da dediği gibi: “Kabullendiğin ve bana uyum gösterdiğin için hatalıydın, benim budalaca mükemmeliyetçiliğime eleştirmeden inandığın için ve tutkuyla boyun eğdiğin için hatalıydın.” ( Salomé 42) Mutluluğu koruyabilmek için ben kişinin sınırlarını net çizmesinden yanayım; tabi ki ilişki içinde insan isteklerini düşüncelerini biraz değiştirmeli, törpülemeli ama bazı durumlar var ki fedakârlığı veya esnekliği ne yazık ki kaldıramıyor. Bu yüzden de tartışmaktan, eleştirmekten ve hatta karşı çıkmaktan çekinmemek gerekiyor. Bunları yapmamak sanki karşı tarafı daha da üstün kılıyor ve bu üstünlüğü biz de zaman içinde hissedip kabulleniyoruz. Karşımızdakinin düşüncesi daha önemliymiş veya daha değerliymiş gibi kendimizinkini söylemekten dahi korkar oluyoruz. Bu noktada da suçlu üstünlük kuran, sözünü dinleten olmuyor; söz dinleyen oluyor çünkü kimse karşısında sürekli kendisini onaylayan ve yücelten bir insan varsa ona dönüp “Sen de benim kadar değerlisin.” demez. Yazılarımda çok fazla kadınsal konulara değindiğimin farkındayım, ben de böyle olsun istemezdim ancak her konuda olduğu gibi bu konuda da toplumumuzda kadınlar üzerindeki beklenti çok fazla. Türk toplumunda fedakârlık söz konusu olduğunda aslında kast edilen kadınlar oluyor. Eğer biri ilişki için bir şeylerden vazgeçilecek ise bu kişinin kadın olması gerektiği düşünülüyor ve kadın kocasına boyun eğdiği sürece ilişki sorunsuz devam ediyor. Anneannelerimizin, babaannelerimizin evlilik hayatlarına baktığımızda eğitim seviyeleri ne olursa olsun sergiledikleri davranış aynı oluyor: Evdeki babanın ve ya genel olarak erkek figürünün mutlak karar mercii olması ve geri kalan ev halkının sorgusuz bu kararlara itaat etmesi. Bu durum aynı zamanda onlarla bizim kuşaktaki kadınlar arasında da çatışmaya sebep oluyor. Örneğin ben dedeme veya babama karşı çıktığımda saygısızlıkla suçlanıyorum. Yani kısacası bir kadının söz hakkını karşısındaki erkeğe bırakmaması argo tabiriyle “cazgırlık” olarak nitelendiriliyor. Oysaki kadınlar kendine güvenli, isteklerini söyleyebilen ve kendi hayat çizgilerini koruyabilen bir konumda olsalar çevrelerindekileri de daha mutlu edebilirler. Erkekler de bu sayede bütün kararları ve sorumlulukları tek başına üstlenmeleri gerektiği düşüncesinden sıyrılıp daha rahat hareket edebilirler. Düşünsenize mantıksızlığı; iki kişinin kararıyla başlayan bir kavram tek bir kişinin kararıyla şekillenip gelişiyor. Bunun sonucu ne kadar doğru olabilir? KAYNAK:  Salomé, Lou Andreas. Arayışlar. İstanbul: İş Bankası Kültür Yayınları, 2016. Baskı. Sonlandırılamayan Hikayeler Uğultulu Tepeler romanı, okuru adeta kendinden geçiriyor diyebiliriz. Çok büyük bir hayal gücünün, çok çok daha büyük bir tutkuyla olan birleşimi diyebiliriz bu roman için. Yazarla ilgili yaptığım bir takım araştırmalar sonucu çok genç yaşta öldüğü bilgisine eriştim ve bu durum, kat ve kat etkilenmeme sebep oldu romandan. Çok akıcı, sürükleyici ve bir o kadar da tutkuyla yazılmış bu romanın yazarının bu kadar genç yaşta bu eseri ortaya koyması, beni hem etkiledi hem de yazarın yaşamını düşünmeye sevk etti. Roman her ne kadar İngiliz edebiyatı için altın değerinde de olsa, dönemin sorunlarını ve yazarın kişisel sorunlarını barındırdığını düşünmemek elde değil. Kitapta; sosyal, bireysel, dinsel ve toplumsal sorunlara çokça değinilmiştir fakat esas olarak odaklanılan karakter, yazarın iç dünyasının bir yansıması olduğunu düşündürüyor bana. Ayrıca kasvetli betimlemeler ve olaylar da yine dönemin sorunlarını ve yazarın kendi çevresindeki ve kişiliğindeki problemleri anlatır niteliktedir. Kitap, baba Earnshaw’ in eve getirdiği yetim bir çocukla başlar. Evde zaten iki çocuk vardır ve çocuklardan büyük olan Hindley, yetim Heatcliff’i dışlar ve kotu davranmaya başlar. Bu çocuk, babanın öz çocukları gibi güzel ve eğitimli değil; çingene gibi, kaba ve asi bir yetimdir. Evdeki diğer çocuk olan Catherine ise Heatcliff ile bir anda çok yakın olur ve aralarında asla tükenmek bilmeyen bir sevgi bağı oluşur. Evde Heatcliff’i sadece baba ve Catherine severken, Hindley git gide daha çok nefret eder Heatcliff’ten ve nihayet bir gün baba Earnshaw’un ölümüyle Hindley malikânenin yeni efendisi olur ve Heatcliff’e eziyet etmeye baslar. Çocuklar zaman içinde büyürler ve Heatcliff, Catherine’e karşı farklı duygular hissetmeye başlar. Bu duygular git gide tutkulu bir aşka dönüşür. Catherine de Heatcliff’e karşı ayni şekilde hissetmesine rağmen aralarında oluşan kültürel farktan dolayı, bir sohbet sırasında Heatcliff ile o şekilde bir şey düşünmediğini söyler ve şans bu ki Heatcliff bunu duyar. Bunun üzerine oradan kaçan Heatcliff üç yıl kadar ortadan kaybolur ve bu sırada Catherine, köyün soylularından biri olan Edgar Linton ile evlenir. Üç yıl sonra geri donen Heatcliff herkesi şaşırtır çünkü hayat onun lehine ilerlemiştir ve çok büyük bir maddi varlık elde etmiştir. Bu maddi varlığın yani sıra çok büyük bir kin de Heatcliff’in kalbine girmiştir ve bundan sonra ona zarar veren herkesi cezalandırır. Hindley kumar düşkünü olmuştur ve Heatcliff onun bu durumundan faydalanarak bütün mal varlığına sahip olur. Edgar Linton’ a ise bir tanecik aşkı, hayattaki tek mutluluğu olan Catherine’ i aldığı için intikam almak ister ve Edgar Linton’un kardeşi olan Isabella’nin gönlünü çalar. Böylece Isabella’yi ikna eder ve kaçarlar. Edgar Linton’un her şeyi olan kardeşi, böylesine bir ikiyüzlülük yaptığı için ağabeyi Edgar için çok büyük bir darbe olmuştur. Bütün bunların üzerine Catherine’in ölümü, Heatcliff’in nefretinin çok daha artmasına neden olur ve herkesin servetine çeşitli yollarla el koyar. Bu durumu gururlarına yediremeyerek intihar eden Linton ve Hindler’dan sonra Heatcliff, onların çocuklarına da çeşitli eziyetlerde bulunur ve bir müddet sonra ölür. Roman, çok eleştirel bir yaklaşımla yazılmıştır. O dönemde toplumdaki sorunları böylesine kaleme almak, adeta asi bir davranış olarak tanımlanabilirdi ve dönemin yorumcuları tarafından da böyle düşünüldü. Yazarın değindiği bir konu ise dindeki yozlaşmalar ve hayatlarını bu yozlaşmalara göre yaşayan insanların her zaman “iyi” insanlar olmadığı... Kilise, İncil ve din adamlarıyla alakalı yorumlar çok sert ve bir o kadar da keskin biçimde yapılmış. O dönemin Ingilteresi’nde böylesine bir kitap yazabilmek için oldukça cesur olmak gerekir doğrusu. Bunun dışında, ana karakterdeki asilik ve baş kaldırış, toplumda kabul görmeyen ve dışlanan insanları temsil ediyor. Bir anlamda herkesin ettiğini bulduğu bu dünyada, bir şekilde bir adalet olduğu anlatılıyor. Kötünün yaptığı kötülük yanına kalmıyor ve hayat onu bir şekilde, acımasızca alıyor. Bazen olum en büyük cezayken bazense yaşamak her şeyden ağır olabiliyor. Hayatın adaletine şaşıyor insan! Handenur Aydın Kolay, Orta, Zor Az önce en sevdiğim filmlerden birini bitirdim. Ron Clements ve John Musker’ın Define Gezegeni. Çok bilinen bir film değildir aslında ama ben çok severim. Hatta küçükken ana karakterine –Jim- âşık olduğumu çok net hatırlıyorum. Tabii küçükken sadece eğlencesine izliyordum, filmin anlamı beni pek ilgilendirmiyordu. Ama zaman geçtikçe bakış açım ister istemez değişti. Bu kez izlediğimde yine aynı keyfi alsam da kendimi kötü ve eksik hissettim. Nedeni filmin kötü olması değildi. Nedeni bendim. Filmin sonunda Jim evine döner ve uzun bir maceradan sonra sonunda ait olduğu yeri bulmuştur. Eski hatalarını ve annesiyle arasını düzeltir, hayatı yoluna girer. Peki benim maceram nerede? Bütün sorunlarımı çözecek, bana bütün yaşamımı etkileyecek bir hayat dersi verecek o macera nerede? Evet, farkındayım. Bu sadece bir film, gerçek değil. Ama hayal etmeden duramıyorum. Ben de bir macera istiyorum. Bir çocuk olarak girip bir yetişkin olarak çıkacağım bir macera. Yaşarken keyif alacağım bir tane. Zor zamanlar yaşadığımda bana destek olacak biri olsa yanımda ve sonunda geri dönmesem. Hani derler ya yolculuğun önemli kısmı varacağın yer değil gittiğin yoldur diye. Ben hep o yolda kalsam, hiçbir yere varmasam, eve geri dönmesem, beni mutsuz eden her şeyden arkama bakmadan kaçsam… Bu kadar hayal yeter! Fazla mutlu olduk, şimdi dünyaya dönmek ve gerçekle yüzleşmek lazım. Gerçek ne mi peki? Gerçek şu ki ben bir kafesin içine tıkılıp kaldım ve ne yapacağımı bilmiyorum. Filmin başındaki Jim gibiyim, bir gelecek göremiyorum. Her şey bulanık, karanlık… Sanki denizin ortasındayım ve sürükleniyorum. Çığlık atmak istiyorum ama atamıyorum. Atsam bile hiç kimse duymuyor. Hiç kimse duymuyorsa çığlık atmış sayılır mıyım peki gerçekten? Okul başlayalı daha iki hafta oldu ama ben şimdiden kapana kısılmış hissediyorum. Anlayışsız hocalar ve bitmeyen ödevler arasında sıkışmış gibiyim. En sevdiğim arkadaşlarımla zaman bile geçiremiyorum çünkü meşgulüm, meşgulsün, meşgul... Sadece iki haftada bütün dünya üstüme yıkılmış gibi hissediyorum. Sanki nefes alıyorum ama yaşamıyorum. Yaşamak istediğim hayatı yaşamıyorum. Artık herkesin hayatına işlemiş olan bu döngüye ben de kapıldım. Doğ, büyü, oku, oku, oku, çalış, çalış, çalış, öl. Sevmediğimiz bölümlerde ve istemediğimiz işlerde sıkışmışız, çıkamıyoruz. Birini bekliyoruz bizi kurtarması için. Bir fırsat… Ama bu fırsat gelse bile kafamızı kaldırıp bakacak zamanımız yok çünkü çalışıyoruz. Durmadan çalışıyoruz. Belki beceremiyoruz. İyi notlar alamıyor ya da terfi edemiyoruz ve sonucunda kendimizden nefret ediyoruz. Değerimizi bu sevmediğimiz yerlerdeki performansımıza bağlıyoruz. Biz istediğimiz için değil, herkes öyle gördüğü için. Düşünsenize, notlarınız yerlerde ama hayaliniz için çalışmaya başladınız. Gelecekte işinize yaramayacak derslere çalışmak yerine istediğiniz şey için uğraşmaya başladınız. Sizi kim destekler? Aileniz mi? Hayır. Hocalarınız? Sanmıyorum. Arkadaşlarınız? Belki birkaçı. Hemen hepimiz bu hayat denen oyunu kolay modda oynuyoruz. Yanlış anlaşılmasın bunun için kimseyi suçladığım falan yok çünkü ben de onlardan biriyim. Ben de zoru seçmeye cesaret edemiyorum ama umuyorum ki en azından orta seviyeye biraz yaklaşabilmişimdir. Çünkü gerçek şu ki, hayat zorda daha keyifli. Size de hiç oldu mu böyle? Aşırı yoğunsunuzdur bir gün ama yapmanız gereken şeyler hep yapmak istediklerinizdir, sevdiğiniz şeylerdir. Bütün gün uğraşırsınız ve bitirirsiniz her şeyi. Aşırı yorulursunuz ama o memnuniyet hissi, tek önemli olan odur. Mutlusunuzdur, kolunu kaldıramayacak kadar yorgun ama mutlu, keyifli. İşte hayat en çok böyle anlarda güzel bana sorarsanız. Bunu yakın zamanda fark ettim, en mutlu olduğum anlar genelde en yorgun olduğum anlar. Tam da bu yüzden zoru yaşamak istiyorum. Hayallerimin peşinden gitmek, o maceraya atılmak, değişmek, gelişmek, büyümek istiyorum. Yine de bir sınıfta oturmuş bu yazıyı yazıyorum, hayalim için bir adım atmak yerine… Çünkü hala korkuyorum. Zoru yaşamaya henüz hazır değilim sanırım. Kaynak: Clements, Ron – Musker, John. Define Gezegeni. Walt Disney Feature Animation, 2002. Zeynep Kantarcı ID: 21301413 Turk 102-4 Eser Güler Sisifos’un Hiçliğe Yolculuğu Camus’nun, İkinci Dünya Savaşı sonrasında kaleme aldığı deneme kitabı Sisifos Söyleni, absürt ve varoluşçuluk kavramları üzerinden ölümün beyhudeliğini, varoluş ile var olan arasındaki uyumsuzluğu anlatıyor. Yaşamın değişken, acı tatlı bin bir türlü halinin bireylerin dünyasında yarattığı sanrıları dile getiren Camus, Yabancı’nın Mersault’su ve Veba’nın Rieux’sü gibi bir “uyumsuz kahraman” yaratmaktan geri durmuyor. Savaş sonrası kaleme alınmasının bir yansıması olarak, Camus, psikolojik anlamda çöken bir toplumun hiçliğe doğru sürüklenen bireylerinin uyumsuz ve sanrılı oluşundan etkileniyor ve kendi “uyumsuz kahraman”ını yaratıyor. Camus’nun yazdığı yıllarda, politika, akıl ve insan yenilgiye uğramıştır. Bu bağlamda onun düşünsel sistemini ve söylemlerini iki aşamada incelemek mümkündür. İlk olarak “absürt” kavramı üzerine yoğunlaşır ve ana düşünce olarak da intiharı ele alır. Onu anlamak için Camus’nun “absürt”ü birinci anlamından (“akla, mantığa aykırı; kendi içinde çelişen, anlamdan yoksun olan”) farklı olarak “uyumsuz”a karşılık kullandığını görmemiz gerekir. İntiharın var oluşa nasıl ters düştüğünü, bireyin başkaldırısında bulduğu mutlulukla temellendirir. Düşünsel gelişiminin diğer aşamasında ise Camus, başkaldıran bireyin gün güne artan şuuruyla mutluluğu arasında bir paralellik kurar. “Yaşamını, başkaldırısını, özgürlüğünü duymak, elden geldiğince fazla duymak, fazla yaşamaktır.” (s.75) Ölümlülerin en bilgesi olan Sisifos, bir gün tanrılarını kızdırır ve bir kayayı dağın tepesine çıkarmakla lanetlenir. Güç bela oynattığı kayayı tam tepeye yerleştirecekken, kaya aşağı yuvarlanır. Sisifos kayayı bir kez daha tepeye çıkarmak için uğraşır fakat tepeye geldiğinde kaya tekrar aşağı yuvarlanır. Ancak her yeni günde, düşeceğini bildiği halde kayayı tepeye çıkarmaya devam eder. Sisifos’un bu kısır döngüden kurtulmak için tek bir şansı vardır; intihar. Ancak o; beklenmeyeni, uyumsuz olanı yapar ve tanrılara karşı gelmez. Bu, onun beyhude kaderine boyun eğmesi değildir; Sisifos bir “uyumsuz kahraman”dır ve kaderine başkaldırır. Camus’ya göre “absürt” burada başlar. Sisifos’un kısır döngüsündeki gizli başkaldırının intiharı haksız çıkardığını, “Tepelere doğru didinmek bile bir insanın yüreğini doldurmaya yeter” sözüyle kanıtlar. Bu bağlamda Sisifos Söyleni bir tavırla alakalıdır, bir manifestodur. Sisifos ise bir aktivisttir, felsefe yapmaz ya da bir düşünsel sistem kurmaz. Camus’nun düşünsel sisteminin ikinci aşamasında karşımıza çıkan “başkaldırı”, uyumsuz kahramanın en önemli özelliğidir ve bencil bir eylem olmasıyla birlikte toplum adına büyük bir önem taşır. Başlangıçta bireysel olmayan başkaldırı, kolektif bir bilinçlenme durumuna dönüştükçe yaşamı anlamlı kılar. Çünkü başkaldırı, yalnızca bireyin kendi durumuna değil, başkalarının durumlarına da işaret ediyor olabilir. Bir başka deyişle birey, başkaldırdığı ve savunduğu değeri kendi başına taşıyamayabilir. Böyle bir başkaldırıyı oluşturmak için kolektif bir şuura ihtiyaç vardır ki bu durumda birey başkaldırısında kendini aşmış olur. Camus’nun absürde ve intihara isyan bayrağı, bireyleri ölümün çekiciliğine sürükleyen nihilist ideolojileri ve ölümle biten yaşamın beyhudeliğini sorguladığı Sisifos Söyleni’dir. İnsan var olduğu sürece “absürt”ün yok olamayacağını, ona asla boyun eğmememizi ancak kabul edip onunla savaşmamız gerektiğini savunur. Bu bağlamda Sisifos bir aktivisttir ve intiharın absürtlüğünü topluma kendi başkaldırısıyla kanıtlar. . . . . . . . Kaynakça:  Camus, Albert. Sisifos Söyleni. Can Yayınları, 1997  http://tr.wikipedia.org/wiki/Aktivizm  http://erguvanlar.blogcu.com/sisifos-soyleni-albert-camus/6691268  Bulunmaz, Ali. “”Absurde”e Başkaldırıyoruz, O Halde Varız!” Üç Aylık Edebiyat Dergisi 65-72 Mehmet Ali HoşkanBEYAZ GERÇEKLİKYolda yürürken başına gelebilecek en kötü olay nedir ki? Araba kazası mı? Bir kediyi ezmek mi? Hayır. En kötü olay kırmızı ışıkta beklerken bir anda gözlerinize beyaz bir perde inmesidir. “Körlük”, Saramago’nun etkileyici anlatımıyla okuyucunun tüylerini diken diken eden, insanın nasıl bir hayvan olduğunu çarpıcı bir şekilde yüzümüze vuran bir başyapıt.Açıkçası kitaba başladığımda içimde büyük bir heyecan vardı. Hep heyecanlı olmaz mıyız zaten yeni adımlarımızda? İlk başlarda gerçekten elimden bırakamıyordum. Ama ilerledikçe kitabı okumak istememeye başladım. Olaylar o duruma gelmişti ki okuduklarıma inanamıyordum, belki de inanmak istemiyordum. İçimdeki seslerden biri hemen okuyup bitirmemi söylüyordu; diğeri ise kitabı asla elime almamamı, aksi halde korkunç gerçeklerle yüzleşeceğimi söylüyordu. Cesaretimi toplamak zor oldu olmasına ama insan ırkının gelebileceği noktayı kademe kademe görmek, iliklerime kadar hissetmek, gerçekten katlanılması kolay bir şey değildi. Kitaba başlar başlamaz farkına vardığım en önemli şey yazarımızın gerçekten muhteşem bir iş çıkarmış olmasıydı. Okuduğum her satırda bunu hissettiriyordu. Kitabın başından sonuna kadar küçük numaralarla kitabın okuyucuya verdiği hazzı doruğa çıkarmıştı. Bu küçük numaralardan en çarpıcı olan kitap boyunca hiçbir karakterin isminin verilmemesiydi. Çoğu kişi için gereksiz bir ayrıntı bu, ama oturup düşündüğümde isimlerin ne kadar önemli olduğunu fark ediyordum. Bütün dünyanın gözüne bembeyaz bir perde indiğinde insanların ne kadar önemsizleştiğini anlıyordum ve onları sadece hayatta kalmaya çalışan hayvanlar olarak görmeye başlıyordum. Bir bizonu parçalayanaslanın da parçalanan bizonun da adı ne kadar önemliyse, hayatta kalmak için birbirini yok eden iki körün de adının o kadar önemli olduğunun farkına varıyordum. Bir insanın(!) sokağınortasına -bir hayvandan farksızcasına- pislemesinin ne kadar yanlış olduğunu bilsem de, kimse görmediğinde sokağa pisleyenin kim olduğunun da öneminin kalmadığını anlıyordum. Kısacası kimse göremediğinde şahsiyetin ne kadar anlamsızlaştığını görüyordum.Yazarın yaptığı küçük numaralardan bir başkası da bütün bu kaos ortamının içine kocası için yapmayacağı şey olmayan, kör olmamasına rağmen kocasına yardım etmek için herkese karşı kör taklidi yapan masum ve güçlü bir kadını bir başına atmaktı. Aslında erkek ve kadın arasındaki karşılaştırmalara karşıyımdır ama genel olarak kadınlar erkeklere nispetençok daha güçlüdürler. Yazarın da kurbanı bu sebeple kadın seçtiğini düşünüyorum. Evet kurban dedim. Bazılarınıza göre tek görebilen o olduğu için kurban olacak en son kişi o. Yanılıyorsunuz. Çünkü iyileşemeyen bir hastaya bakmaktansa o hasta olmak çok daha kolaydır. Sırtınızda bir grup insanı taşımak, o insanların insan kalmak için tek umutları olmak ve bunların üstüne yaşanan rezilliğe şahit olmak dünya tarihindeki en talihsiz olay olsa gerek. Bu kadar talihsizliğe de ancak güçlü bir kadının katlanabileceği bariz bir gerçek. Ne kadar zorolsa da savaşır kadın. Sonsuza kadar böyle mi sürecek diye düşünmez, elinden gelenin en iyisini yapar. Bazı anlarda gücü tükense de pes etmez; bir köpeğe de olsa derdini anlatır, göz yaşını döker ve yoluna devam eder. Yazarımızın kadınların kutsallığını çok güzel yansıttığını düşünüyorum.Hep umutsuzluktan bahsettim ama yazarımız en karanlık anlarda bile umut olduğunu da çok güzel bir şekilde göstermiş. Kör olduğunuzda karşınızdakinin dış görünüşünün ya da diğer fiziksel özelliklerini önemsizleştiğini ve gerçek aşkın çok daha mümkün olduğunu fark ettiğimde körlük salgını için biraz da olsa sevindim açıkçası. Gözler göremediğinde kalbinizindevreye girme şansı da artıyor. Boşuna “En iyi yüreğiyle görebilir insan. Gözler asıl görülmesi gerekeni göremez." dememiş Fransız yazar Antoine de Saint-Exupéry.Kitabi bitirdikten sonra düşünüyordum. Ne kadar körüz? Ne kadar körleştik? Ne kadarhızlı körleşiyoruz? Farkında olmadan insan ırkının yok oluşunu izlediğimizi fark ettim. Kimsenin göremediği bir dünyada bembeyaz bir gerçekliğin ortaya çıktığını gördüm. Televizyonlarda halka izletilenlerin ne kadar insanlık dışı olduğunu fark ettim. Açıkçası kör olan bir dünyada tek gören olmak ne kadar zor olsa da görebilmek için elimden geleni yapacağıma söz verdim kendime. Umarım “Körlük” sizde de aynı etkiyi bırakır. Umarım siz de bazı şeylerin farkına varır ve ne kadar kör olduğumuzu anlarsınız.KAYNAKÇADe Saint-Exupéry, Antoine. Küçük Prens. Çev., Sumru Ağıryürüyen. İstanbul: Mavibulut Yayıncılık: 2013.Ahmet Tunç Her İnsan Kendi Gemisinde “A ship is like a country” sloganıyla çıkıyor film karşımıza, gemi bir ülkeye benzer diye. Evet, her gemi bir ülke gibidir belki de. Kaptanı başbakanı, mürettebatı da tebaasıdır geminin yahut ülkenin. Fakat filmin aksine ben gemiyi ömre benzeteceğim biraz. Filmde işlenen temadan biraz uzaklaşacağım gibi; senarist erkek duyguları ve istekleri üzerine yoğunlaşmış ve çok da gerçekçi bir şekilde yansıtmış bunları ama bana düşündürdükleri daha farklı oldu: gemi yolculukları da insan hayatına benzedi gözümde. Yalnız film özelinde değil, rotasını belirlemiş her gemi yükünü yükler -yolcu ve/veya mal fark etmez- ve yola koyulur. Yüklediği yükler insanın duygularına denktir bu benzetmede ve hatta maddiyata, paraya, işe, aşa. Çoğunun rotası bellidir aşağı yukarı ve çizdiği o rotayı takip eder yolculuğu boyunca. Hedefini koymuştur ve o hedefe ulaşıp limana demirlediği zaman bitmiştir onun yolculuğu ve çekmiştir elini eteğini dünya denilen bu denizden. Artık kendi köşesindedir sakin ve demirli. Kimileri de vardır ki ilk defa balığa çıkan amatör balıkçının takası gibidir, ne rotası vardır ne hedefi. Başıboş halde turlar durur hayat denizini, ağlarını atıp amacını arar hayat denizinde. Bulursa şanslıdır çünkü o küçük yolculuğuna bir anlam katabilmiştir ve artık dönmeye de sebebi vardır, amacını saptamış ve gerçekleştirmiştir çünkü. Bu saatten sonra daha ne istesindir artık bu hayat denizinden? Ama ya bulamazsa? İşte asıl endişe verici olan da budur ya: yolculuğuna bir anlam katamaması. Bir amacı olmaması o yolculuğun ve çizilmemiş olması rotanın ve dahi çizilemeyecek oluşu. Hal böyleyken ne yapsındır o gemi? Niçin gerek vardır bu başıboş yolculuğu yapmaya? Niçin gerek vardır motorları açık tutup oradan oraya yönlenmeye. Vazgeçer artık o da. İndiriverir yelkenleri ve kendi haline bırakıverir artık yolculuğu, vazgeçmiştir sonuçsuz çabalamaktan. Artık gideceği yer dalgaların onu sürükleyeceği yerdir ve ne adı bellidir, ne zamanı ne de yeri. Kendini de unutuverir gemi ve daha da azaltır zaten az olan yükünü. Duygularını boşaltır denize, hiç bulmamak üzere kurtulmak istercesine. İşe yaramamıştır o yükler, adı gibi yük oluvermiştir sadece ve zorlaştırmştır sadece yolculuğu. Gerek yoktur o halde bu yüklere. Boşaltılmalıdırlar gemiden ve öyle de olmuştur zaten. Peki, daha mı iyi olmuştur böyle? Belki evet, belki hayır. Yüksüz gemi gibi duygusuz insan da daha mı mutludur? Belki evet, belki hayır. Evet daha iyi olmuştur çünkü hafiflemiştir gemi ve daha özgürdür artık. Gidebilecektir istediği yöne ve yere daha kolayca. Ama hayır, iyi olmamıştır tabii ki. Gidebileceği ya da gitmek isteyeceği bir yer yoktu ya hani. Ne fark edecektir ki boşaltsa? Hem belki insan duygularına denk olan o gemi yükleri bir işe yarar gün gelir de. İyi ya da kötü, az ya da çok fark etmez; sonuçta bir hedef bulma ümidi varsa bu yükler sayesinde olacaktır ve onlar belirleyecektir rotayı da hedefi de. Onlardır bu gemiyi bu yolculuğa çıkaran ve yine onlardır bu gemiye anlam katan. Yoksa ne yapsındır diğerleri bu boş gemiyi. Hem ne kadar boyarsan boya, üstüne ismini ne kadar büyük yazarsan yaz, bunlarla anılmaz gemi. Yüküyle anılır, içeriğiyle anılır. İşte gemi misali ömür de böyle anlam kazanır. Ve o ömrü sürdüren beden de böylece kıymete biner. Duygularıyla var olur insan ve onlarla anılır iyi ya da kötü. Zayıftır veya güçlüdür, hırslıdır veya korkaktır, öyledir ya da böyledir. Bunlarla birlikte insandır insan, ve bunlarsız savrulur o limandan bu limana. İşte bu savrulmanın yegane tedbiri duygulardır ve bu duyguları sahiplenmektir. Onlarsız içine düşülecek boşluğun farkında olmak, onlarla yaşamayı istemektir insan olmak ve yolculuğa başlamak. Dedik ya, onlar olmadan insan ne yapacaktır be Kâmil? İNSANLIĞIMIZIN SON YILLARI MI? Son yıllarda sıkça tartışılan bir konu olan insanlığın gidişatı ve geleceğimiz elbette beni de kendine çekti. Geçen sene okuduğum Sapiens kitabı bana yeni bakış açıları kazandırmış ve beni tarihimiz hakkında daha çok soru sormama teşvik etti. Nihayet bu sene Yuval Noah Harari’nin yeni kitabı çıktı ve üm sorularımı yanıtlamaya hazır. Geleceğimiz gerçekten filmlerde, kitaplarda ve internette yazıldığı ve bize aktarılmaya çalışıldığı gibi parlak ve tozpembe mi yoksa kendimizi kurtarma çabalarımız asıl düşmanımız mı olacak? İnsan ırkı olarak hepimiz hep elimizde olandan daha fazlasını istiyoruz, her zaman gözümüz bizde olmayan özellikleri aramakta ve onları elde edebilmek için her yolu denemekteyiz ancak unuttuğumuz belki de düşünmek istemediğimiz bir nokta var: O üstün gücün bize neler yaptırabileceği ve insan ırkını nasıl değiştireceği gerçeği. Hepimiz hayat kalitemizi artıracak yeni teknolojiler, çareler arıyoruz, hastalıkların olmadığı, herkesin yaşamlarından keyif ve mutluluk aldığı bir ütopya arıyoruz. Harari’ye göre ise tüm bu arayış ve kurtulma çabaları, insan ırkının en büyük ve en tehlikeli düşmanı aslında ben de bu teoriye kitabı okuduktan sonra katılmaya başladım ve şu an tüm bu olanlara şahit olurken daha da katılıyorum. Hayatlarımızı uzatmaya çalışırken aslında insanlığımızı ve değerlerimizi yitiriyoruz. Hep daha iyisinin peşinden gitme arzusu bizi kendimizden koparıyor, değerlerimizi siliyor, duygularımızı, hislerimizi ve yaşama dair her ne varsa hepsini alıp yok ediyor. Farkında değiliz belki ama bu üstünlük arayışı, bizi kendi benliğimizden ayırıyor ve maalesef bu değişim son sürat ilerliyor. Kitabı okuduktan sonra bu düşünceler kafamda belirmeye başladı, Harari’nin bakış açısı her geçen sayfada beni etkiledi. Yetinmemek sanırım hepimizde olan bir özellik ve tarihimiz boyunca yaşanan ve yaşanacak tüm trajik olaylardan, savaşlardan, anlaşmazlıklardan da o duygu, o arzu sorumlu. İnsan olarak her zaman gözümüz yükseklerden, kendi çıkarlarımız ve hayallerimiz için doğayı mahvettik, hayvan ve bitki türlerini tükettik, dünyamızı kökünden değiştirdik ve şimdi de sıra bize geldi. İnsan ırkına. Şimdi de en korkunç silahlarımızı kendimize çektik. İyiye ulaşma çabası, bizim en büyük düşmanımız haline geldi çünkü bilim adamlarına, yazarlara ve yöneticilerimize göre bizler yeterince iyi ve üstün değiliz; hala bazı önemli hatalarımız var ve tüm bunlar acizliğimizin göstergesi. Gerçekten öyle miyiz peki? Ben öyle düşünmüyorum. Bizi bekleyen gelecek bizleri duygusuz, biyokimyasal robotlara dönüştürecekse; tüm insanlık değerlerinimizi, kültürümüzü, duygularımızı silecekse; ölümü ve hastalıkları yok edip bizleri ölümsüz “amaçsız” bir yapay dünyaya hapsedecekse ben böyle bir gelecekte yaşamak istemiyorum. Harari’nin de savunduğu gibi, tüm bu üstün özellikler, süslü hayaller (ölümsüzlük, hastalıksız bir yaşam, yaşlanmayı durdurma…) insan ırkına çok pahalıya mal olacak ve bir kere bu yapay ortamı yarattığımızda ise geriye dönüş olmayacak. Gücü ve en iyisini isteme arzumuz, tüm insanlığı felaketlere sürükleyecek. Bizi bekleyen neler var bilemiyorum ancak bunları hayal etmek bile beni derinden sarsıyor, beni dehşete düşürüyor ve bu kontrol edilemeyen teknolojiler ve güçler karşısında hayrete düşüyorum. Böyle bir gelecek istemiyorum, “en iyisi” yüzünden yok olmak istemiyorum. Homo Deus’un bu konu hakkında okuduğum en etkileyici kitap olmasının nedenleri arasında tam da bu etkenler var. Yazar tüm bu gelecek senaryolarını o kadar çarpıcı ve gerçekçi anlatıyor ki siz bir süre sonra tüm bu senaryoların gelecekte bir gün,çok kısa bir süre sonra, gerçekleşeceğini anlıyorsunuz. Sizi inanılmaz bir karamsarlık ve korku kaplıyor ancak daha sonra anlıyorsunuz ki bu son kaçınılmaz çünkü doğamızda bu var: En iyisini aramak. Beni etkileyen nedenler sırf bunlar değil. Kitabı okurken, dünyada ne kadar farklı düşünce olduğunu anlıyorsunuz; bazıları insanlığımızın bu üstünlük arayışını desteklerken hatta bunun için ellerinden geleni yaparken, bazılarımız tam tersini savunmakta, bu değişimin “insanlığın en tehlikeli düşüncesi” olarak tanımlamakta. 1 Bu tür radikal kararlar ve eğilimler, insanları ikiye bölerken aslında bizi birbirimize daha da bağlamakta. Homo Deus, iki farklı zıt kutbu nasıl birleştirilebileceğini gösteren bir kitap. Her ne olursa olsun insanlığın bir gün ortak bir paydada buluşabileceği ümidi beni etkileyen bir diğer neden. Biliyorum, hepimiz gelecek için kaygılıyız, bilinmeyen her zaman korkulandır. Homo Deus, tüm kaygılarınızı bir kenara bırakıp sizi inanılmaz bir yolculuğa çıkarıyor. Tüm o gelecek senaryolarını teker teker oynatıp, sonunda sizin seçim yapmanızı istiyor. Son zamanlarda okuduğum en etkileyici kitaptı Homo Deus. Her şeyde olduğu gibi sonumuz yine kendi elimizden mi olacak yoksa bu zekamız bizi daha da ileriye mi götürecek? Sanırım en iyisi, bekleyip görmek. 1 Bostrom, N. (2014). Transhumanism: The World’s Most Dangerous Idea? Retrieved November 01, 2016, from http://www.nickbostrom.com/papers/dangerous.html MELİSSA KÖKSAL Harari, Y. N. (2016). Homo deus: A brief history of tomorrow. London: Harvill Secker. Sena Uysal 21300904 SIMSICAK BİR AŞKIN HİKÂYESİ Mevzu aşk ise gerisi teferruattır… Olağanın aksine olmayanı zorlayan ve cesur sahneleriyle bizi kendine hayran bırakan Cannes Film Festivali’nde Altın Palmiye ödülünü kazanmış Mavi En Sıcak Renktir, sıra dışı konusunun yanında oyuncularının başarılarıyla da bir sinemasever olarak benden de tam not almayı başardı. Genelde bir kadın ve bir erkek vardır. Ya erkek âşıktır ya kadın ya da ikisi de âşıktır ama ya zaman yanlıştır ya da aileler izin vermez… Bildiğimiz bir sonla biter ve bizler de sadece izlemiş olmak için izleyenlerden oluruz. Fakat ilk defa bir aşk filminin sonunda kendimi sorgularken buldum. Film, iki eş cinsel kadının aşkını basit bir şekilde ele almak yerine kendinizi sorgulayabilmemiz için duyguları çok yoğun bir şekilde yansıtıyor ki izlerken siz bunun sadece bir film olduğunu unutuyorsunuz. Peki sizce beni bu denli etkileyen şey neydi bu aşkta? Hele ki benden oldukça farklı his ve görüşlere sahip bu iki kızın aşk hikâyesinde… Aşkın tanımı yapmamı isteseler ya susarak oradan uzaklaşır ya da kendimden daha çok sevmek derdim. Eğer âşıksanız, tüm dünya susar ve sadece kalbiniz konuşur. Herkes için aşkın tanımı kalpte başlar, fakat bilimsel araştırmalar gösteriyor ki “aşk, kalp ile ilgili bir duygu değildir ve diğer bütün duygular gibi aşk da sadece ve sadece beyinde meydana gelmektedir.” Bunu kabullenmek ne kadar zor olsa da gerçeği doğru yerde, doğru zamanda, doğru kişiye karşı, doğru duyguyu kullanabilme: duygusal zekâmızın bir yeteneğidir. Aşka hiçbir zaman bilimsel açıdan yaklaşabilen biri olmadım çünkü aşkın bende hissettirdiği duygunun ve bana yaptırdıklarının hiçbir mantık çerçevesine sığmadığını biliyorum. Herhangi bir kişiye karşı hissedilen her güzel ve yoğun duygunun adı aşk olmamalı. Filmde benim için önemli bir nokta da bu kısımdı. Karşı cinsten birini çok beğendiğimiz ve ona hayranlık duyduğumuz zaman ile doğru insana hissettiğimiz duygunun arasındaki fark. Aşk birini beğenmek kadar kolay hissedilen veya birine saplantılı kalabileceğimiz kadar acı bir duygu değildi. Bunu düşünmeme sebep olan sahne Adele’in kendisine ilgi duyan yakışıklı bir erkekle yaşamaya başladığı ilişki ve sonrasında ilişki içindeki mutsuzluğundan dolayı kendini keşfetmesi. Hepimizin kendi içinde keşfedilmeyi bekleyen duygular vardır. Adele kendisi için gerçek aşkı keşfetmişti. O saniyeden sonra ne cinsiyeti ne yaşı ne kaşı önemliydi tek bir bakış yetmişti tüm her şeyi göze alabilmesi için. Aşk herkes için farklı ama kesinlikle kelimelere dökemeyeceğimiz bir his şüphesiz. Eskilerden beri basmakalıp bir cümledir “aşkın yaşı olmaz”. Peki ya aşkın cinsiyeti olur mu? İnsanların cinsel yönelimine karşı her zaman saygı duymuşumdur, fakat bunun genlerden gelen bir şey olmadığını da biliyorum. Eşcinsellik zor ve acı bir sürecin sonunda oluşan ve birçok sebepten ötürü tercih edilen bir durum. Tercih diyorum çünkü insan hayatını kendi istediği gibi tasarlayıp yaşayabilecek bir bilinç gücüne sahiptir. Ayrıca bu tercihin sebeplerini örneklendirmek gerekirse; rol modellerin yanlış alınması, çocukluk döneminde şiddete maruz kalmak, tacize ve tecavüze uğramak özellikle son zamanlarda görsel medyanın eşcinselliği özendirici yayınları veya aile baskısı ile meydana gelmesi gibi birçok şekilde açıklanabilir. Saygı duymanın önemli olduğu gibi buna özendirmek de çok yanlış olur. Filmde aşkı birbirinde bulan iki eşcinsel Adele ve Emma: her şeyi kabul edebilmişlerken sınıf farkını kabul edemiyor hayat… Aslında filmde aşk ve eşcinsellik ön planda olsa da verilen önemli mesajlardan biri de “çiftler arasındaki sınıf farkı.” Emma çok güçlü ve sanatsal kişiliğinin yanı sıra olgun tavırlarıyla dikkat çekerken; Adele, aslında hepimize tanındık olan merakla ve iştahla her şeyi deneyen ve yaşayarak öğrenen, sevişerek büyüyen, acı çekerek olgunlaşan, kırılgan ve çoğu zaman salya sümük ağlayan bir ergen âşığın hikâyesini anlatıyor… Mirza BenekNitelik ve Nicelikİkinci Dünya Savaşı sonrası yeni Almanya’da ikisi de öğretmen olan bir çift uzak doğuya yolculuğa çıkmaya karar verirler. Nazi egemenliği sonrası yeni toparlanmaya başlayan Almanya’nın nüfusu neredeyse hiç artmazken Çin ve Hindistan gibi insanı hayrete düşürecek nüfusa sahip olan bu ülkeleri görünce akıllarına birçok soru düşer. Mesela o yıllarda bulunan dokuz yüz elli milyon Çinli yerine dokuz yüz elli milyon Alman olsa ne olurdu? Dünya böyle bir şeye dayanabilir miydi? Peki ya o yıllarda da korkulduğu gibi Almanların soyu tükenseydi? Üzerinde Almanların bulunmadığı bir dünya neye benzerdi? Yunan mitolojisinde Zeus’un kafasından doğan Tanrıça Athena’ya ithafen ismi koyulan Kafadan Doğumlar kitabında yolculukları boyunca çiftin bu tür düşüncelerle ve sorularla boğuşması anlatılıyor. Almanya’nın o yıllarda yaşadığı nüfus sıkıntısının sebeplerinden birkaçı da savaştan yeni çıkmış olmaları, nüfusun yaş dağılımı ve yüksek yaş ortalaması gibi faktörler olarak görülmektedir. Bu sebepler nüfusun yerinde saymasına hatta gerilemesine sebep olabilir fakat bir ulusun, bir milletin ilerleyebilmesi ve devamlılığıiçin tek önemli olan unsur kişi sayısı değildir. Bir zamanlar komşu olan insanları farklı devletlerin vatandaşı haline getiren bir duvar adeta önlerine örülen bir duvar haline gelmiştir. İki farklı devlet olarak yaşamaya çalışan tek bir ulusun onları ileri götürecek gelişmeler ve fikirler öne sürmesi gerekirken yapabildiklerinin en iyisi hayati fonksiyonlarını sabit tutmaktan öteye gidemez. Sürekli gelişen dünya içinde biryere tutunabilmelerini sağlayacak, onları geride bırakılmaya mahkum etmeyecek adımları atamayan milletlerin çok parlak bir geleceği olmadığı basitçe öngörülebilir. Bu gibi tehditlerle karşı karşıya kalan bir ulusun ise nüfus sorunu sadece bir sayıdan ibaret olur. Yani çokluk iyi bir sonuç elde etmek için her zaman yeterli değildir. Günlük hayatta da bu gibi ikilemlerle sürekli karşı karşıya kalırız. Kalite ve miktar arasında seçim yapmamız gereken anlar sık sık karşımıza çıkar. Tabii ki bu iki seçenekten hangisini seçeceği her insana ve seçimi yapacak olan kişinin içinde bulunduğu duruma göre farklılıklar gösterebilir ancak bu kararla karşılaşabileceğimiz durumlar arasında bir genelleme yaparak hangi seçeneğin daha doğru ve yararlı olduğunu belirleyebiliriz. Fakat ulaşacağımız sonuç yine herkesin fikrine uymayacak ve öznel bir kanı olmaktan kurtulamayacaktır. Tabii ki olabilecek en ideal sonuç kalitenin de miktarın da maksimum olduğu seçenektir ama bu ideal durum her zaman seçenekler arasında yer almayabilir ve bu iki özellikten birini tercih etme durumunda kalabiliriz. Eğer kaliteyi ön planda tutacaksak ki benim tercihim genellikle bu yönde olur, dikkat edeceğimiz ilk şey elde edeceğimiz sonucun niteliğidir. Sayısına bakılmaksızın tek başına memnun etmesi gerekir. Tabii kaliteyi ön planda tuttuğumuz durumlarda masraf artacağından her zaman bu seçeneği seçmek mümkün olmayabilir. Miktarı ön planda tuttuğumuz zaman ise elde etiğimiz sonucun niteliği yerine niceliğine dikkat ederiz. Bu durumda elde edeceğimiz sonuçta ise çeşitlilik fazla olsa da nitelik olarak diğer seçeneklerden daha aşağıda kalınabilir. Konuyu basit örneklerle somutlaştıracak olursak kalite ön planda tutulduğu zaman bir çift marka ayakkabı iki çift normal kalitede ayakkabıya tercih edilebilir. Miktar ön planda tutulduğu zaman da tam tersi durum söz konusudur. Bu seçenekler her zaman materyalistik seçenekler de olmak zorunda değildir. Mesela çok sayıda normal arkadaşa sahip olmaktansa daha az sayıda ama daha samimi ve yakın arkadaşlar da tercih edilebilir. Bu ve bunun gibi konular hakkında sayısız örnek bulunabilir.Hayatımızı nitelik ve nicelik terazisinde ölçüp yaşarız adeta. Bize maksimum mutluluğu getirecek o dengeyi bulmaya çalışırız. Hemen hemen attığımız her adımda bu yol ayrımına geliriz ve bir karar vermemiz gerekir. Sonuç olarak gerek insan hayatındaki önemsiz bir seçenek olsun gerek bir ülkenin geleceği, tüm tercihlerimizi bu iki özelliğe göre değerlendirir ve bize en doğru geleni seçmeye çalışırız. Buse YAMAN Bir Zamanlar Nerede Bugüne ait insanları imrenen gözlerle izlediğimi fark ettim yakın bir zaman önce. Bulundukları yere, bulunduklara zamana ait insanları… Bu şekilde söylediğimde klişe bir romantizme kapılıp gittiğimi düşünebilir ve söylediklerime küçümser bir gözle bakabilirsiniz pek tabii. Ama belki siz de ruhunuzun derinliklerine inip varlığınıza kulak verirseniz, onunla baş başa kalabilirseniz; bambaşka bir zamanda, bambaşka bir yerde bulabilirsiniz kendinizi. Geleceğin bilinmeyen derinliklerinde bir hayalde veya hiç unutamadığınız, kopamadığınız bir hatırada… Sevebilmenin ait olma hissiyle ilintili olduğunu düşünürüm hep. Birini ya da bir şeyi sevebilmek için önce onu sahiplenmek, sonra da ona ruhunun bir parçasını teslim etmek gerekiyor bence. Belki de bu yüzden başka bir zamana ya da başka bir mekâna ait hissetmekten kastım, bir yeri veya zamanın bir parçasını bütün varlığımızla sevmekten ibarettir. İşte ben de tam da bu sebeple, bu durumun herkes için geçerli olduğunu iddia ediyorum. İçinde bulundukları zamana ait, yaşadıkları çevreye sevgiyle bağlı insanlar da bu iddiamı bir yerde destekliyorlar. Ama benim asıl değinmek istediklerim, bu kadar şanslı olmayan insanlar. Geçmiş bir zamanın, küçük bir anında kalmış; şimdiye kadarki en mutlu, en özel anlarını o zamanda yaşamış; bu sebeplerle de gözünü ne zaman kapatsa o ana dönen insanlar… Ya da kendisini sık sık gelecekte bir gün dilediği hayatı elde etmeyi başarmış ve ait olduğu zamana kavuşmuş şekilde düşleyen insanlar… Ben bu kategorilerden hangisine girebileceğimden emin değilim, ama hiç değilse emin olduğum bir şey var. Nereye ait olduğumu biliyorum. Nerede kaldığımı, nerede olmak istediğimi biliyorum. Zamanın birinde beni derinden etkileyen ve görünmez bir kuvvetle kendisine bağlayan şey o zamanın verdiği bir mutluluk değildi, o etki tamamıyla bulunduğum yerle ilgiliydi. Kendisini şehriyle özdeşleştirmeyi başarmış, ait olduğu yeri bulmuş ve hayatını oraya adayarak sürdürmüş şanslı bir yazarın, benim açımdan da oldukça etkileyici olan bir eseriyle tanışma şansı yakaladım geçtiğimiz günlerde. Beni bu kadar çok etkileyen eserin, Ackroyd’ın Bir Zamanlar Londra’da’sı olduğunu söylememle birlikte sanıyorum ki bahsettiğim o ait olduğumu hissettiğim yerin neresi olduğunu anlayacaksınız. Londra… Uğruna sayısız eser verilmiş; filmlere, dizilere konu edilmiş; birçok açıdan dünyanın gözbebeklerinden biri olan Londra… Tüm bunların ötesinde yaşama fırsatı bulduğum kısa dönemde beni ışıltısıyla büyülemiş ve kendisiyle ortak bir ahenk yakalamamı sağlamış güzel Londra… Ackroyd’ın eserinin beni kendisine mıknatıs gibi çekmesinin asıl sebebi, şehrin ismini bir yerde görmenin bile bende parıltılı bir etki bırakıyor oluşu sanıyorum. Nitekim kitabın ilk sayfasından son sayfasına kadar Londra’nın esintileriyle huzur doldum ve doğrusu karakterlere ve asıl kurguya pek de önem vermeden yaptım bunu. Bana aitlik hissimi hatırlatan, bu hissiyatın sevgiyle arasında bir bağ olduğuna inanmamı sağlayan ve bana tüm bu cümleleri kurduran bu kitaptır. Bugüne ait olacak kadar şanslı değildim belki de, bulunduğum yerle de aramda güçlü bir bağ hissedemiyorum ne yazık ki. Ama biliyorum ki özlemimi dizginleyen; içimi mutlulukla dolduran; beni o güzel şehre, o güzel zamana götüren birçok eser olacak daha. Yine biliyorum ki gözlerini kapattıklarında hep aynı yere giden insanlar yeterince ister ve çabalarsa kendilerini o yerde bulurlar bir gün. Gelecekte bir günü bekleyenlerin yanında geçmişte yaşayanlar için de geçerli bu söylediklerim, tarih eğer tekerrürden ibaretse neden düşlenen zaman yeniden yaratılamasın? Her insanın hakkı olan güzel bir yaşamın tamamen bu hisle, bu tatminlikle alakalı olduğunu düşündüğüm için dilerim ki bir gün herkes ait olduğu yere ve zamana kavuşur. Kaynakça Ackroyd, Peter. Bir Zamanlar Londra’da. İstanbul: Can Sanat Yayınları, 2016. Baskı. Ceren KILINÇ MALALA OLABİLMEKEkim 2012. Pakistan'da bir salı günü. Henüz 15 yaşında bir kız. Okul servisiyle eve dönerken servise binip "Malala kim?" diye soran Taliban teröristine cesurca "Malala benim." diye cevap veren ve başından vurulan bir kız Malala. Tek suçu aldığı tüm tehditlere rağmen tıpkı yemek ve barınma gibi temel bir hakkı olan eğitim hakkını savunmak. Tek suçu "Oku!" ayetiyle başlayan bir dinin kurallarını -okulları bombalayarak, masum insanları öldürerek- uyguladığını söyleyen, kız çocuklarının eğitim hakkını ellerinden alan bir örgütün fetvasına karşı gelmek. Malala'nın öyküsü bu terör örgütünün dayatmalarına her zaman karşı gelmesi, susturulmayı reddetmesi sonucunda Pakistan'daki ücra bir vadiden Nobel Barış Ödülüne uzanıyor. Henüz 15 yaşında Nobel Barış Ödülü'ne layık görülen en genç kişi olarak tarihe geçen Malala 16.yaş gününde Birleşmiş Milletler kürsüsünde anlatıyor sadece hakkını savunduğu için ödediği bedeli ve bununla yetinmeyip "Ben, Malala. Bu da benim hikayem." diyerek tek bir insanın sesinin dünyaya nasıl bir ilham verebileceğini göstermeye çalışıyor. "Sesimizin değerini ancak susturulduğumuzda anlarız." diyen Malala bir çoğumuzun gözünde imkansız olan şeyi gerçekleştiriyor cesaretiyle. Malala'nın yerine kendinizi koymaya çalışın. Kaçınız onun kadar cesur olabilirdi? Kaçınız Malala'nın yaptığı gibi eli silahlı bir teröristin karşısında dimdik durabilirdi? Bir çoğumuz Malala kadar cesaretli ve kararlı değiliz maalesef. Malala'nın hikayesi bana sahip olduklarımızı ve bizim imkanlarımıza sahip olmayan diğer insanları çoğu zaman göz ardı ettiğimizi hatırlatıyor. Okula gitmeyen çocuklar listesinde 2.olan bir ülkede doğan Malala'nın tek şansı kendisine her zaman destek olan, hata yaptığında bile kızının yanında olup onu Mahatma Gandhi'nin "Hata yapma özgürlüğü olmadığı sürece özgür olmaya değmez." sözüyle teselli eden anlayışlı ve cesur bir babaya sahip olmakken bizim sahip olduğumuz her şeyden şikayetçi oluşumuzu yüzüme vuruyor bu kitap. Her zaman en kötü şeyler bizim başımıza geliyormuş gibi davrandığımız için utanç duymama neden oluyor. Bir çoğumuzun sahip olduğu eğitim hakkının ve bizden sevgisini ve desteğini esirgemeyen ailelerimizin değerini bilmeyişimizi hatırlatıyor. Yüzüme vurduğu gerçeklerin yanında bir çözüm arayışına itiyor beni Malala'nın hikayesi. Malala ile aynı şartlar altında hatta belki de daha kötü şartlar altında yaşayan ve dahi yalnızca eğitim hakkı değil yaşama hakkı da elinden alınan çocuklar için bir değişim yaratma arayışında buluyorum kendimi. Bir kez daha Malala'nın hikayesi yol gösteriyor bana; terörü yenmek konusunda eğitim ve sevginin gerekliliğini fark etmemi sağlıyor. Dünya'da var olan bunca kötülüğün, zulmün, yıkımın kaynağı olan nefret ve kin yerine bizi insan yapan sevgi ve merhameti koymayı bilmiyoruz. Kendisini vuran kişiden bile nefret etmediğini söyleyen Malala kadar yüce davranamıyoruz. İyiliğe, güzelliğe, adalete, doğruluğa değil haksızlığa, zulme, vicdansızlığa hizmet ediyoruz. Zor olanı yapıp Yaradandan ötürü yaratılanı sevmektense, kolay olanı yapıp birbirimizi sevmek içi çaba sarf etmemeyi seçiyoruz. Birbirimizi ötekileştiriyor. İnsanları inancına, ırkına, diline, rengine göre yargılıyoruz. Dünya'daki her insanın bizim gibi özgürce yaşamaya, eğitim almaya hakkı olduğunu göz ardı ediyor, haklarını savunmak konusunda destek olmuyoruz. Bana dokunmayan yılan bin yaşasın anlayışıyla bizden farklı olan insanlara karşı yapılan haksızlıklara göz yumuyoruz. Bu dünyanın hepimize yetebileceğini tıpkı bizim gibi diğer insanların da yaşama hakkı olduğunu göz ardı ediyoruz. Oysa ki, içinde sevgi barınan için bütün dünya tek bir ailedir. "Dünya'yı güzellik kurtaracak, bir insanı sevmekle başlayacak her şey." demiş Sait Faik Abasıyanık bize sevginin önemini anlatmak istercesine. Birbirimizi severek Dünya'yı daha yaşanabilir kılabileceğimizi hatırlatmak istemiş bize. Asıl önemli olanın insan olabilmek olduğunu bunun için çok fazla şeye değil yalnızca sevgiye ihtiyacımız olduğunu vurgulamış büyük usta. Sait Faik şu insanı ya da bu insanı sevin diyerek sınırlamamış sevgiyi. Herhangi bir insanı yalnızca insan olduğu için sevmemiz gerektiğini söylemiş yalnızca. Dünya'yı daha yaşanabilir kılabilmemiz, kin ve nefreti önleyebilmemiz için sevgi kadar elzem başka bir adım daha var: eğitim. "Eğitimin amacı, doğuştan insanda var olan cevheri işlemek, özü bulmaktır." der Galiani. Bu sözüyle anlatmaya çalıştığı insanı insan yapan değerleri, sevgiyi, merhameti ve bilinci ancak eğitim yoluyla geliştirebileceğimizdir. Terör öncelikle zihinde başlar. Zihinde tasarlanan bir eylemi ancak yüreğimizdeki sevgi ve merhamet süzgecinden geçirdikten sonra uygulamalıyız. Her daim insanları sevmeyi öğütleyen, ırkçılığa karşı çıkan bir dinin gereğini uyguladığını öne sürerek insanların beynini yıkayan terör örgütlerine tıpkı Malala gibi eğitimin önemini savunarak karşılık vermeliyiz. Eğitim anlayışımızı dini dogma ve hurafeler üzerine değil sevgi ve barış üzerine kurmalıyız. Çocuklarımıza her daim sevgiyi ve merhameti, kendi inançlarına ve kültürlerine sahip olmayan insanları dışlamak yerine onları kucaklamayı öğütlemeliyiz. Şiddetin çözümünün eğitim ve sevgi olduğunu ve terörün küresel bir sorun olup yalnızca bizi etkilemediğini unutmamak gerekir.Terörü yok edemesek bile azaltmak, daha çok insanın zulme uğramasını engellemek için el ele vermeli, silahlar karşısında boyun eğmek yerine tıpkı Malala gibi dimdik durmalıyız. KAYNAKÇA Yusufzay, M. ve Lamb, C. (2016). Ben, Malala. İstanbul: Epsilon. ERDEMOĞLU 1 Hasan Emre Erdemoğlu Ali Turan Görgü TURK 101 – Sınıf 26 4 Kasım 2014 Üşüyorum, Lütfen Sarın Beni! “Biraz fazla yürümüşüm… Ziraat Enstitüleri tarafına gitmiştim… Keçiören yokuşunun alt başına kadar gelmişim… Hızlı mı yürüdüm nedir… Sıcak bastı… Önümü açtım… Hava da rüzgârlıydı… Biraz kar da sepeliyordu… Herhalde üşüdüm…” (Ali 35) --Kürk Mantolu Madonna, Sabahattin Ali Sararan yapraklar arasında, hafif Eylül esintileri ve yağmurlarıyla karşılıyorum sonbaharı… Sabahları iliklerime kadar beni donduran, beni sıcak yatağıma çivileyen yeni gün, öğlen bütün sevgisini gösteriyor ve beni sıcaklığıyla boğuyor. Benim için hiç memnun olmayan ve dolayısıyla aynı memnuniyeti bekleyemeyeceğim bir kadın gibidir sonbahar. Hissettiklerim böyle olunca bu dünya üzerindeki herhangi bir insanın mevsimlerin kendileri üzerinde bir etkisi olmadığını belirtip ispat edebileceklerine inanmıyorum. İnsanlarla mevsimler birbirlerine kırık bir kemiğin kaynadığı gibi kaynamışlardır, ikisi de birbirlerine kendilerinden bir şey katarken, birleştikleri noktada kırılgan bir bütünü oluştururlar. Dediklerime inanmayacağınızı bildiğim için size Kürk Mantolu Madonna’dan bahsetmek istiyorum. Sabahattin Ali bize dünyanın her yerinde aşkın kutsallığını ve aşkın, âşık insanın çehresine olumlu ve olumsuz etkilerini bu romanda anlatır. Bazı okurlarımın şu an bana, “İyi de mevsimlerle aşkın ne alakası var?” dediğini duyar gibiyim, o yüzden sizden tek ricam var: Kürk Mantolu Madonna’yı okumaya başlamalısınız. ERDEMOĞLU 2 Açmamış tomurcuklar gibiyiz aslında. Günlük yaşantımızdaki güzellikleri göremeyecek kadar içine kapanmış, açılmak istemeyecek kadar korkak ve narin. Küçük bir esintide yıkılacağımızı düşündüğümüz için belki kendi kabuğumuzdan çıkamıyoruz. Durum böyle olunca hayata uzanan her uzvumuz uyuşmuş ve çevresindekileri hissedemez oluyor. Anlatıcı, Raif’in anı defterini okumadan önce Raif Efendi’yi hayatından memnun olmayan, ailesi tarafından önemsenmeyen, pasif, geçmişine takılmış ama çevresindeki insanları detaylıca değerlendiren biri olarak gözlemledim. Ama insanlar bu kadarla sınırlı değiller. Bizler dıştan basit ama içten karışık bir ruha sahip insanlarız ve ne yazık ki birbirimize kendimizi açacak kadar cesur değiliz. Soğuktan yapraklarımızın yanacağına inandığımızdan, birbirimizi anlamamayı, duygularımızdan kaçmayı ve bir ömür böyle yaşamayı tercih ediyoruz. İşte bu yüzden Sabahattin Ali’yi okurken en büyük keyfi yarattığı başkarakterin bilinç akışını, gördüklerini, duyduklarını ve hissettiklerini kendimde deneyimlerken alırım. Ankara’nın kışı serttir, insanı fiziken yıpratır. Raif Efendi hakkında izlenimlerimi Raif’in epilogdaki sözüyle beraber düşündüğümde yaşadığı birtakım olayların onu psikolojik olarak yorduğunu anlıyorum. Raif bu yorgunluğu aynı zamanda kendine fiziksel zarar verme haline getiriyor ve bana göre bu durum onun kışa zorluk, hüzün ve keder anlamlarını yüklemesine yol açıyor. Duygusal, kadınsı kişiliği ve ketum yapısıyla kırılgan bir bütün olan Raif, sanki soğuğa çıkıp verem olmayı kendi istemiş gibi… Sanki ruhundan yaşama sıcaklığı seneler önce çekilmiş… Raif ve Maria’nın aşkına gelecek olursam, Raif’in notlarında Maria’yla birlikte iken mevsimlerin olumsuz bir çağrışım yaptığını pek görmedim. Maria’nın yağmurlu bir günde Nebatat bahçesindeki sözleri bana hem Raif hem de Maria için sonbahar yağmurlarının, tıpkı Raif’in hissettiği gibi, yalnızlığı hissettirdiğini çağrıştırıyor. ERDEMOĞLU 3 Biliyor musunuz, Berlin’de senenin ancak yüz gününde hava açık ve güneşli, senenin iki yüz altmış beş gününde kapalıdır. . . . Canlı bir mevcudu kendisine uygun olan iklimden ayırarak, birkaç meraklının keyfi için bu berbat şartlara tabi etmek bir nevi bir işkence değil midir? . . . Biz de bunlar gibi yerimizden sökülüp dağıtılmış değil miyiz? (Ali 91,92) Ama işin güzel tarafı, yalnızlığı temsil eden bu imge, kişilik açısından tamamen zıt olan bu iki insanın birbirlerini anlamalarını ve arkadaşlık kurmalarını sağlayan en önemli ortak noktalarını oluşturuyor. Yağmurun altında, iki ayrı ülkeden, iki ayrı kültürden birbirinden apayrı hayatlara sahip bu iki insan, yalnızlıklarını bir kenara koyup aşkın nasıl engelleri aştığını kanıtlayabiliyorlar. Benim önceden havayı kestiremediğim için hiç hoşlanamadığım, ama yine de bana hem yazın hem de kışın tadını aynı anda çıkarttığı için sevdiğim sonbahar Raif için Maria’yla ona bütün zıtlıklarına rağmen ortak yönler kattığı, beraber geçirdikleri zamanı o havada paylaştıkları için çok daha değerli olabiliyor. Eminim ki siz de mevsimlere kendi anlamlarınızı katıyorsunuzdur. Raif’in, Maria’nın veremden öleceğini duyduğunda yaşama isteğinin içinden çekilmesi gibi sizin için de kışın olumlu veya olumsuz bir anlamı vardır. Eminim her zaman yere yeni düşmüş yağmurun kokusunu içinize çektiğinizde Maria gibi hayattaki varlığınızı en azından bir kere sorgulamışsınızdır. Raif’in Maria’ya duyduğu aşkı takdir ediyorum. Onun için son bir defa ölmeden önce son yürüyüşe çıkışını gözümün önüne getirmek istiyorum, Raif’in ağzından, usta yazar Sabahattin Ali’nin uygun gördüğü gibi… Kışı ve acıyı Raif’le beraber hissetmek istiyorum. ERDEMOĞLU 4 On sene geçti… On sene geçti, ölüm seninle beni ayırdığından, ruhum kalbimin derinliklerine kadar çekilip ellerim ve ayaklarım soğuk kaldığından… O gündendir yürüyorum, üstüme çöken tipiye rağmen yürüyorum, buz tutmuş yollara rağmen yürüyorum; önümü göremiyorum, Sana erişemiyorum, terliyorum… Ferahlamak için göğsümü açıyorum, daha da çok yanıyorum. Kış her yerde, kış dokunduğu her yeri soğuk bıçağıyla kesiyor. Gitgide içime çekiliyorum… Sanırım Raif’le duygudaşlık kurmaya çalışırken üşümeye başladım; ya Raif’i gerçekten hissedebilmeye başladığımdan ya da gün battıkça havanın soğumaya başlamasından… Üşüyorum, lütfen sarın beni! Ben yazımı burada noktalayıp ısınmak için kahve almaya giderken sizin bir daha düşünmenizi istiyorum. Yaşadığımız mevsim size ne hisler uyandırıyor? ERDEMOĞLU 5 Kaynakça: Ali, Sabahattin. Kürk Mantolu Madonna. İstanbul: YKY, 2013. Basılı. Kapıdaki Düşman / Giray Atabey Kırtız II. Dünya Savaşı'nın konu alındığı birçok film izlediğinize eminim. Bu filmlerin çoğunda Amerikalıların nasıl dünyayı Almanya'nın pençelerinden kurtardıklarının propagandasının yapıldığını birçok sinemasever gibi farketmişsinizdir. Artık II. Dünya Savaşı'nın konu alındığı klişe filmler izlemekten sıkıldıysanız, şu an bu yazıyı okuyarak çok doğru bir karar verdiğinizi söylemekten mutluluk duyuyorum. “Enemy At The Gates” döneme hiç tanık olmadığınız farklı bir açıdan bakıyor. Bu sefer döneme bir Rus askerinin gözünden bakıyoruz. Film, Mart 2001'de “Kapıdaki Düşman” ismiyle Türkiye'de gösterime girdi. Film gösterime gireli neredeyse 14 yıl oldu. Benim görüşüm bu 14 yıl içerisinde dönemi daha güzel işleyen bir film şu ana kadar gösterime girmedi. Film konu olarak Volga nehrinin kıyısındaki küçük bir şehir olan Stalingrad'daki Rus direnişini konu alıyor. Filmin ana karakteri “Vassili Zaitsev” isimli bir çoban. Vassili, Joseph Stalin'in çağrısına uyarak, Ural Dağları'ndaki köyünden kalkıp vatanını korumak için Stalingrad'a geliyor. Vassili gerçekten iyi bir nişancı
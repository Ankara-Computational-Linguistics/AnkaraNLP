laflarıdır beni sürükleyen. Bu aşka dair en sevdiğim birkaç cümle şunlardır: Maria’ya olan aşkını böyle dile getiriyordu Raif Efendi, “...bu akşam anladım ki; bir insan diğer bir insana bazen hayata bağlandığından çok daha kuvvetli bağlarla sarılabilirmiş!" “Dünyada bir tek insana inanmıştım. O kadar inanmıştım ki, bunda aldanmış olmak, bende artık inanmak kudreti bırakmamıştı. Ona kızgın değildim. Ona kızmama, darılmama, onun aleyhinde düşünmeme imkân olmadığını hissediyordum. Ama bir kere kırılmıştım. Hayatta en güvendiğim insana duyduğum bu kırgınlık, adeta bütün insanlara dağılmıştı; çünkü o benim için bütün insanlığın timsaliydi.” Maria da ona şu şekilde karşılık veriyordu, " Seni seviyorum. Deli gibi değil, gayet aklı başında olarak seviyorum." Bu aşk dolu satırları okurken kendimi Raif Efendiyle özdeşleştirmekten kaçamadım. Benim gibi bu romanı severek okuyanların da Raif Efendi’nin düşünceleri, hareketleri, yapısıyla ilgili satırlarda mutlaka bir kere olsun "Ben de öyle değil miyim sanki!" diyeceğini, ya da "Acaba ben de mi?" diyerek kendilerini sorgulayacaklarından eminim. O tutku dolu aşkın içinde bir adamın ve kadının psikolojik analizleri yer edinmiştir. Bu yönüyle diğer aşk romanlarından sıyrılmıştır aslında. İnsanların aşkın ve ölümün karşısındaki çaresizliğini, eşsiz tasvirlerle sızdırmıştır satır aralarına. Aşk öyküsü okumak belki biraz kafa dağıtmak için alınmıştır çoğu eller tarafından ama içinde kaybolmadan bitirmek imkansızdır. Okuyup bitirdikten çok sonra bile aklımızın kıvrımlarında gezinir o hayal mi gerçek mi bilemediğimiz ikili. Belki aşık olduğumuz insanla kendimizi belki de hiç tatmadığımız o tutkulu aşkı seçer koparırız kitaptan. Sanki gerçekten varolmuşcasına anarız Raif Efendi ve Maria’yı. Alara MESCİ HAYATTAKİ EN BÜYÜK KORKUNUZ? Bana “En büyük korkun nedir?” diye sorsalar muhtemelen yalnız kalmak derim. Yalnızlık öyle korkutucu gelir ki gözüme, yalnız olmak, yalnız kalmaktansa diğer seçeneği seçerim, diğer seçeneğin ne olduğunu bilmesem bile. Tabii burada bahsetmek istediğim yalnızlık bir sevgilinin olmamasından ya da kısa süreli bir yalnızlıktan çok daha büyük bir boyutta. Doğumundan kısa bir süre sonra terk edilmiş bir bebeğin yalnızlığı, annesini ve babasını kaybetmiş bir çocuğun yalnızlığı, hiçbir kimsesi olmayan birinin yalnızlığı. Böyle yalnızlıklar muhtemelen kimsenin katlanamayacağı yalnızlıklardır. Ama bunları yaşıyor olan ve bunlara katlanmak zorunda kalan bir sürü insan var. Peki ya başka bir gezegende tek başınıza kaldıysanız? Üstelik arkadaşlarınız tarafından terk edildiğinizi ve ölmeye mahkûm edildiğinizi düşünüyorsunuz. İşte bu durumun ve hissin yarattığı yalnızlık duygusu muhtemelen katlanılamaz olurdu değil mi? Sevdiğiniz ve güvendiğiniz insanlar tarafından terk edilmek bu en büyük acılardan birini yaşatacaktır size muhtemelen. En azından ben bunu deneyimledim ve bu şekilde düşünüyorum. Tabii ben ölüme terk edilmedim fakat en yakın arkadaşım dediğim bir insan tarafından önce aranıp sorulmamak, sonra da suçlanarak arkadaşlığımızı bitirmek deneyimlerini yaşadığım için böyle bir kanıya vardım. Önce bir boşluk, ardından uzun bir süre hayatımda bulunan ve bir süre ailemden daha çok gördüğüm ve tek bir gizlimin saklımın olmadığı, konuşmadan değil bir gün neredeyse bir saatimin bile geçmediği bu insanla aylarca konuşmamış olmamın getirdiği hüzün… Bir süre sonra aştım tabii, o kadar da düşünmemeye başladım. Gerçi hala arada aklıma gelir. Onun hayatımda sonsuza kadar kalacağını düşünürken kalbimde bir burukluk olarak kaldı. Ama tabii yaşam devam ediyor, tıpkı Andy Weir’ın “Marslı” romanındaki başkarakteri Mark Watney için de devam ettiği gibi. O bu yalnızlık duygusunun –ki kendisi başka bir gezegende tek başına bırakılmıştı- kendisine engel olmasına izin vermedi, gerek video kayıtlarında buldu bunun çaresini gerekse müzikte. Ben de dertleşmekte buldum en yakın arkadaşımı kaybetmenin yalnızlığını. Tabii şimdi düşünebilirsiniz ki insanlar annelerini, babalarını ya da akrabalarını kaybediyorlar, hem de ölüm gibi çok ciddi bir duruma. Muhtemelen de en ciddi yalnızlıkları oluşturuyor ölüm. Bir kadının kocasını, hayat arkadaşını kaybetmesi, bir kızın babasını, ilk aşkını kaybetmesi ya da bir adamın hamile eşini, doğmamış çocuğunun annesini kaybetmesi… O kadar şiddetli bir yalnızlık hissettirir ki insana, eğer kalp kırıklığından ölmek mümkün olsa böyle insanlar da çoktan giderlerdi kaybettiklerinin arkasından. Peki bu insanlar bu denli kalp kırıklığına nasıl dayanabiliyor? Nasıl sahip oldukları her şeyi kaybetmiş gibi hissederlerken hayatlarına devam edebiliyorlar? Bunu yapmanın onların anısına olduğunu mu düşünüyorlar, yoksa hayatlarını yaşamamalarını saygısızlık olarak mı görüyorlar? Gerçekten gidenlerin onları izlediğine ve kendilerinin mutlu olmalarını istediklerine mi inandırıyorlar kendini? Herkes farklı düşünür bu konuda tabii ama herkesin aynı yaptığı bir şey vardır: Yaşamaya devam etmek. Her an hepimizin başına gelebilecek bir şey yalnızlık. Bir kişiyi kaybederek bile hayatta tamamen yalnız kaldığımızı hissedebilir, bir anda kendi kabuğumuzun içine çekilebiliriz. Yalnızlık çeken insanlar fazla kırılgandırlar; bir kere tattılar mı yalnız kalma duygusunu, bir kez daha tatmamak için ellerinden geleni yaparlar. Böyle insanlar başkalarını almaya da korkarlar bu yüzden hayatlarına. Ama kimileri aşabilir bu korkuyu. Kolay olmaz onlar için ama aşarlar ki hayatları birazcık daha katlanılabilir olsun. Hepimiz kendimizi yalnızlık fikrine biraz alıştırmalıyız bence. Çünkü hepimiz her an yalnız kalabilir ya da birilerini kaybedebiliriz. ÖLÜM KORKUSU VE ŞİİR Türk edebiyatının tartışmasız en önemli şairlerinden biri olarak kabul edilen ve hayatı zorluklarla, mücadeleyle geçen Cahit Sıtkı Tarancı’nın bu güzel eserine en çok sevilen şiirlerinden biri olan ”Otuz Beş Yaş” adı verilmiştir. Yazar bu eserdeki şiirlerinde kendini anlatmış ve yaşlanmanın sonucu olan ölüme karşı duyduğu korkuyu etkileyici bir anlatımla dizelere dökmüştür. Cahit Sıtkı Tarancı’ nın bu eserini dili kullanım şekli, şiirlerinin konusu olan ölüm korkusu ve gündelik yaşamla ve olaylarla ilişkisi açılarından incelenebilir. Cahit Sıtkı’nın en önemli özelliklerinden biri tartışmasız bir şekilde şiirlerinde kullandığı sade süsüz ve yabancı kelimeler veya sözcükler içermeyen kendine has dilidir. Günümüzdeki şairlerin aksine, Cahit Sıtkı şiirlerinde tasavvufi veya halkın bilemeyeceği kelimeler ve terimler kullanmaktan kaçınmış ve herkesin anlayabileceği tarzda yalın bir şekilde yazmıştır. Bu yazım tarzı şiirde duruluk ve sürükleyiciliğe fayda sağlamıştır. Ayrıca , Cahit Sıtkı şiirlerinde herkesin anlayabileceği deyimler kullanmıştır. Örneğin, Otuz Beş Yaş şiirinde Cahit Sıtkı’nın bu özelliği onun başarısının en önemli etkenlerinden biridir. Ayrıca, Cahit Sıtkı bu eserdeki şiirlerinde genellikle 11’li hece ölçüsü kullanmış bununla birlikte uyak ve rediflerden faydalanarak şiirde ahengi yakalamada başarılı olmuştur. Kısaca, Cahit Sıtkı şiirlerinde düzene önem vermesine rağmen kelime seçimi konusunda özgür kalmış bu yazım tarzı da ona özgünlük ve başarı getirmiştir. “Otuz Beş Yaş” adlı eserin ilk sayfasından son sayfasına kadar yazarın aklını kurcalayan bir problem dizeler aracığıyla okuyucuya anlatılıyor. Yazarımızın en büyük problemi olan ve şiirlerine konu olarak seçtiği ölüm korkusu yazarımız tarafından etkileyici bir dille anlatılmaktadır. Özellikle, Otuz Beş Yaş şiirinin son iki dizesi olan “Bir namazlık saltanatın olacak, taht misali musalla taşında” yazarın etkileyici diline verilebilecek en iyi örneklerden biridir. Ayrıca, yazarımız bu korkusunu anlatmak için söz sanatlarına başvurmuş özellikle istiareden faydalanmıştır. Otuz Beş Yaş şiirinde geçen “ Şakaklarıma kar mı yağdı? Ne var?” şeklindeki anlatımda istiareye iyi bir örnektir. Ayrıca yazar ölüm korkusu üzerinden insanlara öğüt vermiş ve ölmenin kaçınılmaz olduğunu bu yüzden gençlik yıllarının kıymetinin bilinmesi gerektiğini söylemiştir. Cahit Sıtkı şiirlerinde zamanın değerini vurgulamış ve okuyucusuna doğru zamanda doğru işi yapmak gerektiğini söylemiştir. Bunlarla beraber ölümden korkusunu mantıklı bir şekilde düşündüğünü “Neylersin ölüm herkesin başında. Uyudun uyanamadın olacak” dizeleriyle okuyucusuna yansıtmıştır. Kısaca, Cahit Sıtkı bütün şiirlerinde kendi ölüm korkusunu işlemesine rağmen toplumsal mesajlar vermeyi de ihmal etmemiştir. Cahit Sıtkı bu eserinde felsefe yapmaktan veya karmaşık olay ve ilişkileri anlatmaktan kaçınarak şiirlerinde herkesin rastlayabileceği gündelik olaylara, aşk, sevgi, hüzün, tasa gibi temalara yer vermiş ve bu temalar üzerinde yoğunlaşmıştır. Bütün bu tarz duyguları kendisi üzerinden ele alan Cahit Sıtkı okuyucunun hayatı ile kendi hayatı arasında benzerlikler oluşturarak ve herkes için ortak problemleri konu ederek okuyucusuyla arasında bir bağ yaratıyor. Ayrıca, yazar şiirlerinde kendisini normal bir vatandaş olarak tanıtması da okurlarıyla ilişkisi için önemlidir. Kısaca, Cahit Sıtkı felsefeden kaçınan şiir anlayışı ve gündelik konuları ele almasıyla okuyuşunu etkilemiş ve başarıya ulaşmıştır. Sonuç olarak, hayatı zorluklarla, aşılması güç engellerle ve problemlerle geçen her insanın bazı şeyleri takıntı haline getirdiği gibi Cahit Sıtkı Tarancı’ nında takıntısı ölüm korkusu olmuş ve neredeyse bütün şiirlerinin konusunu ölüm korkusu yapmıştır. Fakat yazarın bu takıntısı bile özelliklerini yansıtmasını engellememiş ve kullandığı dil ve anlatım tarzı ve sayesinde başarıya ulaşmıştır. DALİ TİYATRO MÜZESİ Dünyanın en büyük sürrealist objesi sayılan bu müze 1960’ların başında bir belediye tiyatrosuymuş. Ancak İspanya iç savaşında tahrip olunca, Salvador Dali burayı bir müzeye çevirmeye karar vermiş. Müzenin dizaynından inşaatına kadar her işin başında durmuş, her şeyi o tasarlamış. Böyle olunca müzeyi gezmek, Dali’nin dünyasına girmek anlamına geliyor. Barselona’ya gidip Dali’nin müzesine gitmemek olmaz deyip çıktık yola. Müzenin dış duvarları ekmekle kaplı, çatılarda devasa yumurtalar var. Yapıyı ilk gördüğünüzde bile, o andan sonra göreceğiniz hiçbir şeyin sıradan olmayacağını anlıyorsunuz. İçeriyi görmek için daha çok heyecanlanıp, sabırsızlanıyorsunuz. Girişte sizi üzerinde bereket tanrıçası heykeli duran, Dali’nin daha önce kullandığı bir arabanın olduğu avlu karşılıyor. Rehber size orayı tanıtırken, siz nereye bakacağınızı şaşırıyorsunuz. İçeride duvarı boydan boya kaplayan üç tane resim var. Ben bu kadar büyük resmi, nasıl bütünü görmeden çizebiliyor diye hayret ederken, resimde bir de gizli yüzler, objeler olduğu söyleniyor. Yâni müzeyi gördüğünüz ilk on dakika bile, Dali’nin dehasına hayran kalmanıza yetiyor. Müzeyi gezmeye devam ederken, o çok ünlü tabloyu görüyoruz. Belleğin azmi ya da başka bir deyişle eriyen saatler. Gördüğünüz anda resim kendinizi çok farklı hissettiriyor. Resmi geçip ilerlerken aklınız hâlâ orada kalıyor. İster istemez sürrealizmin başyapıtlarından olan bu eseri sorgulamaya başlıyorsunuz. Saatler neden eriyor, belleğin azmi neye karşı? Toprak ıssız ve karanlık, adeta ölümü çağrıştırıyor. Masanın üstündeki cep saati akmasını engelleyemeyeceğiniz bir sıvı gibi. Aktığında toprağın onu içine çekip yok edeceği bir sıvı. Kurumuş ağaç dalında asılı duran saat zar zor dengesini bulmuş, en ufak bir rüzgârda kayıp düşecek gibi. Ne zaman geleceğini bilmediği o rüzgâra kadar vakti var ama ondan sonra düşmeye direnmek ölüme direnmek kadar anlamsız olur. Küçük saatin üstündeki karıncalar ise sanki akreple yelkovanı yiyerek zamanı durduruyor, saatin erimesini engelliyor. Yerde yatan şekilsiz yüz, saatin ağırlığına dayanamayıp, sonsuz uykusuna dalmış gibi. Bu kadar karamsarlığın yanı sıra ışığın toprağa vuruşu, uçsuz bucaksız deniz insana huzur veriyor. Sanki eriyen bütün saatler toprağa karışıp, eninde sonunda denizlerine kavuşacaklarmış gibi. Kendi cennetleri onları bekliyormuş gibi. Peki zamanın akıp gitmesi neden? Vaktin nasıl geçtiğini anlamayacak kadar mutlu oluşumuzdan mı, yoksa hayatı aceleye getirişimizden mi? Artık herkes bir yerlere yetişme çabasında, günlerin kısalığından şikayetçi. Bu kadar koşuşturma sırasında kimse dönüp o gün ne yaşadığına bakmıyor, günün değerini bilmiyor. Dönüp geriye baktığında ise hep aynı cümle: “Zaman nasıl geçti hiç anlamadım.” Herkes zamanı yavaşlatmaya çalışıyor, hep mutlu olduğu anda kalmak, o anları hatırlamak istiyor. Belki de belleğin azmi bunun için. Daha çok hatırlamak. Hatırladıkça, zaman değer kazanacak ve geriye bakıldığında görünen şey koskoca bir hayat olacak. Peki ya görmek istemediklerimiz? Bir sevdiğimizi kaybettiğimizde umabileceğimiz tek şey zamanın daha hızlı geçmesi, o meşhur sözdeki gibi her şeyin ilacı olmasıdır. Herkesin doğduğu andan itibaren erimeye başlayan bir saati var. Her ayrılan parçasıyla daha hızlı eriyen bir buz parçası gibi. Elimizden zamanı en iyi şekilde değerlendirmekten başka bir şey gelmez. Eğer süremizin sonuna geldiğimizde; hatırlayabildiğimiz güzel anılarımız, zorlukların karşısında dimdik duruşumuz varsa, sevdiklerimizde, toplumda, takip edilecek izler bırakabilmişsek, toprağa karışırken denize varacağımızı biliriz. İşte belleğin azmi budur bence. Akan zamana ayak uydurmak ve onu yararlı kılmak. Bunları düşünmeme neden olan müzeyi ve resmi yapan zekâya şapka çıkarmamak elde değil. İsmail Burak Ballı 21401418 BEYİNSİZ KOMEDİ OLMAZ Romanlarda ve filmlerde alışmışız artık klişelere. Son anda ölümden kurtulmalar, yolda giderken çarpıştığı kişiye âşık olmalar, kız üşüdüm deyince erkeğin montunu vermesi, her şeye rağmen mutlu sona ulaşan kahramanlar… Çehov’un silahı kuralını yani bizim ülkemizdeki karşılığı ile “o silahı belinden çıkardıysan durmayacaksın sıkacaksın aga” tabirini ziyadesi ile görmekteyiz gerek filmlerde gerek romanlarda. Halkımız da bu duruma alışmış olmalı ki bu çizginin dışındaki eserler günümüzde pek tutunamıyor. Bu duvarları, bu klişeleri yıkan dizi filmler gerekli ilgiyi göremiyor insanlar tarafından. Leyla ile Mecnun ve Ben De Özledim dizileri bu durumu çok güzel bir şekilde gözler önüne seriyor. Ben de yapım gereği, bu klişe filmlerden, sonunu tahmin edebileceğim kitaplardan hoşlanmıyorum. Bu yüzden benim tercihim de Leyla ile Mecnun tarzı absürt komediler ve Murat Menteş kitapları olmuştu. Tabi Beyinsiz Adam da bunların arasındaydı. Beyinsiz Adam ile tanışmamız, Beyinsiz Adam Yazıklar Olsun kitabı çıkmadan çok daha öncelere dayanıyordu. O dönem sadece bir Twitter fenomeni olan Beyinsiz Adam, alışılmışın dışında mizah yeteneği ve olaylara karşı kendine has bir bakış açısı ile dikkatimi çekmişti. Geçen yaz bir kitabevinde görünce içeriğine bakmadan hemen aldım. Ve eve döner dönmez okumaya başladım. Hayatımda kitap okurken kahkaha attığımı hiç hatırlamıyorum. Bu kitabı okurken bazı yerlerde terasta olduğum halde evin alt katında bulunan annemi bile meraklandıracak şekilde kahkahalar attığımı hatırlıyorum. Ama maalesef bu kahkahalar çok kısa sürdü. Kendimi hızlı bir okuyucu olarak değerlendirmem ama bu kitabı üç saatte bitirmeyi de beklemiyordum. Bir film izler gibi okudum. Uyumak için kitap okuyan biri olarak hiç bu kadar dinç bir şekilde kitap okumamıştım. Peki, neydi bu kitabı okutan? Peki, neydi bu kitabı benim için bu kadar akıcı kılan şey? Türk edebiyatında absürt komedi kitaplarına baktığımız zaman, elli yıl öncesine, Aziz Nesin’e gidiyoruz. Doksanlı yıllarda doğan biri olarak o kadar eski tarihli kitaplara baktığımda kendi dönemimi göremiyorum. Farklı bir coğrafyada farklı bir zaman diliminde hissediyorum. Beyinsiz Adam Yazıklar Olsun ise tam aksine günümüzde, bildiğimiz yerlerde, günümüz imkânları ile karşımıza çıkıyor. Romanda günümüz insanlarından, okumuş ve metropolde yaşamaya çalışan ama yine de özü olan Anadolu’dan tam olarak kopamamış bir insanın bu arada kalışı anlatılıyor. Büyükşehirdeki aile bağları, iş kaygısı ve aşk, yeri zaman abartıya başvurularak yeri zaman da iğneleme tekniği kullanılarak mizahi bir dille anlatılmış. Günümüzdeki birçok romanda rastladığımız aşk hikâyesini de en saf şekli ile bu romanda görüyoruz. Normal romanlarda insanı duygulandıran aşk hikâyeleri, bu romanda yerini kahkahalar attıran bir hikâyeye bırakıyor. Bu roman, diğer romanlardaki yapmacıklıktan, kurgudan uzak, gerçekten günümüz insanının durumunu mizahi bir dille anlattığı için insanın hoşuna gidiyor. Nitekim Oscar ve Nobel ödülünü birlikte alabilmiş tek insan olan İrlandalı ünlü yazar Bernard Shaw da “Ben şaka yaparken gerçekleri söylerim; çünkü gerçekler, dünyanın en gülünen şakalardır” diyerek bu romanın neden başarılı olduğunu daha roman basılmadan yıllar öncesinde söylemiş olduğunu görüyoruz. Beyinsiz Adam’ın bizden biri olması ve entelektüel birikimi ile birlikte üst düzey bir mizah anlayışının olması bu kitabı okumak için yeterli. Günümüzde küfürsüz komedi içeren nadir romanlardan biri olması ve bu güldürü öğesi ile beraber mizahın asıl amacı olan güldürürken İsmail Burak Ballı 21401418 düşündürme görevini de başarı ile yerine getirerek sivri bir zekânın ve felsefi bir birikimin ürünü olması bu romanı okurken kahkahalarınız ile beraber entelektüel birikiminizi ve boş vakitlerinizin kalitesini de yükseltecektir. Kaynakça Türkmen, Hâkim. Beyinsiz Adam Yazıklar Olsun. İstanbul: Timaş Yayınları, 2014. 1. Baskı ANGARAM Geçenlerde bir arkadaşımın tavsiyesiyle okuduğum Kurthan Fişek tarafından kaleme alınan “Burası Ankara” adlı kitap, Ankara’yı ne denli fazla sevdiğimi bir kez daha hatırlamamı sağladı. Taşına, toprağına hatta o kirli betonuna sevdalandığım bu şehrin yeri bende bir ayrıdır. Öyle herkes sevemez bu şehri. Doğup büyümek gerekir bence bu güzel ülkemin başkentinde. Zaten ben de sevebileceklerini düşünmüyorum İstanbulluların, İzmirlilerin bu şehri. Varsın sevmesinler bu denizsiz gri şehri. Kurthan Fişek gibi ben de bir kere tadını almışım daha da bırakmam bu güzelliği… Herkesin düşündüğüne ve inandığına nazaran yazarın kitabında İstanbul’dan dönüş yolunun Ankara’nın en güzel özelliği olduğunu savunuyor oluşu, Ankaralı olan beni mutlu etse de bir o kadar da şaşırttı. Acaba yanlış mı okudum diye defalarca okuduğum bu iddia, bir yandan beni güldürse de bir yandan da Kurthan Fişek ile olan fikir birlikteliğimizin ne denli fazla olduğunu fark etmemi sağladı. Ankara hakkında bu kadar ortak düşüncemizin olmasının en büyük nedeni, kanımca ikimizin de doğma büyüme ‘Angaralı’ olmamızdır. Her ne kadar aramızda yarım asırdan fazla yaş olsa bile birçok ortak yönümüzün olması beni neşelendiren bir başka etken oldu. Benim gibi onun da Kızılay’da, Ulus’ta gençliğinin geçmesi; geçmişten günümüze Ankara’nın tarihini nasıl koruduğunu görmemi sağladı. O, Ulus’ta o zamanın meşhuru olan radyoevine gidermiş ki bana kalırsa her Ankaralının görmesi gereken bir kültür ve ilim barınağıdır günümüzde bu evler. Bizlersek bugün, Ulus’ta Gençlik Parkı’na gidip eğleniyoruz ya da Devlet Opera ’ya gidip kulağımızın pasını sildiriyoruz. Her ne kadar geçmişten günümüzde aktiviteler değişse de Ankaralıların hala Ulus’a gidiyor oluşu, yıllar geçse bile alışkanlıkların Ankara’da değişmediğini gösteren güzel bir örnek teşkil ettiği kanısındayım. Ankara’nın neredeyse her karışında bir anısı bulunan Fişek; yaptığı başarılı betimlemeler ve yakıştırmalar ile beni bir yandan keyiflendirirse de bir yandan da eski günleri yâd etmeme neden oldu. Eskiden hipodromda oynanan at yarışlarından bahseden yazar, rahmetli dedem ile izlemeye gittiğimiz o yarışların ne denli keyifli ve heyecanlı olduklarını hatırlattı bana. Kimi zaman üç beş bahis yaparak izlediğimiz yarışlar, bir zamanların en popüler aktivitesiydi kanımca. Kimilerince atlar için işkence olarak görülse de bence bu spor, eski dönemlerden beri süregelen sayılı yarışmaların başında gelir bence. Biri kalkıp bana 1850’lerden beri süregelen bir spor örneği ver dese, muhtemelen cevabım at yarışı olurdu. Belki de böyle düşünmemin sebebi, Kurthan Fişek gibi benim de at yarışı ile küçük yaşlarda tanışmamdan kaynaklı ona duyduğum büyük ilgidendir. Kitabı okurken anladım ki Kurthan Fişek tam bir Ankara hayranı. Onun bu şehre duygu aşk, Mecnun’un Leyla’ya duyduğununkinden pek de farklı değildir kanımca. Hakkında onlarca şiirler ve öyküler yazılan Asya ve Avrupa’nın köprüsü İstanbul’u, Yaşar Kemal’in İstanbul’u diyerek anlatan ve eski Ankara ile karşılaştıran Fişek; okurken bana fark ettirdi ki eski Ankara tozuyla dumanıyla bile günümüz İstanbul’una bin basarmış. Eskiden Ankara’da refah insanların bulunduğu ve trafik gibi bir problemin olmadığına değinen Fişek, beni o günleri hayal etmeye itti. Doğduğumdan beri Ankara’dayım fakat bu şehrin trafiksiz bir gününü hatırlamam. Gürültünün ve kargaşanın kol gezdiği bu şehir, anladığım kadarıyla burada doğup büyüyen insanlara güzel. Haliyle bir İstanbullunun gelip de bu şehir bizimkinden daha güzel dese herhalde oracıkta donup kalırdım. Eee, ne de olsa deniz var onların şehrinde. Evet, belki deniz yok bu şehirde fakat o gri havasının yağdırdığı aşk ve efkâr; soğuk bir deniz esintisinden kat ve kat daha iyidir bence. Çağatay MEMİŞ Şahin 1 Yiğit Alp Şahin 21402256 TURK101-14 Ödev 4-2 (Final Draft) Başak Berna Cordan 02.12.14 Kabil’in Soyu Her insanın, yüreğinin bir gün kaburgaları parçalayıp dışarı çıkacak olmasının değişmez gerçeği misali, düzgüleri inkâr edip kuralları yırtıp atacağı aşikâr; en azından en az bir kere içinden anarşist haykırışların sessizliğinin gözlerine yansıyacağını garanti edebilirim. Edgar Allan Poe’nun hem 1800’lerin karanlık mum ışıklarında hem de üçüncü milenyumun elektronik kitaplarında hayat bulmasının temelinde yatan sebep de budur aslında: insanın Kabil’den beri kanında taşıdığı o içgüdüsel nitelikle boyunduruk altına alınamamazlık, kibir ve biraz akıl sağlığı bozukluğu. Poe ile tanışmam “Annabel Lee” şiiriyle gerçekleşmişti, karanlık ama büyüleyici idi, ama daha fazlasına ihtiyacım var diye geçirmiştim içimden. Kanla yazılı adının yanında yer alan donuk portresiyle neredeyse bin sayfayı barındıran “Bütün Öyküleri” kitabını inanılmaz bir şekilde daha çekici kılıyordu. İlk kez okuyuşumdan sonra (aslında tekrar tekrar okuduktan sonra) henüz ilk bakışta içimde derinlerde bir yerde uyuyan belki bir seri katile, belki takıntılı bir sapığa, belki intihar eğilimli içine kapanık bir aile babasına ya da amaçlarına paralel gelişen hırsları uğruna her şeyi yapabilecek birine… bir yabancıya dokundu, ama ben olan bir yabancıya. Poe cinneti o kadar ustaca kağıda yansıtıyordu ki (şiddeyin ürpertisini uyandırdığı için “ustalıkla” diye bahsedilen herhangi bir yazarın aksine) en cani, vahşet dolu sahnelerde bile okur soğukkanlığını koruyordu, içindeki karanlığı doyuruyordu. Her bir kan damlası, zihinde yankılanan kalp atışlarının bir anda avuç içindeki nemle karışık bozuk ritmleri, yavru kediciklerin yardım çığlıkları, kana Şahin 2 susamış insanın temel doğasından gelen gözüdönmüşlüğü tatmin ediyordu. Yazar tarafından uyandırılan hislerin “Testere”, “Bir Sırp Filmi” gibi rahatsız edici şiddetten ayıran temel sebep ise nefretin doğrudan okuyucuya doldurulması ya da anlık öfke nöbetleri sonucu ana karakterlerin gözünü karartan perdelerin indirilmesi. Bütün bu doyurulmanın ardından neredeyse her olay örgüsünün sonunda yer alan “uyanış”, “ayılma” motifi ise onca zamandır içerde hapis kalan vahşiliğin bir anlık bünyeyi ele geçirmesine ve sonra istediğini alıp tekrar uykuya dalmasına kanıttır. Cinnetin insanın gözlerine indirdiği kapkara perdenin ardından gelen uyanmanın ortaya çıkardığı pişmalık hissinin canlı örneklerini günümüz haber bültenlerindeki yer yer belirmesi aynı Edgar Allan Poe öykülerindeki gibi değil mi sizce de? Edgar Allan Poe’nun okurda dürttüğü içgüdüsel olarak gelen şiddet yanlılığının son yıllarda Edgar Allan Poe’nun bir ara popülerleşip kitaplarının elden ele dolaşması dışında başka bir yapıtta da gözlemlenmesi bu çıkarımların neredeyse bilgi sayılması gerektiğini kanıtlar nitelikte. Bahsettiğim yapıt “Batman” çizgi roman serisi ve Joker karakteri. “Kara Şövalye” filminin ardından Joker posterlerinin hiçbir yerden eksik olmaması, profil fotoğraflarını Joker makyajı yaparak değiştiren insanlarla dolması… En ufak kanıtı bu içimizde uyuyan yırtıcının. Örnek alınması gerekenin fedakârlıklar yapan süper kahramanımız olmasına rağmen Jokeri’in bu denli rağbet görmesinin tek açıklaması da insanın derininde yatan olağandışı olma isteği, düzgülerden çıkarak amaçsız yaşama dürtüsü, sebepsiz yere kendini doyurma hissiyatı zaten. Ayrıca, çocukların olumsuz etkilenebileceği düşünüldüğünden olacak ki beyazperdeye yansımayan fakat çizgi romanda yer alan, 17 yaşındaki bir çocuğun sopayla dövülerek Joker tarafından öldürülmesinin sayfalar boyunca katilin ağzından anlatılması ve diğer bir sahnede Joker’in kendi yüzünün derisini yüzmesi, aynı Edgar Allan Poe’nun vahşet çizimleri gibi ürperti uyandırmadan insanın içindeki Kabil’e Şahin 3 dokunmakta ve yalnızca temel isteklerinin doymasını sağlamakta, sonra da sarsılarak yapılan bir uyanış ya da uzun bir kahkaha sonrası pişmalığı doğurmakta. Yukarıda yaptığım analizlerden ve çıkarımlardan yola çıkarak ortaya koyabilirim ki Edgar Allan Poe’nun her dönemin insanına hitap etmiş olmasının sebebi, her insanın doğasından gelen ve şüphesiz bir biçimde bir gün bir öfke nöbeti sonucu bir şeyleri paramparça edeceğine dair barındırdığı duyguların okşanması, bir nevi doyurulmasıdır, insanların içlerinde gizledikleri bu suç dolu hislerin gizli tercümanı olmasıdır. KAYNAKÇA Poe, Edgar Allan. Bütün Hikâyeleri. Ed. Şule C. Koçak. Trans. Dost Körpe. Topkapı: İthaki Yayıncılık, 2010. Various. The Joker: A Celebration of 75 Years. DC Comics, 2014. SEVGİ DURUKAN UNUTMAMALISINIZ Her ne kadar bir edebiyat öğrencisi olsam ve bu bölümü okumaya uzun bir zaman önce karar vermiş olsam da edebiyatın en güzel türlerinden biri olan şiirle aramda hep bir mesafe vardı. İngiliz Dili ve Edebiyatı bölümü derslerinde belirli bir yol kat etmemizle birlikte şiirle aramdaki buzlar yavaş yavaş erimeye başladı. Bizim beş veya on dakikada okuyup bir çırpıda bitirdiğimiz şiirler aslında bize ne çok şey anlatıyormuş. Şairin yaşadığı ve şiirin yazıldığı dönemdeki toplumun düşünce yapısını bilmenin şiiri anlamada ve yorumlamada çok önemli olduğunu öğrendim öncelikle ve şiirleri incelemek, her kelimenim gözümüzün gördüğü anlamdan başka bir anlamı olduğunu düşünüp şiiri çözmeye çalışmak çok hoşuma gitti. Bu nedenden dolayı ne zaman Türkçe ödevlerim için okuduğum bir kitap hakkında yazı yazacak olsam gözüm hemen şiir kitaplarına kayıyor. Yine böyle bir seçim yaptığım bir zamanda dikkatimi Adım Ece Ayhan Çağlar kitabı çekti. Daha kitabın içeriğini bile bilmeden ve maalesef ki şairini tanımadan kitabın adı, Bilge Karasu’nun şiir çevirilerini topladığı kitaptan tanıdığım Tunç Tayanç tarafından hazırlanmış olması dikkatimi çekti. Hemen şair hakkında ufak çaplı bir araştırma yaptım ve doğrusunu söylemem gerekirse hayat hikâyesi içimi burktu. Ömrünü hastalıklarla boğuşarak geçirdiği halde ne güzel eserler vermiş edebiyatımıza. Ece Ayhan Çağlar’ın birbirinden özel ve güzel olan şiirlerinin toplandığı bu kitapta benim en çok “Beni” adlı şiiri hoşuma gitti. Bana göre bu şiirde her insanın derinlerde bir yerde yatan önemsenme, hatırlanma, en önemlisi değer görme isteği açık bir şekilde ifade edilmiş. Bunun ifade ediliş tarzı özellikle içime dokundu. O dizeler ise şöyle: “Hatırlamalısınız beni Birlikte düşlerimiz vardır Geceleri düşünüşümüz Garipliğe karşı kişiler Gülmemi bilirsiniz Geç vakit anlattıklarımı Unutmamalısınız Günün birinde sizlere rastlayabilirim Tanır mıydınız?” (Ayhan, 2014) Gerçekten de zamanında hayaller kurduğumuz, gülüp eğlendiğimiz, fikirlerimizi veya sırlarımızı paylaştığımız insanların bir zaman sonra artık yanımızda olmamaları, sırtlarını dönüp bizi tanımamaları ne kadar da hayal kırıklığı yaratan bir durum. Yine de Ece Ayhan Çağlar şanslı olanlardan bana göre çünkü vefat etmiş olmasına rağmen kim bilir günde kaç kişi onunla ilk defa dizelerinde karşılaşıp tanışıyor benim gibi ya da bir günde onun ve şiirlerinin uzun zamandır hayranı olan kaç kişi bu dizelerde onunla tekrar buluşuyor? Bunu bilmek imkânsız ama bildiğim tek şey onun her gün bir şekilde insanlar tarafından hatırlanıyor ve anılıyor olması. Bana bu durumun hoş görünmesinin bir nedeni de bir insanın bedeni nefes alıp vermeye devam etmiyor olsa bile adı yaşadıkça, yaşatıldıkça onun hâlâ yaşıyor olduğuna inanmam galiba. Şöyle bir düşündüğünüzde sizin de bana hak vereceğinize inanıyorum. Mesela bir sohbet esnasında birisi kaybettiği kişi için “o da böyle yapardı”, ya da “o şöyle bir insandı” dediğinde kısa bir süreliğine derin bir sessizlik olur ve herkes aynı anda o kişinin davranışlarını, sözlerini hatırlar. Hafızamızda da olsa bu bir nevi o insanı canlı tutmak değil midir? Bana göre zaten bir insanı oluşturan et ve kemik değil düşünceleridir. Yüzün şekli hafızadan silinip gider belki ama insanların sözleri ve davranışları bir şekilde hep hatırda kalır. Umarım adımız bizden sonra bile insanların hafızalarında, kalplerinde anılmaya devam eder ve unutulanlardan olmayız. Kaynakça: Ayhan Ece. Adım Ece Ayhan Çağlar. İstanbul: Yapı Kredi Yayınları, 2014. Meva Öztürk 21301494 TURK 102- Sec. 30 Aslı Uçar 2 Kasım 2014 “Açlık Oyunları” Benim Gözümden Nasıl Olurdu? Açlık Oyunları, haraçlar, mıntıkalar, mozaik taşı, oyun kurucular, sponsorlar… Gücünü ve otoritesini, çocuklar arasında ölümcül bir turnuva düzenleyerek kanıtlayan bir ülke… Kendi çıkar ve mutlulukları uğruna ülkede yaşayan diğer insanları kendilerine köle eden bir grup… Peki ya kendi küçük dünyalarında yaşamlarını sürdürmek için birbirlerine âşıkmış gibi davranan iki gence ne demeli? Bütün bunlar bir anda kulağa ne kadar da anlamsız ve acınası geliyor değil mi? Ancak hepsi, tek tek Suzanne Collins’in “Açlık Oyunları” serisi ile anlam kazanıyor. Yıllar öncesine dayanan bir ayaklanma nedeniyle Capitol tarafından başlatılan Açlık Oyunları, her mıntıkadan seçilen iki kişinin katılımıyla gerçekleşmektedir. Bu turnuvanın asıl amacı, Capitol’un mıntıkalarda yaşayan halka en güçlünün daima kendisi olduğunu ve sarsılmaz otoritesini göstermektir. Bu yüzden her türlü acımasızlık, şiddet ve tahribata neden olan Açlık Oyunları her yıl zorunlu olarak yapılmaktadır. Katniss ve Peeta aynı mıntıkadan seçilen ve yaşam mücadelesinde destek alabilmek için âşık numarası yapan iki yarışmacıdır. Açlık Oyunları’nın sonlarına doğru heyecan ve gerilim katmak amacıyla oyun kurucular tarafından değiştirilen bir kurala göre artık aynı mıntıkadan iki yarışmacı şampiyon olamayacaktır, tek bir kişinin şampiyon olma hakkı vardır. Bu andan itibaren Katniss ve Peeta, “ya ikimiz de ölürüz ya da ikimiz de şampiyon oluruz” mantığıyla ellerindeki zehirli meyveleri yiyerek intihar etmeye karar verirler. Ancak tam o sırada yapılan anons ikisini de şampiyon ilan eder ve amansız bir başkaldırışın ilk adımı atılmış olur. Çünkü yıllar sonra ilk kez Capitol, otoritesini sarsacak ve geri adım attıracak bir hareket ile karşılaşmıştır ve bunu hazmedemediği için sonradan tüm mıntıkaların da dâhil olacağı bir savaşın ortasında buluverir kendisini. Suzanne Collins’in gözünden “Açlık Oyunları” serisi, düzensizlik, otorite, şiddet ve haksızlığa karşı bir ayaklanma ve aynı zamanda iki gencin yaşadığı şüpheli bir aşkın üzerine kurulmuştur. Ancak ben olaya, otorite ve güce boyun eğen toplum yapısını ve baskıcı sistemleri göz önüne alarak daha farklı bir açıdan bakmak istiyorum. Benim “Açlık Oyunları”ma göre kitabın ana karakteri olan Katniss, Peeta ile finale kaldığında Capitol’e başkaldırma düşüncesini aklından bile geçirmez çünkü şampiyon olma ateşi ile içi yanıp tutuşmaktadır. Zaten Peeta ile yaşamaya çalıştıkları aşk sadece yarışı kazanmak için bir gösteriden ibarettir, bu nedenle onu öldürmemek için herhangi bir nedeni de yoktur. Cebindeki zehirli meyveleri Peeta’ya yemesi için uzatır ve içten içe Katniss’i seven Peeta da buna hayır diyemez. Ancak Katniss’in şan, şöhret, para ve kariyer uğruna geldiği yeri, çektiği sıkıntıları unutması ve diğer mıntıkalardaki insanların da aynı zor şartlar altında yaşamaya çalıştıklarını bildiği hâlde hiçbir şey yapmaması onu âdeta bir kuklaya çevirir. Halkını çektiği sıkıntılardan kurtarmak ve Capitol’e hak ettiği dersi vermek için eline geçen fırsatı geri teper Katniss. Belki bu hareketi ile devamında meydana gelecek olan savaş, kıyım ve ölümleri engellemiş olabilir ancak ülkede büyük sorun olan adaletsizlik ve zulüm son sürat devam edecektir. Peki, şan, şöhret ve para uğruna bir insan tüm kişiliğini ve maneviyatını unutabilir mi? Ailesinden, sevdiklerinden veya halkından vazgeçebilir mi? Gözlerini bu denli kör etmesine izin verebilir mi? Suzanne Collins’e göre cesur ve düşünceli olan Katniss, benim hayalimde hırslı ve bencil bir kişilik… Aslına bakılırsa serinin gidişatını Collins’e göre çok farklı bir biçimde sürdürmemin nedeni olayın içeriğine eleştirel bir gözle bakabilmekti. Günümüzün değişen şartları ve yaşamda kalma mücadelesinin etkisiyle insanların nasıl günden güne değiştiğini göz önünde tutarak Katniss’i, modern çağın otorite ve buyrukları altında ezilen insan modeline benzetmek istedim. Geçici çıkar ve mutluluklar uğruna hayatlarını bir çift söze göre yaşayan insanlara… Modern dönemde sık sık karşılaşılan bir durum olarak maddiyatı, tüm manevi değerlerden üstün tutanların hazin sonu gibi Katniss’in sonu da bunalım dolu olur. Zamanla şöhret ve parasını yitirince eski mıntıkasına geri döner ve orada zorlu şartlar altında ailesi ve halkıyla birlikte yaşamaya devam eder. Alıştığı lüks hayattan sonra mıntıka hayatı ve bencilce halkına sırt çevirdiği için dışlanması onu derin bir bunalıma sokar. Para ve ünün daim kalmadığı bu devirde maneviyatını yitirenlerin bir süre sonra dengelerini yitirdiklerini Katniss ile farklı bir açıdan göstermek istedim. Belki de artık “Açlık Oyunları” yalnızca maddi anlamda bir açlıktan ibaret değildir, belki de asıl açlık sevgiye, saygıya, aşka, huzura, sadakate, dostluğa olan açlıktır… Görkem Ünlü21300866TURK102-023Final-318.11.2014BİLKENT’TE SONBAHARIN EN GÜZEL YANI: SENFONİ ORKESTRASIİlkbahar, yaz, sonbahar ve kış… Mevsimler doğadaki dengeyi en güzel anlatan değişimlerdir. Her biri kendine özgüdür ve içimizde başka bir duyguyu canlandırır. Kar yağışının sessizliğini yazın bulamazken çim kokusu taşıyan ılık bir esintiyi de kışın hissedemeyiz. Bunaltıcı sıcağı nasıl yazla özdeşleştiriyorsak dondurucu soğuğu da kışla özdeşleştiririz. Mevsimlerin kendilerine has özelliklerinin tadını çıkarmayı bilen biri için her mevsim güzeldir. Fakat kabul edelim ki bazen dondurucu soğuğa çıktığımızda mevsimin yaz olmasını isteriz içten içe. Bunun için 6 ay beklemekten başka çaremizin olmadığını düşünürüz. Aslında başka çaremiz var: Müzik! Vivaldi’nin Dört Mevsim’i bizleri kışın yaza, yazın da kışa götürebilecek kadar etkili. 18 Ekim’deki Bilkent Senfoni Orkestrası konseri, salondaki herkese yarım saat içinde dört mevsimi yaşattı.Dört Mevsim, benim için klasik müziğe başlangıç eseridir. Klasik müziğe ön yargıyla yaklaşan bir yaştayken, yani on üç yaşımdayken annemin ısrarı üzerine dinlemiştim. Klasik müziğin aslında sıkıcı olmadığının, tam tersine huzur verici olduğununun farkına o zaman vardım. Günümüzde müzik dediğimiz her şeyin kaynağıdır klasik müzik. Doğadaki seslerin enstrümanlara doğrudan yansımasıdır. Bunu net bir şekilde görebilmek için de doğru seçim Dört Mevsim’dir. Farklı seslerin uyumu, akılda kalıcı melodiler, gerçek hayatta hissettiğimiz duyguların bir arada yer alması Dört Mevsim’i mutlaka dinlenmesi gereken bir eser haline getiriyor.Ağustos’ta biletini aldığımdan beri bu konseri heyecanla bekliyordum. O yağmurlu sonbahar gününde konser salonuna yaklaştıkça heyecanım katlanarak arttı. Tek düşündüğüm şey bu eseri canlı dinlediğimde kendimi ilkbaharı yaşıyormuş gibi hissedip hissetmeyeceğimdi. Salonda yerimi aldım, orkestranın ve en son da şeﬁn sahneye çıkmasını o anı zihnime kazımaya çalışarak izledim. İlkbahar’ın ilk notalarını duyduğum anda gözlerimi kapatıp kendimi o hisse teslim ettim. Senfoni Orkestrası’nın en güzel yanı müziği iliklere kadar hissettirmesidir bana göre. Çok sesli müziği canlı dinleme keyﬁ Vivaldi’nin usta ezgileriyle birleşince yaşadığım mutluluğun sonsuza kadar sürmesini istediğimi söyleyebilirim. Vivaldi öyle gerçekçi bir eser ortaya çıkarmış ki keman soloları kafanızda kuş seslerini canlandırırken arka plandaki kontrbaslar size ılık bir esinti hissi yaşatabiliyor. Yaz’daki hüzünlü soloyu dinlerken kavurucu sıcakta bir çölde olduğunuzu hayal edebiliyorsunuz. Kış’ta keman ve çellolar soğukta yavrularına yemek arayan bir kuşu düşündürürken arkadaki ritim zihninizde kar yağışını canlandırabiliyor. Doğadaki dengeyi ve uyumu anlıyorunuz, dünyadaki yerinizin aslında ne kadar küçük olduğunu fark ediyorsunuz. Konserin ikinci yarısında Brahms’ın Yaylı Çalgılar Altılısı çalındı. Konsere aslında Dört Mevsim için gittiğimi itiraf etmeliyim. Bu yüzden dört yerine altı yaylı çalgıyı içermesi ve orkestraya uyarlanışı açısından önemli bir yere sahip olan Yaylı Çalgılar Altılısı benim gözümde biraz daha sönüktü. Şef Guy Braunstein ilk yarıda keman sololarıyla bizi etkilemişti. Kemanı elinin bir parçasıymış gibi gördüğü o kadar belliydi ki çalarken sesler sanki zihninden dökülüyordu. Braunstein ikinci yarıda da orkestra şeﬂiğiyle salonu etkilemeyi başardı. Bundan önce gördüğüm bütün orkestra şeﬂerinin aksine önünde bir nota sehpası yoktu. Bu demektir ki altı farklı çalgının notalarını, nerede ne zaman girmeleri gerektiğini ezbere biliyordu. İşini böylesine keyiﬂe yapmasıyla salondaki bizleri de beraberinde götürdü elbette.Guy Braunstein. N.d. Askonas Holt. Web. 23 Ekim 2014. İlkokuldan beri müzik öğretmenlerimiz bize müziğin birleştirici olduğundan bahsediyor. Bunu derken anlatmak istedikleri şey müziğin insanlara bir şeyler ifade etmek için dile ihtiyacının olmaması. Örneğin Dört Mevsim aslında mevsimlerle ilgili dört farklı şiirden esinlenilerek yazılmış. Şiirlerin orijinal dili İtalyanca, bu yüzden çeviri ne kadar güzel olursa olsun şiir başka bir dile aktarılırken anlamını, estetiğini veya ikisini birden yitiriyor. Fakat müziğin dili evrenseldir, yani bir İtalyan ve bir Türk bir parçayı dinlerken aynı şeyi duyuyor. Pek çok milletten müzisyenlerin oluşturduğu orkestrayı dinlerken müziğin birleştiriciliğinin tam olarak farkına vardım. Kayıttan onlarca kez dinlediğim bir eseri canlı dinleme imkanını bulduğum için de kendimi hep şanslı sayacağım.Gizem KAYAK 21300538 Bir Yazarın İç Dünyasına Eşsiz Bir Yolculuk: Franz Kafka ve Bütün Öyküler Arşivimden “Franz Kafka Müzesi” / PRAG Kısa bir süre önce yolum düştü Prag’a. Elimdeki haritanın gezilecek müzeler listesinde ön sıralarda yer alan bir müze dikkatimi çekti: “Franz Kafka Müzesi”. Adını sürekli duyduğum, kitaplarından alıntılarını okuyup oldukça etkilendiğim bir yazardı Franz Kafka ancak hiçbir zaman eserlerinden birini okuma fırsatı yakalayamamıştım. Müzedeki keyifli deneyimlerim, yazarın metinlerinin taslakları ve bu heyecanlı tecrübenin bana kazandırdığı merakım küçük araştırmalara neden oldu. Benim gibi onun da Hukuk okuduğunu öğrendiğimde daha da kamçılandı okuma arzum ve kısa bir süre içinde, pek çok eserini bir arada okumak ve yazarın sanatı bakışını pek çok açıdan görebilmek adına kitaplarından birini edindim: “Bütün Öyküler” Edindiğim bilgilere göre bu kitap, yazarın sağlığında yayımlattığı ve yayımlatmak istemediği öykülerin, vefatından sonra bir araya getirilerek basılmasından oluşuyor ve bu kitaba Kafka’nın günlüğündeki bazı hikâyeler de ekleniyor. Bana göre, yazarın pek çok hikâyesini bir arada okumak onun duygu dünyasına dair ipuçları yakalamak demek. Hiçbir şeyden korkmayan ve estetiğe düşkün bir adammış bence. Çok basit olaylara bile öyle bir hava katmış ki okudukça zevkle doluyor içiniz. Cümlelerin derinliklerinde asıl anlamlarını yeniden keşfediyorsunuz. Sayfalar ilerledikçe öyküler arasındaki bağlantıları keşfediyorsunuz ve kitabı bitirmek sizin için yepyeni bir tutku haline dönüşüveriyor. Son sayfayı çevirdiğimde Franz Kafka’nın ne kadar büyük bir öykücü olduğunun farkına vardım. Genellikle romanlarıyla öne çıkmasına rağmen öyküleri kesinlikle okunmaya değer. Yazarın iç dünyasına yolculukta en önemli basamak olan ve bütün hikâyeleri içinde en çok dikkatimi çeken Dönüşüm adlı hikâye oldu. Öykünün ana karakteri George Samsa –benim yorumuma göre Franz Kafka’nın kendisi- pazarlamacılık yaparak hayatını sürdürüyor. Karakterin parasını bu işten kazanması, Kafka’nın hediyelik eşya dükkânında çalışan anne ve babasından esinlendiğini göstergesi bence. Öykü, karakterin bir sabah kocaman bir örümcek olarak uyanmasıyla başlıyor ve Samsa’nın kız kardeşi Grete ile böceğin ilişkilerini anlatarak devam ediyor. Yine yazarın gerçek hayattaki kız kardeşlerinden etkilenerek bu karakteri oluşturduğuna inanıyorum. Dışlanmışlığın verdiği hüzünle yazılan bu öyküye göre aralarındaki ilişki başlarda çok iyiyken zamanla değerini yitiriyor. Gerçek hayatta babası tarafından terk edilen Franz Kafka, babasıyla güzel ilişkileri olan ana karakter Samsa Gizem KAYAK 21300538 üzerinden yine gerçek hayatıyla eserlerini birbirine bağlıyor ve bence – Babaya Mektup adlı eserinden de yola çıkarak- babasına duyduğu özlemi bir kez daha yazıya döküyor. Eserlerini sembolik bir dille yazan Franz Kafka’nın hemen hemen tüm hikâyelerinde gerçek hayatından kesitler gördüm ve bu gerçekçilik yazarı yakından tanıyormuşum hissi uyandırdı bende. Sonraları hikâyeleri tekrar gözden geçirdiğimde yazarın biraz melankolik olduğunu düşünmeye başladım. Hayatının hiçbir evresinde mutluluğu bulamamış olduğu düşüncesine kapıldım. Beş evlilik yapmasından ve ailesiyle ilişkilerinin pek de sağlam olmamasından dolayı haksız olmadığımı anlıyorum. “Mutsuzluk” ve “On Bir Oğlan Çocuk” adlı hikâyeler yazarın yalnızlığının üst düzeyde dışa vurulmuş hali bence. Diğer öykülerinde de olduğu gibi yeni bir sabaha uyanmak istemeyen bir adamın çaresizliğini ve bu çaresizlik karşısındaki güçlü olma çabasını anlatıyor ve diyor ki “Sırtlandığım yalnızlığın kısa zaman sonra geçmişte duyduğum endişeleri dağıtmaya başladığını kendi kendime itiraf etsem de, katıksız bir yalnızlığa pek dayanacak kimse olmadığını fark etmiş, kısaca insanı sürekli yalnız tutmanın ilerde baş gösterebilecek bir felaket için güç denemesi sayılacağı sonucuna varmıştım. Yalnızlık her şeyden güçlüdür.” * Peki, gerçekten de yalnızlık her şeyden güçlü mü? Yoksa sadece yalnız olanlar mı güçlü? Prag’da bir haritanın müze listesiyle başlayan ve Franz Kafka’nın yolculuğuyla kesişen kendi serüvenimle umarım sizlerin zihninde bir kıvılcım oluşturabilmişimdir. Edebiyatla ilgili olsun olmasın herkesin Kafka’nın eşsiz anlatımını tatmasını, onun duygu ve düşünce dünyasına bir yolculuğa çıkarken kendi duygularının peşinde kaybolması gerektiğini düşünüyorum. Eğer bambaşka hisler içinde kaybolmak, tüm duyguları bir arada yaşamak isterseniz doğru yerdesiniz. Okuyucuyu sarıp sarmalayan sonra sarsan bir kitap… Bir yazar… Franz Kafka… Kaynakça Kafka, F. (2010) Bütün Öyküler CEM YAYINEVİ *Franz Kafka, Günlükler, s.76 İrem Sude DİNEK BİR DÜNYA KIRGINIM Ah benim kırılganlığım, aldanışlarım, düşüşlerim, yanlış zamandaki yanlış seçimlerim, kalbimi olur olmaz insanlara açışlarım sonra da onların açtığı yaraları tek başıma sarışlarım… Nedendir bu körü körüne inanışlarım, bağlanışlarım, sonrasında kendi kendimi bağlandıklarımdan koparışlarım? Dışarıdan güçlü duruşlarım, içimde yaşadığım haykırışlarım, kafa tutuşlarım, kalbimin götürdüğü yanlış yerlere inadına gidişlerim, nedendir? Nedendir bin bir yüzü olan insanların hangi yüzünü tanıyacağımı bilemediğimden mütevellit kendime kızışlarım? Sorguluyorum bazen. İnce düşünüşlerimden mi, yoksa yanlış insanlardan doğru şeyler beklememden mi benim bunca kırılmışlığım? Sahi, neden, nasıl kırılır insan? Bu kadar fiziki bir kelime, nasıl olurda böyle büyük hayal kırıklıklarını anlatır? Bu aralar içinde olduğum durumu tanımlamam gerekseydi eğer ve ben bunu tanımlayacak kadar cesur olabilseydim şöyle derdim; kırıldım. Bir dünya kırıldım. Öyle bir kırıldım ki, bin bir parçaya dağıldım. En riyakâr insanları bile dürüst sandım. Konuşacak bir yığın sözüm vardı da, ağzımı bile açamadım. Kırıldım bir kişiye, bir söze, verilmeyen bir selama… Ama en çok da kendime… Bunu fark etmem, tutup da yüzüme acımasızca vurmam kolay olmadı. Bilirsiniz, herkesin hayatta kendine koyduğu bazı hedefler vardır. Bunu yaparsam, her şey çok iyi olacak, bunu başarırsam, çok mutlu olacağım dediği değerlerden bahsediyorum. İşte ben de, tam olarak kendime mutluluğum için koyduğum hedeflerden birine ulaştığım bu dönemde, neden böyle korkunç bir boşluk duygusunun içinde olduğumu sorguluyorum. Hâlbuki çok mutlu olacaktım, her şey mükemmel olacaktı. Derdim ne peki benim? Neden anlamsızlaştı her şey? Nasıl mutsuzluk sardı dört bir yanımı? Niye dokunsalar bir dünya ağlayacağım? Sanki hayatımdaki değerlerin içinden birisi bütün haz duygularını çaldı ve beni bunları aramakla cezalandırdı. Sanki yine o biri, güvenme duygumu, yediğim yemeklerin tadını, en sevdiğim şiiri tesadüfen bir yerde yazılı gördüğümde yahut en sevdiğim o şarkıyı dinlediğimde hissettiğim mutluluğu çaldı benden. Yediğim yemeklerin tadını alamaz oldum, en sevdiğim şiiri okumak ve çok sevdiğim o şarkıyı dinlemek bana eskisi gibi haz vermiyor. Mesela daha çok yemeye başladım bu günlerde, aynı tadı alabilmek umuduyla yemeklerden. Daha çok okuyorum, dinliyorum. Bulmaya çalışıyorum kendimi, sorularımın cevabını ve en çok da kaybettiğim o haz duygusunu. Şimdi elimde kırık dökük bir ben ve insanlara karşı çektiğim, yıkılmaz sandığım ama her darbede uslanmadan tekrar tekrar inşa ettiğim duvarlarım kaldı. Hiç düşürmediğim gardım ve her yaşadığımı mantıksal bir kalıba sığdırma çabamdan, yaşadığım bu hisle başa çıkmaya çalışmaktan başka çaremde yok. Meğer ben ne kadar çok kırılmışım… Paramparça olmuşum da inadına hep dik durmuşum. Çok sevmişim, çok beklemişim ama hiç fark etmemişim. Gözümü hedefim dışındaki her şeye kör etmişim, hayallerimin kölesi olmuşum, en yoğun, en saf hislerimi bile yok saymışım. Epeyce kırılmışım da, hiç fark etmemişim ben aslında. İşte bundandır ki, şimdilerde elim yüreğimde, tutuyorum kırıldığı yerlerden sol yanımı, dağılmasın diye. Aklım karmakarışık. Bu da geçer, biliyorum. Yine bir heyecan sarar yüreğimi. Umut doğar günüme. Sonra o kırıklıklardan girer ışığı, ısıtır içimi. Düştüğüm yerden kalkarım yine. Öyle bir kalkarım ki, sanki hiç kırılmamışım gibi. Öyle bir unuturum ki kırıldığım insanları, sanki hiç tanımamışım gibi. Bu boşluk da dolar elbet, biliyorum. İrem Sude DİNEK Ah benim çıkarsız güvenişlerim, çocuksu düşlerim, belli belirsiz gülüşlerim, umut edişlerim, içimde büyüttüğüm kelebeklerim, neredesiniz? Nedendir uğramıyorsunuz bu aralar bana? Yoksa insanlar beni, bende sizi mi incittim? Kaynakça - Borgna, Eugenio. Şu Bizim Kırılganlığımız. İstanbul: Yapı Kredi Yayınları. 2018. Baskı. Emre Huden Analan 21301894 - Türkçe102/001 Başak Berna Cordan – 1. Ödev Final 23.02.15 1 Çok erken fark etmiştim Sıla’yı. Değil bir yıldız, geri vokaldi sonradan on binlerin onu seyredeceği o hayal sahnesinde. Küçük çocukların yeni bir oyuncağa heveslendiği gibi ‘İlk ben duydum, ilk ben dinledim,banane siz dinlemeyin, benim o!’ diyebilseydim keşke Sıla için. Ama bu bencillikten başka hiçbir şey olmazdı. 2007 yılında ‘…dan Sonra’ adlı hareketli tekliğiyle adım attı müzik dünyasına.Sıla’yı öyle tanımayacaktık biz ama. O bize aşkı ve ayrılığı anlatacaktı. Gerçekten de Sıla’dan sonra bir daha ne ayrılıklar bu kadar kolay oldu ne de terk edilişler. Çok özletmedi kendini. İki sene sonra ikinci albümü ‘İmza’yla’ ben de varım artık aşkın safında dedi bizlere. Ve bu öyle bir imzaydı ki, herkesin gelip geçici olduğu bu müzik dünyasına : ‘Durun dostlar daha çok konuşacağımız şey var’ der gibiydi. Nitekim öyle de oldu. Üçünü stüdyo albümü Konuşmadığımız Şeyler Var’ı piyasaya sürdü. Bana ,bize, unuttuğumuz öyle güzel hatırlattı ki kâh dinlerken kendimizi sevgilimizin kollarında hayal ettik kâh kendimizi yalnızlığın o son umut ışığını kaybedişinde gördük. Kim ne derse desin; hayatı hep bir kumar masası gibi görmüşümdür. Bazen güzel eller gelir bazen de kötü. 2012 senesindeyse ben o kumar masasında kazanandım. Çünkü elimde Sıla’nın Joker’i vardı. Sıla’nın dördüncü stüdyo albümü olan ‘Joker’ diğer albümlerinden farklı olarak diğer albümlerde biraz gölgede kalmış parçaları, daha farklı kıpır kıpır düzenlemeleriyle içeriyordu. Ve bence kesinlikle bu albüm açıkça ‘Ben Sezen Aksu’nun veliahtıyım diyordu.Analan:2 Geçmiş zaman pek tabi kolay hatırlanmaz. Ama 2012 yılının Eylül ayında öyle bir çığlık geldi ki Sıla’dan, kimse kulak arkası edemedi bu yakarışı. ‘Vaveyla’sıydı’ bu onun. Genelde millet olarak severiz bir şeyleri bir kalıba sokmaya özellikle de müziği. Ayrılık albümü deriz. Uzun yol albümü deriz. Dans albümü deriz. Deriz de deriz. Ama inanın bu albümü bırakın bir kalıba sokmayı; albümün içindeki şarkıya bile bu kesinlikle aşk şarkısı diyemiyorsunuz. Peki bu albümü nasıl tarif edeceğiz? O kadar da basit ki aslında‘Hayat Gibi’. Albümün ilk şarkısı ‘Çocuk’. Hayatın ilk ve en güzel dönemi gibi. Bir yandan da çocukluğu uçurumun dibine ait olan âşık bir kadının hâla o çocuğa özlemi aslında. ‘Her Şey Yolunda’ ile devam ediyor albüm. Aşkın gelişi davetsiz misafire benzetilmiş. Albümdeki her detay ne kadar emek verildiğinin de açıkça kanıtı. Mesela 3. ve 4. şarkı Açık Deniz ve (K)açık Deniz. Sözleri bire bir olsa da düzenlemeleri yönüyle ayrılıyor bu iki şarkı. 4 dakika önce hüzünlendiğiniz şarkıya bir bakmışsınız tebessüm ederek dinliyorsunuz. Bu da Sıla’nın ne kadar deli dolu, iyi anlamda ne kadar deli bir kadın olduğunun açık kanıtı değil mi? Aynı kelime oyunu (C)esaret ve Esaret adlı şarkılarda da karşımıza çıkıyor. Demiştim ya albüm hayat gibi yalnız aşk yok. Aynı şarkıyla aslında karma karışık kavramlar olan Cesaret ve Esaret’i bağdaştırıyor ve bunlar arasındaki farkı gözler önüne seriyor. Hayat devam ediyor, zorluklara karşı ‘Aslan Gibi’ durmak da lazım. Hiç şaşırtmıyor Sıla bizi. Albümde o da var. E biraz da hüzün de lazım. İzmir’de güneşi batırırken rakının yanında meze olarak dinlenecek iki şarkı da hediye etmiş bize Sıla: Hâla ve Zor Sevdiğimden. Başka bir açıdan da bakacak olursak Sıla’nın neden hâla yalnız olduğunun da bir ispatı bu tamlama ‘Hala zor sevdiğimden.’ Albüm sadece bu şarkılardan ibaret değil elbette. Birbirinden değerli üç şarkı daha var aslında. Ama son yorumu her zaman dinleyiciye bırakmak olayının sihrinin kaçmamasını sağlıyor. Albüm kapağının sonunda yazan bu not ise tamamen albümün Türk Kahvesi kıvamında olduğunun da net ispatı. “Dostlar! Kalandır. Kahra alandır. Cana yanaşandır. Öteyi aşandır. Bir bardak çay, Bir fincan kahve Kırk yıl hatrı öpüp başına koyandır” E tâbi bu albümü dinlemekten güzel bir şey varsa, o da Sıla hâla yaşıyorken, onu muhteşem orkestrasıyla birlikte canlı dinlemek olurdu herhalde. Ceren Kılınç Kaderin Önüne Geçilir mi? Aşk kaderin bir oyunu mudur? Yoksa kendi seçimimiz mi? Bu sorunun cevabını yıllarca sorguladım. “Tanışmak tesadüftür, arkadaşlık seçim, aşk ise tamamen kaderdir.” derler. Senelerce göz ardı ettiğim, küçümsediğim bir his olan ‘aşk’ hakkındaki bu sözleri abartılı bulmuştum ilk duyduğumda. Ancak, aşkın aslında kaderim olduğunu ve kaderimden kaçamayacağımı tecrübe ederek öğrendim. İnsanın ne yaparsa yapsın kaderinden kaçamayacağını, bir kez aşka düştü mü ondan kurtulamayacağını gördüm. Aşkı ilk hissettiğimde; adını koyamadım ancak tıpkı Cem’in, kırmızı saçlı kadına karşı olan hislerinin farkına vardığı zaman yaptığı gibi uzaklaşmayı, kaçmayı denedim. Kaçıp bu girdaptan kurtulabileceğimi sandım. Lakin kime aşık olacağını seçemediği gibi “Aşık olmak istemiyorum.” diyerek de aşktan kurtulamıyor insan. Eğer ki insanın kaderinde aşkı yaşamak varsa nihayet gelip buluyor aşk insanı. Aşk beni ilk bulduğunda, henüz hissettiklerimin ne anlama geldiğini bile bilmiyordum. Cem’in kırmızı saçlı kadına aşık olduğu yaşta; 17 yaşındaydım. Gelip geçici sandım bu hissi. “Aşk nedir?” diye sordum ilk önce kendime. Sahi aşk mıydı hissettiğim? Herkesin dert yandığı aşk mıydı beni de bulan? Eğer ki bir insan “Aşk nedir?” diye soruyorsa ya aşık değildir ya da aşık olduğunun farkında değildir. İşte o dönemde ben de hissettiklerimin aslında aşk olduğunun farkında değildim. Çok sonra anladım aşkın gerçek anlamını. Aşk, gerçek anlamını ancak insan onu kabullenince gösteriyor. Aşkın aslında tüm zıtlıklarla birlikte yer edindiğini anladım ruhumda. Aynı anda hem var olduğunu hem de isteyerek yok olduğunu hissedebilir mi insan? Ben hissettim. Benim için aşk, hem her sorunumun çaresi hem de en büyük çaresizliğimin ta kendisi oldu. Aynı zamanda hem en büyük umudum hem de umutsuzluğum oldu. Aşkı tattıkça hem inanılmaz bir mutluluk hem de tarifsiz bir acı hissettim. Hem hiç olmadığım kadar akıllandım hem de deliliğin dipsiz kuyularında gezindim. Dediğim gibi aşık olduğumun farkına vardığım zaman kaçmaya çalıştım aşktan. Aşktan kaçmaya çalışmamın asıl sebebi ise korkmamdı. Peki neydi bu kadar gözümü korkutan şey? Bu zıtlıkların yaşattığı gel-gitler miydi beni korkutan? Belki de daha ilk zamanlarda, kalbimin derinliklerinde hissediyordum; aşkın kaderim olduğunu. Beni korkutan şey de ondan kaçamayacağım düşüncesiydi sanırım. Lakin aşık olduğunu kabullenip, aşktan duyduğu korkuyu aşınca insan; bu sefer de aşkı kaybetmekten korkar hale geliyor. Aşk biterse aşkın beraberinde getirdiği bütün zıtlıkların da bitmesinden korkuyor. İnsan, aşık olmadığı zaman yalnızca mutlu olmak isterken; aşkın sebep olduğu mutsuzluk bile anlamlı geliyor. İşte tam da o zaman aşkı beraberinde getirdiği tüm hislerle birlikte kabul ediyor. Ben de çoğu zaman aşkın neden olduğu mutsuzluğu göze alarak, aşkı beraberindeki tüm hislerle kabullendim. Kaçmayı bırakıp kaderin bana belki de bir armağan olarak verdiği aşka boyun eğdim. Fakat ilk etapta yaşadığım aşık olma korkusunu yenip aşkın neden olduğu olumsuz duyguları kabullensem bile bu aşkın hüsranla sonuçlanabileceği düşüncesi korkutmaya devam etti beni hep. Bu anlarda aşkın bitişinin de tıpkı başlangıcı gibi aslında kadere bağlı olduğu düşüncesi rahatlattı beni. Nasıl ki ben istemediğim halde bu aşk başladıysa içimde; ben istesem de istemesem de biteceği varsa eğer bitecekti. Cem’in kırmızı saçlı kadına duyduğu aşkın hikayesini okuduktan sonra ise Cem’in kaderini kabullenişi aslında tüm korkularımın ne kadar yersiz olduğunu düşündürdü bana. Artık yaşadığım aşk bir şekilde bitse bile biliyorum ki tıpkı Cem’in hayatının hiçbir döneminde kırmızı saçlı kadını unutmayıp onu biraz hasret, biraz hüzünle ancak çoğunlukla memnuniyet ile hatırlayışı gibi ben de kendi aşkımı her daim memnuniyetle anacağım. KAYNAKÇA Pamuk, Orhan. Kırmızı Saçlı Kadın. İstanbul: Yapı Kredi Yayınları. 2016. Baskı. Yusuf AVCİ 21202512 TURK 102-07 Geçilecek Yollar Günümüz nesli hakkında büyüklerimizin genel olarak düşüncesi her konuda hızlı tüketen bir nesil olduğumuzdur. Bu düşüncelerini ne kadar haklı bulsam da bazı konularda insanları yavaşlatmanın, daha doğru bir ifadeyle daha çok düşünerek hareket etmelerini sağlamanın çok kolay olmadığı fikrindeyim. Burada bahsettiğim dikkatlice tüketilecek şeylerin maddi değil duygu boyutunda olduğunu tahmin etmişsinizdir. Yani aşkı aşk gibi ve ayrılığı da olduğu gibi yaşamamaktan bahsediyorum. Günümüz insanını duyguları hızlı tüketme hatasından kurtarmanın zorluğuna rağmen bu yazım ile biraz büyüklerimiz gibi düşünecek ve umarım sizin de biraz olsun bu şekilde düşünmenizi sağlayacağım. Aslında duygulardaki hızlı tüketim alışkanlığımıza bakmadan önce maddi örnekler vermek daha açıklayıcı olacaktır. Eskinin insanları yerde bir yazılı kâğıt parçası görse onu alır önce okur sonra yüksek bir yere koyarmış. Bunun bana göre iki temel sebebi var. İlki Anadolu’daki Kur’an-ı Kerim hassasiyeti sebebiyle okuma yazma bilmese dahi her kâğıt parçasını değerli görüp yükseğe kaldırmaktan geliyor. Diğer sebebi, asıl bu konuma örnek olan sebebi ise döneminde az bulunan okunacak şeylerin değer görmesi ve bu sebeple önce imkânı bulmuşken okunup sonra âdet olduğu üzere yükseğe kaldırılmasıdır. Günümüze döndüğümüzde ise günden güne duyduğumuz, gazetelerin basılı yayın hayatlarına son verme haberleri ise adeta okunacak şeye verilen kıymetin azaldığına bir kanıt. Tabi ki sadece basılı olan gazetelerin elektronik ortama geçişi bu kıymetin azaldığını göstermez. Bu haberleri örnek olarak gösterirken yerde gördüğümüz bir kâğıt parçasını günümüzde ne kadar az umursadığımızı göz önüne alıyorum. Maddi dünyadan bahsettikten sonra asıl önemli olan daha dikkatli tüketmemiz, belki de daha doğru ifadeyle tüketmememiz gereken duygular konusundan bahsetmem doğru olacaktır. Duygular, ayrılıklar, yitirilenler, tüketilenler bu birkaç kelime ile özetleyebileceğim bu yazıma da ilham kaynağı olan Birhan Keskin’in Y’ol kitabı içimi paramparça eden ayrılık şiirleriyle de bu hızlı biten duygulara atıfta bulunuyor. Günümüz sevgilerine inat bir ifadeyle aşkın her şeyiyle bir süreç olduğunu ve bir inşa etme süreci gibi sabır gerektirdiğini şu dizeleriyle ifade ediyor: “Katlanan, insanın birbirine yapışan yaralarından Bir yuva inşa etmektir aşk da, varla yok arasından Ve ahşabı kemiren de ahşaba dâhildir, Değil dışarıdan.” (28) Zamanımızdan çok uzak görünen bu aşk tarifi, kolay yıpranmayacak bütünüyle aşkı kabullenmiş bir bakışın eseridir. Bu bakış ile aşk bir hatayla bozulmayacak kadar dikkatli tüketilecektir. Zira hataya da imkân vermeyecek değerdedir. Dikkatinizi çektiyse günümüzde olanı sevgi, geçmişte veya olmasını ideal kabul ettiğimi aşk olarak nitelendirmeyi seçtim. Çünkü aşk da hızlı tüketilen duygular yüzünden, çabuk gerçekleşen ayrılıklar yüzünden veyahut tükettiğinin ne olduğunu bile bilmeyenler yüzünden ancak bir sevgi olarak nitelendirilebilir. Defalarca dinlediğimiz Leyla ile Mecnun’u günümüzde hayal etmeye çalıştığınızda onların aşkının bile kolayca tükeneceğini düşünebilirsiniz. Fakat onlar günümüzde de olsalar aşka kıymet verdikleri için kolayca hislerini tüketmeyecekler ve bunun bir süreç olduğunu düşüneceklerdir. Nasıl ki yıllarca evliliklerini ve aşklarını korumuş yaşlı çiftler birçok zorluğu atlatmışsa, özellikle de duygularını hemen tüketmemeyi başardılarsa günümüz Leyla ile Mecnunları için bir umut var demektir. Sözün özüne gelecek olursam tükettiğimiz duyguların bilincinde olmak en büyük önceliğimiz olmalı. Madde dünyasının ötesinde ilişkilerimiz, arkadaşlıklarımız, dostluklarımız ufak yaralarla zarar görmeyecek kadar sağlam olmalı ki hızlı tüketmekten kaçınabilelim. Bu bize ve bütün ilişkilerimize anlam katacak olan nokta olacaktır. Kaynakça Keskin, Birhan. Y’ol. Metis Yayınları, İstanbul. Nisan 2013. Yaren Koca 21502306 TURK102-1 Kelimeler Üzerine Daha önce hiç oturup kelimeler, cümleler, diller hakkında düşündünüz mü? Yani mesela, neden geceye “gece” diyoruz? Daha da ilginci, neden İngilizce’de buna “night”, Fransızca’da “nuit”, Fince’de “yö” deniyor? Nereden gelmiş aklımıza bu ses öbeklerini birleştirip varlıklara isimler koymak, sonra işi iyice büyütüp eylemlere de isimler koymak, düşüncelere isimler koymak, bunları milyarlarca farklı şekilde kombine edip kendimizi anlatmak? Daha da ötesinde, bu kelimelerle oyunlar oynayıp, edebiyat gibi sanatlar oluşturmayı nereden bulduk? Hatta bu sanatı icra eden adamlar, nasıl hapsetmiş kendilerini kelimelerin tutkusuna? “Ne tuhaf ömrümün sonuna kadar / Kelimelerle yaşamam. / Ağaçtan çok ağaç sözünü / Denizden çok deniz sözünü / Sevmem.” diyor Sabahattin Kudret Aksal, bu duruma örnek olarak. Kelimelerden para kazanmak, sadece maddi değil, manevi olarak da kendini bir şekilde doldurabilmek… Nedir bu kelimelerin büyüsü? Her canlının bir şekilde iletişim kurduğunu biliyoruz zaten, biz de bu şekilde bir yöntem geliştirmişiz kendimizi anlatmak ve birbirimizi anlamak için, lakin bunun gelişim sürecinin nasıl olduğunu merak ediyorum. Ama daha da önemlisi, lisanın şu anda bizim için sadece temel ihtiyaçları giderme yolunda bir araçtan öte olması. Hayatımızda profesyonel olarak ilerleyebilmemizin lisan kullanımına bağlı olduğu çok belli bir şey. Bir şirkette hazırlanan raporlar insanlara rütbe atlatıyor, yapılan bir sunumda yine demek istediklerini güzelce aktarabilen biri o sunumu başarılı bir şekilde yapmış sayılıyor. Demek istenenlerin aktarılmasının önemiyle beraber bize denmesi istenen şeyi anlamamızın önemi de göz önünde bulundurulması gereken bir durum. Bu dersi geçmek bile dili ne kadar etkin kullandığımıza bağlı; bu dersi geçebilmek için okuduğumuz eserden anladıklarımızla bu anladıklarımızı yazıya dökebilmemiz arasındaki interaktif ilişkinin etkinliği çok önemli. Olay sadece iş hayatında veya akademide bitmiyor. Sabahattin Kudret Aksal gibi insanlar lisanı kullanarak bir fotoğrafçının kamera lensinden dünyaya bakması gibi kelimeler ile bakıyor hayata. Sadece şiirler değil, şarkılar da yapıyor bunu. Bazı şarkılar var ki içlerindeki tek cümleyle resmen içinde fırtınalar kopartabiliyor insanın. İçimizdeki o duygu denen mucizevi hareketlenmeler, kelimeler ile ifade edilebiliyor karşı tarafa. Belki de içimizde fırtınalar kopartan dizelerin de sırrı budur, duyguların ne kadar iyi kelimelere döküldüğüne bağlı olarak daha iyi empati kurup, eski anılara kopup gidiyoruzdur. Bir adım daha öteye taşıyorum konuyu. Lisan kullanımının başka insanlarla iletişim kurmadaki etkinliğinin yanında, kendimizle olan iletişimimizdeki önemini de düşünün. Düşünmek demişken, evet, düşünürken lisan kullanıyoruz. Beynimizin bir kenarında, kendimizin geveze bir versiyonu ya devamlı bir şeyler anlatıyor ya da projeksiyondan birtakım görüntüler yansıtıyor bize. Asla uyumuyor ve asla susmuyor, zaten bir saniye bile düşünmeden durmamız imkansızken, içimizdeki küçük kendimiz de yorulmak bilmiyor. Sinan Canan’a göre, lisanımızın kalitesi düşüncelerimizin kalitesini de değiştiriyor. Yine kelimeler, farklı formlarıyla başka bir açıdan çağ atlatıyor bize. Sonuç olarak lisan, hayatımızda sahip olduğumuz en önemli şeylerden bir tanesi, hem bireysel hem de toplumsal olarak bizi interaktif tutan bir faktör. Düşünürken, konuşurken, dinlerken, kısacası aktif olarak yaptığımız her aktivitede yanı başımızda bizlere destek olan en önemli unsurlardan biri. Lisan kullanımının kalitesi toplumsal konumumuzu bile belirleyecek kadar önemliyken, sanırım Sabahattin Kudret Aksal’ın ve nice meslektaşlarının bu tutkusuna pek şaşırmamak gerek. Keza onlar lisanın önemini benden çok daha iyi kavramışlar ve ona tutkuyla Yaren Koca 21502306 TURK102-1 bağlanmışlar. Öyle yani, ne tuhaf şey kelimeler. Ve ne tuhaf kelimeleri bu kadar sevmemiz, ve daha da tuhaf olan kelimelerin bizi alt üst edebilecek güçlere sahip olabilmesi. Kaynakça Aksal, Sabahattin Kudret. Ne Tuhaf. Yapı Kredi Yayınları, 2014. Canan, Sinan. Kimsenin Bilemeyeceği Şeyler. Tutikitap, 2015. ŞEHRİN TA KENDİSİ Sessiz ve neşeli bir İstanbul sabahında buluyorum kendimi. Bir de bakıyorum ki şimdiye kadar olan yaşantımın sadece birkaç senesini geçirdiğim bu yedi tepeli şehrin hiç şüphesiz en sevdiğim yeri olan İstinye limanındayım. Karşımda oturan yazar Schrader ile birlikte sevimli bir kayığın içerisinde yavaş yavaş sohbet ederek açılıyoruz boğazın masmavi sularına… Kayıkçı, yıllar yılı İstinye adıyla bildiğim boğazın incisi koyu inatla ‘Stenia’ tarif etmeye çalışıyor bana. Anlaşamayıp tartışıyoruz kendisiyle. Ancak nedense o anda birden etrafımdaki her şey gözüme hiç olmadığı kadar doğal, saf ve temiz geliyor. Bir rüzgâr esiyor aniden, okuduğum kitabı elimden düşürürcesine uyanıyorum bir anda. İçimi buruk bir his sarıyor. Eski İstanbul’u bir an bile olsa aklımda canlandırabildiğim tatlı rüyanın artık devam etmediğini anlıyorum. Kitabı elime tekrar alıyorum elime ve diyorum kendi kendime: -gerçek rüya asıl şimdi başlıyor! Dünyadaki her şehrin bir hikâyesi vardır aslında. Eski ya da yeni, derin veya sığı olmak üzere hepsinin kendine hastır hepsinin yaşam öyküsü, benzemez biri diğerine. Kimisi bir ulusun doğuşuna sahip olmuş kimileri de sayısız medeniyeti ağırlamıştır kollarında yüzyıllar boyunca. Ancak kim ne derse desin dünyada sadece bir tane İstanbul vardır. Selam durur iki yakası biri diğerine güneşin bir doğuşundan diğer batışına kadar. Tarih kokar havası, toprağı sokakları. Çeşit çeşittir insanları. Tıpkı yazar Schrader gibi, her gelen kimsenin ayrı bir yerine âşık olduğu dünyadaki yegâne tek şehirdir İstanbul. Yeri ayrıdır insanların gözünde Marmara’yı Karadeniz’e bağlayan bu eşsiz şehrin. Üzerindeki insanlar, adeta damarları gibi onu sarıp sarmalayan sokaklar ve şehrin her yerini süsleyen binaları değişse bile bir başkadır İstanbul. En azından biz aksi halini düşünmedikçe… Yılların yılları, medeniyetler ve beraberlerinde getirdikleri kültürlerin birbirilerini kovaladığını anlamak çok zor olmasa gerek bu şehirde. Eski ama gün yüzüne yeni çıkarılmış bu kitabın sayfalarını çevirdikçe daha da anlıyor insan her bir çıkmaz sokağın, köşe başının veya bir caddenin insanın aklına hayaline sığamayacak bir geçmişinin olduğunu. Tarihin tozlu sayfalarından toplanarak birleştirilmiş bir film şeridi gibi geçiyor insanın gözünden. Çok değil belki, yüz sene önce bile her şeyin ne kadar doğal ve saf olduğuna şaşırıyor insan. İstinye, Beşiktaş, Kabataş veya Sultanahmet… Hiç olmadığı kadar güzel canlanıyor insanın gözünde. Bende sayfalar ilerledikçe daha da derinlere dalıyorum hayallerimde. Aynen yazarın anlattığı gibi; şaban babalar, meraklı kapıcılar ve her avazı çıktığı kadar bağıran gazeteci çocuklar geçiyorlar yanımdan eski İstanbul’un dar sokaklarında. Bir daha ayılmadan önce bastığım her yere bir daha bakıyorum yüz yıl öncesinden gelen bu masalda. Anlıyorum yavaş yavaş, son yüz yılda bu güzel şehrin neler kazanırken aslında neler kaybettiğini. Ayılırken İstanbul’da geçirdiğim gençlik yıllarım bir seri film gibi yeniden geçiyor aklımın bir köşesinden. Schrader`in anılarıyla bana yaşattıklarının ardından gözümden bir yaş geliyor adeta şehrin birkaç yıl önceki halini düşünürken. İstanbul’un ve dünyadaki diğer şehirlerinde üzerlerine kat kat giysi giydirilen bir çocuk gibi artık taşımak zorunda kaldıkları yükü kaldıramadıklarını düşünüyorum artık. İstanbul’da, doğduğum veya yaşadığım şehirde; artık ne zaman bir sokağa çıksam veya basit bir kaldırım taşı bile görsem merak ediyorum artık altlarında neler yattığını. Şehirlerin gerçek izini kovalıyorum gidebildiğim yere kadar. Soluduğum havayı sadece içime çekip, bastığım hiçbir yeri toprak diyerek geçmiyorum. Şehirlerin aslında ta kendisi olan, bazılarına adını veren, geleneklerini ve ruhlarını kazandıran hikâyelerini arıyorum. Onlara hiç olmazsa insanların üzerlerine giydirdikleri birkaç kat fazladan olan giysileri olmadan doğal halleriyle bakmak istiyorum ve en çok da yarım kalan rüyamdaki Schrader ile olan sohbetimi özlüyorum. Tolga Tamuroğlu Kaynakça: İSTANBUL/ Friedrich Schrader / Remzi Kitabevi / 2015 1.Resim: https://s-media-cacheak0.pinimg.com/originals/02/3c/00/023c00b40009e0025b1bfdd4f75ccbd2.jpg 2.Resim: https://s-media-cacheak0.pinimg.com/originals/b7/36/eb/b736ebf2d2adb76d35b7dbab11a2c24c.jpg 3.Resim: http://www.kuzeyormanlari.org/wp-content/uploads/2015/08/istanbulun-yenisilueti-3.jpg Bebek’te Bir Kubbe Bebek Camisi bulunduğu semt itibariyle bakışları çekiyor üzerine. Etrafını sarmış olan kafeler her ne kadar onu denize sürmüş gibi gözükse de o tüm asilliğiyle meydan okuyor olup bitene. Denize yüzünü dönmüş olsa gerek diye düşündürürken beni, kuşların ev sahipliğini yaptığına şahit oluyorum. Cami kapısının hemen önündeki çimlere yarım ekmekler bırakılmış küçücük kuşlar için. Önce beni hayrete düşüren bu manzara daha sonra ‘Bu da Bebek kuşlarının lüksü olsa gerek.’ hissini uyandırıyor. Martılara simit parçaları Bebek kuşlarına da yarım ekmekler. İstanbul’daki adil düzen hayvanlara bile telakki etmiş artık. Çevresindeki onca kafe kendine çağırırken beni, o sessizce izlemekle yetiniyor. Kararı tamamen bana bırakmış gibi. Kafelere rest çekip o mütevazı kapıda buluyorum kendimi. Yağmurun ıslattığı cami avlusu ağaçlarla çevrilmiş ve en dıştan da taş duvarlarla örülmüş. Taş duvarlar hudut çizgisi gibi keskin ve üzerindeki metal parmaklıklar savunma hattı kadar yüksek. Avlu her ne kadar beni önce camiye götürmek istese de merakıma yenik düşüyorum ve avlunun kalan kısmını keşfe çıkıyorum. Sol tarafımdaki abdest alma yerlerini geçerken birden denize paralel uzanmış iki musalla taşıyla karşılaşıyorum. Donup kalıyorum olduğum yerde. Yağmur 1 damlaları düşerken üstüne, denizin hırçın dalgalarına karşı ‘Ölüm!’ diye bağırıyor sakince. Cesaret edemiyorum onları geçip denize ulaşmaya ve geri dönüyorum cami kapısına. Ayakkabılarımı çıkarıyorum, tahta merdivenleri aşıp bir an önce kadınlar mahfiline ulaşmaya çalışıyorum. Musalla taşlarının sesini bana unutturacak olan minareye daha yakın olmam gerektiğini düşünüyorum. Ezanla beraber korkum dinerken, cemaat de toplanmaya başlıyor. ‘Acaba cemaat kaç kişi olur Bebek gibi bir semtte?’ merakıyla izliyorum aşağıyı. Küçük olan cami doluveriyor bir anda ve yine hayretler içinde bırakıyor beni. Ezan sesini cami içinden dinlemek her zaman içimi titretirdi, ama ilk defa imamın sesi ezandan çok etkiledi beni. İmam mikrofon kullanmıyordu; olduğu yerde okuyordu gerekli duaları ve rahatlıkla duyuyorduk onun muazzam sesini. Kubbe ne ince bir hesaba sahipti ki ses her yere yayılıyordu. Mimar Kemalettin yine konuşturuyordu yapısını. Onunla aynı mesleğe sahip olmak bile beni heyecanlandırırken sanki bana neyin nasıl yapılacağını anlatıyordu o an. Kubbeyi saran pencereler, çeyrek kubbelerle sağlanan kubbe geçişleri ve dahası… Hepsini hem mimari hem manevi olarak özümsemeye çalışıyorum. Her detay beni bir üst noktaya taşıyabilecek derinlikteyken o anları ölümsüzleştirmek için birkaç fotoğraf çekmeyi de ihmal etmiyorum. Cami kapısında ayakkabılarımı giyerken o iki musalla taşının ötesini keşfedemeyişin verdiği yarım kalmışlık aklımda. Kapıdan çıkar çıkmaz avluya yöneliyorum. Bu sefer hiçbir korku uyanmıyor ben de. Sanki avlu ‘Seni ilk camiye götürmek istemiştim, dinlememiştin beni!’ diye kızıyor. Musalla taşlarını geçiyorum ve denize ulaşıyorum. Küçük tekneler ve sandallar dizilmiş kıyı boyunca. ‘Burada da mı yalnız bırakmadınız onu?’ diye kızıyorum ilk başta. Sonra zamanla vazgeçiyorum bu düşüncemden. Nereden biliyordum onun yalnız kalmak istediğini? Belki etrafındaki kafelerdi onu özel yapan. Taş duvarlarını korunmak için değil, merak uyandırmak için örmüştü belki de. Ya da korkutmak istememişti insanları o iki musalla taşıyla. Kıyısındaki sandallar ve teknelerdi onu yalnız bırakmayan. Kendimi düşündüm. Ben yalnız kalmak ister miydim 1913’ten beri? Beni özel yapan çevremdeki insanlar olurdu her 2 zaman, yalnızlık değil. Beni seviyorlarsa bana daha yakın olup çevremi sarmazlar mıydı? Yalnız başıma o koskoca boğaza sahip olsam kaç yazardı, o güzel manzarayı sevenlerimle beraber izlemedikten sonra? Bebek Camisi çok seviliyordu ve sarılmıştı etrafı yıllar öncesinden. Sadece sevenler değişmişti, sevilen hep aynı kalmıştı. Yalnızlık onu özel yapmazdı, sevenler onu sevilen yapardı. Nilgün Lale 3 Mehmet Ersel Kara 23.11.2015 Eşitliğin Parlak Işığı Özgürlüğe kavuşabilmek veya hak-adalet kavramlarının sorgulanması adına insanoğlu ne kadar mücadele vermiş hiç düşündünüz mü? Ya da ayrımcılık nasıl, neden var oldu, nedenleri, sonuçları nasıl oldu ve günümüze nasıl yansıdı? Bu sorular insan olmayı özümsemiş, insan sevgisine sahip olup insanları ayrımcılığa sürüklemeyen ve eşitlikçi olan bireylerin soracağı türden sorular olmaktadır sevgili okur. Ve bu tür insanlar geçmişte de gelecekte de azınlık olarak bulunmuşlardır ve bulunmaya devam etmektedirler. Peki, bu sorular insanın aklına nereden mi gelir? Sanırsam bunun cevabı değerli okur insanın hâla otoriter ve güç sahibi olma arayışından kaynaklanır, ayrımcılık ile kendini yücelten insanlar yüzündendir. Maddi güç insanlar için bir otorite sahibi olmayı gerektirme izlenimi uyandırır çünkü ve bu sayede sınıflı toplum yapısı oluşur, bireyler ayrımcılığa sürüklenir. Ayrımcılık kavramını açmam gerekirse; kadın-erkek, fakir-zengin, Doğulu—Batılı veya beyaz-siyahi olarak örneklendirilebilinir. Gerçek hayatın esintisinde bu konular sanat dünyasını da etkilemiştir. Örneğin sinema dalında usta yönetmen Quentin Tarantino’nun Zincirsiz adlı filminde 1800lerin Amerika’sında zengin olan beyaz kesim ve köle olarak görülen ve hiçbir hakka sahip olmayan siyahi kesimin bir nevi çatışması görülmektedir. İlk ayrımcılık kavramıyla tanıştığımda sanırsam 6-7 yaşlarında daha yeni ilkokula başlayan bir talebeydim. Şimdi bile hatırlıyorum en sevdiğim ders kesinlikle resimdi. Annemin bana okula başlama hediyesi olarak verdiği pastel boyalarımı kullanmak için canhıraş bir haftanın geçmesini ve salı son iki saat olan resim dersimin gelmesini beklerdim, doyasıya boyama yapmak için. En çok bana verdiği özgürlüğü seviyordum sanırsam resim yapmanın, istediğim her renkte ne istersem çizip boyuyordum, ta ki öğretmenimiz bana bir daha insanları ten rengi dışında bir renge boyama demesine kadar... İşte o gün anlam vermemiştim neden istediğim şekilde boyayamayacağımı insanları. Hâlbuki sarı, turuncu, mor, siyah her renk benim için birdi. Şimdi anlıyorum ayrımcılık kavramının nasıl insana empoze edildiğini, belki de bu kavramdan ayrılınamadığını ve şimdi alıyorum ne korkunç bir şey olduğunu bir çocuğun saf ve temiz yüreğini böyle ayrımcı bir benliğe sürüklemenin kötülüğünü. Görüldüğü üzere siyah-beyaz ayrımı yüzyıllar geçmesine rağmen hâla insanlar için bir ayrımcılığa sebebiyet verebiliyor. Bu konuya değinmek insanların yaptığı yanlışları göstermek adına ya da tarihten ders çıkarmak adına da birçok sanat eserinde ortaya çıkarılıyor örneğin az önce bahsettiğim ‘Zincirsiz’ filmi gibi. Django (siyahi başrol) o dönemde yaşamış köle olarak nitelendirilen bir bireyin yaşamından bir kesit konu alınmış ve burada Django’nun Alman bir doktor tarafından özgürlüğüne kavuşturulmasıyla hayatında olan değişiklikleri, başkaldırışını, hakkını aramasını ve ‘seks kölesi’ olarak çalıştırılan eşini kurtarmaya çalışmasını konu almıştır. Filmde parasal açıdan üstünlüklerini her açıdan ortaya koyan beyazların, siyahi bireylerin üzerinde kurmuş olduğu baskı ve zulüm tüm canlılığı ile gösterilmiştir. Tek amaçları hizmet etmek olan siyahi bireyleri çeşitli, kendilerine göre olan yöntemlerle ayırmış, temizlikçiler, bahçe işçileri, seks işçileri
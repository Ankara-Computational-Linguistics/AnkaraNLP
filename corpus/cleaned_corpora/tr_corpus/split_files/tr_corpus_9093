korku vardır. Brian ve Danny adında iki kardeşin yanında, Brian'ın kız arkadaşı Bobby ve Danny'nin arkadaşı Kate ile beraber otomobille bu karmaşadan kurtulmaya ve hayatta kalmaya çalışan 4 gencin yol boyunca başlarına gelenler anlatılıyor. Amaçları Brian ve Danny'nin çocukluklarını geçirdiği "Turtle Beach", adında bir sahile ulaşmak ve gerekirse hayatlarını orada kaybetmek isteyen gençler, zaman zaman vicdanlarını sorgulamak zorunda kalmaktadırlar. Film, başlangıcı gibi belirsiz bir şekilde sonlanmaktadır. Kudüs Tren İstasyonu Kudüs Tren İstasyonu (, "Tahanat HaRakevet Yeruşalayim") İsrail'in Kudüs şehrinde, El Halil Yolu ile Beytüllahim Yolu arasında Alman Kolonisi'nin yakınlarında bulunan eski bir tren istasyonudur. 1998'de kapanana kadar Yafa-Kudüs Demiryolu'nun bir parçasıydı. Terminalin karşısında bulunan kervansaray sebebiyle bu terminale Han İstasyonu da denir. 1892'de açılan 747 metre rakımlı terminal Yafa-Kudüs Demiryolu hattının 87. kilometresinde yer alır. 1998'de kapanan bu hat her gün biraz daha çürümektedir. Bu istasyon Tel Aviv-Kudüs hattına yapılan ve 2005'te biten restorasyon çalışmalarına dahil edilmemiştir. Yafa Tren İstasyonu'nda olduğu gibi bu istasyonu bir toplantı merkezine çevirmek düşünülen planlar arasındadır. Kudüs'ü demiryoluyla liman şehri Yafa'ya bağlama fikri 19. yüzyıl'da Dr. Conrad Schick ve Moses Montefiore tarafından ortaya atıldı. Ancak demiryolu inşa etme ve işletme imtiyazını Osmanlı hükümetinden Yosef Navon satın aldı. Fakat Navon da maddi sıkıntıları nedeniyle bu imtiyazını bir Fransız şirketine devredildi - "Société du Chemin de Fer Ottoman de Jaffa à Jérusalem et Prolongements". Nahal Sorek ve Hayalet Vadisi'nden geçen Yafa ve Kudüs arasına döşenen raylar 1892'de tamamlandı ve 26 Eylül 1892'de şehrin önde gelen Arap ve Yahudi şahısların katılımlarıyla açılış töreni yapıldı. Törende bulunan ve modern İbranice'nin yaratıcısı olarak kabul edilen Eliezer Ben-Yehuda "tren" için "çelik at" anlamına gelen "Rakevet" kelimesini türetmiştir. 1948'e kadar hemen hemen aralıksız devam eden Yafa-Kudüs seferleri patlak veren 1948 Arap-İsrail Savaşı nedeniyle durduruldu. Savaş sonunda Beit Safafa ve Kudüs'ün güneydoğusundaki Arap muhiti Ürdün Arap lejyonunun eline geçti. Kudüs'e erzak götürülebilmesi amacıyla 1949 Ateşkes Antlaşması ile Ürdün'ün bu bölgelerdeki demiryolları kontrolünü İsrail Demiryolları'na bırakmasına karar verildi. Sonuç olarak Kudüs'te rayların güneyindeki topraklar Ürdün'de kaldı ve demiryoluyla rayların kuzeyindeki küçük bir bölüm ise İsrail'in kontrolüne bırakıldı. 7 Ağustos 1949'da tren seferleri tekrar başladı. 1959'da raylar büyük bir renovasyondan geçti fakat zamanla yolcu sayısı azalmaya başladı. Tel Aviv ve Hayfa'ya yapılan seferler günde bire kadar düştü. 1990'larda rayların bakımsızlığı nedeniyle az hasarlı raydan çıkma olayları yaşandı. Yafa-Kudüs Demiryolu üzerindeki Beit-Shemesh Tren İstasyonu ile Kudüs bağlantısı kapatıldı. 14 Ağustos 1998'de Kudüs'ten yola çıkan son trenle 15 Ağustos 1998 Kudüs Tren İstasyonu resmen kapatıldı. Simetrik yapıyla inşa edilen binada istasyon ofisleri, bilet gişesi ve terminal salonu bulunur. Birinci katın tavanındaki, bilet gişesini yanlarındaki üçgen kemerler 1920'lerde İngilizler tarafından inşa edildi. Bina zaman içinde birçok renovasyona uğramasına rağmen 1920'de aldığı ana şeklini bozmamıştır. Bugün başıboş bırakılmış bu bina ihmalsizlik ve vandalizmden nasibini almaktadır. İstasyonun bulunduğu bölge gayri menkul yatırımlar için potansiyeli olan bir alandır. Planlardan bir tanesi bu bölgede yeni bir semt yaratmaktır. Bu plana göre binanın konumundan yol geçmesi dolayısıyla binanın 20 metre kaydırılması gerekmektedir fakat uzmanlara göre Kudüs'ün korunacak binalar listesinde bulunan 110 binadan biri olan bu istasyonun kaydırılması binanın yıkılıp yok olmasına sebep olacaktır. Yakın geçmişte istasyonun bulunduğu bu bölge Kudüs Film Festivali, Kudüs Caz Festivali ve İsrail Festivali gibi etkinliklere sahne olmuştur. Koyu gรถk mavisi Koyu gök mavisi, camgöbeğinin azur mavisine çalan tonu. Bu rengin hex değeri #00C0FF, RGB değeri 0,192,255 ve CMYK değeri 100,25,0,0'dır. DNA profillemesi DNA profillemesi (DNA testi, DNA tiplemesi ve genetik parmak izlemesi olarak da adlandırılır), insanların DNA profillerine dayanarak onların kimliklerinin tespitini kolaylaştırmak için forensik bilimcilerin kullandığı bir tekniktir. DNA profilleri, kişinin DNA'sına karşılık gelen şifrelenmiş numara dizileridir, bunlar kişinin kimlik belirteci olarak da kullanılabilir. DNA profillemesi tüm genom dizilemesi ile karıştırılmamalıdır. Her insandaki DNA dizilerinin %99,9'u aynı olsa dahi, iki kişinin ayırt edilmesine yetecek kadar DNA farklılığı vardır. DNA profillemesi, kişiden kişiye çok değişkenlik gösteren, genomda tekrar eden dizileri kullanır. Bu diziler değişken sayılı bitişik tekrarlar (İngilizce "variable number tandem repeats" veya VNTR) olarak adlandırılır. VNTR lokusları, yakın akrabalık ilişkisi olan kişilerde birbirlerine çok benzer ama genelde o kadar değişkendirler ki akraba olmayan kişilerin aynı VNTR'lere sahip olma olasılıkları son derece düşüktür. DNA profilleme tekniği ilk 1985'te Leicester Üniversitesi'nden Alec Jeffreys tarafından yayınlanmıştır ve günümüzde birkaç millî DNA veritabanının temelinde yatar. İşlem, kişinin DNA'sından bir örnek almakla başlar (buna genelde "referans örnek" denir). Referans örneği elde etmenin en arzu edilen yöntemi yanak içi sürüntüdür, çünkü bu kontaminasyon olasılığını düşürür. Bu mümkün olmadığı zaman, (örneğin mahkeme emri gerekmektedir ve yoktur) başka yöntemlerin kullanılması gerekbilir (örneğin, diş fırçası, jilet, vb.) veya depolanmış örnekler (dondurulmuş sperm veya biyopsi dokusu). Biyolojik akrabalardan elde edilen örnekler veya daha önceden profillemesi yapılmış insan kalıntıları da kişinin profili hakkında bilgi verebilir Referans örnek aşağıda ayrıntıları verilen tekniklerden biri ile analiz edilerek kişinin DNA profili elde edilir. DNA profili sonra başka bir örneğinki ile karşılaştırılarak genetik bir eşleşme olup olmadığı belirlenir. DNA profillemesinde kullanılan ilk yöntemler restriksiyon enzimi sindirimi ve ardından Southern blot analizinden oluşmuştur. Restriksiyon enziminin kesim yerinde polimorfizm olabilse de, daha yaygın olarak enzim ve DNA probları VNTR konumlarının lokus analizinde kullanılmıştır. Fakat, Southern blot yöntemi emek-yoğundur ve çok miktarda yıkıma uğramamış örnek DNA'ya gerek gösterir. Ayrıca, Karl Brown'un özgün tekniği pek çok miniuydu konumuna aynı anda bakmaktaydı, böylece daha çok çeşitlilik gözlemlenebilmekte ama her bir alelin ayırt edilmesi daha zorlaşmaktaydı (bu yüzden de babalık testinde kullanılamıyordu). Bu ilk yöntemlerin yerini PCR'ye dayalı yöntemler almıştır. polimeraz zincir tepkimesi (İng. "polymerase chain reaction" veya PCR) yönteminin icadı ile DNA profillemesi hem ayırt edicilik hem de çok düşük miktarlı (veya bozunmuş) başlangıç malzemesinden bilgi edebilme bakımından büyük aşamalar katetti. PCR, DNA'nın belli bir bölgesinin çok büyük miktarda çoğaltmak için kullanılır, bunun için oligonükleotit primerler ve ısıya dayanıklı DNA polimeraz kullanılır. HLA-DQ alfa ters dot blot şeritler gibi ilk testler, kolay olmalarından ve hızlı sonuç vermelerinden dolayı çok popüler oldular. Fakat, RFLP kadar ayırt edici değildiler. Ayrıca karışık örneklerden (örneğin bir cinsel taciz kurbanından alınma vajinal sürüntüden) DNA profili elde etmek zordu, Bu sorunlara rağmen, PCR yöntemi VNTR lokuslarını analiz etmeye kolaylıkla uygulanabilir. ABD Federal Tahkikat Bürosu (FBI) DNA tiplemesi için 13 VNTR analizini standartlaştırmıştır ve adlî vakalarda kimlik tespiti için CODIS veritabanını düzenlemiştir. Başka ülkelerde de benzer testler ve veritabanları kurulmuştur. Ayrıca, SNP analizi için ticarî kitler de mevcuttur. Bu kitler ile bilinen varyasyonları olan genomik bölgeleri PCR kullanılarak çoğaltılır, bunlar özel kartlara tutturulmuş DNA probları ile hibridize edilir, bunun sonucunda belli bir dizinin varyasyonuna karşılık gelen renkli bir benek edilir. Günümüzde kullanılan DNA profillemesi PCR ve kısa bitişik tekrarlara (İng. "short tandem repeats" veya STR) dayalıdır. Bu yöntemde kısa tekrar eden DNA dizilerine sahip, son derece polimorfik bölgelere bakılır (en yaygın olarak tekrar eden 4 bazlı bölgelere bakılır ama 3, 5 ve başka sayıda baz tekrarları da kullanılır). Akraba olmayan kişilerde bu tekrar eden birimlerden farklı sayılarda olduğu için, bu DNA bölgeleri birbirlerine akraba olmayan kişilerin ayırdedilmesinde kullanılabilir. Bu STR lokusları (konumları) dizi-spesifik primerler kullanılarak PCR ile çoğaltılır. Elde edilen DNA parçaları sonra elektroforez ile ayrıştırılır ve tespit edilir. Bu amaç için kullanılan iki elektroforez yöntemi vardır, kapiler elektroforez ve jel elektroforezi. Her bir STR bölgesinde görülen polimorfizmlerin her biri oldukça yaygındır, tipik olarak her biri toplumun %5-20'si tarafından paylaşılır. Birden çok lokusa bakılınca bu polimorfizmlerin kombinasyonunun tek bir kişiye özgü olması, bu yöntemi kimlik tespitinde ayırdedici bir araç kılar. Ne kadar çok STR bölgesine bakılırsa test de o derece daha ayırt edici olur. Farklı ülkelerde farklı STR-temelli DNA profilleme sistemleri kullanılır. Kuzey Amerika'da CODIS'teki 13 lokusu çoğaltan sistemler en yaygındır, Birleşik Krallık'ta ise o ülkenin Millî DNA veritabanı ile uyumlu olan SGM+ sitemi kullanılır. Bu DNA profilleme sistemlerinde aynı zamanda pek çok STR bölgesinin test edildiği çoklu tepkimeler kullanılır. Kapiler elektroforezde, içi bir polimerlerle dolu ince cam tüpün (kapiler veya kılcal tüpün) içine DNA parçaları bir elektrik alanının etkisiyle (elektrokinetik olarak) enjekte edilir. Sonra, gene bir elektrik alanının etkisiyle DNA parçaları bu tüp içinde, küçük parçalar büyük olanlardan daha hızlı olmak üzere, ilerler. PCR sırasında kullanılan primerlere bağlanmış flüresan etiketler sayesinde kapiler tüpte ayrıştırılan DNA parçaların hangi tepkimenin ürünü olduğu anlaşılabilir. Bu sayede birden çok DNA parçasının PCR ile çoğaltılması ve beraber elektroforez edilmesi mümkün olur, buna multipleksleme denir. Farklı büyüklükte ve işaretlenmiş DNA standartlarının her bir örneğe dahil edilmesi ile parçaların büyüklükleri belirlenir, bu büyüklük bilinen tüm alelleri listeleyen bir tablo ile karşılaştırılarak polimorfik tekrar sayısı bulunur. Bu yöntem pahalı olmakla beraber yüksek kapasiteli makinalar kullanılarak örnek başına daha düşük bir masrafa ulaşmak ve çoğu adli laboratuvardaki iş yükünü azaltmak mümkündür. Jel elktroforezi kapiler elektroforeze (KE) benzer bir prensibe göre çalışır ama DNA parçalarını ayrıştırmak için kapiler tüp yerine iki cam tabaka arasında oluşturulmuş bir poliakrilamit jel kullanılır. KE de olduğu gibi bir elektrik alan uygulanır ama tüm örneklerin tek bir detektör tarafından algılanması yerine küçük parçalar jelin alt ucuna varana kadar elektroforez yapılır, sonra tüm jelin görüntüsü taranarak bir bilgisayara yüklenir. Bu işlemle elde edilen görüntüde farklı tekrarların büyüklükleri ve bir alel "merdiveni" (tüm aleller merdiven basmakları gibi alt alta dizilidir) görünür. Bu yöntemde büyüklük standartları kullanılmaz çünkü örneklerin yanı sıra ayrıştırılan alel merdiveni aynı işe yarar. Görselleştirme için tarama yapmadan flüoresan işaretleme veya gümüş boyama kullanılır. Bu yöntem daha ucuz olmak ve işlem hacmi nispeten yüksek olmakla beraber STR analizi için gümüş boyama giderek daha az kullanılmaktadır. Çoğu laboratuvar, KE makinalarının fiyatları düştükçe jel kullanmaktan KE'ye geçmektedir. STR analizinin en büyük avantajı onun ayırt etmede ki istatistiksel gücüdür. ABD'de, CODIS'e göre ayırt etme için kullanılan 13 esas lokus (genetik konum) vardır. Bu lokuslar birbirlerinden bağımsız olarak bir araya geldikleri için (bir lokustaki bir tekrar dizisinden belli sayıda olması başka bir lokustaki tekrar sayısına etki etmez), olasılıkların çarpımı kuralı uygulanabilir. Bu demektir ki, birbirinden bağımsız üç lokus için "ABC" DNA tipine sahip olma olasılığı, A olma olasılığı çarpı B olma olasılığı çarpı C olma olasılığıdır. Bu prensibe dayanarak bir kintilyonda bir (virgülden sonra 17 sıfır ve 1 ile gösterilen sayı) ve daha düşük olasılıklar elde etmek mümkündür. Ancak, dünyada 12 milyon eş yumurta ikizi bulunduğu için bu teorik olasılık hesabı aslında faydasızdır. Örneğin, rastgele seçilmiş iki kişinin aynı DNA'ya sahip olma olasılığı sadece 3 trilyonda birdir. Çoğaltılmış parça uzunluğu polimorfizmi (İng. "amplified fragment length polymorphism" veya AmpFLP) adlı bir diğer teknik, 1990'lar başında uygulamaya sokulmuştur. Bu teknik RFLP'den daha hızlı çalışır ve DNA örneklerini çoğaltmak için PCR kullanır. Değişken sayılı bitişik tekrar (İng. "variable number tandem repeat" veya VNTR) polimorfizmlerine dayalı aleller ayırt edilir, bunlar poliakrilamit jel elektroforezi ile ayrıştırılır. Bantlar gümüş boyaması ile görülür. Parmak izleri için sıkça kullanılan lokuslardan biri D1S80 lokusuydu. PCR'ye dayalı diğer yöntemler gibi, fazla bozunmuş DNA veya çok düşük miktarlarda DNA alel kaybına yol açabilmekte (öyle ki heterozigotik bir örnek homozigotik zannedilebilir) veya başka stokastik etkilere yol açabilmektedir. Buna ilaveten, analiz jelde yapıldığı için, çok yüksek sayılı tekrarlar jelin tepesinde sıkışabilirler ve birbirlerinden ayırt edilmeleri zor olabilir. AmpFLP analizi yüksek oranda otomatikleştirilebilir. Bu yöntemle kişisel DNA örnekleri karşılaştırılarak filogenetik ağaçlar yaratılabilir. Düşük maliyeti, hazırlanma ve çalıştırma kolaylığı gibi nedenlerden dolayı AmpFLP hâlâ az gelirli ülkelerde yaygın olarak kullanılır. Y kromozomunun polimorfik bölgelerini hedefleyen primerlerin geliştirilmesi sayesinde, erkek ve kadından elde edilmiş karışık ve/veya ayrıştırılamayan örneklerin çözümü mümkün hâle gelmiştir. Y kromozomu babadan oğula aktarılır, dolayısıyla baba taraflı akraba olan erkeklerin tespitinde yardımcı olur. Sally Hemmings vakasında Amerikan başkanlarından Thomas Jefferson'un bir kölesinden çocuk sahibi olmuş olduğu göstermek için Y-STR analizi kullanılmıştır. Çok bozunmuş DNA örneklerinde CODISTe bulunan 13 STR'sinin tam bir profilini elde etmek bazen imkânsız olabilir. Bu tür durumlarda mitokondriyal DNA (mtDNA) tiplemesi yapılır çünkü hücreden mtDNA'nın pek çok kopyası vardır, oysa çekirdek DNA'sının 1-2 kopyası bulunur. Adlî bilimciler mtDNA'nın HV1 ve HV2 bölgelerini PCR ile çoğaltırlar, bu bölgeleri dizilerler, sonra tek nükleotit farklılıkları bir referans diziyle karşılaştırırlar. Mitokondriyal DNA anneden kalıtıldığı için birbiriyle doğrudan anne bağlantılı akrabalar eşleştirme referansı olarak kullanılabilir; örneğin birisinin anneannesinin kızının oğlu aynı mtDNA'ya sahiptir. Bir veya iki nükleotitlik bir fark, bir şüpheliyi dışlamak için yeterli sayılır. Heteroplazmi ve poli-C farklılıkları dizilerin doğrudan karşılaştırılmasını yanıltabilir, bu yüzden analistin belli bir uzmanlık seviyesinde olması gerekir. mtDNA kesin kimlik tespiti gereken durumlarda yararlıdır, örneğin anne tarafından bir akraba bulunabilen kayıp kişi vakalarında. mtDNA testi kullanılarak Anna Anderson'un iddia ettiği gibi Rus prensesi Anastia Romanov olmadığı belirlenebilmiştir. mtDNA, saçlardan ve eski kemik ve dişlerden elde edilebilir. Dünyanın çeşitli ülkelerinde DNA veritabanları bulunmaktadır. Bazıları özeldir aittir ama en büyük veritabanları devlet kontrolündedir. ABD, Birleşik DNA İndex Sistemi'ndeki ("Combined DNA Index System") 5 milyondan fazla (2007'de) kayıt ile en büyük DNA veritabanına sahiptir. Birleşik Krallık'taki Millî DNA Veritabanı ("National DNA Database" veya NDNAD) benzer büyüklüktedir. Bu ülkede polisin DNA örnekleri elde etmek ve suçsuz bulunma durumunda dahi onları saklamakta geniş yetkileri vardır. Bu veri tabanının büyüklüğü ve büyüme hızı, kişisel özgürlük savunucusu gruplarca bir sorun olarak görülmektedir. ABD'deki U.S. Patriot Yasası başka ülkelere ait kuruluşlarda çalışan kişilerden DNA örnekleri alma hakkı vermektedir. Bir suç mahalinde elde edilen örnek Millî DNA veritabanı'ndaki bir kayıtla uyuşursa, bu bulgu ilgili polis kuruluşuna bir ipucu olarak bildirilir. Ancak bu tür bir eşleşmenin mahkemedeki delil değeri düşük sayılır, veritabanından olmayan bir örnekle olan eşleşmeye kıyasla.. Adlî delil olarak genetik parmakizlemesinin kullanıldığı ilk yıllarda savunma avukatları, jüriler üzerinde oldukça etkili olan şu tip argümanlar yapardı: 5 milyonda birlik bir tesadüfi eşleşme olasılığı varsa 60 milyon nüfuslu bir ülkede bu DNA profiline uyan 12 kişi vardır; o halde, sanığın suçlu olma olasılığı 12'de birdir. Oysa bu argümanın geçerli olması için sanığın ülkedeki toplumdan rastgele seçilmiş olması gerekir. Jürinin düşünmesi gereken, bu DNA profiline uyan bir kişinin aynı zamanda başka nedenlerden dolayı davada bir şüpheli olma olasılığının ne olduğudur. Bir diğer aldatıcı istatistik argüman, bir kayıtlarla eşleşme için 5 milyonda birlik bir olasılık ile, suçsuz olma olasılığı için 5 milyonda birlik bir olasılığına karşılık geldiği varsayımına dayalıdır, bu argüman savcılık safsatası olarak bilinir. RFLP kullanıldığında tesadüfi bir eşleşmenin teorik riski 100 milyarda bir, ama pratik risk binde bir olabilir çünkü eşyumurta ikizleri insan toplulukların %0,2'sini oluşturur. Üstelik, laboratuvarda teknik hata yapılması olasılığı muhtemelen daha yüksektir ve çoğu zaman laboratuvar yöntemleri, tesadüfî eşleşme olasılıklarının hesaplanmasında kullanılan varsayımlara karşılık gelmez. Örneğin, tesadüf olasılıkları hesaplanırken iki örneğin jeldeki bantlarının tam tamına aynı konumda olduğu esasına dayanılır, oysa bir laboratuvar teknisyeni benzer -ama tam tamına aynı olmayan- bantların jeldeki bir bozukluk yüzünden aynı olduğu hükmüne varabilir. Oysa, bu durumda, teknisyen eşleşme kriterini genişletmiş olduğu için tesadüf riski artmıştır. Yapılan bazı araştırmalar laboratuvar hata oranlarının göreli olarak yüksek bulmuştur. Genetik parmakizlemesinde, bir eşleşme olasılığını doğru olarak hesaplamak için gerekli olan topluluk verileri her zaman mevcut değildi. 1992 ile 1996 arasında, RFLP analizinde kullanılan eşleşme olasılıkları için teorik olarak hesaplanmış sınırlar yerine, keyfî olarak belirlenmiş daha düşük sınırların belirlenmesi tartışma yaratmıştır. Günümüzde, daha iyi ayırt edici, hassas ve kolay tekniklerin gelişmesi sonucu artık RFLP yöntemi yaygınlığını kaybetmiştir. STR'ler bu tür sübjektiflik sorunu yaratmaz ve benzer bir ayırt etme gücü sağlarlar (akraba olamayan kişilerde 10^13'te bir tesadüf olasılığı, eğer tam SGM+ profili kullanılırsa). Ancak, Birleşik Krallık'taki bilim adamları bu mertebede olasılıkların istatistiksel olarak kabul edilemez olduğunu, DNA profili aynen uyuşan akraba olmayan kişilerde tesadüf olasılığını milyarda bir olduğunu savunmuşlardır. 1998'ten beri Birleşik Krallık'taki Millî DNA Veritabanı'nda kullanılan DNA profilleme sistemi SGM+'dır, bu sistem 10 STR bölgesi ve bir cinsiyet belirleyici test içerir. Ancak, hangi DNA tekniği kullanılırsa kullanılsın, tedbirli bir jüri üyesi sanığı suçlu bulmakta sadece genetik parmakizlemesi sonucunu kullanmamalıdır, eğer şüphe doğurucu başka kanıtlar bulunuyorsa. Hatalı DNA profili çıkmasının başlıca nedeni laboratuvarda başka delil numuneleri ile kontaminasyondur, bu yüzde favori savunma tekniklerinden biri, numunenin kasıtlı olarak kirletilmiş olabileceği hakkında şüphe yaratmaktır. Daha ender olarak, kimerizm, genetik eşleşme olmaması yüzünden şüpheli bir kişinin haksız olarak dışlanmasına neden olabilir. DNA profillemesini genetik ilişki delili olarak kullanmak mümkündür. Ancak, olumsuz sonuçların mutlak anlamda kesin olmayabileceği testlerle gösterilmiştir. Çoğu kişide tek bir gen grubu bulunmakla beraber, "kimera" olarak adlandırılan bazı ender kişilerde iki farklı gen grubu olabilmektedir. DNA profillemesi ile bir annenin çocukları ile akraba olmadığını hatalı şekilde gösteren çeşitli vakalar bilinmektedir. Bazı suçluların suç yerine sahte DNA örnekleri yerleştirdiği vakalar, DNA kanıtlarına ne derece değer verilmesi gerektiğini gündeme getirmiştir. Bir vakada, suçlu kendi vücuduna sahte DNA delili yerleştirmiştir: Dr. John Schneeberger 1992'de anestezi altında olan bir hastasının ırzına geçmiş ve onun iç çamaşırında meni bırakmıştır. Polis üç ayrı seferde Schneeberger'in kanını alıp kandaki DNA ile suç yerinde menideki DNA ile kıyaslamış, ve DNA profillerinde bir aynılık bulmamıştır. Sonunda ortaya çıkmıştır ki, Schneeberger kolunun içine bir Penrose dreni yerleştirmiş, onun için başkasının kanı ve antikogulanlarla doldurmuştur. Herhangi bir DNA profili ile çakışacak DNA'yı standart moleküler biyoloji teknikleri kullanarak laboratuvarda sentezlemek mümkündür, bunun için birisinden DNA elde etmek gerekli değildir. Hâlen kullanılan adlî prosedürler suni ve doğal DNA'yı ayırt etmemektedir ama bunu yapacak teknikler üzerinde çalışılmaktadır. DNA numuneleini karşılaştırmış olan uzmanın bu numunelerin kaynağı ve DNA profillerinin nasıl elde edildiğine dair prosedürler hakkında delil de sunması gerekir. Hakim, DNA profillerindeki eşleşme ve eşleşmemenin ne anlama geldiğinin jüri üyelerince anlaşılmasını sağlamalıdır. Jüri üyelerinin "eşleşme olasılığı" (ratgele seşilmiş bir kişinin suç yerinden elde edilmiş DNA ile aynı profile sahip olma olasılığı) ile "olasılık oranı" (DNA'sı uyuşan kişinin suçu işleme olasılığı) kavramlarını birbirine karıştırmadığından da emin olmalıdır hakim. Aşağıda örneği verilen Jüri talimatı, her davanın özelliklerine göre değiştirilmelidir: Sayın Jüri üyeleri, Mahkeme tarafından sunulmuş bilimsel kanıtları eğer kabul ederseniz bu demektir ki, bu meni örneğinin gelmiş olabileceği, Birleşik Krallıkta dört veya beş beyaz ırklı erkek mevcuttur. Sanık bunlardan biridir. Eğer bu bulguyu kabul ediyorsanız, size sunulan tüm delillerin ışığında vermeniz gereken karar, bu meni lekesinin sanık tarafından bırakıldığından emin olduğunuz, veya o küçük gruptaki diğer erkeklerden biri tarafından bırakılmasının mümkün olabileceğidir. Jüriler çelişkili ve destekleyici kanıtları dikkatle tartmalı, Bayes teoremi gibi matematik formüller değil kendi sağ duyularını kullanmalıdır ki "karmaşa, yanlış anlama ve yanlış karar" meydana gelmesin. bozunmuş veya yetersi miktarlı DNA'lardan elde edilmiş DNA profillerinin İngiliz mahkemelerinde kullanılması konusunda Bates şüyle yazmıştır: Ailesel arama aile üyelerinin DNA'sını kullanarak onlarla yakın ilişkili bir şüphelinin kimliğini tespit etmektir. Millî DNA veritaanlarında tam bir eşleşme olmayınca bu yöntem kullanılır. Bu yöntemin ilk başarılı kullanımı Birleşik Krallıkta, hareket halinde bir arabaya tuğla atan bir kişinin suşlu bulunmasında olmuştur. Tuğlanın üzerinde atan kişinin kanı vardı ama Millî DNA Veritabanında ona uyan bir profil yoktu, tuğlayı atan kişinin daha önce polisle bir ilişkisi olmamış olduğu için DNA profili veritabanına girilmemişti. Ancak, polis şüphelenilen kişin bir yakın akrabasından DNA alarak tuğlayı atanın o olması gerektiğini kanıtladı. Polis şüphelilerin bilgisi olmadan DNA numunesi toplayabilir ve bunu delil olarak kullanabilir. Avusralya'da bunun legalliği sorgulanmıştır. ABD'de, Anayasa Mahkemesi'ndeki "California v. Greenwood" (1985) davasında, insanların evlerinin dışına bıraktığı çöpler polis tarafından hakim kararı olmadan ele geçirilip araştırılmasının, Anayasa'nın dördüncü maddesi tarafından yasaklanmadığı hükmüne varılmıştır. Bu kararı eleştiren bazı gözlemciler, "çoğu kişi örneğin kahve içtikleri bir karton bardağını imha etmeyerek genetik kimliklerini polise teslim ettiklerinin farkında değiller; üstelik, farkında olsalar da, topluluk içindeyken kişinin DNA'sını geride bırakmasına engel olmasının yolu yoktur" demiştir. ABD'de 2004 İnsan Dokuları Yasası özel şahısların gizlice biyolojik numune (saç, tırnak, vb.) toplamasını yasaklamıştır ama tıbbi ve adli amaçlı numune toplamayı muaf tutmuştur. 1950'lerde Anna Anderson, Rusya Büyük Düşesi Anastasia Nikolaevna olduğunu iddia etmiştir; 1980'lerde, ölümünün ardından, hayattayken tıbbi bir işlem elde edilmiş ve bir hastanede saklı duran doku örnekleri DNA parmak izlemesi ile test edilmiş ve Romanovlarla bir ilişkisi olmadığı gösteilmiştir. Alcañices Antlaşması Alcañices Antlaşması 12 Eylül 1297 tarihinde Portekiz Kralı I. Diniz ile Kastilya Kralı IV.Ferdinand arasında imzalanan barış antlaşmasıdır. Bu antlaşma ile birliklte o dönem Portekiz ile Kastilya arasındaki sınır tanımlanmıştı. O dönem içinde belirlenen sınırlar günümüzde büyük bir oranda Portekiz ile İspanya arasındaki sınırı teşkil etmektedir. Antlaşmaya ismini veren Alcañices şehri günümüzde İspanya sınırları içerisinde bulunmaktadır. Avusturya Sosyal Hizmeti Avusturya Sosyal Hizmeti Askerlik Çağına gelmiş olan Gençlere dokuz aylık Sivil Hizmeti'nin yerine 12 ay süren Yurt Dışında Görev yapma imkânı sunuyor. Bu görev imkânı 1998'de Dr. Andreas Mailsinger tarafından kurulmuş olan Avusturya Yurt Dışı Hizmet Derneğinin bir Bölümüdür. Bu hizmet üç şekilde veriliyor: Sosyal Hizmeti, Avusturya Savaş Mağdurları Anma Hizmeti veya Avusturya barış hizmeti. Bu Sosyal Hizmet bir Ülkenin Sosyal ve Ekonomik Gelişimine Katkı sağlamayi amacliyor ve birçok Ülkelerde Örnekleri mevcuttur. Avusturya Yurtdisi Hizmeti Sosyal Servis Bölümü 32 değişik Yerde Görev yapmakta olup 69 Kişiye Görev Yapma Imkanı sunmakta (Ağustos 2006 itibarıyla) ve böylelikle Avusturya’da Yurtdisi Hizmeti`nin en büyük Birimidir. Bu ortak Kuruluslar 22 ülkeye ve 4 kıtaya dağılıyorlar ve Hepsinin değişik Görevleri ve Amaçları vardır. Bu Birimlerin başlıca Görevleri: Sokak Çocukları ve Yetimhaneler ile ilgili Çalışmalar, Eğitim Projeleri, Yaşlıların ve Engellilerin Bakımı ve Sağlık Yardımı ve Eşçinsellere Destek olmak. Bunun dışında Üçünçü Dünya Ülkelerin'de Çevre'yi Koruma ve Geliştirme Projelerine katkıda bulunmaktadır. Paris Antlaşması (1303) Paris Antlaşması, 20 Mayıs 1303 tarihinde Fransa ile İngiltere arasında imzalanan ve her iki ülke arasındaki barışı 1337 yılına kadar tekrar sağlayan antlaşmadır. Fransa Kralı IV. Philippe'in, İngiltere Kralı I. Edward'a olan bağlılığını ve onun hakimiyetini yok sayması ile başlayan süreçte IV. Philippe'in o dönemden sonraki izlediği politika daha sonraki dönemlerde Yüz Yıl Savaşları olarak adlandırılan savaşın başlangıcı olduğu kabul edilmektedir. Antlaşma öncesi yaşanan süreçte Philippe, 1294 ile 1299 yılları arasında Guyenne'yi işgal ederek, Edward'ın bu ülke üzerindeki hakimiyetini kaldırdığını beyan etti. Bunun üzerine Edward bu ülkeyi vergilerden arındırılmış kendi şahsi mülkü olarak tanımlayarak Fransa'ya karşı savaşmaya hazır olduğunu beyan etti. Yaşanan bu olaylardan sonra herhangi bir çatışma yaşanmamasının nedeni, Fransa Kralı Philippe'in, Edward'ın hakimiyetini tanıması ve bağlılığını ifade etmesi olmuştur. Tüm bunların sonucunda da her iki taraf söz konusu antlaşmayı imzalamışlardır. Pletzl Pletzl (Yidiş: פלעצל, "anlam": "küçük yer") Paris'in 4. arrondissement'inde bulunan Yahudi çeyreğidir. Place Saint-Paul ve çevresine, 19. yüzyılın sonu ve 20. yüzyılın başında göçmenlerle artan Yahudi nüfusu sebebiyle Yidiş dilinde "küçük yer" anlamına gelen gayri resmi bir isim olan Pletzl denir. 13. yüzyılda evlerinden kovulan Parisli Yahudiler Le Marais'e yerleştiler. (Le Marais zamanında şehir duvarlarının dışında kalıyordu.) Zaman içinde Doğu Avrupa ve Kuzey Afrika'dan gelen göçlerle cemaat mozaikleşip kültürel açıdan zenginleşti. Bölgedeki sinagoglar, kasap dükkânları, Yahudi şarküterileri ve falafel dükkânları yerel halkın sosyal ve kültürel dokusunu karakterize eder. Cemaatin en karanlık dönemi II. Dünya Savaşında Nazilerle işbirliği yapan Vichy Fransası zamanıdır. Bu dönemde Yahudiler evlerinden zorla alınıp toplama kamplarına yerleştirildiler. Bugün ise cemaat aşırı dindardır ve biri art nouveau stilinde olmak üzere bölgedeki üç sinagogdan birine giderler. Bir zaman önce Paris şehrince "Rue des Rosiers" ve "Rue Ferdinand Duval" sokaklarının birleştiği köşede asılan plakette Yahudi çeyreğinin neden "Pletzl" olarak bilindiği şöyle açıklanır: "Zulümden kaçan Aşkenaz Yahudileri 1881'de Paris'e yerleşti. Hali hazırda Marias'a yerleşmiş dindaşlarını buldular. 1900'e kadar altı bin kişi Romanya, Rusya ve Avusturya-Macaristan'dan geldi; I. Dünya Savaşı'nın ardından bin sekiz yüz kişi daha geldi. Rue des Écouffes, Rue Ferdinand Duval (1900'e kadar "Rue des Juifs", "Yahudi Sokağı" olarak bilinirdi) ve Rue des Rosiers'a yerleşti; yeni cemaat kurup Yidiş dilinde "küçük yer" anlamına gelen "pletzl" adını verdiler ve "École Israelite du Travail" (İsrail Ticaret Okulu)'i 4B Rue des Rosiers'da kurdular. Cemaatin hayat öyküsü Roger Ikor'un "Les Eaux Mêlées" ("Kızgın Sular") adlı eserinde anlatılır, [Bu eserle 1955'te Prix Goncourt ödülünü kazandı]. Cemaatin yarısından fazlası toplama kamplarında yok oldu." Genetik soybilim Genetik soybilim, geleneksel soybilime (genealojiye) genetiğin uygulamasıdır. Genetik soybilimde, soybilimsel DNA testi kullanılarak kişiler arasındaki genetik ilişki seviyesi belirlenir. Genetikte aile isimlerinin tahkiki George Darwin'e (Charles Darwin'in oğlu) kadar geri uzanır. 1875'te George Darwin ilk-kuzen evliliklerin sıklığını belirlemek için soyadları kulanmış ve aynı soyada sahip olan kişiler arasında evlilik (izonimi) insidansını hesaplamıştır. Büyük Britanya topluluğunda ilk-kuzen evliliği için %2,25-%4.5 arası bir sayıya ulaşmış, üst sınıflar bu sayı aralığının yukarı ucunda, genel kırsal toplum ise alt ucundaydı (kendi ebeveynleri, Charles Darwin ve Emma Wedgwood ilk-kuzenlerdi). Bu basit çalışma kendi dönemi için yenilikçiydi. Aile tarihini çalışmak için genetik kullanmaya yönelik bundan sonraki keşif 1990'ları buldu, o vakit Y kromozomundaki bazı yerleri babadan oğula kalıtımı izlemek için yararlı olduğu bulundu. Dr. Karl Skorecki, Aşkenaz kökenli Kanadalı bir nefrologdu. Skorecki, sinagogunda kendisi gibi Kohen olan ama Sefardik soydan olanların tamamen farklı fiziksel görünümleri olduğunu fark etti. Yahudi geleneğe göre tüm Kohenler (Kohanim), Musa'nın kardeşi Aaron'un soyundan gelmedir. Eğer Kohanim sülalesi tek bir erkeğin ahvadı ise, bunların ortak bazı genetik işaretler taşıması ve belki bir aile benzerliğini koruması gerektiğini düşündü Skorecki. Bu hipotezi sınamak için Skorecki, Arizona Üniversitesi'nden Profesör Michael Hammer ile temas kurdu. Hammer, moleküler genetik araştırmacısı ve Y kromozomu araştırmasında bir öncü idi. 1997'de "Nature" dergisindeki yayınlanan raporları bilim ve din dünyasında şok dalgaları yarattı. Gerçekten de, Y kromozomunda bulunan belli bir işaretin haham soyundan gelen bir Yahudi erkekte bulunma olasılığının genel topluma oranla daha yüksek olduğu bulundu. Binlece yıl boyunca ortak bir soy unsuru kesin bir şekilde korunmuştu (bakınız Y-kromozomal Aaron. Üstelik, bulgular "hatalı babalık olaylarının" çok az sayıda olduğunu göstermiştir. Bu yeni metodolojiyi genel soyadlara ilk uygulayan, Oxford Üniversitesi'nden bir moleküler biyolog olan Bryan Sykes oldu. Sykes soyadı üzerine yaptığı araştırmada erkek kromozom üzerindeki sadece dört işarete bakmasına rağmen geçerli sonuçlar verdi. Bu çalışma, soybilimci ve tarihçiler için genetiğin değerli bir yardımcı olacağının gösterdi. 2000 nisanında, Family Tree DNA adlı şirket, ilk genetik soybilim testlerini sunmaya başladı. Böylece Y kromozomu hakkında kişisel bir teori, akademik bir çalışmanın dışında ilk defa sınanabilir oldu. Sykes'ın soyad çalışmasındaki fikri başka akademik araştırmacılar tarafından da kabul görmüş, ve internette Soyadlar Projesi ("Surname Project") olarak genişletilmişti. Bu gişimler, genetik test ile elde edilen bilginin dünya çapında soybilimcilere yayılmasını sağlamıştır. 2001'de Sykes, "Havva'nın yedi kızı" ("The Seven Daughters of Eve") adlı popüler bir kitabında Avrupalılarda bulunan 7 ana haplotipten bahsetmiştir. Kitabın başarısının ardından ve soybilimsel DNA testinin giderek ucuzlanıp yaygınlaşması ile genetik soybilim hızla büyüyen bir saha haline geldi. 2003'te aynı soydı paylaşanlarda DNA testi yapılmasının bilimsellik seviyesine ulaşmış olduğu, "Nature Reviews Genetics" dergisinde çıkan, Joblin ve Tyler-Smith tarafından bir makalede beyan edildi. Test satan şirketler ve bu testleri sipariş eden müşteri sayısı hızla büyümüştür. Genetik soybilimin kabul görmesindeki bir diğer aşama, Genografik Proje olmuştur. Genografik Proje ABD'deki Milli Genografi Derneği (National Geographic Society) ve IBM tarafından, University of Arizona ve Family Tree DNA'nın işbirliği ile, 2005'te başlatılmış beş yıllık bir araştırma projesidir. Projede kullanılan test kitleri, Y kromozomunundaki 12 STR işaretleri veya mitokondriyal DNA'daki HVR1 bölgedeki mutasyonlara bakmakta kullanılmaktadır. Projenin amacı, başlıca soybilimsel değil antropolojik olmakla beraber Ekim 2007 itibarıyla projenin halka açık kit satışları 225.000'i aşması genetik soybilimin popülerleşmesine yardımcı olmuştur. Yaygın soyadlar durumunda 12 genetik işaret yeterli ayrım gücüne sahip değildir, bu yüzden bazı laboratuvarlar 25, hatta 67 Y-kromozomu genetik işaretine birden bakmaktadırlar. Bu alanda çalışan tüm şirketler ve onlara destek olan laboratuvarların yıllık satış rakamlarının (2006'da) 60 milyon USD olduğu tahmin edilmektedir. 2000'den beri düzinelerce bilimsel makaleler yayımlanmış ve binlerce kişisel test sonucu internette kamuya açılmıştır. Bazı laboratuvarların farklı test yöntemleri kullanmasından dolayı sonuçların karşılaştırması karmaşık olabilmektedir. Farklı iki kaynaktan olup farklı görünen sonuçlar aynı olabileceği gibi, tersi de olabilmektedir. En yaygın genetik soybilimsel testler Y-DNA (baba sülalesi) ve mtDNA (ana sülalesi) soybilimsel DNA testleridir. (Bu maddede Y kromozomu ve Y-DNA terimleri eş anlamlı olarak kullanılmaktadır.) Bu testlerde iki kişide bulunan belli DNA dizilerini karşılaştırarak bu kişilerin (soybilimsel bir zaman ölçeğinde) aynı atadan gelmiş olma olasılığı hesaplanır. Bruce Walsh tarafından gelişitirlmiş Bayes modeli kullanılarak bu iki kişiyi en yakın ortak atalarından ayıran nesil sayısı kestirilir. Y-DNA testinde Y kromozomundaki "kısa bitişik tekrar" ("short tandem repeat"; STR) ve baze tek nükleotit polimorfizmlere ("single nucleotide polymorphism"; SNP) bakılır. Y kromozomu sadece erkeklerde bulunur ve dolayısıyla sadece babasal sülale hakkında bilgi verir. Bu testler yakın geçmiş (STR'ler aracılığıyla) ve eski (SNP'ler aracılığıyla) genetik atalar hakkında bilgi verebilir. Y-kromozom STR testi bir haplotip ortaya çıkarır, bu haplotip bir erkek ataların tüm erkek ahvadında benzer olmalıdır. SNP testleri kişilerin ait olduğu babasal haplotipleri belirler, bu haplotipler büyük genetik toplulukları tanımlar. mtDNA testinde HVR-1, HVR-2 bölgesi veya her ikisi ya dizilenir ya da bunların belli varyantları için test edilir. Bir mtDNA testinde ayrıca kişileri belli anasal haplotiplere yerleştirmeye yarayan SNP'lere de bakılabilir hatta tüm mtDNA'nın dizilenmesi de mümkündür. Y-DNA veya mtDNA test sonuçları başkalarının sonuşları ile karşılaştırılabilir, bunun için ya özel ya da kamuya açık veritabanları mevcuttur. Biyocoğrafi ve etnik köken için ayrı DNA testleri mecuttur ama bunların geleneksel soybilimin ilgi alanına girmez. Genetik soybilim halklar arasında hayret verici bağlantılar ortaya çıkarmıştır. Örneğin, eski Fenikelilerin günümüz Malta adası topluluğunun atası olduğunu göstermiştir. "Daha çok bilgi için Biyocoğrafi soy, soybilimsel DNA testi ve topluluk genetiği maddelerine bakınız." Soybilimsel DNA test yöntemleri ayrıca daha büyük zaman ölçekleri için kullanılarak insan göç yollarını çizmekte kullanılmaktadır. Örneğin, ilk insanların Kuzey amerika'ya ne zaman ve nereden geldiklerini belirlemekte kullanılmışladır. İnsan göç yollarını haritalamak amacıyla son yıllarda bazı araştırmacılar ve laboratuvarlar dünyanın her tarafındaki yerli topluluklardan örnekler toplamaktadırlar. Yakın zamanda bu bilmi halka sunmayı amaçlayan çeşitli projeler de başlatılmıştır. Bir örnek, yukarıda Tarih bölümünde belirtildiği üzere, National Geographic Society'nin Genografik Projesi'dir, bu proje5 kıtadan 100.000 kişiden elde edilmiş DNA numuneleri toplayıp analiz ederek tarihsel insan göçlerini haritalamayı amaçlamaktadır. Bir diğer örnek, DNA Klanları Genetik Köken Analiz ("DNA Clans Genetic Ancestry Analysis")'dir, bu projede bir kişinin dünyanın her tarafından yerli etnik gruplara olan genetik bağlantısı ölçülmektedir. Erkek DNA test müşterileri çoğu zaman babalarının babasal kökenini belirlemek amacıyla bir Y kromozom testiyle başlar. Kadınlar genelde mitokondri testiyle başlayıp anasal soylarını takip ederler, aynı test genelde erkekler tarafından da yapılır. DNA testi satın alanlar genelde belli bir atasal grupla olan ilişkileri hakkında nicel, bilimsel bir bağlantı elde etmeyi amaçlar. Örneğin, bu hizmetlerin bazı müşterileri baba tarafından Viking kökenli olduklarının kanıtlanmayı arzu ettiklerini bildirmişlerdir. Bu piyasa talebini karşılamak için bir Britanya DNA test servisi, Oxford Ancestors, erkeklerin Viking soyundan geldiğini test edecek bir Y kromozom testi sunmaktadır. DNA'ları bu haplogruba ait çıkanlara test servisi tarafından bir Viking Soyu sertifikası verilmektedir. Aynı DNA test şirketi, BBC ile ortaklaşa olarak "Vikinglerin Kanı" adlı bir televizyon belgeseli hazırlamıştır, DNA testinin Viking kökeni ortaya çıkarmakta nasıl kullanılacağını anlatan. "The RootsWeb Genealogy-DNA" adlı İnternet tartışma grubunun dünya çapında 750 üyesi bulunmaktadır. Bazı liste üyeleri DNA testi yaptırmış olup sonuçların yorumlanması konusunda tavsiye ve yönlendirme isterler. Listede ayrıca bazı etnik gruplar, coğrafi bölgeler veya soyadlara bakan DNA projelerinin idarecileri bulunmaktadır. Mitokondriler ökaryotik hücrelerin (insanlarınki gibi) sitoplazmasında bulunan organellerdir. Başlıca işlevleri hücreye enerji sağlamaktır. Mitokondrilerin bir zamanlar serbest yaşayan simbiyotik bakterilerin işlevini kaybetmiş kalıntıları olduğu düşünülmektedir. Mitokondrilerin bir zamanlar serbest yaşayan organizmalar olduğunun bir belirtisi, mitokondriyal DNA (mtDNA) olarak adlandırılan, nispeten küçük dairesel bir DNA parçasına sahip olmasıdır. İnsan DNA'sının çok büyük bir kısmı hücre çekirdeğindeki kromozomlarda bulunur ama mtDNA bir istisnadır. Kişiler sitoplazma ve onda bulunan organelleri annelerinden kalıt alırlar, çünkü bunlar yumurta hücresinden kaynaklanır, spermden değil. Mitokondriyal DNA'da bir mutasyon meydana gelince bu mutasyon dişilerden oluşan bir sülale boyunca aktarılır. Bu ender mutasyonlar kopyalama hatalarından kaynaklanır—DNA kopayalanırken DNA dizisinde tek bir hata meydana gelebilir, bunun sonucuna tek nükleotit polimofizmi (İngilizce "single nucleotide polymorphism" teriminin kısaltması olan SNP olarak da bilinir). İnsan Y kromozomları erkeğe özgü seks kromozomlarıdır; Y kromozomuna sahip insanların hemen hepsi morfolojik olara erkektir. Y kromozomları dolayısıyla babadan oğula aktarılır; Y kromozomları çekirdekte bulunmalarına rağmen X kromozomu ile rekombinasyon yapabildikleri tek yer Y kromozomunun uçlarıdır. Y kromozomunun büyük çoğunluğu rekombinasyon yapmaz. Y kromozomunda mutasyonlar oluştuğu zaman doğrudan babadan oğula, erkek sülalesi boyunca aktarılır. Y-DNA ve mtDNA dolayısıyla mutasyonlar dışında aynen aktarılmaları bakımından benzerdirler. Diğer kromozomlar, otozomlar ve kadınlarda X kromozomları, mayoz bölünme sırasında krosover denen bir süreç sonucu birbirleriyle genetik malzemlerini paylaşırlar. Pratikte bunun anlamı, bu kromozomlardaki genetik malzemenin her nesilde karışması demektir ve böylece yeni mutasyonlar ebeveynden yavrulara rastgele aktarılır. Y-DNA ve mtDNA mutasyonlar hiç karışmama özelliği sayesinde bunlarda meydana gelen mutasyonların kaydı korunur ve dolayısıyla bunların hangi tarihî sıra ile meydana geldiği kestirilebilir. Örneğin, on Y kromozomu (on farklı erkekten elde edilmiş) aynı A mutasyonunu taşısa ama bunların sadece beşi ikinci bir B mutasyonunu taşıyorsa, B mutasyonunun A'dan sonra meydana gelmiş olması gerekir. Ayrıca, bu A mutasyonun taşıyan 10 erkeğin hepsi, bu mutasyonun ilk meydana geldiği bir erkeğin, erkek soyundan ahvadıdır. B mütasyonu taşıyan ilk erkek de aynı erkeğin soyundan inmedir ama aynı zamanda B mutasyonuna sahip olan erkeklerin erkek taraflı atasıdır. Bu tür mutasyonların dizisi moleküler soyları tanımlar. Ayrıca her SNP mutasyonu, haplogrup olarak adlandırılan bir Y kromozomları kümesini tanımlamayı sağlar. A mutasyonunu taşıyan tüm erkekler bir haplogrup, B mutasyonunu taşıyan tüm erkekler de haplogruba aittir, ama B mutasyonu (eğer bir SNP ise) daha yakın zamanda oluşmuş bir haplogrubu da tanımlar. B haplogrubuna ait olmayanlar A haplogrubuna da ait değildirler. Hem mtDNA hem de Y kromozomları soylara ve haplogruplara göre gruplanabilir; bunlar çoğu zaman ağaca benzer şekillerle gösterilir. Genetik soybilim, soybilimcilerin genealojik bulgularını DNA testleri ile kontrol etmelerini veya takviye etmelerini sağlar. Başka bir kişiyle aynı çıkan bir test sonucu DNA testine karşı çıkan kişiler aşağıda belirtilen nedenleri öne sürerler: Y-DNA ve mtDNA testleri sadece tek bir sülaleyi belirlemeye yararlar (kişinin babasının babasının babasının... ve kişinin annesinin annesinin annesinin ... . On nesil geriye gidilince bir kişinin atalarının sayısı 1024'e ulaşabilir (eğer atalar kendi aralarında çiftleşmişlerse bu sayı daha küçük olabilir), ama Y-DNA veya mtDNA testleri bu atalardan sadece biri hakkında bilgi verir. Buna rağmen bazı soybilimci pek çok kuzenlerini (1., 2. 3. dereceden ve farklı soyadlara sahip) tespit etmiş ve onlarla ilişki içinde olabilirler, bu uzak akrabalar da DNA testi yapmaya ikna edilebilirse başka atasal DNA sülaleleri elde edilebilir. Genetik soybilim hızla büyüyen bir sahadır. Test masrafları düştükçe test yaptıran kişi sayısa da artmaktadır. Bunun sonucu DNA veritabanlarında bir haplogrup bulma olasılığının artması beklenebilir. Laboratuvarlar ve test şirketleri daha iyi yorumlar yapmayı sağlayacak yeni yöntemler geliştirmek için araştırma yapmaktadırlar. Bir kişinin aile ağacı veya genogramının bilinmesi halinde, bu bilgi kişiler arasındaki genetik uzaklığı belirlemekte kullanılabilir. Genetik uzaklık genelde genetik aynılığın yüzdesi olarak ifade edilir bu yüzde ortak bir atadan kalıt olan genomun yüzdesidir. Genetik uzaklık, genomik aynılık değildir (bu hemen her zaman iki insan arasında %99,9'dur) Genetik benzerliği hesaplamanın bir yolu, akraba evliliği hesabı (İng. "inbreeding calculation") yapıp sonucu 2 ile çarpmaktır, çünkü bir yavrunun aynı aleli her iki ebeveynden edinme olasılığı 1/2'dir. Örneğin bir kardeş ilişkisinde iki alelin akrabalık yoluyla aynı olma olasılığı %25'tir. Mefkure Mefkure (veya Mefkura) II. Dünya Savaşı sırasında, Romanya'dan İstanbul'a giden Holokosttan kaçan Yahudileri taşıyan, Türkiye ve Kızılhaç bandıralı motorlu bir iskuna idi. Gemi 5 Ağustos 1944'te şafak çökmeden "Bülbül" ve "Morina" isimli gemilerle birlikte yola çıktı. Alman donanması geminin limandan ve denizdeki mayınlardan hasarsız geçmesini temin etti. Gece yarısı bilinmeyen bir tekneden gelen ışıklarla aydınlatılan "Mefkure" kendini tanıtamayınca ateş açıldı ve gemi yandı. Gemi kaptanı ve altı kişilik mürettebatı kaçmayı başardı; gemideki 350 yolcudan ise sadece beşi sağ kurtulabildi. "Bülbül" gemisi de durdurulmuştu fakat gemi kendini tanıtınca yola devam etmesine izin verildi. "Bülbül" ve "Morina" gemilerindeki yolcular Türkiye'ye sağ vardı ve Filistin'e devam ettiler. Çok sonraları, Mefkure'nin Sovyet denizaltısı "SC 215" tarafından torpidolandığı ortaya çıktı. GÃ¼ney deniz fili Güney deniz fili ("Mirounga leonina"), deniz filinin iki türünden biridir. Diğeri kuzey deniz filidir. Erkekleri oldukça iri boyutlara ulaşabilmektedir ve çiftleşme mevsiminde yüksek sesle kükrerler. Boyutlarının iriliği açısından kuzey deniz fillerinden ayrılmaktadırlar. Dişileri 400–900 kg, 2,6–3 m civarında boya sahipken erkekleri 2.200-4.000 kg arasında ve 4,2–5 m uzunluğa sahip olabilirler. Gözleri iri ve çevresi siyahtır. Gözlerinin geniş ve düşük ışığa duyarlı biçimde olması, avlarını zayıf ışıkta dahi yakalayabilmelerine yardımcı olur. Beş sıra halinde bitişik uzun parmaklara benzer biçimde ayakları vardır. Bu, suda hareket kabiliyetlerini arttırmaktadır. Balık, kalamar, kabuklu omurgasızlar ile beslenmektedirler ve sayıca az olan koni biçimli kesici dişlerini ancak avlanmada (kesmek ve ezmek) ve çiftleşme mevsimindeki mücadelelerde rakiplerine karşı kullanırlar. Kodlamayan RNA Kodlamayan RNA, proteine çevirisi yapılmayan işlevsel bir RNA molekülüdür. İngilizce literatürde non-coding RNA'nın kısaltması olan ncRNA olarak anılırlar, daha az sıklıkla kullanılan diğer adları "non-protein-coding RNA" (npcRNA; protein kodlamayan RNA), "non-messenger RNA" (nmRNA; mesajcı olmayan RNA), "small non-messenger RNA" (snmRNA; küçük mesajcı olmayan RNA), "functional RNA" (fRNA; işlevsel RNA). Küçük RNA (İngilizce small RNA veya sRNA) terimi bakterilerde kullanılır. Kodlamayan RNA'nın yazıldığı DNA dizileri RNA geni veya kodlamayan RNA geni olarak adlandırılır. Kodlamayan RNA'lar arasında, taşıyıcı RNA, ribozomal RNA gibi yaygın ve işlevsel olarak önemli RNA'ların yanı sıra, snoRNA'lar, mikroRNA'lar, siRNA'lar ve piRNA'lar sayılabilir. Gen kodlamayan RNA'ların bir cinsi olan uzun ncRNA'ların bazı örnekleri olarak Xist ve HOTAIR gösterilebilir (ncRNA'ların daha ayrıntılı bir listesi için RNA'lar listesine bakınız). İnsan genomunda ncRNA'ların sayısı bilinmemektedir, ancak yakın zamanda elde edilen bulgular binlerce ncRNA'nın var olduğunu göstermektedir. Yeni tespit edilmiş ncRNA'ların çoğunun işlevi belirlenmemiş olduğu için birçoğunun işlevsel olmaması mümkündür. Kodlamayan RNA'lar birkaç gruba ayrılmıştır ve çeşitli hücresel süreçlerde yer alırlar. Bazıları merkezî bir öneme sahiptir ve, tüm veya çoğu canlılarda korunmuştur. Diğerleri kısa ömürlüdür ve ancak birbirine yakın ilişkili bazı türlerde görülür. Daha yaygın olarak korunmuş ncRNA'ların son ortak ata ve RNA dünyasından moleküler fosil veya kalıntılar oldukları düşünülür. Korunmuş, gerekli ve yaygın ncRNA'ların çoğu çevrim süreci ile ilişkilidirler. Ribozom olarak adlandırılan ribonükleoprotein (RNP) tanecikler hücrede çevrimin gerçekleştiği 'fabrika'lardır. Ribozom'un %60'ı ribozomal RNA'dan oluşur, bunlar prokaryotlarda 3 ncRNA, ökaryotlarda 4 ncRNA'dan oluşur. Ribozomal RNA'lar nükleotit dizilerin proteine çevrimini katalizler. Bir diğer ncRNA türü taşıyıcı RNA'dır, bunlar mRNA ile inşa edilen proteinler arasında 'adaptör molekül' oluştururlar. H/ACA kutusu ve c/D kutusu snoRNA'lar, arke ve ökaryotlarda bulunur, RNaz MRP ise ökaryotlarla sınırlıdır, bu ncRNA'ların her ikisi de rRNA'nın olgunlaşmasında rol oynarlar. snoRNA'lar rRNA, tRNA ve snRNA'ların kovalent değişimine kılavuzluk ederler, RNAz MRP, beraber transkripsiyonu yapılan 18S ve 5.8S rRNA'lar arasındaki aralığı keser. RNaz P, RNaz MRP'nin evrimsel akrabasıdır. RNaz P, öncül tRNA'ların 5' lider bölgelerindeki dizi elemanlarını keserek olgun tRNA'ların oluşmasını sağlar. SRP olarak adlandırılan bir diğer yaygın RNP, yeni oluşmuş belli proteinleri tanıyıp bunları, ökaryotlar durumunda endoplazmik retikuluma, prokaryotlar durumunda ise plazma zarına taşır. Bakterilerde Taşıyıcı-mesajcı RNA (tmRNA) tökezlemiş ribozomları kurtarılmasıyla ilşkili bir RNP'dir, eksik sentezlenmiş polipeptitleri etiketler ve bozuk RNA'nın yıkımına önayak olur. Ökaryotlarda splisozom, intron dizilerinin çıkartılması için gerekli olan uçbirleştirme reaksiyonlarını meydana getirir, bu süreç olgun mRNA'nın oluşması için zorunludur. Splisozom, snRNP veya tri-snRNP olarak da adlandırılan bir diğer RNP'dir. Splisozomun iki biçimi vardır, bunlar majör ve minör biçimler olarak adlandırılır. Majör splisozomun ncRNA bileşenleri U1, U2, U4 ve U5'tir. Minör splisozomun ncRNA bileşenleri U11, U12, U5, U4atac ve U6atac'dir. Bazı intronlar öncül transkriptten çıkarılmalarını kendileri katalizler, bunlara öz-uçbirleştirici RNA denir. Öz-uçbirleştirici RNA'ların iki ana grubu vardır, bunlar grup I katalitik intron ve grup II katalitik intronlardır. Bu ncRNA'lar, çoğu organızmada mRNA, tRNA ve rRNA prekürsörlerinden kendi kendilerinin çıkartılmalarını katalizler. Memelilerde snoRNA'ların mRNA'nın alternatif uçbirleştirmesini düzenlediği bulunmuştur. Örneğin HBII-52 adlı snoRNA, serotonin reseptör 2C'nin uçbirleştirmesini düzenler. Nematodlarda SmY adlı ncRNA, mRNA trans-uçbirleştirmesinde rol oynar. Binlerce genin ifadesi ncRNA'lar tarafından düzenlenir. Bu düzenleme trans veya cis etkili olabilir. Yüksek ökaryotlarda mikroRNA'lar (miRNA'lar) gen ifadesini düzenler. Tek bir miRNA yüzlerce genin ifade düzeyini azaltabilir. Olgun miRNA moleküllerin etki mekanizması mRNA molekülleri ile kısmî komplemantarite yoluyla, genelde 3' UTR bölgesinde olur. miRNA'ların ana işlevi gen ifadesini aşağı düzenlemektir. RNaz P de gen ifadesine etki eden bir ncRNA'dır. İnsan hücrelerinin çekirdeğinde RNaz polimeraz III tarafından yazılan çeşitli ncRNA'ların normal ve verimli transkripsiyonu için RNaz P gereklidir. Bunların arasında tRNA, 5S rRNA, Sinyal tanıma taneciği RNA'sı ve U6 snRNA genleri bulunur. RNaz P, Pol III ve aktif tRNA ve 5S rRNA genlerinin kromatini ile birleşerek transkripsiyon üzerindeki etkisini gösterir. 7SK RNA adlı bir metazoan ncRNA türü, RNA polimeraz II uzama faktörü P-TEFb'nin bir negatif düzenleyicisi olarak etki ettiği ve bu etkinliğin stres tepki yolağı ("stress response pathway") tarafından etkilendiği gösterilmiştir. Bakteriyel bir ncRNA olan 6S RNA, sigma70 spesifisite faktörünü içeren RNA polimeraz holoenzimi ile birleşir. Bu etkileşim sonucu, bakteriyel büyümenin duraklama evresinde ("stationary phase") sigma70-bağımlısı promotörlerden gen ifadesini bastırır. Bir diğer bakteriyel ncRNA, OxyS RNA, Shine-Dalgarno dizilerine bağlanarak ribozomun bağlanmasına engel olur ve çevrimi inhibe eder. B2 RNA, RNA polimeraz III tarafından üretilen küçük bir transkripttir, ısı şokuna tepki olarak fare hücrelerinde mRNA transkripsiyonunu bastırır. B2 RNA, çekirdek ("core") Pol II'ye bağlanarak promotörde bir başlama-öncesi kompleksi oluşturur ve RNA sentezini bloke eder. ncRNA dizilerinin transkripsiyonunun gen ekspresiyonuna etki ettiği gösterilmiştir. Schizosaccharomyces pombe mayasında RNA polimeraz II tarafından ncRNA'ların transkripsiyonu kromatinin yeniden şekillenmesi için gereklidir. ncRNA türlerinin transkripsiyonu yapıldıkça kromatin daha "açık" bir biçim alır. Bazı Protein kodlayan genlerin 5' UTR bölgelerinde ncRNA'lar bulunur, bunlar çeşitli yollardan ifadeye etki eder. Örneğin, bir ribo-anahtar, bir küçük hedef moleküle doğrudan bağlanıp genin etkinliğini değiştirebilir. Amino asit biyosentetik operonlarının ilk geninin ön tarafında (akış yukarısında) RNA lider dizileri bulunur. Bu RNA dizi elemanları, iki farklı yapı oluşturabilir, ayrıca ribozom tarafından çevrilince operonun son ürünü olan amino asitten çok sayıda bulunduran kısa peptit diziler kodlar. Düzenleyici amino asitten bol miktarda bulunduğu ve ribozomun hareketi engellenmediği zamanlarda, RNA'nın bu bölgesinde bir RNA polimerazı durduran bir sonlandırıcı yapı oluşur. Buna karşın, düzenleyici amino asiti taşıyan yüklü tRNA'dan yeterli miktarda yoksa, lider peptit çevrimini yapmakta olan ribozom "tökezler" ve bir anti-sonlandırıcı yapı oluşur. Bu yeni oluşan yapı RNA polimerazın operonun transkripsiyonunu yapmasına izin verir. Bu şekilde çalıştığı bilinen RNA liderli operonlar, histidin, treonin ve triptofan operon liderleridir. Demir tepki elemanları, (İngilizce "Iron response element" veya IRE) demir tepki proteinleri ("iron response proteins" veya IRP) tarafından bağlanır. Bu IRE dizi elemanları, demir metabolizmasıyla ilgili proteinleri kodlayan çeşitli mRNA'ların UTR'lerinde (çevrilmeyen bölgelerinde) bulunur. Demir konsantrasyonu düşük olunca IRP, ferritin mRNA IRE'sine bağlanarak çevrim baskılamasına yol açar. Dahilî ribozom giriş konumları (İngilizce "Internal ribosome entry site" veya IRE), bir mRNA dizisinin ortasında çevrimin başlamasını sağlayan RNA yapılarıdır. Memeli testis ve somatik hücrelerinde ifade edilen Piwi-etkileşimli RNA'lar (piRNA'lar), Piwi proteinleri ile RNA-protein kompleksleri oluşturur. Bu piRNA kompleksleri ("piRNA complexes" veya piRC) retrotranspozonların ve spermatogenez ile ilgili genetik elemanların transkripsiyonel gen susturması ile ilişkilendirilmişlerdir. Düzenli aralıklarla bölünmüş palindromik tekrar kümeleri (İng. "Clustered Regularly Interspaced Short Palindromic Repeats" veya CRISPR), çoğu bakteri ve arke'nin DNA'sında görülen tekrar dizileridir. Bu tekrarlar benzer uzunluklu aralıklarla birbirlerinden ayrılmıştır. Bu aralıkların fajlardan elde edildiği ve hücreyi enfeksiyondan koruduğu gösterilmiştir. Telomeraz, kromozomlarin telomer bölgelerine spesifik olan DNA dizi tekrarları (örneğin omurgalılarda "TTAGGG") ekleyen bir RNP enzimidir. Telomerler ökaryot kromozomlarının uçlarında bulunan özelleşmiş bölgelerdir, DNA'larının yoğunlaşmış durumda olması kromozoma stabilite sağlar. Telomerler her hücre bölünmesinde kısalır ve sonra telomeraz tarafından normal uzunluğuna geri getirilir. Telomeraz bir ters transkriptazdır, içerdiği telomeraz RNA, telomerlerin uzatılmasında bir kalıp olarak kullanılır Xist ("X-inactive-specific transcript") plasentalı memelilerin X kromozomunda bulunan uzun bir ncRNA'dır, Barr cisimleri oluşturan X kromozom inaktivasyonunda rol oynayan önemli bir unsurdur. Tsix adlı antianlam RNA Xist'in bir negatif düzenleyicisidir. Tsix ifadesi olmayan (ve dolayısıyla yüksek Xist transkripsiyon düzeyleri olan) X kromozomları, normal kromozomlardan daha sık inaktive olur. XY cinsiyet belirleme sistemi kullanan Drosophila'da da, roX (İng. "RNA on the X" teriminden) RNA'ları dozaj telafisinde rol oynar. Xist ve roX, epigenetik transkripsiyon düzenlemesi yoluyla çalışırlar, bu süreçte histon modifiye edici enzimler seferber edilir. Çift işlevli RNA'lar iki farklı işleve sahip RNA'lardır. Bilinen çift işlevli RNA'ların çoğunluğu hem prtoein kodlayan mRNA hem de ncRNA'dırlar. Artan sayıda ncRNA'nın iki farklı ncRNA kategorisine (örneğin H/ACA box snoRNA ve miRNA) girdiği keşfedilmektedir. Çift işlevli RNA'ların iyi bilinen iki örneği SgrS RNA ve RNAIII'tür. Başka çift örnekli RNA'ların da varlığı bilinmektedir, örneğin, SRA ("Steroid Receptor Activator", Steroid Reseptör Etkinleştiricisi), VegT RNA Oskar RNA ve enod40 "Ayr覺ca bak覺n覺z:" Hastal覺klarda uzun kodlamayan RNA'lar Proteinlerde olduğu gibi, ncRNA'larda da mutasyonlar veya ncRNA repertuvarındaki dengesizlikler çeşitli hastalıklara yol açabilir. Çoğu ncRNA'lar kanserli dokularda anormal biçimde ifade edilir. Bunlar arasında miRNA'lar, long mRNA-like ncRNAs, telomeraz RNA ve Y RNA'lar sayılabilir. miRNA'lar, protien kodlayan pek çok genin düzenlenmesinde rol oynar, Y RNA'lar DNA ikileşmesinin başlatılmasında önemlidir, telomeraz RNA, telomeraz için kalıp (primer) olarak görev yapar (daha çok bilgi için bkz. Telomer#Telomerler ve hastalık). mRNA-benzeri ncRNA'ların işlevi henüz iyi bilinmemektedir. miR-16-1 ve miR-15 birincil öncüllerindeki mutasyonların kronik lenfositik lösemi hastalarının germ hücrelerinde çok daha sık olduğu gösterilmiştir, kontrol topluluklara kıyasla. hsa-mir-196a2 üzerinde bulunan ender bir SNP'in küçük hücre-olmayan akciğer karsinoması ile ilişkili olduğu gösterilmiştir. Benzer şekilde, göğüs kanseri ile ilişkili genleri düzenlediği tahmin edilen 17 miRNA üzerinde yapılan bir elemede miR-17 ve miR-30c-1'de varyasyonlar bulunmuştur. Hastalarda BRCA1 veya BRCA2 bulunmadığı için, bu bulgu, ailesel göğüs kanserinin bu miRNA'lardaki varyasyonların neden olabileceği olasılığını ortaya çıkarmıştır. Prader-Willi sendromunun birincil nedeninin C/D kutulu snoRNA SNORD116'nın 48 kopyasının yok edilmesi olduğu gösterilmiştir. Prader-Willi, aşırı yemek ve öğrenme zorlukları ile ilişkili bir gelişimsel bozukluktur. SNORD116'nın bir takım protein kodlayıcı genlerin içinde potansiyel bağlanma hedefleri vardır ve alternatif uçbirleştirme düzenlenmesinde bir rolü olabilir. RNaz MRP içindeki mutasyonların kıkırdak-saç hipoplazisine neden olduğu gösterilmiştir. Amiş ve Finlarda görülen bu hastalık kısa boy, seyrek saç, iskelet bozuklukları ve bastırılmış bağışıklık sisteminden oluşan bir belirtiler grubu ile ilişkilidir. En iyi karakterize edilmiş varyant, korunmuş bir psödo-düğümün 5' tarafındaki bir ilmikte bulunan, nükleotit 70 konumundaki bir A->G transisyonudur. Ancak bu hastalığa neden olan çeşitli başka mutasyonlar da bilinmektedir. BACE1-AS adlı ters anlamlı RNA'nın transkripsiyonu, BACE1'in karşı tarafındaki iplikten yapılır, Alzheimer hastalarında yukarı düzenlenmiştir. BACE1-AS, transkripsiyon-sonrası bir ileri-besleme mekanizmasıyla BACE1 mRNA stabilitesini artırır ve BACE1 ifadesini düzenler. Ayrıca, aynı mekanizma ile senil plakların başlıca bileşeni olan, beta amiloid konsantrasyonunu da artırır. Alzheimer hastalarında ve amiloid öncül proteini ifade eden transgenik farelerde BACE1-AS konsantrasyonu yüksektir. Olgun miR-96'nın tohum bölgesindeki varyasyonlar, insan ve farelerde, otozomal baskın, ilerlen duyma kaybı ile ilişkili olduğu bulunmuştur. Homozigot mutant fareler tamamen sağırdır, hiç kokleal tepki göstermezler. Heterozigot fare ve insanlar zamanla duyma yeteneklerini kaybederler. "ncRNA" terimi, yukarıda verilen tanımı dışında, mRNA'nın, RNA düzeyinde işlevsel olan bölgeleri için de kullanılmıştır. Bu tür RNA dizileri protein kodlamak dışında bir biyolojik işlevleri de vardır, protein kodlayıcı bir mRNA içinde yer almalarına rağmen. Bunların örnekleri arasında ribo-anahtarlar ve SECIS elemanları gösterilebilir. Bu tür ncRNA'lar ile protein kodlayıcı bölgeler örtüşebilir ve dolayısıyla RNA ve protein düzeyinde olmak üzere çift işlevlidirler (örneğin SgrS RNA ve RNAIII) Ancak,Dizi Ontoloji'nin ncRNA tanımı kesinlikle "hiç" protein kodlayıcı diziler bulundurmayan bir RNA molekülüdür. Bu iki tanım birbiriyle çelişkili olduğu için bazı yayınlar ncRNA yerine işlevsel RNA (İng. "functional RNA" veya fRNA) terimini kullanmaya başlamışlardır, protein kodlamalarından bağımsız olarak RNA düzeyinde işlevsel olan dizi bölgelerini tanımlamak için. Dolayısıyla her ncRNA aynı zamanda fRNA'dır, ama bazı fRNA'lar (ribo-anahtarlar, SECIS elemanları ve diğer cis-düzenleyici elemanlar) cnRNA olmayabilir. Ancak, mRNA'nın da protein kodlaması nedeniyle "işlevsel" olduğu öne sürülebilir. Ayrıca, yapay evrilmiş RNA'lar da fRNA teriminin altına girebilirler. Bazı yayınlar "ncRNA" ve "fRNA" terimlerinin yaklaşık eşanlamlı olduğu belirtmiştir. 2010 Kış Olimpiyatları'nda kayaklı koşu - Erkekler sprint 2010 Kış Olimpiyatları'nda kayaklı koşu - Erkekler sprint yarışı klasik teknik ile 17 Şubat'ta Vancouver, Whistler, British Columbia'da bulunan Whistler Olympic Park'ta yapılmıştır. Yarış Rusya takımından Nikita Kriukov ve Alexander Panzhinskiy arasında geçmiş ve Kriukov takım arkadaşını çok az bir farkla geçip şampiyon olmuştur. İki sporcunun derecesi de 3:36.3'dır. Bu yarışa gelmeden önce İsveç'ten Björn Lind serbest teknikle yapılan 2006 Kış Olimpiyatları'nun şampiyonudur. Norveç'ten Ola Vigen Hattestad serbest teknikle yarışılan son dünya şampiyonasının şampiyonudur. Eleme yarışı yerel saat dilimi olan Pacific Standard Time (UTC-08.00) göre 10.45'te yapılmıştır. Çeyrek finaller yerel saat dilimi olan Pacific Standard Time (UTC-08.00) göre 12:55'te yapılmıştır. Yarı finaller yerel saat dilimi olan Pacific Standard Time (UTC-08.00) göre 13.30'da yapılmıştır. Final yerel saat dilimi olan Pacific Standard Time (UTC-08.00) göre 13:55'te yapılmıştır. Aleksandr Panjinski Aleksandr Panjinski (d. 16 Mart 1989), Rus kayaklı koşu sporcusu. 2010 Kış Olimpiyatları'nda Erkekler sprint yarışını takım arkadaşı Nikita Kryukov'un ardında ikinci tamamlayarak gümüş madalya almıştır. 2007'den bu yana yarışmaktadır. Şubat 2009'da Fransa'da yapılan Dünya Gençler şampiyonasını kazandı. En iyi Dünya Kupası yarışı Kasım 2009'da Finlandiya'da düzenlenen sprint yarışında onuncu (10) olduğu yarıştır. Elsholtzia ciliata Elsholtzia ciliata, ballıbabagiller (Lamiaceae) familyasından anavatanı Asya olan ve süs bitkisi olarak yetiştirilen otsu bir bitki türü. Yaklaşık 60 cm yüksekliğe çıkan dik gövdeli, bir yıllık otsu bir bitkidir. Yapraklar 2–8 cm uzunluk ve 8–2 cm eninde, uzun saplı ve kenarı testere dişlidir. Yumurtamsı-mızrak biçimindeki yaprakların alt yüzeyi bezeli-beneksi yapıdadır. Yassı başaklı mor çiçekleri Eylül-Ekim aylarında görülür. Asya'da doğal olan bu türün esas yayılış alanı belirsizdir. Bugün ise Nepal'de 1500–3400 m yükseltilerde bulunmaktadır. Ayrıca Hindistan, Doğu Asya ve Avrupa gibi yerlerde de yayılış yapmıştır. İlk olarak Amerika kıtasında otsu bitki olarak rapor edilmiştir. Günümüzde ise popüler bir süs bitkisi haline gelmiştir. Türkiye'de İstanbul ve Rize sahil şeridinde doğallaşmış vaziyettedir. Çoğunlukla korunmasız kayalık yamaçlarla diğer çakıllı boş arazilerde yetişir. Nemli topraklarda iyi gelişme gösterir. "Elsholtzia ciliata"nın birçok kültürel faydası vardır. Tohumlarından elde edilen pudra gıda ürünlerini tatlandırmak amacıyla kullanılır. Ayrıca kanama durdurucu ve karın ağrısı giderici olarak geleneksel tıpta yaygın bir şekilde kullanılmaktadır. Nikita Kryukov Nikita Kriukov (d. 30 Mayıs 1985), Rus kayaklı koşu sporcusu. 2010 Kış Olimpiyatları'nda Erkekler sprint yarışını takım arkadaşı Alexander Panzhinskiy'nin önünde birinci tamamlayarak altın madalya almıştır. 2005'ten bu yana yarışmaktadır. En iyi Dünya Kupası yarışı Kasım 2009'da Finlandiya'da düzenlenen sprint yarışında üçüncü (3) olduğu yarıştır. Buizingen tren kazasÄ± Buizingen tren kazası veya Halle tren kazası (Felemenkçe: Treinongeval bij Buizingen ; Fransızca: Accident ferroviaire de Buizingen iki tren arasında 15 Şubat 2010 tarihinde Belçika, Halle, Belçika, Flaman Brabant belediyesi olan Buizingen'de meydana gelen bir tren çarpışmasıdır. Bu olay Belçika’nın elli yıldan fazla bir zamandan sonra en kötü demiryolu kazasıdır. 250-300 yolcu taşıyan tren, karlı bir günün sabah trafiğin yoğun olduğu saatte çarpıştı. Çarpışma, Belçika başkentinden yaklaşık 14 kilometres (9 miles) uzakta, Brüksel–Mons (line 96) hattı üzerinde meydana geldi. NMBS/SNCB (Belçika ulusal demiryolu şirketi) ve Infrabel (Belçika’nın demiryolu altyapısından sorumlu şirketi) ortak açıklamasına göre, trenlerin Brüksel (kuzey) yolu üzerinde Halle tren istasyonu çıkışında demiryolu makasında ‘’geç bir şekilde’’ çarpıştığı görülür. Kazaya karışan trenden biri Quiévrain'den Liège'e uzun mesafeli yolcu treni olup, Halle tren istasyonundan kuzeye gitmek üzere henüz yeni hareket etmişti. Diğer tren ise Leuven’den Braine-le-Comte’ye hizmet veren bir banliyö yolcu treni olup, Buizingen tren istasyonundan güneye doğru gitmek üzere yeni hareket etmişti. Çarpışmada trenlerden birinin ilk iki vagonu, diğer trenin ilk vagonu üzerine çıktı. Görgü tanıkları, çarpışmayı, yolcuların vagonlarda ‘’çok kötü’’ bir şekilde fırlatıldığı şeklinde açıkladılar. Tren hizmetleri, çarpışmanın olduğu hat boyunca durduruldu. Üçüncü bir tren, kazanın olduğu an paralel bir hat boyunca o sırada seyir halindeydi. Fakat kazaya doğrudan doğruya karışmadı. Çünkü onun sürücüsü hiçbir yolcusunun yaralanmasına meydan vermeden treni durdurmayı başarmıştı. Kazanın başlangıç kayıp raporları her nasılsa karıştırıldı, Halle belediye başkanı Dirk Pieters, çarpışmada en az 20 kişinin öldüğünü söylerken, diğer kaynaklar toplam ölü sayını 25 olarak verdi. Bir daha sert rakam Flaman Brabant bölgesi hükümetinden ikindi üzeri 15 Şubat'ta sağlandı: Geçici ölü sayısı toplamı 18 (15 erkek ve 3 bayan) bu rakamlar gerçekte yeniden kaza yerinden sağlanıyordu. Kurtarıcılar çarpışan iki trenden hala daha fazla hayatta kalan kişi bulmanın azaldığını söylediler ve kazaya uğrayanları arama işlemi yarın sabah yeniden başlamak üzere akşam vakti durduruldu. Bir savcılık bürosu sözcüsü, çarpişmada yirmi kişinin ciddi şekilde yaralandığını söyledi. Flemish Brabant valisi, Lode De Witte, 162 kişinin yaralandığını bunun, 55 kişisinin hastanaye yatırıldığını ve 11 kişinin "çok ciddi" durumda olduğunu söyledi. Jaguar XK140 Spider Jaguar XK140 Jaguar tarafından, yüksek başarı kazanmış modelinin devamı olarak 1954 ve 1957 yılları arasında üretilen bir spor otomobil modelidir. XK120'ye göre daha iyi frenler, direksiyon, eski manivela kolu tasarımının yerini alan modern tüplü tip şok emicileri ve hareketi artırılmış süspansiyon ile donatılmıştır. XK140 1954 sonlarında piyasaya sunulup 1955 model olarak satılmıştır. En büyük görsel değişiklik büyük uçları olan daha sağlam ön ve arka tamponlardır. Bir başka yenilik ise ön göğüsten ayrı bir kol ile kumanda edilen modern sinyal lambalarıdır. XK120 kullanıcıları da aynılarını araçlarına takmaya başlayana kadar ön tamponun üst tarafına yerleştirilen iki sarı sinyal lambası XK140'ın ayırt edici özelliği olmuştur. Ön ızgara aynı kalmış ancak daha kalın dikey çıtalı yekpare döküm olmuştur. Jaguar amblemi XK120'deki gibi motor kapağı üzerine değil ön ızgaraya yerleştirilmiştir. Motor kapağının merkezinde krom bir çıta önden arkaya doğru uzanır ve bagaj kapağı boyunca da devam eder ve üzerinde altın işlemeli 'Winner Le Mans 1951-3' yazılı Jaguar amblemi bulunur. Motor, ön göğüs ve koruma duvarının öne alınmasıyla iç mekanda uzun boylu kullanıcılar için 3 inç (76 mm) ilave ayak mesafesi kazanılmıştır. Yeni yerleşimde XK120 akü bloğu için hiç yer kalmadığından akü ön hava girişinin çok altına değiştirilmesi neredeyse imkânsız bir noktaya yerleştirilmiştir. XK140'da da ünlü vardır. Motor gücü yapılan modifikasyonla XK120'ye göre 10 bhp artırılarak 5500 rpm'de 190 bhp'ye (142 kW) yükseltilmiştir. XK120'deki özel C-tipi silindir kapağı da opsiyon olarak 5500 rpm'de 210 bhp sepesifikasyonuyla sunulmaktadır. C-tipi silindir kapağı, 2-inç'lik kum kalıplı H8 karbüratörü, daha ağır ön burulma çubuğu ve çiftli egzoz borusu bulunan model Birleşik Krallık'ta XK-140 SE olarak adlandırılmıştı. Kuzey Amerika'da ise yaygın olarak XK-140 MC olarak bilinmekteydi. 1956 yılında XK140 ilk otomatik vitesli Jaguar spor otomobiliydi. Tel jantlar ve çift egzoz borusu XK120'de olduğu gibi opsiyon olmakla birlikte Birleşik Devletlere ihraç edilen modelllerin çoğunda standarttı. Disk jantlı modellerde ise arka tekeri örten çamurluk mevcuttu. XK140 üç farklı karoseri tipinde sunulmaktaydı. 2-koltuk roadster'in hafif kumaştan tavanı açıldığında koltukların arkasına oturuyor dolayısıyla tamamen gövde içinde kalıyordu. Aracın iç döşemelerinde ön göğüs dahil deri ve deri görünümlü malzemeler kullanılmaktaydı. XK120 Roadster'de olduğu gibi XK140 Roadster'in hafif alaşımlı kapılarında da kumaş ya da plastik perdeler ayrıca kokpiti sudan korumak için kısa ya da uzun bir koltuk örtüsü bulunmaktaydı. 2-koltuk FHC coupé'de yükseltilebilir camların yanı sıra kapatıldığında aracın dışında duran yumuşak kumaştan sabit tavan da mevcuttu. Roadster'deki çıkarılabilir ön camın yerine DHC coupé'de de olduğu gibi sabit ön cam bulunmaktaydı. Ön göğüs ve kapı içleri şık görünümlü ceviz kaplamaydı. Pratikliğe işaret eden bir her iki coupé modeline de ilave edilmişti. FHC coupé'un ön camı DHC coupé'a göre daha ileride, dolayısıyla iç hacmi daha genişti. Standart bir XK-140 SE'nin gerçekçi verilerle yapabileceği en yüksek hız 120-125 mil/s (193–201 km/s)'dir. "Road & Track"ın Temmuz 1955'te test ettiği XK-140 MC 120.3 mil/s ile en iyi ortalama hızı yakalamıştır. Aynı model "Sports Cars Illustrated"in Ağustos 1957'de yaptığı testte ise 121 mil/s ortalama hıza ulaşmıştır. Karl Ludvigsen'in Temmuz 1957'de "Sports Car World"de yayınlanan test verileri de "SCI" testlerini desteklemektedir. 0-60 mil/s (97 km/s) hızlanma verileri üç dergi tarafından 8.4 sn., 9.1 sn. ve 9.1 sn. olarak kaydedilmiştir. 0-100 mil/s (160 km/s) hızlanma testi sadece "R&T" tarafından yapılmış ve 26.5 sn. olarak kaydedilmiştir. 1/4 mil sabit zamanları ise 16.6 sn. (yaklaşık 82 mil/s) ve 16.9 sn. (86 mil/s) olarak kaydedilmiştir. Superkupa e Shqipërisë Superkupa e Shqipërisë, Arnavutluk'un lig ve kupa şampiyonlarının karşılaştığı tek maçlık organizasyon. 1989'dan beri düzenlenmektedir. TV.com TV.com, CBS Interactive'in sahibi olduğu bir internet sitesidir. Bu servis 1 Haziran 2005'te başlamıştır ve popüler tv bilgi sitesi TV Tome'un yerini almıştır. Bu site, televizyon ve ABD, Birleşik Krallık, Kanada, Avustralya, Yeni Zelanda, İrlanda ve Japonya'da yapılan veya yayınlanan İngilizce programlara yoğunlaşmaktadır. Bölüm bilgileri yanında, site ABD-kaynaklı haber, inceleme, söyleşi, fotoğraf, video, forum, tv listeleri ve diğer birçok niteliği barındırmaktadır. Åžyaulyay Taarruzu Şyaulyay Taarruzu, Kızıl Ordu'nun 1. Baltık Cephesi kuvvetlerince girişilmiş bir taarruzdur ve genellikler Bagration Harekâtı olarak bilinir. Taarruz, Beyaz Rusya Stratejik Taarruz Harekâtı'nın üçüncü evresinde girişilen bir harekâttır ve ana taktik hedefi Şyaulyay kenti olarak, Alman kuvvetlerinin Litvanya'dan çıkarılmasını amaçlamaktadır. General Ivan Bagramyan komutasındaki 1. Baltık Cephesi kuvvetleri. Bu kuvvetler, 2. ve 6. muhafız ordularla, 39., 43. ve 51. ordulardan oluşmaktadır. Kızıl Ordu'nun Bagration harekâtı, 1944 yılı Temmuz ayında büyük bir başarı elde etmişti. Alman Merkez Ordular Grubu, dağılmıştı ve Sovyet taarruzunun kuzey kanadı, Alman Kuzey Ordular Grubu için Litvanya ve Estonya'da bir tuzak tehdidi geliştirmekteydi. Beyaz Rusya Stratejik Taarruz Harekâtı'na katılan "cephe" kuvvetleri, 4 Temmuz'dan itibaren Naroch Gölü ve Voropaevo'nun batısından Druya Nehri hattına ilerlediler. Bu kuvvetler, Švenčionys ve Kaunas yönünde bir ileri hareket başlatmakla görevliydiler. Bu harekât için "Cephe" bünyesine katılan 39. Ordu'nun da 10 Temmuz itibarıyla "Cephe"nin sol kanadında toplanması gerekiyordu. "Cephe" kuvvetleri, STAVKA ihtiyatı olan 2. Muhafız Ordusu ve 51. Ordu tarafından takviye edildi. Ancak bu birlikler Temmuz ayının ikinci yarısında bölgeye ulaşabilecekdi. Taarruz, 5 Temmuz'da eksik kadrolu 1. Tank Kolordusu'nun desteğinde, 6. Muhafız Ordusu'nun iki piyade kolordusu ve 43. Ordu'nun üç piyade kolordusunun saldırısıyla başladı. Sovyet saldırısı, Kuzey ve Merkez Ordular Grubu'nun sınır bölgesindeki iki Alman kolordusunun cephe hattını hedef almıştır. Strachwitz Panzer Grubu, Litvanya başkenti Riga'ya gönderildi. Buradaki sert savunma muharebeleri sonunda Temmuz ayı sonu itibarıyla 1. Baltık Cephesi kuvvetlerinin ileri hareketi durduruldu. Sovyet 39. Ordu'su, 10 Temmuz sabahı Kaunas'a yönelik bir taarruz başlattı. İnatçı bir Alman direnmesiyle karşılaşan Sovyet komutanlığı, üç ordunun taarruz hattını 12 Temmuz'da 200 km.lik bir cephe hattına yaydı. Ağustos ayı başlarında Kızıl Ordu, Alman Kuzey Ordular Grubu ile Merkez Ordular Grubu bağlantısını kesmek için Taarruzun ilerleyişine bağlı olarak STAVKA, taarruzun ana eksenini Siaulyay'dan Kaunas'a kaydırdı. 39. Ordu ile birlikte bu orduya verilen taarruz görevi de 3. Beyaz Rusya Cephesi'ne aktarıldı. 1. Baltık Cephesi'ne ise 3. Muhafız Mekanize Kolordusu aktarıldı. Siaulyay eksenindeki taarruzu geliştirmek için, 2. Muhafız Ordusu ve 51. Ordu, 14 Temmuz'da muharebeye sokuldu. Bu birlikler 22 Temmuz'da Panevežys kentini kontrol altına aldı. Kent, Alman Kuzey Ordular Grubu için önemli bir kavşak sayılmaktadır. 3. Muhafız Mekanize Kolordusu, 51. Ordu'nun kombine kuvvetleriyle koordinasyon içinde hareket ederek 27 Temmuz'da, General Hellmuth Mäder komutasındaki Alman birliklerince tutulan Siaulyay'ı ele geçirdiler. "Cephe"nin sağ kanat birlikleri, 2. Baltık Cephesi kuvvetleriyle birlikte Daugavpils'i geri aldı. Sovyet kuvvetleri taarruzu ileri götürerek 30 Temmuz'da Biržai ve Bauska kavşağını ve bazı direnek noktalarını ele geçirdiler, 31 Temmuz'da Jelgava'ya girdiler. Tukum'a girerek Riga Körfezi'nde sahile ulaşan Kızıl Ordu birlikleri Alman Kuzey Ordular Grubu'nun geriyle kara bağlantısını kestiler. General Bagramyan kuvvetleri Temmuz ayı sonu ve Ağustos başlarında Biržai ve Raseiniai bölgelerinde Alman karşı taarruzlarını püskürttüler. Sovyet kaynaklarına göre Biržai bölgeslinde dört piyade tümeni ile 100 tank ve taarruz topundan oluşan Alman kuvvetlerinin, Raseiniai bölgesinde ise bir piyade tümeni ile bir tank tümeninden oluşan Alman kuvvetinin taarruzları püskürtülmüştür. General Strachwitz'in panzer grubu, kuşatmanın dışında tuzağa düşürüldü. Bunun üzerine eldeki diğer birliklerden unsurlarla birleştirilerek yeniden düzenlendi. Kuşatma altında kalan Alman birlikleri de, kuşatmayı yarmak için yeni düzenlemerle teşkillendi. Doppelkopf Harekâtı kapalı adı verilen Alman taarrzu 16 Ağustos'ta başladı. Alman ağır kruvazörü DKM Prinz Eugen, Litvanya'daki bir kasaba merkezindeki 48 T-34'ü bir bombardıman sırasında imha etti. Bu bölgedeki Sovyet savunması, 3. Hava Ordusu tarafından desteklendi. Alman kuvvetleri, Tukum'un ve Sloki'nin batısında Alman Deniz Kuvvetleri Kriegsmarine desteğinde 20 Ağustos'ta giriştikleri bir karşı taarruzla Sovyet kuvvetlerini sahilin gerisine atabildiler. Böylece Riga civarındaki birliklerin deniz üzerinden bağlantısını yeniden kurdular. Strachwitz grubu ile Ordular Grubu arasındaki bağlantı da ayın 21'inde yeniden kuruldu. Bu bölgede serbest kalan zırhlı birlikler, Narva'daki Alman savunmasını desteklemek üzere aktarıldı. Narva'da ortaya çıkabilecek kritik durum böylece önlenmiş oldu, fakat hâlen durum Alman savunması açısından sağlam değildi. Öte yandan Kuzey Ordular Grubu'nun durumu da kritik bir hal almıştır. Sonbaharda 1. Baltık Cephesi taarruzlarına yeniden başladı. Memel Savaşı sırasında Kızıl Ordu birliklerince Güney Ordular Grubu ile Kuzey Ordular Grubu bağlantısı kesildi ve 3. Panzer Ordusu nun büyük kısmı imha edildi. BL 15 inรง Mk I BL 15 inç Mk I, Birleşik Krallık'ın tasarladığı ilk 15 inç (381 mm) top. En kapsamlı bir şekilde ve en uzun süre kullanılmış donanma topudur. Namlusu 42 kalibre (15 inç x 42 = 630 inç) "15 inch/42" olarak da ifade edilir)dir. 2.575 ft/s (785 m/s) çıkış hızıyla 1920 pound (871 kilogram)luk mermi atabilir. Gemide monte edilen topların maksimum menzili 32.500 yard (29.720 metre, 30 derece dikey kesitle) olup sahilde monte edilen toplar ise daha büyük açıyla ateş etmesiyle 44.150 yard (40.370 metre)'a ulaşabilir. İkisi 1940'lı yıllarda sahil topu (Clem ve Jane) olarak Kent'te Wanstone Farm yakınlarına monte edildi. Beşi ise 1930'larda Singapur'a monte edildi. Bu toplar 1915 yılında başlayarak Kraliyet Donanması için inşa edilen son zırhlı olup 1946 yılında tamamlanan HMS "Vanguard"'a kadar çeşitli zırhlı sınıflarında kullanıldı. BL 15 inç Mark I donanımlı zırhlılar: 1912 - 1918 yılları arasında 186 adet üretildi. They were removed from ships, refurbished, and rotated back into other ships over their lifetime. İki top, biri HMS "Ramillies" (sol top) ve diğeri HMS "Resolution" (sağ top), Londra'da bulunan Imperial War Museum'da sergilenmektedir. Lovelight "Lovelight" Lewis Taylor tarafından yazılmış ve ilk kez seslendirilmiş pop şarkısıdır. Taylor'un 2003 senesi albümü "Stoned, Pt. 1" yayınlanmıştır. 2006 senesinde, İngiliz şarkıcı Robbie Williams tarafından yeniden düzenlendi.Mark Ronson tarafından prodüktörlüğü yapıldı ve Williams'ın yedinci albümü "Rudebox"dan ikinci teklisi olarak 2006 senesinin dördüncü çeyreğinde piyasaya sürüldü. "Lovelight"ın müzik klibi Jake Nava yönetmenliğinde, Williams'ın "Close Encounters Tour" turnesine ara vermesiyle Viyana, Avusturya'da filme alındı. Klip Williams'ın karanlık bir klübte(Semper Depot, Lehárgasse 6-8, Vienna-Mariahilf) kadın dansçılar eşliğinde performansını içeriyor. Klibin ilk gösterimi 6 Ekim 2006'da Birleşik Krallık'ta ITV1 yapıldı. "Lovelight" piyasaya çıkmadana bir hafta önce İngiltere Tekliler Listesi'ne yirmisekizinci sırada girdi. Şarkı İngiltere Resmî İndirme Listesi'ne yirmibeşinci sırada giriş yaptıktan sonra onbeşinci sıraya yükseldi. Piyasaya çıktıktan sonra, Lovelight İngiltere Tekliler Listesinde 8 numara oldu. İsveç'te, şarkı sadece dijital tekli satışta 'Top 60 Tekliler Listesi'ne yirmiüçüncü sırada girdi."Lovelight" Avustralya'da ARIA TOP 40 Dijital Parça Listesine otuzsekizinci sırada girdi. Parça, bulunduğu albüm Rudebox'ı BK ve Avustralya'da bir numara yaptı. Aynı zamanda Hollanda'da da şarkı hit oldu. Hollanda Mega Top 50 listesine 2. sıraya ve Hollanda Top 40 listesinde 8. sıraya kadar yükseldi. Bu bölüm "Lovelight" tekli albümünün yayınlandığı formatlar ve albümün parça listesini içermektedir. UK CD1 UK CD2 UK DVD Kipello Kipru Kıbrıs Kupası () ya da Kıbrıs Coca Cola Kupası, Kıbrıs Cumhuriyeti Futbol Federasyonu tarafından Kıbrıs Cumhuriyeti'nde düzenlenen kupa turnuvasıdır. 1934'ten Kıbrıs 1. Ligi'nin kuruluşundan itibaren düzenlenmektedir. Kıbrıs futbol takımlarının katıldığı en önemli ikinci organizasyondur. Organizasyonun sponsorluğunu Coca Cola yapmaktadır. Barry Shabaka Henley Barry Shabaka Henley (d. Barry Joseph Henley 15 Eylül 1954) bir Amerikalı karakter oyuncusudur. Henley birçok filmde oynamakla beraber en çok yönetmen Michael Mann'ın yönettiği 4 filmde oynamıştır. Henley Herbert Muhammed rolü ile "Ali" filminde oynamıştır. "Collateral" filminde ömrü kalmamış bir hassas caz müzisyenini başarıyla oynamıştır. "Kanun Namına" filminde, Henley, filmin uyarlandığı orijinal dizisi Kanun Namına'da Edward James Olmos'un emmy ödülü kazandığı efsaneleşmiş rolü Miami Organize Suçlar Bürosu ve Miami "Organize Suçlar Bürosu: Stratejik İstihbarat, Taktikal İstihbarat Ahlak/Narkotik Birimi (Organized Crime Bureau: Strategic Intelligence, Tactical Intelligence, Vice/Narcotics Unit) Amiri, Eski Narkotik Büro (DEA) Albayı" Dedektif Teğmen Martin "Marty" Castillo rolü ile seyircinin karşısına çıkmıştır. Ayrıca kısa süren "Robbery Homicide Division" ve "" dizilerinde rol almıştır. Henley çoğu komedi, dram ve gerilim olmak üzere birçok türde filmde rol almış
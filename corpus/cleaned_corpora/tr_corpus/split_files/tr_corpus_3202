kelimesini. Kelimenin kökenine inecek olursak çok basit bir tanımı var aslında. Bakalım sözde var olan ama pratikte uygulanamayan bu demokrasi ne demekmiş? Demokrasi sözcüğünün kökeni “demos” ve” kratos” kelimelerine dayanır. Demos yani halk, kratos ise egemenlik demek. Demek ki neymiş, demokrasi halkın egemenliği demekmiş. Şimdi diyeceksiniz ki hangi halkın, hangi egemenliği? Ben bilmem, en azından sözlük anlamı bu demekmiş! Peki ya bizdeki anlamı ne demokrasinin? Hemen söyleyeyim: “zenginlerin egemenliği, halkın ezilmişliği”. Demokrasi kulağa çok hoş gelir ama uygulamaya geldi mi bir çeşit adam kayırma sanatına dönüşür âdeta. Nasıl yani demokrasi adam mı kayırıyor? Üzülerek söylüyorum ki evet, bizim ülkemizde sistem bu şekilde ilerliyor. Seçim dönemleri “herkes için demokrasi” diyen hatta “ezilenlerin, yoksulların yanında olacağız” diye yırtınan siyasetçilerin oyuncağıdır demokrasi. Ne yazık ki Türkiye halkının da bu konuda bir çabası görülmemektedir. Daha da ileriye gidecek olursam, halkın kendisi demokrasiye en büyük zararı vermektedir. Biliyorum, aranızda “hırsızın hiç mi suçu yok?” diyenler var. Fakat ne yazık ki sen, ben, tarladaki Ayşe teyze, dağdaki çoban Mehmet amca ve şehirdeki “çok bilmişler”, kısacası hepimiz siyasetçilere sorgulamadan bağlandığımız için suçluyuz. Dolayısıyla herkes bir çarkın içine girmiş ve “bana dokunmayan yılan bin yaşasın dercesine” hayatlarına devam ediyor. Peki, demokrasisini kaybetme aşamasına gelmiş olan bir halk neden akıllanmıyordu? Çok mu cahillerdi yoksa çok mu cahil bırakılmışlardı? Elbette ikincisi daha muhtemel. Bu bir politikadır: halkını cahil bırak ki “perde arkasında” neler döndüğünü anlayamasın ve olan biteni sorgulayamasın. Bu sayede demokrasiyi de çürütürsün, koskoca devleti de! Kuruluşundan itibaren büyük yaralar alarak benliğini koruyabilmiş bir devlet yapısından bahsediyoruz aslında. Bu kadar musibetler atlatmış bir toplum olarak neden akıllanmıyoruz, neden hâlen daha her şey çok güzelmiş gibi davranıyoruz? Galiba daha da kötülerinin yaşanmasını bekliyoruz! Emre Kongar’ın yazmış olduğu Demokrasi İçin Manifesto: Diren! adlı kitap bu konu hakkında güzel bir derleme olmuş. Kitapta da değinildiği gibi yalnız veya örgütlü olarak demokrasi için direnmemiz gerekiyor. Demokrasi amaçları doğrultusunda düzgün kullanıldığın da insanlık adına eşi bulunmaz bir nimettir. Fakat gerek düzenin bozukluğundan gerekse düzenin içinde kaybolmuş seslerin yetersizliğinden demokrasi “çocuk oyuncağı” olmaktan ileri gidemiyor. Çocuk oyuncağı derken neyi kastediyorum? Siyasetçiler seçim zamanı ağızlarına sakız ederler demokrasiyi ama iş icraata geldiği an sanki ilk defa duyuyorlarmış gibi hareket ederler. Hatta bu meşhur siyasetçilerimiz daha da abartarak şöyle nidalarda bulunurlar: “daha ileri bir demokrasi için demokrasiyi kaldıracağım sevgili vatandaşlarım”. Nasıl yani, demokrasi olmadan daha ileri bir demokrasi mi? Vallahi öyle. Ben demiyorum siyasetçilerimiz diyor. Demezler mi adama “kardeşim onlar diyor da en ‘demokratik’ hakkımız olan oy verme işleminde neden bunları düşünmüyoruz biz?” Ne bileyim işte düşünmüyor pek sevgili vatandaşlar ya da düşünmemeleri için öylesine yozlaştırılıyorlar ki insanlar sanki tek bir doğru varmışçasına hareket ediyorlar. Yozlaşmayın kardeşim, kendinizi fikren savunmasız bir hâle getirtmeyin; demokrasi için var olun yani kendiniz için. Unutmayın, fikren savunmasız kalan gün gelir fiilen de savunmasız kalır! Emre Kongar’ın kaleme aldığı Demokrasi İçin Manifesto: Diren! adlı denemede de bahsedildiği gibi otururken, yürürken, sokakta, evde, işte ya da eğlencede her nerede ne vaziyette olursanız olun barış içinde demokrasiyi savunun. Demokrasiyi savunun ki onun adaleti büyüsün ve herkesi bulsun. Belki bu zihniyette kalmış bir avuç insanız hatta belki değil kesin öyleyiz ama bu hiçbir olumsuzluğun göstergesi değil, olmamalı da. İster tek başımıza istersek de örgütlü olarak demokrasi saflarında direneceğiz, direnmemiz gerek! Aygün 1 Her Köye Ağalık mı, Bir Ülkeye Krallık mı? Bazen üniversiteye girmek için neden bu kadar efor sarf ettiğimi düşünüyorum. Bu düşüncelerim; ailemin bana aşıladığı, teoride başarılı olmayan, fakat pratikte başarıya doğru giden "adam olma" kavramı ile kesişiyor. Sadece ülkemizin değil, dünyanın her yerinde derslerin tek başarı göstergesi olduğu düşüncesi aldı başını gidiyor. Ne zaman kamera karşısında bir sporcu görsek dil bilgisi ile olan sıkıntılarına dem vururuz, konuşmasında sıkıntı bulamazsak, "Derslerden kaytardı, anca sporcu olabilecekti." gibi söylemler ile söz konusu kişiyi küçük düşürmeye çalışırız. Halbuki bu olay sporcunun yetersizliği değil, seçimleridir. Bu konuda insanları "The Sims" adlı hayat simülasyonu oyununa benzetiyorum. Oyunda yöneteceğimiz insanları oluştuturken eğilimlerine belirli puanlar vermemiz isteniyor. Belirli bir miktarda olan puanlar insanın eğilimlerini belirliyor, dengeli ya da baskın yönlerinin olup olmadığını... Gerçek hayatta da aynı olay mevcut. İnsan, hayatını yönlendirip puanlarını dağıtıyor ve yaşamı buna göre şekilleniyor. Sporcu, bütün puanlarını spora yatırmışsa bundan dolayı onu suçlamamamız gerekiyor. Bunun tek suçlusu toplumun yanlış şekilde evrilmiş başarı algısıdır. Başarı denen kavram sadece masa başında günlerimizi verip, kafamıza -bilmeyi istediğimiz ya da istemediğimiz- bütün gerekli bilgileri sokmak ise böyle kavram olmaz olsun. Tek istediğim, insanların başarı kavramlarına -her ne kadar onlar için ters olursa olsun- saygı ile yaklaşılması. Küçükken tabii ki bana da ne olmak istediğimi sordular. Başta bunun cevabı küçük bir çocukluk hevesi olan "futbolcu" oldu, sonra ise "basketbolcu". Tabii ki bunlar "adam olma" kavramından önceydi. Sonra bir baktım, "sözde mühendis" olmaya başlamışım. Sözde mühendis olmak için çalışıyor, çalışmalarımı yakınlarıma anlatıyordum. Nedendi peki? Tebriklerini almak için mi, yoksa bir şey başardığımı göstermek için mi? Yakın zamanda ikisinin de asıl neden olmadığını fark ettim. Temel neden, kendimi başarı olarak adlandırılan yanlışlığın içerisinde olduğuma inandırmaktı. Evet, bu bir kendimi rahatlatma eylemiydi. İçimde baskılanan hayaller, hiçbir zaman ortaya çıkamayacak şekilde rafa kaldırıldığında kendimi dışa vurma şeklim böyle olmuştu. Aygün 2 Lise yıllarımda, çoğu gece başımı yastığa koyduğumda kendimi basketbolcu olarak hayal ediyordum. Takımım ile kupalar aldığımı görüp Türkiye'nin en iyi takımlarına karşı oynamaya başladıkça basketbolculuğu damarlarımda hissediyordum. Gerçekçi bir hayal olmasa da dünyanın en iyi basketbol liginde oynamayı istemek en doğal hakkımdı. Buna uygun olmasam bile istemek çok doğaldı çünkü kendimi dağın tepesinde hayal etmeden tırmanmaya başlayamazdım. İşler ciddileştikçe okulumdan vakit çalmaya başlıyordum ve her aile gibi benim ailemin de tepkisiz kalması uzun sürmedi. "Basketbol hobin olabilir ama ders istesen de hobin olamaz." gibi cümleleri işittikçe tırmandığım dağın her yanının buz tuttuğu ve kayıp dibe yuvarlanmaya çok müsait olduğumu fark etmeye başlamıştım. Her ne kadar istemesem de ailemin istediği olmaya başlamıştı: Birden kendimi ders yüküyle dolu, basketbolsuz bir yaşamın içinde bulmuştum. En sonunda tırmandığım dağdan düşmeye başladım. Sürekli boşluğa basıp bir adım daha aşağı indim. Artık eski hâline getiremeyeceğim bir noktada olduğumu bilmek beni fazlasıyla kötü hissettiriyor. Basketbol bu konu için bir başlangıç değildi, sadece bardağı taşıran son damla idi. 19 yıllık kısa hayatımda emek verdiğim olayların karşılıksız kaldığını gösteren en son ve en büyük olaydı. Sürekli ortalama bir insan oldum. Enstrumanları çalmayı ortalama öğrendim, İngilizce dışındaki dilleri ortalama öğrendim, sporları ortalama yaptım, oyunları ortalama oynadım. Çalıştığım derslerdeki başarım bile ortalamaydı. Bu gerçekleri aynaya tuttuğumda her köyün ağası olduğumu fark ettim. Zorunlu bir ağalık... Eğilim puanlarımı isteğim dışında dağıttığımı fark ettim ve bu gerçekle yüzleşmek gerçekten kolay olmadı. Şu an ise spordan ve farkında bile olmadığım öbür şeylerden puan çalıp derslerime puan yatırıyorum. Ben gözümü krallığa dikmişken elimde olan tek şey bütün köylerin ağalığı oldu. Ben de dahil çoğu kişi bir hobiye, hayale kendimizi adamanın ortalama birisi olmaktan daha avantajlı olduğunu düşünür. Kendimi adadığım bir hayale ulaşamamış biri olarak üzüntümü bu kelimeler arasında dile getirsem de, ortalama biri olmam, beni şuan olduğum kişi hâline getirdi ve bu gerçeği asla görmezden gelemem. Çoğu konuda yapabildiğim, söyleyebildiğim birçok şey varsa Aygün 3 bunu ortalama olmama borçluyum. Farklı olmasını dilerdim, nasıl olabileceğini de merak ediyorum, fakat olduğum kişiden dolayı asla pişman değilim. Sahip olduğum kişilik olmasaydı her başarısızlığımda geri kalkamayacak kadar sert düşerdim. Her düşüşümde çok daha güçlü kalkıyorsam, bunun için kendime teşekkür borçluyum. Ozan Aygün İlayda Yılmaz GEÇ KALMIŞ İTİRAFLAR VE KAÇIRILMIŞ MUTLULUK Neden insanoğlu bir şeyin değerini kaybedince anlamaya meyillidir? Ya da, neden bir şeyin kıymetini onu kaybetme korkusu içine düştüğünde anlamaya başlar? Maalesef, hepimiz böyleyiz. Sanki sonsuza kadar yaşayacakmışız gibi hayatı hep erteleriz. Sevdiğimizi söylemekten kaçınırız, duygularımızı kendi içimize atarız. İçimizde fırtınalar da kopsa, sözcükler artık dışarı çıkmak için çığlık da atsa ne yapar eder bastırırız içimizdeki yangını. Söylememek, susmak en doğrusu der avuturuz kendimizi. Eğer söylersek kafamızın içindekileri, çözersek duygularımızın prangalarını kıyamet kopacak gibi gelir. Kimisi için gururdur bunu yapmaktan alıkoyan, kimisi için utanç, kimisi için de kişiliğidir. Ama sonuç hep aynıdır. İçimizde tuttuğumuz duygularımız, ağzımızdan çıkamamış sözcükler gün gelir kursağımızda kalır. Çünkü ertelediğimiz her şey için zaman aleyhimize işlemektedir. Biz nasıl olsa bir gün söyleriz diye askıya aldıkça, o insanlar bir bir hayatımızdan çıkmaya başlar. Sonra pişmanlık kocaman bir yumruk gibi vurur kalbinin üstüne. İçinden çığlıklar atarsın. “Neden söylemedim ki? Söyleseydim ne kaybedecektim sanki, şimdi söylemek istiyorum ama kim duyacak sesimi?” diye başlarız dövünmeye. Ama artık her şey için çok geçtir. Pişmanlığımız ne zamanı geri alır ne de kaybettiğimiz insanı geri getirir. Biz de kalbimizde açılan o kocaman delikle ya yaşamak zorunda kalırız ya da dayanamaz ve o deliğin içinde kaybolur gideriz. Herkes bilir, zaman ertelemeye gelmez. Bunu illa ki tecrübe etmeye gerek yoktur. Tarih içinde yaşanan olaylar, etrafımızdan duyduklarımız bize bunu her gün ispatlar. Ama biz hiçbir zaman bunları dikkate almaz ve burnumuzun dikine gitmeye devam ederiz. En basitinden, insanlar ibret alsın diye mi, yoksa insanlar bu tarz şeyleri izlemekten zevk alır diye mi bilmem, pek çok film çekilmiştir bu konuyla alakalı. Mesela, çok klasik bir örnek vardır. İki genç birbirini sever ama çeşitli nedenlerden dolayı –genelde gururdan dolayı- bunu birbirlerine itiraf edemezler. Ne zaman birisi ölüm döşeğine düşse, o zaman ikisinin de dillerinin bağı çözülür. Ama bu hiçbir işe yaramaz. Bu tarz şeyler izledikten sonra birbirlerine daha önceden açılmadıkları için hemen yargılamaya başlarız onları. Ama hiçbir zaman da ibret almayız. Durup da bir saniyeliğine bile olsa kendi ertelediklerimizi düşünmeyiz. Yapımcılar da bıkmadan usanmadan bu konu hakkında film çekmeye devam eder. Buna benzer bir durumu “The Judge” filminde de görürüz. Bu filmin farkı, ertelenen itirafların iki sevgili arasında değil, baba-oğul arasında olmasıdır. Hank, her zaman babasının takdirini kazanmaya çalışmış ama bunu babasından hiçbir zaman işitememiştir. Film boyunca, yargıcın gözlerine baktığınızda aslında oğluna büyük bir sevgi duyduğunu hissedebiliyorsunuz. Ama neden bunu dile getirmediğine de bir türlü anlam veremiyorsunuz. Kanser olduğunda bile hala sevgisini oğlundan sakladığını gördüğünüzde ise, “Hadi şimdiye kadar söylemedin, artık söylemene engel olan şey nedir?” diye bağırmak istiyorsunuz. Eğer film bu şekilde bitseydi, muhtemelen çok büyük bir hayal kırıklığına uğrayacaktım ve eve buruk bir şekilde dönecektim. Ama öyle bitmedi. Oğluna sevgisini belirtti ve hayata gözlerini yumdu. Geride ise sadece yaşanmamışlıklar kaldı… The Judge Yargıç, Joseph, oğluna daha önceden gösterseydi sevgisini, takdir etseydi başarısını ne kaybederdi? Aksine, oğluyla birlikte mutlu bir yaşam sürebilirdi. Evet, ölmeden önce oğluna iyi bir şeyler söyledi ama ne fayda! Oğlu bu sözlerin üzerine babasına sarılıp mutlu bir hayat süremedikçe, ona bunun karşılığını veremedikçe son sözlerin maalesef ki hiçbir anlamı olmayacaktır. İşte, bu filmi izledikten sonra bir kez daha bu konu üzerine düşünmeye başladım. Hayatta hiçbir şeyin ertelenmeye gelmeyeceğini bir kez daha anladım. Çünkü hiçbir saniyenin garantisi yok. Şu an bu yazıyı tamamlayabileceğimin garantisini bile kimse veremez. Bu nedenle, keşke şu gururumuzu, egomuzu ve otoritemizi bir kenara bıraksak ve içimizdeki duyguları saklamaktan vazgeçsek. Çünkü bu hareketimiz bize hiçbir şey kaybettirmeyecektir. Aksine, sevgimizi paylaştıkça hayat daha da yaşanabilir bir yer haline gelecektir. Unutmayın, “hayat sevince ve sevgiyi paylaşınca güzel”. Biz insanlar, oksijene olduğumuz kadar belki de sevgiye muhtacız. Bu nedenle, sevgimizi içimizde bir esir gibi gizli tutmanın hiçbir mantığı yoktur. Hiçbir şey için geç olmadan, ertelediğimiz bütün duygularımızı sandıktan çıkaralım ve gün ışığıyla buluşturalım. Aksi halde, tüm bunlar naftalin kokuları arasında yok olup gidecektir. KAYNAKÇA http://shiftdelete.net/bu-hafta-vizyona-giren-filmler-55425 http://hayalgunlugu.com/paylasimlar/sevgi.jpg Dobkin, D. (Director). (2014). The Judge. ŞANSSIZLIKTAN DOĞAN ŞANS İnsanlar doğar, yaşar ve ölür, önemli olan hayat denilen o kısa zamanımıza sığdırdıklarımızdır. Hayatı anlamlı kılan şeyler ise sevgiden, aşktan, mutluluktan geçer. Sevmek bir insanın doğasında vardır ama sevmekten daha güzel bir şey varsa o da sevilmek, sevildiğini bilmektir. Her ne kadar komedi türünde bir film sayılsa da 50 İlk Öpücük beni bu anlamda derinden etkilemiş bir film çünkü her gün sevdiği kadına onu ne kadar sevdiğini hatırlatan Henry ve her sabah Henry’nin ona nasıl âşık olduğunu en baştan öğrenen Lucy tam olarak insanların arayıp bulamadığı aşkı yaşıyorlar. Kaçan kovalanır diye bir söz vardır ya, bu filmde de olay tam olarak öyle başlıyor. Rahatsızlığından dolayı her gün aynı olayları baştan yaşayan ve önceki güne dair hiçbir şey hatırlamayan Lucy istemsiz olarak Henry’den kaçıyor ve çapkın karakterimiz âşık oluyor. İzlerken kahkahalara boğulduğumuz bu film aslında bu bağlamda ilişkilere dair de önemli ipuçları barındırıyor. İzlerken “Acaba Lucy ertesi gün Henry’i hatırlasaydı onun dikkatini bu kadar çok çekebilir miydi yoksa her gün yüzlercesi ile takıldığı sıradan kızlardan biri olarak mı kalırdı?” diye sordum kendime. Muhtemelen onu bu kadar etkileyemezdi. Bu sadece Henry’nin karakteriyle ilgili değil, insanın fıtratında olan bir şey. Sahip olduğumuz şeyleri bir süre sonra görmemeye başlarız ama yeni bir şey görünce sahip olmak için çabalarız. Bu döngü çoğu zaman nankörlük olarak tanımlansa da hepimiz kendimiz ve sevdiklerimiz için en iyisini istemez miyiz? İstemli ya da istemsiz, bir insanı değiştirebilmek ve onu daha düzgün bir hale getirmek zordur ve bu zorla değil ancak sevgiyle yaptırılabilir. Hikâyenin en güzel kısmı da bu zaten; Lucy Henry’i öyle güzel etkiliyor ki Henry ömrünün sonuna kadar ertesi sabah kendisini hatırlamayacak bir kadın için hiç bıkmadan usanmadan çabalıyor. Bunun adı aşk mıdır bilinmez ama bu çabayı birine karşı gösterebilmek gerçekten özel ve güzel bir duygu olsa gerek. Filmdeki hem en şanssız hem en şanslı sayılabilecek karakter Lucy. Her gün aynı günü baştan yaşamak ve bunun farkında bile olmamak bir insanın başına gelebilecek en kötü durumlardan biri olsa gerek. Her ne kadar başına gelenin farkında olmasa da bütün hayatı tek bir günden ibaret üstelik bunun farkında bile değil ki bence farkında olmamak farkındalıktan daha kötü bir durum. İnsan bir şeylerin farkında olmayınca sonsuz bir körlük yaşıyor, yaşadığı olumsuzlukları değiştiremiyor çünkü değiştirmek zorunda olduğu şeylerin varlığından dahi haberdar değil. Bir diğer yandan yaşadığı bu talihsiz olay ona Henry’i kazandırmış. Onu bu kadar sevecek bir insana sahip olduktan sonra belki de Lucy ikinci defa hayata gözlerini açıyor. Abisi ve babasının onun günlük olay örgülerini yadırgamaması ve başına gelenlerden haberdar olmaması için verdikleri yoğun çaba sonrasında Henry’nin yaptığı şeyler ilk başta kafasını karıştırsa da sonrasında her sabah uyandığında ilk gördüğü şey hayatındaki adamla aşklarının öyküsü oluyor. Her gün bıkmadan usanmadan kendisini hatırlatan Henry olmasa Lucy belki de ömrünün sonuna kadar aynı günü tekrarlayacaktı. Hiçbir şey hatırlamayan bir insanın ilk defa tanıştığını düşündüğü bir insanla evlenmesinin tek sebebi de sevildiğini bilme duygusu ki bu Lucy’nin şanslı sayılma sebebi. Bir insan herhangi bir insanı sevebilir, ona güvenebilir hatta aşık olabilir ama sevildiğini hissetmek bir insanın başına gelebilecek en güzel şeydir. Filmde aslında en kötü sayılabilecek olayların bir insan tarafından nasıl güzelleştirilebileceğini gördüm ve bu bana umut verdi. Hayatın en zor anlarında insanın yanında onu seven biri olursa o insanın aşamayacağı bir sorun yokmuş meğer. Ve sevgi engel tanımazmış, ne olursa olsun bir yolunu bulurmuş. İşte böyle insanlar lazım bize; bıkmadan seven, güven veren ve her zaman için sonu size çıkan bir yolu olan. EFE KOÇER SEVGİYİ ARAMAK Ah şu “insan” yok mu ? Ne zaman ne yapacağı belli olmayan, yaptıkları çoğu zaman kendini bile şaşırtan deli dolu (hatta bunun için cennetten kovulabilecek kadar dikbaşlı) varlık… Geçmişten günümüze kendini hep geliştiren, bunu yaparken kimi zaman kendini aşan kimi zaman ise kendini törpüleyen ama hep ileri atılan insan, bu zaman yolculuğunun günümüz kısmında en gelişmiş seviyesine ulaştı ama bu sefer feragat ettiği şeyler onu çok da mutlu etmişe benzemiyor sanki. Paulo Coelho bizim bu sıkkın ve mutsuz hâlimiz görmemiz için adeta bir ayna tutmuş bize aldatmak romanyla. Sıkkın ve mutsuz olarak nitelendirmeyi bazıları ağır bir itham olarak görebilir pek tabii ama bu bazı duyguların gerçek tadını bile unutmuş olmamızdan kaynaklanıyor bana kalırsa. Mutsuz olmamak, mutlu olmak demek değildir dostlar. Özellikle dünyanın içerisinde bulunduğu şu halde aç ve açıkta kalmamak şükran sunmak için en önemli şeyler adeta. Bence hepimiz koca bir yanılsamayla yaşıyoruz hayatı. Bize “verilen” imkânlar dahilinde bir sıkıntımız olmadığında bu durumu “ne kadar da mutluyum”a yoruyoruz. İçten içe böyle olmaması gerektiğini biliyoruz ama nasıl desek çarklar böyle dönüyor sanki değil mi ? Kitapta da bu çarkın bir parçası haline gelmek üzere olan ve bunun farkına varmasıyla “musmutlu” giden hayatı içerden çökmeye başlayan Linda’nın hikâyesi üzerinden dokunuyor bize Coelho. Linda gibi olan çok insan var dünyada. Kimisi bunun farkında kimisi ise değil. E insanız, doğamız gereği geceleri bizi uyutmayan, canımızı sıkan durumları çözmek için arayışlara gireriz ve ruhumuz bu arayışlar doğrultusunda büyük değişimler geçirir. Arayışlarımızın niteliği, farklılıkları ise bizi birbirimizden keskin çizgilerle ayırır. Uyuşturucuyu dost edinenden tut, tasavvufa başlayanı, imajını yenileyeni, birçok kişiyi silip kendini soyutlayanı hatta bu arayışından eli boş dönüp depresyona girenini de bulabiliyoruz. Bu değişimlerde başrolün verilmesi gereken şeyi gözardı etmemek asıl mesele burada. O dillerden düşürmediğimiz (ki bu iyi bir şey), sevdiceğe beslediğimiz, hayatı güzel yapan baş aktör : sevgi. Saf ve menfaat barındırmayan o derin sevgi… Tarih boyunca en büyük arındırıcı, en büyük itici güç, en büyük sihirbaz oldu sevgi. Yeri geldiğinde harlı ateş oldu kalplerdeki buzu eritti, yeri geldi en zalimlerin gözündeki yaş oldu kimi zaman ise uğruna en çılgınca şeyleri yaptırdı ama insanoğluna bahşedilmiş en asil duygulardan olduğunu hep kanıtladı. Maalesef efsanede Prometheus insanlara ateşi gösterdikten sonra onu kullanırken gösterdiğimiz ustalığımızı sevgi konusunda gösteremedik. Bunun eksikliğini de çoğu zaman içimizdeki adını koyamadığımız boşluk olarak tanımladık bence. Yürekteki tek boşluk sevgiyi davet etmediğimizde ortaya çıkıyor oysaki. Bunu döndürüp dolaştırmayı çok seviyoruz ve katiyen kabul etmiyoruz. Doğrudan veya dolaylı hiç farketmez ; yaşadığımız sorunların altında art niyet, menfaat, monotonluk veya mutsuzlukla sevginin ters orantısının yattığını görebilirsiniz. Sadece sorgulayan ve karşısına çıkan cevabı görmeye hazır ve tümüyle dürüst olarak bakabilin olaylara. Çok da uzaklara gitmeye gerek yok dostlar. Aradığınız şey bazen yanıbaşınızdaki hayat arkadaşınızda, bazen bir telefon uzakta ama çoğu zaman mantığınızla yüreğinizin arasındaki mesafe ne kadarsa o kadar uzakta. Kim bilir belki de o kadar yakındadır. Hayata o zincire vurmaya bayıldığınız sevginizin gözünden baktığınızda hatta bunu başardığınızda demek daha doğru bile olur ; lamı cimi olmayan tek gerçeğe de ulaştığınızı farkediyorsunuz. “İnsanı olduğundan farklı birine dönüştüren tek şey sevgidir.” Kendinizle, komşunuzla, ailenizle, sevdiceğinizle büyük resim olarak baktığınızda ise hayatla gerçekten kucaklaşmayı öğrendiğinizde sorunların bir bir çözüldüğünü görmenin zevkini yaşamanız dileğiyle … Şebnem Uslu Tanrıyı Oynamak Tanrıyı oynamak, tanrı olmak demek değildir. İnsanlığın bu kavram karmaşasında takılı kaldığı gelecek ütopyasında yaşamın normalleri bizlerin alışık olduğundan tamamen farklıdır. Ölümsüzlüğün sırrı keşfedilmiş ve her gezegende adeta küçük tanrıcıklar türemeye başlamıştır. Değiştirilmiş Karbon, iki yüz elli yıl sonra bu ütopyaya tekrar ayak basan Takeshi Kovacs adlı bir suçluyu ve ileride onu bekleyen yüz on yedi yıllık özgürlüğünü kurtarmak için verdiği çabayı okuyuculara sunuyor. (Altered Carbon, Richard K. Morgan’ın çok satan Takeshi Kovacs Üçlemesinin ilk kitabı “Değiştirilmiş Karbon”dan uyarlanan bir Laeta Kalogridis dizisi | https://www.imdb.com/title/tt2261227/mediaindex?ref_=tt_ov_mi_sm) Bekleyin, eğer bu doğruysa Kovacs’ın en az üç yüz altmış yedi yıllık ömrü olması gerek. Ölümsüzlüğü garantileyen bir toplum için normal olan bu rakamlar, bizlerin hayallerinin ötesinde. Peki, gerçekten de hayalimiz ve amacımız bu mu? Yüz yıllardır yaşayan insanlar sebebiyle insan nüfusu taşma noktasına gelmiş, hızla yayılan bir hastalık gibi iki yüz ışık yılı uzaklığındaki gezegenlere dahi sıçramıştır. Hastalık benzetmesi bazıları için bu durumun gerçek tanımına dönüşmüş, insanlığı durmadan üreyerek evi işgal eden ve başını kesseniz bile ölmeyen hamamböcekleri ile aynı kefeye koymuştur. Dolayısıyla tüm bu yenilikler değerlerimizi öldürmüş, uğruna savaştıklarımızın kıymetini yitirmesine sebep olmuştur. İnsan olmanın, alınan ve kaybedilen nefeslerin bile bir anlamı kalmamıştır artık. “İnsan canının bir kıymeti yoktur. Bütün yaşadıklarınızdan sonra bunu daha öğrenemediniz mi Takeshi? Gerçek bir kıymeti yoktur. Makine yapmak çok pahalıdır. Ham maddeleri işlemek çok pahalıdır. Ama insanlar? Her zaman daha fazla insana sahip olabilirsiniz. İsteyin ya da istemeyin, kanser hücresi gibi çoğalıyorlar. Çok fazlalar Takeshi. Neden bir kıymetleri olsun ki?” (Morgan 465) Doğum ile yaşama başlayan, tecrübeler kazanarak büyüyen ve olgunlaştığı daldan düşerek hayata son veren birer canlı olarak tanımlanıyoruz. Elimizdeki sınırlı zamanı olabildiğince iyi kullanmamız, işlememiz ve dünyaya adımızı bu şekilde kazımamız gerek. Her geçen dakika ile ölümümüze bir adım daha yaklaşıyoruz ve bunun farkındalığı içimize ölüm korkusunu salıyor. Her insan bu korkuyla doğuyor ve son anına kadar yanında taşıyor bunu. O zaman ölüm ve ölüm korkusu da bizi insan yapan unsurlar arasına girmez mi? Bu durumda ölümü geride bırakarak insanlığımızdan bir parça kaybetmiş oluyoruz. Var olan, var olmuş ve var olacak her şeye hükmedemeyeceğimizi henüz kavramamışız bu ütopyada, herkes tanrı kılıfına girdiğini düşünüyor ancak artık insan bile değiliz. Ne zamanı ne de evreni olduğu gibi durdurabildik çünkü hiçbirini biz yaratmadık. “Medeniyet ve birey olarak tüm çabalarımıza rağmen ne evren ne de içindeki herhangi bir şey sabittir. Yıldızlar kendi kendilerini tüketirler, evren hızla hareket eder ve biz de sonsuz bir değişim içindeyizdir. Geçici bir anlaşmanın içindeki hücre kolonilerinden ibaretiz, çoğalıyoruz, çürüyoruz ve barınıyoruz” (Morgan 341). (Altered Carbon, Richard K. Morgan’ın çok satan Takeshi Kovacs Üçlemesinin ilk kitabı “Değiştirilmiş Karbon”dan uyarlanan bir Laeta Kalogridis dizisi| https://www.imdb.com/title/tt2261227/mediaindex?ref_=tt_ov_mi_sm) Önemini kaybeden değer sadece insanlık olmamış, insanlığın zamanında elinin değdiği, yaratıp şekil verdiği her şey birer birer çürümeye terk edilmiştir. Ölümün yokluğu en çok insan ilişkilerini sarsmış, fedakârlık kavramı ve sevgi duygusu zihinlerden silinmiştir. Kimsenin bir başkası için ölümü göze almasına, onu ölümsüz canından çok sevmesine ve bir ömür birlikteliğe söz vermesine gerek kalmamıştır. Bu sebeple, insanların öldükten sonra başka bir vücuda girerken yaşadıkları “kılıflanma” işlemi daha iyi bir şekilde isimlendirilemezdi. Her dirilme ile insan başka bir kılıfa giriyor ve sonunda sadece bir kılıf olarak kalıyor. Git gide içi boş kabuklara dönüşüyoruz ve ölümsüz olmasına rağmen artık kalbimiz atmıyor. (Altered Carbon, Richard K. Morgan’ın çok satan Takeshi Kovacs Üçlemesinin ilk kitabı “Değiştirilmiş Karbon”dan uyarlanan bir Laeta Kalogridis dizisi| https://www.imdb.com/title/tt2261227/mediaindex?ref_=tt_ov_mi_sm) Bu yüzden tekrar soruyorum: İstediğimiz ve düşlediğimiz gelecek gerçekten bu mu? Varoluştan bu yana kurduğumuz en büyük hayal, zamanın dizginleri, bizleri gerçekten mutlu mu edecek yoksa sadece başarılı bir insan mı yapacak? Başarı ile mutluluğu birbirlerinden ayrı gören bir insan olarak, zamanın kölesi olmamız belki de kafamızda büyüttüğümüz kadar büyük bir sorun değildir. Sınır tanımayan hayallerimizin izlediği yolda ulaştığımız sınırsız güç bizleri insan olmaktan çıkartıyor, başımızı döndürüyor. İlerledikçe bizleri de arkasında sürükleyen, yetişemeyenleri geride bırakarak yoluna devam eden zaman; gözümde bu kitapla beraber başımızdaki diktatör olmaktan çıkarak insanlığımızı koruyan, bizleri kendi iyiliğimiz adına kılıflarımız içerisine hapseden bir dosta dönüştü. Maymun iştahlı insan ırkının bir sınıra ihtiyacı var, zamanın emrinde ve emniyetinde olmaya muhtacız. Kaynakça Morgan, Richard K. Altered Carbon. Çev. Aslıhan Kuzucan, İthaki, 2018. Beste Gizem Cicioğlu Mucizeleri Kendiniz Yaratın Bir adım atmak… Sadece ufacık bir adım… Aslında en zor ânıdır yaşamanın. Ömrünüz boyunca sizi şaha kaldıracak mucizeler beklersiniz. Beklersiniz. Beklersiniz. Mucizeler bekletmeyi severler. Beklentileriniz koltuklarını alışkanlıklara devreder. Alışırsınız. Alışırsınız. Alışkanlıkları beklemenin süslü bir imparatorluğu vardır. Kendilerini altın kâsede sunmayı severler ve siz bir süre sonra aslında tüm bu olanların gerçek hayatınız olduğuna inanırsınız. Alışkın olmadığınız bir sabah veyahut alışkın olmadığınız bir Ankara ayazı size hayatınızın en kötü dakikalarını yaşatır. Siz alıştıklarınızı beklemeye başlarsınız ve mucizenizin mumu söner. Oysa bir bilseniz Ankara ayazı nasıl güzeldir. Hayatta mucizeleri sıradanlaştırmanın iki yolu vardır Sevgili Okurlar. Bunlardan ilki, onlara gerçekleri gösterirsiniz ve olağan bir akış sırasıyla kendi yollarını bulurlar. Bir diğeri ise kendinizi beklemeye alıştırırsınız ve böylece yaşamınızın hakiki anlamı ortadan kalkar. Geçenlerde yetmiş sekiz yaşındaki dedeme mucizenin kelime anlamını sorduğumda; ‘’ yarın ben yine burada oturağım, elimde yine bu kumanda olacak, yine aynı kazağı giyip en sevdiğim programın başlamasını bekleyeceğim, ananen hemen yan koltuğumda elmanın kabuklarını soyuyor olacak ve ben uyumak için bir an önce saatin on iki olmasını bekleyeceğim. Kısacası evlat, eğer hayatım yarınımı bugün olduğu gibi yaşamama izin verirse bu benim için bir mucizedir.’’ Demişti. Bu yetmiş sekizlik delikanlı adına buradan ilerisine gidemeyeceğim fakat sanırım mesaj hepimiz için oldukça net. Bugün yaklaşık seksen beş milyon spermden sadece birinin galip gelmesiyle size bahşedilmiş bir hayatınız var. Bugün dünyada var olan yedi milyar iki yüz seksen dört milyon altmış sekiz bin şanslı insandan birisiniz. Güzel bir eşiniz, mutlu bir yuvanız, size sadakatle bağlı çocuklarınız ve sizi çok seven dostlarınız var. Hayatınızı alışkanlıklarınızla paralel bir şekilde modifiye ettiğiniz düzenli bir yaşama biçimine sahipsiniz. Üç günde bir çiçeklere su veriyor, haftada bir temizlik yapıyor ve pazar geceleri sevdiğiniz dizinin yeni bölümünün başlamasını bekliyorsunuz. Peki, ya asıl soru? Bütün bu alışılmış, tekdüzelikle özleşmiş ve heyecanını kaybetmiş hayatınızın anlatacak bir hikâyesi var mı? Hayatınızın sadece bastığınız üç metre karelik alandan ibaret olduğunu söylemeyeceksiniz değil mi? Ne olur bütün yaşamınızı ölüm korkusundan kaçarak ya da saklanarak yaşadığınızı söylemeyin. Hayatınızın gerçek anlamını yakalayabilmek için ömrünüz boyunca bir mucizenin kendiliğinden gelip kapınızı çalmasını beklemediniz öyle değil mi? Varoluşumuzun temel duyusu yaşamaktır Sayın Okurlar. Bizler ömrümüz boyu daha çok yaşamak adına uğraş veririz. Bazı cesurlarımız bunu ülke sınırlarının ötesine taşır, ürkek kalanlarımız ise derin bir hava boşluğuyla doldurur içini. Bugün yaşadığı üç metre karelik alanın dışına çıkamayan birçok korkak arkadaşım için ertesi günün sabahı, kulaklarındaki uğultunun frekansını tahmin etmek güç. Yaşamak, insanın kendine aldığı yoldur Sayın Okurlar. Yola çıkmadan kendinizi bulmanız neredeyse imkânsızdır. Attığınız her bir adımla büyür, evrilir ve bir benlik kazanırsınız. Ömrünü dördüncü metre kareye taşıyamadan tamamlamış olan insanların hayat karşısında aldıkları en büyük mağlubiyet budur. Onlar mucizeyi gerçekleştirmek yerine, rahat koltuklarına kurulmuş ve mucizenin gerçekleşmesini beklemişlerdir. Fakat şu unutulmamalıdır ki asıl mucize kendinizle karşılaştığınız vakit gerçekleşir. Yol, insana kendi devrimini gerçekleştirme fırsatı yaratır. Attığınız en ufak bir adım dahi sizi daha sağlam, daha güçlü ve daha olgun bir bireye dönüştürür. Antonio Tabucchi, Yolculuklar ve Öteki Yolculuklar isimli kitabında bir yandan yaşamı boyunca ayak bastığı farklı coğrafyaları bizlerle paylaşırken, diğer yandan da oldukça teşvik edici bir tınlamayla şu sözleri fısıldıyor kulaklarımıza; ‘’Ruhlarımızın temas ettiği mekânlarla olan ilişkilerinize yeniden bakın. Bir yer hiçbir zaman yalnız "orası" değildir: Orası biraz da biziz. Nasıl olduğunu bilmeden onu hep içimizde taşıdık ve günün birinde, bir rastlantı sonucu, oraya vardık. Doğru mu yoksa yanlış bir gün müydü, bu ne o yerin ne de bizim suçumuzdur. Bu, sadece ve sadece o gün oraya vardığımız anda kim olduğumuza da bağlıdır.’’ (arka kapak) Kısacası Sevgili Okurlar, hayat; yetmiş sekiz yaşındaki bir delikanlının artık yarınından bir beklentisi olmaması kadar acı ve mucizelerin yürüme bilmemesi kadar gerçektir. Fakat bütün bunlara rağmen bizlere söylediği tek bir şey vardır hayatın; eğer bir şeyi gerçekten istiyorsanız, onu almadan pes etmeyin, der. Sınırlarınızı esnetmeyi deneyin. Umutlarınız, arzularınız, tutkunu olduğunuz her şey izin verin taşsın bedeninizden, kurtulun kendi karanlığınızdan, bırakın kokunuz, ayak izleriniz uçup gitmiş olsun hiç bilmediğiniz memleketlerin hiç bilmediğiniz sokak aralarına. Oralardan geçmiş olun. Yaşamak zaten bir mucizedir. Mucizenizi sonuna kadar yaşayın. Sağlıcakla kalın. KAYNAKÇA Tabucchi, Antonio. Yolculuklar ve Öteki Yolculuklar. Can Yayınları - Deneme Dizisi. 2016. İlteber Ayvacı 21301365 TURK101 - 41 Vedat YAZICI 09.12.2014 KARMAŞIK HAYAT ÂLEMİ Merhaba! Benliğime, bana ait düşünceler evrenine hoş geldiniz. Bugün de labirentli yollarda, karmaşık düşünceler denizinde savaş vererek ilerliyoruz nereye gittiğimizi bilmeyerek. Ulaşmamız gereken bir sonuca ne kadar yakınlaştığımızı hissetsek de bir o kadar da uzaklaştığımızı hissediyoruz yaşadığımız gelgitlerle. Zaten hayatımızın ritmini de belirleyen yaşadığımız gelgitler değil midir? Hayatımızın, ilişkilerimizin kısacası sahip olduğumuz her şeyin bir başlangıcıdır gelgitler. Gelgitler üzerine kurulan ilişkilerin karmaşasıyla, ne yapacağını bilememenin sarhoşluğuyla ve anın getirdiği heyecanla yaşamaya odaklandığımız hayatın gerçek yüzünü görmekten çok kendi kurduğumuz dünyamızda yaşamayı yeğleriz çoğu zaman. Kendi yarattığımız bu dünyada acıyı da tatlıyı da kendi isteğimize göre yaşamaz mıyız? Ya da şöyle diyelim biz hayatın getirdiklerine göre değil de bizim hayata kattıklarımızla yaşamayı tercih etmez miyiz? İnsanın kurduğu hayal dünyasında hiçbir engel yoktur, işte asıl zevk veren de budur. Sınırlarını kendinin belirlediği, aşkı, nefreti, sevgiyi, aynı anda ya da ayrı ayrı nerede, ne zaman, nasıl istersen yaşadığın her şey ama her şeyin istediğimiz gibi olduğu bir dünyadan bahsediyoruz. Kim istemez bunu? Daha doğrusu yedisinden yetmişine kendi ütopyasını yaratmayan biri var mıdır? Sanmıyorum. Herkesin o tozlu raflara kaldırdığı anıları arasında kendi ütopyasının kapısını açan anahtar değerindeki anları yok mudur? An diyoruz yani yaşadığımız zamanlardan bahsediyoruz. Yaşadığımız zamanlardan, içinde sürüklendiğimiz duygulardan, uyanmak istemediğimiz rüyalardan, değerlendiremediğimiz fırsatlardan, keşkelerden… Daha sayamayacağımız şeyleri anlatıyor bu iki harf bizlere. Öyle iki harf ki o kadar çeşitli anlamlar barındırıyor ki ve bir o kadar da çeşitli duyguları da içine alıyor. Okula başladığımız anda olan heyecan, aşkını itiraf ettiğin anda olan merak, bir şeyi başardığın anda olan coşku, sevdiğini kaybettiğin andaki acı… Bunların tümü, yaşam süzgecinden geçirdiğimiz bu olaylar, bu duygular hepsi birer an değil midir? Hepsi “BENİM” diye sahiplenmekten korkmadığımız anlar değil midir? Önce mini minnacık bir bebek olarak başlarız hayatın zorlu yollarına, bir şeyden haberi olmayan dünyaya pembe gözlüklerle bakan. Daha sonra yıllar geçmeye başlar yavaş yavaş büyümeye başlarız. Bizimle birlikte muzurluk peşinde koşan düşüncelerimiz de büyümeye, ciddileşmeye başlar. Bir bakmışız ki büyümüşüz, kendi ayaklarımızın üzerinde hayata atılmış bir birey olmuşuz; ama farkında bile değiliz. İşte yaşadığımız anlar da bu karşı koyulmaz döngüye benzer; geri dönmek istesek de olan olmuştur. Belki de bu yüzden kendi ütopyamızı kurma gereği duyuyoruz. Yaşadığımız anlara ya da yaşayacağımız anlara keşkelerin girmemesi için ya da gerçeklerle yüzleşmenin zorluğundan, hayatın akışına kapılıp kaybolmaktan korkup daha sakin, zorlukların bulunmadığı, güvenilir yeri kendimize ait olan hayal dünyamıza sığınıyoruz. Biliyoruz ve eminiz ki bizi orada rahatsız edecek ya da üzecek bir şeyler yok ve biliyoruz ki orada her şey bizim kontrolümüzde; fakat o kadar kaptırıyoruz ki bu duruma kendimizi, bırakın hayatla savaşmayı günlük hayata bile adapte olamıyoruz; çünkü kendi yarattığımız ütopik dünyamız bize fazlasıyla yetiyor ve dışarısını yönetemeyeceğimizi sanıyoruz. Bu konudaki en büyük gerçek ise; biz kendi iç dünyamızı yönetebilecek kadar güçlüysek elbette ki hayatı da yönetebilecek kadar güce sahip olmamızdır. Yeter ki nerede, ne zaman, ne yapacağımızın farkına varalım ve bu farkındalığın değerini bilip ona göre davranalım. Bu konu hakkında küçük bir not eklemek istiyorum... Eğer hayatta zorlanıyorsak yelkenlerimizi rüzgârla çarpıştırmak yerine ona döndürmeliyiz ki ikimiz de mutluluğa erişebilelim. GERÇEĞİN ÖZÜ HAYALDİR Bir dakika geri yaslanın ve hayal kurmadığınız bir hayatınız olduğunu düşleyin. Gördüğünüz gibi bunu anlamak için bile hayal kurmak zorundayız. Hayal kurmamak imkansızdır. İnsanlığı diğer canlılardan ayıran en büyük özellik düşleme yetisidir. Az ya da çok herkes mutlaka hayal kurar. Kimileri bunlara oldukça bağlıdır, onları sever ve peşinden gider. Kimileri ciddiye almaz, gülüp geçer. Hatta toplumda çok hayal kuranlar daima irdelenirler. “Amma hayalperestsin gerçekçi ol biraz!” diye tepki görürler. Peki bu gerçekler nereden gelir? Hiçbir canlının kendiliğinden var olamayacağı gibi hiçbir somut durum da kendiliğinden var olmaz. Her canlı önce anne karnına düşer, gelişir ve doğar. Somut olan şeyleri bu şekilde ele alırsak insan zihnini anne karnına, fikri döllenmiş bir yumurtaya, hayal kurma eylemini de fikri doğuma hazırlayan ve olgunlaştıran gebelik sürecine benzetebiliriz. Tarih boyunca yapılan birçok icat, sanat eseri ve keşif başlangıçta bir fikirdi. Önce zihinlere düştüler sonra geliştiler ve doğdular. Bugün tüm bunlara sahip olmamızın nedeni, onların birileri tarafından hayal edilmiş olmaları sayesindedir. Tıpkı gebelik süreci gibi bir fikrin zihinde gelişim süreci de oldukça önemlidir. İşte hayal kurmak dediğimiz bu süreçte de fikirlerin doğmasına engel olacak birçok tehlikeyle karşılaşılabilinir. Bunlardan birisi yazımın başında da belirttiğim gibi hayal kurmayı bırakmamızı vurgulayan yorumlardır. Hayal kurma sürecinde dışarıdan gelen yorumların tümü zararlı değildir. Bu zihnimizdeki bebeğin gelişimine katkı sağlayacak faydalı bir besin olabilir; bize farklı bakış açıları kazandırarak birçok durumu öngörmemizi ve değerlendirmemizi sağlayabilir. Ancak kötü sonuçlara yol açacak zehirli bir madde de olabilir. Bu durumdan korunmak için en etkili silah kendimize olan inancımızdır. Eğer hayallerimizle ilgili birilerine danışıyorsak, ki danışmamıza gerek kalmadan da birçok yorumla karşılaşmamız olasıdır, en nihayetinde bunları inanç süzgecimizden geçirip yararlı olanı alıp geriye kalanları atmak gerekir. İnancımız bizim bu yoldaki koruyucu meleğimizdir. Hayal kurmak, icat, keşif ve sanat eserleri gibi getirileriyle sadece topluma katkıda bulunmaz. Hayal sahibine de özel olarak büyük katkılarda bulunur. Düş kurmak insana sonsuz özgürlük tanır. Hayallerinizde duymak için kulağa, görmek için göze, tatmak için dile ve inanmak için kanıta ihtiyacınız yoktur. Daha önce hiç bilmediğiniz yerlerde yaşayabilir görmek istediklerinizi görebilir duymak istediklerinizi duyabilirsiniz. Böylece kendi gerçeklerinizi oluşturabilirsiniz. Kimseye hesap vermek zorunda olmadığınız gerçekler. Size ait ve sizden başkasının bilmesine, onay vermesine gerek olmayan gerçekler. Kısacası kendi evreninizin tanrısı olursunuz hayal aleminde. Ol dersiniz, olur. Böylece kendi içinize derin bir yolculuk yaparsınız. Normalde kendinize itiraf edemediğiniz her durumla burada karşılaşabilirsiniz çünkü dış dünyada bundan çekineceğiniz insanlar ve gelmesinden korktuğunuz tepkiler varken, şimdi haklı, suçlu ve yargıç sadece sizsiniz. Ne kadar kaçsanız da kendinize tutulacak ve en acımasız şekilde kendinizi değerlendirmek zorunda kalacaksınız. Vicdan, en çok hayallerinizde karşınıza çıkar. Böylece gerçekler tüm çıplaklığıyla görünür olur. Bunun psikolojik olarak zararlı olabileceğini düşünebilirsiniz. İçinde yaşamak zorunda olduğumuz dünyadan kopmaktan korkabilirsiniz. Ancak sadece herkese mal olmuş bir dünyada yaşamak ya da arada bir kimsenin bilmediği ve sizi bulamayacağı diyarlara yolculuk edip etmemek size kalmış bir seçim. Hangisini daha heyecanlı buluyorsunuz? Hayal kurmak bilimsel ve sanatsal icraatların somut yapıtlarına ve gerçeklerine ulaşmamıza katkıda bulunan ve toplumca fayda görmemizi sağlayan bir süreç olduğu gibi kişinin kendini tanımasında, kendine has heyecanlar yaşamasında, vicdanıyla baş başa kalmasında ve özgürce düşünebilmesinde de önemli rol oynar. Fikirler inancın yardımıyla korunur. ‘Hayallerde’ büyür, doğar ve ‘gerçekleşir’. Aslıhan KeçebaşoğluMerve GÖRGÜN - 21602823 Haydi, Kucaklayalım Mutluluğu ! Şu an tam olarak bulunmak istediğiniz yerde sevdiğiniz kişiyle olduğunuzu hayal edin, dünya birden daha yaşanılası bir yer gibi görünmeye başladı değil mi? En son ne zaman mutlu olduğunuzu sorgulayın bir anlığına? Böylesine zor mu gerçekten mutluluğu bulmak? Aslında bulunmayı ya da aranmayı beklemez mutluluk. Yanı başımızdadır, yalnızca fark etmeniz gerekir. Onu fark edebilmek içinse küçük ayrıntılara saklanmış güzellikleri görebilmeniz… Bence mutluluk nefes aldığımız her anda, hatırladığımız her anıda ve hissettiğimiz tüm duygularda keşfedilmeyi bekliyor ama bizler mutsuzluk ve acılarla öylesine alakadarız ki kendimizi mutluluğun ütopik bir dünyada var olduğuna ve bunca dert arasında bizlerin hayatına uğramayacağına inandırmışız. Öyleyse şimdi sizlere, ama en çok da kendime, mutluluğun ne olduğunu hatırlatarak başlayayım. Mutluluk bazen soğuk kış akşamlarında üşümüş ve sırılsıklam vardığınız bir evin sıcaklığında, bazen uzun zamandır aramasını istediğiniz ve çok özlediğiniz kişiden gelen bir telefonun çalışında, bazen yiyebilmek için yazın gelmesini beklediğiniz bir meyvenin tadında ama en çok da sizin sayenizde gülümseyen bir çocuğun dudağındadır. Mutluluk kendiniz kadar başkalarını da mutlu edebilme sanatıdır. Ve inanın ki bencillik, mutluluğun en büyük düşmanıdır. Sadece kendinizi düşünerek verdiğiniz her karar getirdiği zaferin yanında ruhunuzun en güzel kısmından bir parça koparıp götürür. Tanıdığınız ve hatta tanımadığınız tüm insanları önemseyip, onların gözlerindeki parıltının ve yüzlerindeki mutlu ifadenin sebebi olduğunuzu bilmek, sizi bencilce kazanılmış bir zaferden çok daha fazla tatmin ve mutlu eder. Mutluluk sadece eşyalara ya da yaşadığınız güzel olaylara, sahip ya da ait olduklarınıza göre şekillenmez. Tam aksine mutluluk, avuçladığınız zaman parmaklarınızın arasından kayıp gidebilmesi mümkün her şeydedir. Dalga seslerine aşık olduğunuz denizde, bereketiyle doğayı besleyen yağmurda, kumsaldaki ayakları yakan sıcak kumlarda, elinizdeki seviyor-sevmiyorlar için yaprakları koparılan papatyada, akıp giden zamanda, tüm kalbinizle sevdiğiniz insandadır. Kaybetme korkusunun yerini ona sahip olmanın değeriyle değiştirdiğiniz her şeydedir. Sahip olmak ne kadar güzelse, kaybetmek de öyledir. Hiçbir şey sonsuz değildir ve insan bazen kaybedişlerinde de mutluluk bulabilir. Gerçekleştiği anda kendisini paramparça eden olaylardan, hayatının sonuymuş gibi hissettiren ayrılıklardan ve özgüvenini kıran başarısızlıklardan öğrendikleriyle her zamankinden daha da güçlü olabilir insan. Çünkü kaybetmeyi öğrendiğimizde, elimizdekinin değerini daha da iyi anlıyoruz. Ne kadar tuhaf olsa da... Ve tüm başarısızlıklar arkasından gelecek büyük başarıların habercisidir aslında. Çünkü denediğinizi, yanıldığınızı ve yeniden başarmak için yola koyulacağınızı gösterir. Bir kapı kapanıyorsa şayet, mutlaka bir diğeri açılacaktır ve açılacak o kapı bir öncekinden çok daha güzel olacaktır. Mutluluk; Çikolatanızın son parçasını kardeşinizle paylaşmak, tatiliniz sırasında yepyeni insanlarla tanışmak, farklı dinlere ve kültürlere saygı duymak, karşınızdaki sizden farklı olsa da ona tarafsız yaklaşmaktadır. İnsani duyguların tümündedir mutluluk. İnsan olduğunuzu hatırladığınız her anda, oradadır mutluluk. Elinizdeki gazeteyi okumayı bitirince yanınızdaki yaşlı amcaya uzatmak, kendinize sabah fırından taze ekmek alırken komşunuzu da hatırlamak ve iki taneyle eve dönmektir. Önemsemektir mutluluk, düşünceli olabilmektir. Arkadaşınızın sınav zamanında ona ders çalışmasında yardımcı olmak ve sabahlaması için gereken kahveyi yapmaktır. Bir köpeğin başını okşayarak ona elinizdeki yemeği uzatmaktır. Sadece insanı önemsemekle sınırlı değildir, tüm yaşayan canlıları kendin kadar değerli görmek ve hepsine sonsuz sevgini sunmaktır. Küçük bir çocukla birlikte, yeni alınan bembeyaz giysilerinizi kirletene dek çimlerde yuvarlanmaktır. Yıkanacak nasılsa? Nedir bu eşyaya insandan çok verilen önem? Alt ucu bir kıyafet değil mi? Elbet eskimeyecek mi? Günün birinde gideceği yer çöp değil mi? Ama duygular öyle mi? Onların geri dönüşümü yoktur, kirlendiklerinde yıkamanız mümkün değildir. Ve onları çöpe göndermek, inanın ki bir giysiyi göndermekten çok daha acıklı bir şeydir. Okumakta olduğunuz kitapta beğendiğiniz bir cümlenin altını çizmek, en yakın arkadaşınızla ikinizin fotoğrafını kitap ayracı olarak kullanmak, elinizdeki içeceği bakmaya doyamadığınız manzaraya karşı yudumlarken en sevdiğiniz şarkının sözlerini mırıldanmaktır mutluluk. Güzelliğini ve önemini zaman zaman fark etmediğiniz her şeydedir. Mutluluk hayal ediştedir. İnsanın hayalini kurduğu ve başaracağına inandığı her ayrıntıda gizlidir. Hayal etmek, başlamaktır, başlamak da başarmaktır bir noktada. Bu yüzden başlayın, tam da şu anda, neyin gerçekleşmesini istiyorsanız onu yapmaya başlayın. Kurduğunuz hayallerin gerçekleşmesini izlerken yaşayacağınız mutluluk verdiğim onlarca mutluluk örneğinin en güzeli çünkü. Tabii ki hayalleriniz hemen gerçekleşmeyecek kadar büyük olabilir belki de, ama bir yerden başlamak zorundasınız. Huzur ve mutluluk çoğu zaman biz fark etmesek de şükretmektedir. Karnını doyurabilmenin, sıcak bir yatakta uyuyabilmenin, sağlıklı ama en önemlisi de hayatta olmanın kıymetini bilmek ve sahip olduğun hatta sahip olma ihtimalin olan her şeye minnet duyabilmektir. Çok derinde değildir, minicik şeylerde ve vücudunuzun en güzel yerindedir. Kalbinizde... Mutluluk siz saklanmayı bıraktığınızda gelip sizi bulacaktır bu yüzden ortaya çıkmanız gerekiyor artık. Dertlerin, başınıza gelen felaketlerin, telafi edemediğiniz ve özrünüzün kabul edilmediği yanlışların, asla düzeltilemeyeceğine inandığınız hataların, sizi geleceğinizden alıkoyan hayal kırıklarının peşinizi bırakacağı yepyeni bir güne başlamanın tam zamanı. İnsan mutlu olmak istediğinde, hiçbir şey ona engel olamaz. Engelleri ortadan kaldırın, kendinize sahip olmanın haklı gururunu hissedin tüm hücrelerinizde. Sevgi gibi güzel bir duyguyu hissedebilen varlıklar oluşumuzun şanslılığı içinde etrafınıza şöyle bir bakarak sevilecek ve şükredilecek ne kadar çok şeyiniz olduğunu hatırlayın. Bir anlığına gözlerinizi kapatın yeniden tıpkı en başta yaptığımız gibi, en sevdiğiniz insanın yanında hayal etmiştiniz kendinizi. Şimdi hayal etmekle kalmayın, o kişinin yanında bulun kendinizi. Koşun ve onun yanına gidin.Sevdiklerinizi kucaklayın, kendinizi kucaklayın, mutluluğu kucaklayın! Kaynakça: Resimleri https://tr.pinterest.com/ adlı siteden aldım ☺ Murat SAĞLAM Hayat Nedir Mesela? Bir öykü kitabı düşünün kapağının üstünde büyük harflerle “Mesela” yazsın. Düşündürücü değil midir sizce de? Neden bir yazar kitabının ismini “Mesela” koyar? Bu beni gerçekten düşündürdü. Bunun için önce “Mesela” kelimesinin sözlük anlamını araştırdım. Kendi kelimelerimle açıklayacak olursam eğer bu sözcüğü, söz gelimi bir düşünceyi açıklarken örnek gösterilmeden önce kullanılan sözcük derdim. “Mesela” başlığı sebebiyle kendi bilgimden şüphe duydum. Sebebini belirtecek olursam, açıkçası bana garip geldi bir öykü kitabı ile “Mesela” kelimesi arasındaki bağlantı. Tuhaf hissetmemin sebebi ise tamamen İskender Pala’nın neyi özetlediğini merak etmemden kaynaklanıyor. Doğal olarak bu merakım kitabı okuduktan sonra sona erdi ama yine de kitap başlığı oldukça dikkatimi çekti. “Ah Mine’l Aşk” da öyle değil miydi, aslına bakarsanız da bu tipik bir özellik Pala için bence. Doğal olarak yalnızca kitap başlığı ile düşündürmedi beni Pala. Okuduğum her kısa öyküde kendi yaşamımdan kesitler gördüm. Hatta kendimi biraz daha tanıdım bile desem sanırım yanlış olmaz. Açıkçası kendi yansımamı sayfalar arasında görmek benim için kendimi aynada görmekten daha etkiliydi. Hayatın her kesitinden hayat derslerine yer veren Pala, “Mesela” isimli öykü derlemesinde benim hayatımdan da kesitler veriyor ve düşüncelerimi kullandığı çarpıcı sözcüklerle dile getiriyor. Bir nevi bu kitabı okurken kendimi yeniden tanıdım. Sizce de bu çok çarpıcı değil mi? “Mesela Kişi” diyor Pala kitabının ilk bölüm başlığında. Bu bölümde kendimi tanıyorum, iyi ki dediklerimle ve keşkelerimle karşılaşıyorum. Bana yazarın anlattıklarıyla benim hayatımda geçenlerin ortak paydada bulunması gerçekten inanılmaz bir heyecan veriyor. Her okuduğum cümle kitabı elimden bırakmamak için sanki ellerimi kitaba bağlıyor. Ayrıntıdan tamamen sakınılmış, kısa kısa birçok öyküden meydana gelen bu öykü derlemesi gerçekten beni okuduğum hiçbir vakitte sıkmadı tam tersine kısalığın kitabı oldukça sürükleyici kıldığını düşündüm. “Mesela” isimli kitap altı bölümden oluşuyor ve bu altı bölüm de gerçekten bir insan hayatının altı ayrı yönünü değerlendiriyor. Hayat kesitleri böyle bir düzen içinde verildiği için, ben kitaba daha çok bağlandım. Lise yıllarımda Uluslararası Diploma için kendimi bir düzene sokma gerekliliğini hissetmiş olmamın ardından düzen ve plan kavramının hayatımı ele geçirmesinin ardından düşünüyorum da “Mesela” isimli kitabında Pala beni de ele geçiriyor. Bir okuyucu olarak öykülerin kendi içlerinde ve aralarında düzenlenmiş olması benim için kitabı gerçekten okunur hale getiriyor. Bu kitabın benim için okunur halde olmasının yanı sıra yazarın Murat SAĞLAM hayatımın içinde bulunan kavramları başlık olarak kullanması ve her biri için ayrı bir misal vermesi bende olumlu bir etki bıraktı. Mesela, “İkilem” isimli kısa öyküden örneklendirme yapabilirim, başlığıyla uyum içinde olan bu öyküde “Ziyaretinden memnun mu olmuştu, yoksa huzursuz mu?” cümlesi sanırım çoğu insanın kafasından geçmiş olan bir cümle olsa gerek. Örnek üzerinden de görüldüğü üzere Pala, hayatın kesitlerini okuyucusuna anlaşılır ve sade bir dil ile aktarıyor ki günlük dilin kullanılması da bence dil-içerik arasındaki uyumu oldukça geliştiriyor. İskender Pala, “Mesela” isimli öykü derlemesinde bir insanın yaşamı boyunca karşılaşmış olabileceği duyguları okuyucusuna etkili bir biçimde yansıtıyor demek hatalı bir görüş olmazdı. Şayet Pala’nın da kitabının önsözünde belirttiği gibi “Her ‘keşke’, insanın geriye doğru kendisini sorgulaması sayılır”, kendi hayatımdaki keşkeleri görmek ve bunları yeniden sorgulamak bana iyi geldi. Pala’nın önsöz bölümünde kendine yönelttiği sorulara bir bir öyküler aracılığıyla cevap vermesi bir okuyucu olarak beni gerçekten etkiledi. Bu kitap hakkındaki düşüncemi örneklemem gerekirse “mesela bu kitap yasnıtıyor” diyebilirdim. Kaynakça  Pala, İ. (2016). Mesela. İstanbul: Kapı Yayınları. 1MERVE ÖZSARAÇ 21301754 SECTION 020 AŞK HEP BÖYLE ACITIR MI?Bir tarafta aşkı iliklerine kadar safça yaşamış Raif, bir tarafta kendini aşka inandıramamış Maria… Kadının erkeğe küçük bir resim sergisinden dokunuşuyla, erkeğin ömrünü nasıl değiştirebilir ’in hikâyesi bu. Aşkın güzel günlerini kısa yaşayıp, yara veren pençelerinden hiç kurtulamayanlar…Raif o kadar çok hayali varken, gittiği Almanya’da hayatın sillesini yedikten sonra bir daha hayata açık gözlerle bakamayan adam. İnsan ailesinin isteklerini bazen hiçe sayar, çünkü bu kendi hayatıdır ve düşe kalka öğrenir. Raif de düştü fakat bir daha toparlanamadı. Almanya’ya yerleştikten kısa bir süre sonra babasının isteğini yerine getirip bir sabun fabrikasında çalışmaya başladı. Aynı zamanda bilgiye olan açlığı devam ediyordu. Sergilere, konserlere gidiyordu. İçindeki bastırılmış duygu onda daha fazla merak uyandırıyordu. Onun bu merakının hayatını ters düz edeceğini kim bilebilirdi ki? Bir resim sergisinde insan bir tabloya en fazla ne kadar süre bakabilir? 1 saat? Her gün? Çok beğendiği kürk mantolu kadının portresi için her gün usanmadan yorulmadan gitti, izledi, adeta konuştu kalbiyle. Bir resimle aşk yaşayan adam. Gün geldi kadın, resmine bu kadar çok bakan adamla iletişim kurmaya çalıştı fakat Raif’in gözleri portreye o kadar bağlanmıştı ki, o kadının kim olduğuna bile dikkat etmedi. Bir gece ansızın, sarhoşluğuyla caddede, kaldığı pansiyondaki kadınla öpüşürken o kadının siluetini karşısında bulduğunda kafasında şimşekler çaktı. Gerçekten gördüğü o muydu? O kadınla konuşmuştu? Nasıl fark edememişti? Yoksa sadece sersemliğin verdiği hayal miydi? Bir portre için her gün aynı yere gidip gelen insana, bu silueti takip etmemesi ihtimalini yakıştıramayız elbette. Peşine düştü, aynı saat ve aynı yerde bulma umuduyla. Buldu da. Takibine devam ettiğinde, kadının çalıştığı gazinoya geldiler, işte o an Raif’in iç sızlamasını hissetmemek elde değil. Aklına her türlü ihtimali getirip, kadın için çok üzülmüştü. Nasıl bu kadar kıymet verebilir tanımadığı bir insana? Aşk işte, insana neler yaptırıyor. Maria’yı rahatsız etmemek için o kadar çırpınıyordu ki. Sadece her gün oraya, onu izlemeye giderek kendini mutlu ediyordu. Maria onu tanıyordu. Bir süre sonra Raif’e hiç ummadığı bir şekilde adım attı. Muhtaç olduğu bir arkadaşlık, güven duygusu vardı. Onu istiyordu sadece. Belki de çok sevmek istiyordu ama hayatın acımasız gerçekleri, Maria’da bu duyguları bastırmaya çalışıyordu. Raif’e kendisinden bir şeyler istememesi gerektiğini, bu dostluğun çerçeve dışına çıkmamasını sürekli vurgularken, Raif’i değil, sadece kendisini engellemeye çalıştığının farkında değildi. Sizi sevmeyen bir insanla en fazla ne kadar zaman geçirebilirsiniz? Onu mutlu etmeye ne kadar dayanabilirsiniz? Raif onu güldürüyordu, sevindiriyordu ve bunu yaparken hiçbir zaman çıkar gözetmedi. Maria’nın mutluluğunu kendisininkinin önüne koydu, onu kaybetmeyi göze alamıyordu. Maria’nın Raif’e olan arkadaşlığıyla yetiniyordu. Dengesizdi Maria. Karşısındakinin sevgisini görmezden geliyordu. Onu böyle yargılamak kolay elbette ama Raif zoru seçti. Maria’yı çözmeye çalışıyordu. Maria, Raif’in her ne kadar kız gibi davrandığını düşünse de, kaçıp gitmeyi seçmeyen adam gibi adam vardı karşısında.Bir yılbaşı gecesinin verdiği sarhoşlukla yaşanan yakınlık, bu Raif’in her ne kadar kendini sakınsa da Maria’nın suçu olan, onları birbirlerinden çok uzağa düşürdü. Onu öpmeye kıyamayan Raif, yine Maria’nın isteğiyle hayatından ‘gülerek’ çıktı. Yanlış anlamayın, aslında kimse birbirinin hayatından çıkmadı. Kolay mı öyle çıkmak? Kalp çıkar mı yerinden çık dediğinde? Yanıyordu Raif. Günü, gecesi olmuştu. Sırf onu üzmemek için, yine kendinden vazgeçiyordu. Dayanamadığı bir gün geldi çattı ve koşarak Maria’nın yanına gitti. Gittiğinde komşusundan aldığı acı haber yine, onu, Maria’yı mutlu etmek için yollara düşürdü. Maria, hastaydı. Kendisi de hasta annesine bakıyordu ama yılbaşında annesini Prag’a gönderdiğinden annesinin bu kötü durumdan haberi yoktu. İstemiyordu bilmesini. Buldu Maria’sını Raif. Odanın kapısını araladığında ona dünyaları veren gülümseme tekrar hayatın var olduğunu gösterdi Raif’e. Tam 25 gün, Maria’yı hastaneden çıkana kadar bekledi. Maria iyileştikten ÖZSARAÇ, 3sonra yaşanan yine kısa ve mutlu günler, Raif’e gelen ölüm mektubuyla kesilmişti. Babası ölmüştü. Yaşadığı çaresizliğin tanımı yoktu. Apar topar Havan’a gitmek zorunda kaldı. Maria da Berlin’de yaşadığı yalnızlık acısını çekmek istemediğinden Prag’a gitti. İşler yoluna girene kadar birbirlerini bekleyeceklerine söz verdiler. Raif Maria’sının gelme hayalleriyle yaşıyordu orada. Mektuplaşmakla yetiniyorlardı. Derken bir zaman sonra mektuplar kesildi, giden mektuplar yerine ulaşmamış gözüküyordu. Bir insana verilebilecek en büyük ceza, onu hayallerinden koparmaktır belki de. Yaşama ümidini kesmektir. Raif de o gün bitti. Sadece adı vardı bu hayatta. Neden, nasıl sorularıyla kendini bitirdi. Nasıl yapardı Maria’sı bunu ona? O kadar sevdiği, inandığı bir insan bunu yaptıysa sonra ne olacaktı? Hayatı noktalamıştı. Şartlar gereği evlendi, çocukları oldu Raif’in. Ama bunlar sadece sözcükten ibaretti. Her gece başını yastığa Maria’sıyla koydu, onunla uyandı. İnsanın hayatını elinden alıp, başka bir hayatı yaşatmak… Her şey çok farklı yöne gittikten sonra gerçekleri öğrenmekse ayrı bir tokadıydı bu hayatın ona. Maria’nın öldüğü haberini Almanya’da aynı pansiyonda kaldığı kadından öğrendi. Mektuplarda Maria sadece ‘çok güzel bir haberim var, ama gelince öğreneceksin ‘ diyordu. Şimdi o güzel haber, habersizce karşısındaydı. Kızı olmuştu. Çaresizdi, hiçbir şey yapamadan trene yolcu etti. O günden sonra içini kemiren sorular yerini büyük bir pişmanlığa bıraktı Raif’i. Maria’nın olmadığı bir dünyada yaşıyor olduğunu öğrendi. Onu başkalarının kollarında mı acaba diye hayal ederken, aslında ölüm döşeğinde hayatta kalmaya çalıştığı, evladını hayatta tutabilmek için direndiğini öğrendi. Şimdi nasıl yaşayabilsin bu adam? Öldükten sonra dirilebilir mi insan? O tekrar öldü.Sonrasında hayatı böyle devam etti. Daktilo başında tercümanlık yaparak, etliye sütlüye karışmadan, insanları sorgulamadan evine para getiren birisi oldu ailesi için. Raif için de aile kavramını dolduran insanlar yoktu öte yandan. İşte bir kadın yazdırdı ona hayat boyunca tek arkadaşlık eden bu günlüğü. Yine aynı kadın için yaşadı sadece. Okurken yaşattı, ağlattı sonra da düşündürdü Raif. Hayat, arkadaşlık için çok kısaymış Maria, dedirtti bana. Sevginin önüne engel koyunca hayatını kaybediyormuş insan. Sonra da aklıma ‘Çok sevmeyeceksin mesela daha az severse kırılırsın. Ve zaten genellikle o daha az sever seni, senin onu sevdiğinden… Çok sevmezsen, çok acımazsın.’ ı getirdi Can Yücel’den… İnsan kalbiyle yaşıyor, o attıkça değil, içini aşkla doldurduğunda yaşadığını hissediyor. Bazen de doldurduğu bir an da boşalıyor ve çok mutlu edebilecekken, kolayı seçiyor, kaçıp gidiyor.Doğaç Eldenk “Mayıs” İzlencesi Küçük İskender’in “Mayıs Giremez” kitabını okumaya başlarken bazı ön yargılarım vardı. İlk şiirleri okurken anlamakta çok güçlük çektim. Şiirlerde çok fazla kapalı öğe, imge vardı. Kitabın 18. sayfasında içimden şu sözleri geçiriyordum : “Sanırım bu kitap bana göre değil, bana ait olan bir şey bulamıyorum.”. Kendimi zorladım ve şiire kendimi dâhil etmeye çalıştım. Bunun için çok çaba harcadım ve sanırım başarılı oldum diyebilirim. Okumaya başladıktan birkaç gün sonra ( Evet tek seferde oturup bitirilebilecek bir kitap fakat ben böyle daha çok zevk alıyorum ) pes ettim. Bir kitaba yapılan en büyük ayıptı belki bu. Üzerinden bir hafta geçince tekrar kendimi ikna edip okumaya devam ettim. Tekrar kitabı elime alışımda sanki bir şeyler değişmişti. Belki de sadece okumaya devam ettiğim şiirler beni daha çok etkiledi, bilemiyorum. Kendime ait bulduğum ilk parçalardan biri de “kalacağım İzmir’de bir süre” şiiri oldu. Bunun en büyük sebeplerinden biri elbette İzmirli olmam. Doğup büyüdüğüm şehirle ilgili yazıldığı, özellikle de hayatımda ilk defa evimden ayrılıp başka bir şehre okumaya geldiğimde okuduğum için beni çok derinden etkiledi. O çok sevdiğim şehri, “Cambazların atları kıskandığı geceleri”, 18 yılımı bırakıp gittiğim yeri özletiyor bana. Evet duygusalım şu sıralar, aylardır görmediğim arkadaşlarım geldi farklı şehirlerden. Hepimiz bir zamanlar aynı şehre bağlıydık. Hepimiz kendi yolumuzu bulduk, o yolda ilerliyoruz. Burada şair kendi yaşadığı tek gecelik ilişkiden kalan bulanık anılarını anlatsa da sanki orada kaybettiği kızı ben arıyormuşum gibi kendimi şiirin içinde hissettim. Çok da abartmadan belki de çıkmak gerek şiirin içinden. Kendimden olduğunu düşündüğüm bir küçük parça, bana ait olamayanları da bana aitmiş gibi hissettiriyor sanki. Peki ya sıradaki sayfada ne mi hissettim ? Ait olmadığım bir yerde gibi hissettim kendimi. İlk başta hoşuma gitmedi. Okumaya çalıştım biraz daha, bazı şiirleri atladım. Gene kendime ait bir şeyler aradım. Gerçek hayatta da böyle yapmaz mı insan ? Şunu anlamıyorum, insan hem olduğu yerden daha iyi bir yerde olmak istiyor hem de ait olduğu yerde bulunmak istiyor. Bunun üstesinden nasıl geleceğiz acaba ? “Aynı Olamam, Aynayım o halde.” Nasıl yani ? Ben aynı değilim, o zaman etrafımı mı yansıtıyorum. Benim tek bir özüm var ve bunu değiştiremez miyim ? Okurken aklımdan bunlar geçti sürekli. Sonra bir kadın, sokağın ortasında tanıştığı bir kadın. Çok tanıdık. Daha önce de bahsettiği gibi “Haddinden fazla güzeldin, özellikle göz uçların - sert ve dik”. Yaklaşmaya çalıştıkça uzaklaşan bir kadın. Neden bu kadar tanıdık. Sadece ait olmak istediğim için mi böyle yoksa gerçekten yaşadığım için mi ? Kafamda mı büyütüyorum yoksa ? Hâlâ zorlanıyorum bu bağlantıları kurmakta. Sanki şöminenin başında oturmuş sıcak salebimi yudumluyormuşum gibi iyi hissettirdi bana ve aynı zamanda Ankara ayazında çırılçıplak dolaşırcasına da soğuk ve yalnız. Belki de daha fazla yaşanmışlık lazımdı bu kitabı anlamam için. Daha fazla tecrübem olsaydı belki de o ayaz beni üşütmeyecek, aslında en çok ait olduğum yere götürecekti. Bunu bilmiyorum ve öğrenmenin tek yolu da “zaman”. Belki ileride bir gün, çok uzun zaman sonra geçmişe bakarım, bu kitabı okurum. Bu yazıyı tekrar okurum ve düşüncelerimi karşılaştırırım. Kendimi tanımam ve kitabı anlama açısından bana çok daha yardımcı olacağını düşünüyorum. Resmi kendim çektim. İnternet üzerinden zamanında çektiğim resimleri yer yer paylaştığım oldu. İşte linki : https://www.flickr.com/photos/119759372@N02/ ​Eski Dostum, İnteraktif Medya Sizler ile yakın zamanda aklımda yaşadığım bir olayı paylaşmak ​istiyorum. Bir dostumla korku hikayeleri üzerine sohbet ediyorduk, bu alanda ne kadar deneyimli ve yetenekli olduğundan bahsediyorduk. Hatta biraz da yakınıyordu diyebilirim. İnsanların onun elinden çıkan yapıtları umursamadığını, onu dikkate almadıklarını düşünüyordu. Bu konuda ona hak veriyorum, bu insanların neler kaçırdıklarının farkında olmadıklarını söylüyorum ona. Onu anladığımı düşündüğü, bana yakın hissettiği için kendini bana açıyor: “Sence ismimden dolayı mı bütün bu ön yargı?” Aklınızdan ne geçiyor tahmin edebiliyorum. “Neden isminden dolayı insanlar ona ön yargıyla yaklaşıyor olabilir ki? Eğer ismini bilseydik, biz saygı gösterirdik.” Belki de öyledir. Ama adını söylemeden önce, size bu hayali arkadaşımı biraz tanıtayım. On üç yıla kadar dayanan bir dostluğumuz var aslında. İyi günde, kötü günde yan yanaydık. Lisenin son yılı sınava hazırlanmamı zorlaştırdığı için bir süre konuşmadık, ama ilişkimiz hâlâ devam ediyor, uzun süre de devam edeceğinden eminim. Benden yaşça büyük olduğu için onu hep bir idol olarak görmüşümdür, ama her hareketi de örnek alınacak birisi olduğunu söyleyemem. Nadiren de olsa tuhaf çıkışlar yaptığı oluyor. Özellikle şiddet konusunda bazı sorunları var. Büyük ihtimalle siz de tanıyorsunuz zaten, sık sık haberlere çıkar. Pozitif ışıkta çıktığı görülmez tabii, medya hep onun kötü yönlerini gösterir insanlara. Yaptığı en küçük hatayı gözler önüne serer, ama başarılarından asla bahsetmezler. Arkadaşımın bahsettiği “ön yargı” da buradan geliyor diye düşünüyorum. Kendisi yazardır, yönetmendir, müzisyendir, aklınıza gelebilecek ne varsa ilgilenir. Beceriklidir de. Zamanında bayağı ünlüydü, genç yaşlı demeden herkes yapıtlarını bilirdi, severdi. İtalyan su tesisatçısını anlatan bir hikayesi vardı, insanlar özellikle onu çok beğenirlerdi. Son yıllarda daha çok gençliğin ilgisini çeken eserler çıkarıyor, ama hâlâ birçok seveni var. Neredeyse her türden malzeme sunduğu için, bir şekilde ilgisini çekiyor insanların. Dedektif hikayeleri mi dersiniz, aksiyon, macera… Bazen gerçekten şaşırıyorum. Hem bu kadar çeşitli alanda aktif olup, hem de bu türlerin en iyi örneklerini nasıl çıkarabiliyor? Konuşma da buradan çıkmıştı aslında, gelmiş geçmiş en kaliteli korku hikayesinin yaratıcısı olduğunu söylemiştim ona -ki bu benim samimi düşüncem-. O da aslında ne kadar yetenekli olduğunun farkında, ama bahsettiğim ön yargılar yüzünden biraz özgüven eksikliği var. Bu yüzden ismini sizinle hemen paylaşmak yerine, kendi sözleriyle aktarmasını tercih ediyorum: -Ya şu millet korku hikayelerini falan neden bu kadar seviyor? -Öyle deme, ben de çok seviyorum, biliyorsun. -Tamam işte, bir anlat bana. Sadist misiniz nesiniz? -Sadist olduğumdan değil tabii. Açıklaması güç ama, bazılarımız gerçekten korkmaktan zevk alıyoruz. Hani, bir insan olarak içgüdülerimin derinliklerinde yatan kavga-kaçış tepkisini tetiklediğinden mi, yoksa duygusal bir zirve yaşattığı için mi bilemiyorum. Aslında senin bu konuyu daha iyi anlaman gerek, işin erbabı sensin. -Nasıl yani? -Yok mu senin şu P.T.? Korku türünün daha güzel bir örneği yok benim için. İnsan neyden, neden korkar çok iyi anlamışsın. -Gerçi ben de öyle düşünüyordum ama, bilemiyorum. -Neden ki? -İnsanlar yine kalitesiz, klişe korku hikayelerini tercih ediyor. Ben mi bir şey kaçırıyorum, anlayamıyorum. Benim yaptıklarımı dikkate alan yok. -O konuda da haklısın. İnsanlar interaktif medyanın aslında ne kadar etkileyici bir araç olduğunun farkında değiller. Bana da o kadar basit geliyor ki… Hangisi daha korkunç olabilir: ana karakterin bir canavar tarafından kovalandığını seyretmek mi, yoksa ana karakterin rolünü alıp canavardan kaçmak mı? -İnteraktif medya mı? Haha, bana ilk defa böyle hitap edildiğini duydum. Güzelmiş. -Senin tarzın özellikle korku türüne uyuyor aslında, biliyor musun? Örneğin filmlerde ses tasarımı, sanat yönetmenliği ile izleyicide bir duygu uyandırmak mümkün, ama bu atmosferi yaşamanın en iyi yolu, senin yaptığın gibi, kişiyi onun tam ortasına yerleştirmek. Emin ol, insanlar sadece sana bir şans verse, şu ön yargılarının üstünden bir gelebilse, senin sürükleyiciliğine hayran kalırlar. -Gerçekten tuhaf geliyor bunlar bana, Barış. Düşünüyorum da, acaba ismimden dolayı mı bütün bu ön yargı? -Neden isminden dolayı olsun ki? -İnsanlar “oyun” kelimesini duydukları an dinlemeyi bırakıyorlar. Akıllarına sadece yirmi yıl önce çıkardığım çocuk oyunları geliyor, ya da şiddete sebep olduğumu söyleyen, boş iftira atan haberleri hatırlıyorlar. İnsanlar, bu sanat alanının ne kadar ilerlediğinin farkında değiller. Derin, insanı düşündüren, onu sorgulatan, onu heyecanlandıran, onu etkileyen birçok eser ortaya çıkardım. Anlamsız, abartılı savaş hikayelerinden ibaret değilim. Bundan çok daha fazla olduğumu insanlara gösteremiyorum. İşte şimdi oldu: “Oyun”. Daha haklı olamazdı eski dostum. Her ne kadar yaşım ve insanların benden beklentileri yüzünden arkadaşlığımız sorgulansa da, başkalarının dediklerini umursamıyorum. Onların da bu deneyimleri yaşayabilmelerini isterdim, ama galiba bu imkansız. Belki toplum, ileride bu dostuma daha açık görüşlü bir zihniyetle yaklaşır, sizden de ricam bu. O zamana kadar, bizi ararsanız, aklımın bir köşesinde çay içiyor olacağız. Barışcan Yılmaz Kaynakça Kojima, Hideo. P.T. Cover Art. 2014. Playstation Network. ​ ​HİÇ KİMSENİN YENGESİ OLMAMALIYIZ Tanıl Bora ve Mustafa Çiftçi’nin derlediği Yengeler Cumhuriyeti kitabı, açıkçası daha önce hiç üzerine düşünmediğim, kitaptan haberim olmasa düşüneceğimi de sanmadığım bir konuyu inceliyor. “Bu hatun kim?” “Yengeniz olur.” Bu diyalogtaki “yenge” kavramı üzerine değişik isimlerin düşünce yazılarının olduğu kitapta en fazla ilgimi çeken şey, böyle bir kavramın bir tek ülkemizde var olduğunu öğrenmemdi. Bu çok kayda değer bir detay. Çünkü ülkemizde kadına nasıl bakıldığının işaretlerini sunuyor. Yengelik müessesesinin kadını ikinci plana ittiği, “onun sahibi var” gibi bir anlamı karşılamak için dilimize yerleştiği ve benzer birçok konuda yazı mevcut kitapta. Genel bir ifade ile yenge kelimesinin kullanım amacına bakıldığında, kadının dışarıda bırakıldığı durumların ortaya çıktığını görüyoruz. Ben ise kitapta rastlamadığım bir şeyin altını çizmek istiyorum. Ergenken yaşadığım masum ve komik arkadaşlıklar da dâhil olmak üzere, her zaman erkek arkadaşımın erkek arkadaşları tarafından bir yabancı gibi muamele gördüm. Garip bir duvar onlarla iletişimimi kesmiş gibiydi. En küçüğünden en büyüğüne kadar erkeklerin kendi aralarındaki ilişkide bu yengelik durumunun etkilerini görmek kaçınılmazdı. Dolayısıyla o çocuklarla arkadaş olunamıyordu. Çünkü beni tanıdıkları birisinin kız arkadaşı zannediyorlar ve ben de onların “yengesi” oluyordum. Aslında üzücü durumda olan sadece kadınlar değil. Erkekler arasındaki gerilim de çok yorucu olmalı. Bir son dakika haberi gibi, “aman ha adımlarınıza dikkat edin,” anlamında duyurulan, “Bu Ayşe, yengeniz olur,” cümlesi, hem söyleyen için hem de duyanlar için ağır bir yük gibi geliyor bana. Sanki kadın bir çikolata imiş ve o çikolatayı bırakın yemeyi, onun etrafında bile gezinilmemeli imiş gibi bir sınır çizme mecburiyeti hisseden erkekler de en az kadınlar kadar üzücü durumdalar. Hepsinden önemlisi ve asıl gelmek istediğim yer ise şurası: yenge sınırını, kendi erkek arkadaşlarına onları tehdit eder gibi çizen bir erkeğin kime güven duyduğu da açığa çıkmıyor mu? Kız arkadaşına değil, erkek arkadaşlarına güvendiğini ilan ediyor bu erkek. O yüzden onları uyarıyor. Bu ne demek? Kadındır ne yapsa yeridir, onlardan her şey beklenir, o yüzden sizi uyarıyorum demek. Yani onun sadakatine ve aklına güvenmiyorum, sizin dostluğunuza güveniyorum, diyor adam. Aynı adam, kız arkadaşına onu ne kadar sevdiğini, hayatının anlamı olduğunu, “çiçeğim” , “hayatım” gibi hitaplarla ifade etmesini de biliyor. İyi güzel de sen kadına güvenmediğini daha geçen gün beyan ettin, şimdi bu konuştuklarının bir anlamı olabilir mi o kadın nezdinde? Bunu hiç düşünmüyorlar. Bu yüzden kadınların ikinci plana atılması, yok sayılması gibi şeylerden ziyade böyle bir noktaya da odaklanılması gerektiğini düşünüyorum. “Bu kadın yengeniz olur” dendiği anda, kadın bir anda akılsız ve hemen yanındaki erkeğin diğer erkek arkadaşlarına meyledebilecek potansiyelde bir kadın konumuna düşüyor. Aslında biraz daha ileri taşıdığımızda bunun bir yargılama olduğunu da söyleriz. “Sen, eğer erkek arkadaşlarımı uyarmazsam her an onlara gidebilecek birisin” anlamına geliyor çünkü bu tavır. Yenge kavramın, “tek bir kelime yahu, ne olacak” diye geçiştirmemek gerektiği de böylece ortaya çıkmış oluyor. Son olarak “Bu yengenizdir” denerek bir sınıra hapsedilen kadının gasp edilen özgürlüğünden dem vurmak istiyorum. Bu özgürlük, diğer erkeklerle flört etme özgürlüğü değil asla. Böyle bir yargı, insanın diğerleriyle özgürce iletişim kurmasının gaspı anlamına geliyor. Ben Ali ile sevgiliyim, Ahmet de Ali’nin arkadaşı diyelim. Ahmet güzel bir şey söylediğinde, ben onu kutlamaktan ya da fikrine övgü düzmekten çekinir hale geliyorum. Rahat olamıyorum onunla konuşurken, çünkü ben onun yengesiyim! Öyleyse bir kelimeden bir şeycik olmaz dememeliyiz, bu kullanıma karşı çıkmalı ve herkesi bu konuda bilinçlendirmeliyiz. Kaynakça: Mustafa Çiftçi ve Tanıl Bora, Yengeler Cumhuriyeti (İstanbul: İletişim Yayınları, 2017), 182 BOZBEK 1 ÇİSEM BOZBEK KOLTUĞUNUN NELERİ SEVMEDİĞİNİ ONA HİÇ SORDUN MU? Masayla konuşuyorum. Evet, masayla. Neden şaşırdınız? Tam on beş yıldır orda durmuş sinsi sinsi beni izliyor. Her şeyimi biliyor, bugüne kadar yaşadığım her şeyi. Küçük bir kız çocuğuyken karnabahar yemeğimi itip onun üstüne dökmüşüm. Ondan kızgınmış bana hala. (Sahi, ben karnabahar yemeğini neden sevmiyorum?) Sonra bir gün, çok sinirlenip geçirmişim yumruğumu hışımla. Yahu, sana değildi ki sinirim, özür dilerim, tamam sallanmayı bırak artık, ders çalışamıyorum üstünde. Hem, ömrüm kısa benim; bir süre sonra çekip gideceğim bu dünyadan. Ya sen? Sen öyle misin peki? Kazık çakacaksın sen bu dünyaya. Kıskanıyorum seni ama biraz da üzülüyorum sana. Belki sen de gitmek isterdin bütün masaların mutlu yaşadığı bir öbür dünyaya. Bak; barışırsak, seni, sana çok iyi bakacak birine veririm gitmeden; ama ona anlatma tanık olduğun onca şeyi. Olur mu? Eşya, zaman kavramının çok dışında bir hikaye kahramanıdır. Bu dünyadaki varlıkların en sabırlısıdır. Olan biten her şeyi seyreder eşyalar ve tam da senin unuttuğun zamanda her şeyi hatırlatırlar sana başarılı bir roman yazarı gibi. Onların dilinden dinletiyor bize koca bir ailenin hikayesini “En Güzel Günlerini Demek Bensiz Yaşadın.” Bir antika ayna, çiçek dürbünü, cam sürahi, masa örtüsü… Her biri kaçırıveriyor ağzından, olan biten ne varsa; herkesin geçmişini seriyor ortaya. Ağzı hiç sıkı değil bu eşyaların da yahu. Bu eşyalar alıyor beni, bambaşka yerlere BOZBEK 2 götürüyor; bambaşka hayatlara tanık oluyorum. Kendi hayatımız birçok şeyi birden yaşayabilmek için çok kısa. O yüzden okumaz mıyız zaten bunca romanı, o yüzden izlemez miyiz bunca filmi? Kendi hayatımıza sığmayanları yaşayanların hayatına tanık olmak için… Ben hep gitmek istedim mesela. Gidemedim. Belki de hiç gidemeyeceğim; ama Koza gitti. Koza’nın evindeki Osmanlı sarışını duvar tutuyor elimden, götürüyor beni Koza’yla birlikte Paris’e. Gitmenin zor olduğunu düşünürdüm Koza’yla bu yolculuğa çıkmadan önce. Kalmanın da zor olduğunu düşünürdüm. Sonra anladım ki, ikisi de sandığımdan çok daha zormuş. Sevmedi Koza bu gidişi, mutlu olamadı ve döndü. Yıllar önce terk edip gittiği evine döndü. Böylece, Koza’yı tanıdım. Bir insanı nasıl tanırız? Herkes birbirini tanımaya çalışırken aynı soruları soruyor birbirine. Hangi tür şarkıları seversin, hangi filmleri seversin, en sevdiğin yemek ne… Oysa bir insanın sevdiği şeylerden çok daha güçlü şeyler var o insanı tanımamızı sağlayan: sevmediği şeyler. “En Güzel Günlerini Demek Bensiz Yaşadın” öğretiyor bunu bana. Kitabın yazarı Can Gürses öyle farklı insanlarla tanıştırıyor ki beni; onları, yıllardır hayatımda olan insanlardan çok daha fazla tanıyorum. Bana onların sevmedikleri şeyleri anlatarak yapıyor bunu. Mesela; kabak tatlısını çok seven bir insanın kabak tatlısını çok sevmesi, onu sadece “kabak tatlısını çok seven binlerce insandan biri” yapar ama bir insanın kabak tatlısını sevmemesi, bazı soruları da beraberinde getirir. O insanın kişiliğiyle ilgili çok fazla ipucu yakalarız o sorulara kafamızda cevaplar bulmaya çalışırken. Gizemli bir düşünce dünyasında buluruz birden kendimizi. Sevmek, insana doğuştan bahşedilen bir yetenektir. Sever insan, sevmeye eğilimlidir; ama sevmemek bambaşka bir olay. Sevmemek, içinde çok fazla yaşanmışlık barındırır; çok fazla hikaye… Sevmediği şeylerdir insanları birbirinden ayıran, onları şahsına münhasır kılan. BOZBEK 3 Artık bir insanı tanıyabilmek için, neler sevmediğini soruyorum ona ve artık eşyalarla konuşuyorum. Artık insanları daha iyi tanıyorum ve artık eşyalar bana cevap veriyor. Masamla barışacağım ve kitaplığımla daha yakın arkadaş olacağım. Bu arada, sahi, ben karnabahar yemeğini neden sevmiyorum? KAYNAK: Gü rses, Can. En Gü zel Gü nlerini Demek Bensiz Yaş adın. Şişli, İstanbul: Doğ an Kitap, 2014. Print. ÖZGÜR PENCERE: OKTAY AKBALİnsanlara belirli konuları açıklamanın çeşitli yolları vardır. Bu yol; bir film, bir resim, bir beste ya da yazılı bir yapıt olabilir. Tabi ki hepsinin kendine özgü detayları var ama ben biraz yazılı yapıtlardan bahsetmek istiyorum. Romanlar, öyküler, şiirler, denemeler ve daha bir çoğu... Her biri birbirinden değerli olan bu türler, istenilen düşünceyi okuyucuya aktarmada, hissettirmede önemli bir silahtır. Fakat tek bir yazar, bahsi geçen bütün silahları kullanmada en iyi olamaz. Burada deneme türünü kendi silahı hâline getirmiş bir yazara, Oktay Akbal’a değinmek istiyorum. Oktay Akbal’ın Yazmak Yaşamak adlı kitabındaki denemeleri insanı gerçekten derinden etkiliyor ama dikkatimi çeken ve
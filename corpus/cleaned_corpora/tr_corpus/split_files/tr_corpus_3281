bir dille kaleme aldığı her bir öykü beni hayatı sorgulamaya teşvik ediyor. Benim için, Erken Kaybedenler, keşke hiç bitmeseydi dediğim, bitmesin diye sayfaları yavaşça çevirdiğim bir kitap. Bu kitap belki yıllar sonra kütüphane raflarında toz tutmuş olacak; ancak kitabın bana kattığı bu sorgulama isteği zihnimde sürekli parıldayacak.Doğaçlama Bir Konser/ Yunus İnan Müzik hayatımın vazgeçilmezlerinden biridir. Dinlediğim özel bir müzik tarzı yoktur fakat emek ve duygu içeren eserler beni etkiler sadece. Günümüz pop müziği veya bunun gibi ticari amaçlarla yazılan niteliksiz ve kendi içinde tekrar eden, yeknesak şarkılar bende pek hayranlık uyandırmıyor. Bir eserin eser olması için bence kendi içinde tekrar etmemesi, birbirini takip eden her dakikasında farklı duygular uyandırarak farklı diyarlara alıp götürmesi gerekiyor dinleyiciyi. Yeri geldiğinde insanı hüzünlendirmesi, yeri geldiğinde de insanı göklere çıkarıp bulutların arasında özgür bir kuş gibi havalandırması gerekir bir eserin. Bende en çok merak uyandıran eserler ise genelde doğaçlama eserler olur. Doğaçlamalar enstantanedir, bir anda çıkarlar ve o an kaybolurlar, bir daha ortaya konulmaları neredeyse imkânsızdır. Bazen ben de gitarımla doğaçlama çalarım ve insanlar “Yunus, bu parça çok güzelmiş bir daha çalar mısın?” dedikleri zaman onlara doğaçlama olduğunu ve bir daha aynısını çalamayacağımı söylerim. Doğaçlama ağırlıklı müzik yapan en sevdiğim sanatçılardan olan Sarp Maden, Alp Ersönmez, Volkan Öktem ve bunlara ilaveten Telvin Trio’nun Ankara’da sahne alacağını öğrendiğim zaman bu etkinliğe bir arkadaşımla gitmek için büyük bir hevesle hazırlıklarımı yapmıştım. Kızılay’da Route adında bir mekânda çıkacaklardı. Bir taşla iki kuş vurmuş gibi hissediyordum ve bu müzik ziyafetini kaçırmayacağım için mutluydum. İlk önce Sarp Maden, Alp Ersönmez ve Volkan Öktem, daha sonra Telvin Trio çıkacaktı sahneye. İki grubun da tarzları doğaçlama temelli olmasına rağmen birbirinden farklı. Nasıl farklı olduğunu betimlemek isterdim fakat sözcüklerle anlatabileceğimi düşünmüyorum, dinlemek lazım bence. Sarp Maden ve ekibi gerçekten alışılmışın dışında doğaçlamalar üretebilen bir ekip. Benim ufkumun dışında ezgiler ortaya koyuyorlar ve daha ufkumun genişlediğini hissediyorum onları dinlerken. Şarkılarının isimleri bile alışılmışın dışında. Eğer bu ekibe ait bir albüm kapağına denk gelirseniz zaten anlarsınız. “Yıldıray Benzin”, “Bobi”, “Salça”, “Büdüt” gibi parçalara sahip bir ekipten bahsediyoruz. Telvin Trio da doğaçlama temelli bir grup. Perdesiz gitarı dünyaya tanıtan ve perdesiz gitarın dünyadaki en büyük ustalarından olan Erkan Oğur bu ekibin gitaristi. Telvin’in eserlerinde perdesiz gitarın varlığı sayesinde parçalarda Türk ezgilerine rastlayabiliyoruz. Arkadaşımla konser yerine vardığımızda Erkan Oğur’a rastladık. Ak saçlı, aksakallı tonton bir dedeyi andırıyordu bu yetenekli adam. Konser öncesi onu çok rahatsız etmek istemedim ve arkadaşımla birer bira içip sohbet ederek konserin başlamasını bekledik. Konser biraz geç başlamıştı fakat buna değeceğini düşünüyordum. Sarp Maden ve ekibi sahneye çıktıklarında ilk önce uzun bir giriş bölümüyle başladılar konsere. Bu giriş bölümü basgitar ağırlıklıydı ve insanın içini kıpır kıpır eden bir ezgiye sahipti. Gitar ise hafiften triton ve azaltılmış (diminished) cümlelerle eşlik ediyordu. Daha sonra bu uzun girişin ekibin “Quartet Muartet” projesine ait “Bir İleri Bir Geri” adlı parçasına öncülük ettiğini sezmem uzun zaman almadı. Girişten sonra gitar ağırlık kazandı ve parça tamamen tanıdık bir şekilde ilerledi. Parçanın hangi parça olduğunu sezdirdikten sonra doğaçlama bölümüne geçtiler. Bu kısımda ilk önce davul ön plandaydı. Volkan Öktem davulu sanki bir çocuğu okşarmış gibi hafif fakat etkili bir şekilde çalarak gerçek bir sanatçı olduğunu ortaya koyuyordu. O an aklıma beni stüdyoya çağırdıkları zaman davula çekiçle çivi çakıyormuş gibi vuran ve bunu bir meziyet zanneden davulcular geldi. Ritim hızlanmaya başladı, gitar da karmaşık cümlelerle eşlik ediyordu. Şu an karmaşık bir ifade vardı parçada, sanki toplanması imkânsız bir dağınık odadaymışsınız gibi veya çok zor bir sınavın ortasındaymışsınız gibiydi. Daha sonra parça çözüm noktasına ulaştı ve tekrar tanıdık parçaya ait ezgiler duyulmaya başladı. Uzun uğraşlar sonucu istediğini elde etmiş ve mutlu bir insan gibi hissettiriyordu bu kısım. Daha sonra çok uzun, geçiş mi yoksa parça mı oluğunu anlamadığım bir bölüm geldi, biraz hüzünlü ve romantik hissettiriyordu, o an zihnimde onun ilgisine karşılık göstermeyen bir kıza boynu bükük bir gül veren bir delikanlı portresi çizildi. Bu parçadan sonra ise başta bahsettiğim “Bobi” adlı parçaya geçiş sinyalleri veren bir kısım geliyordu. Bu parça bana her zaman gaz veren, hareketli bir parça ve ben bu ekibi ilk bu parçayla tanımıştım. Ekip üyeleri bu parçada bütün hünerlerini sergiliyorlardı ve eşsiz bir müzik ziyafetiydi. Neredeyse her gün dinlediğim bu parçanın canlı ve farklı bir versiyonunu dinlemek bana büyük bir haz vermişti. “Bobi” adlı parçadan sonra bir mola verildi. Arkadaşım gitmek zorundaydı ve Telvin’i kaçıracağı için biraz mutsuzdu. Yaklaşık on beş dakikalık bir aradan sonra Telvin Trio sahnedeydi. Başta bahsettiğim gibi Erkan Oğur perdesiz gitarıyla Türk ezgilerine yakın cümleler kuruyordu. Doğanın, Anadolu’nun içinde bisiklet turu atıyordum o an zihnimde. Ağaçlardan meyve toplayıp, dağ gezintilerine çıkıyordum. Telvin’in parçalarını önceden çok iyi bilmediğim için sadece ezgileri dinliyordum ve notaların beni akıntıda yüzen bir dal gibi alıp götürmesine izin veriyordum, ta ki şelaleden aşağı düşene kadar. Daha hareketli ve sert bir kısma geçilmişti, adeta suya yüksekten düşünce oluşan beton etkisi gibiydi. Konserin sonlarına doğru ise Volkan Öktem ile Turgut Alp Bekoğlu, karşılıklı davul solosu şeklinde atıştılar. Bu atışmalar hem seyirci için güzel bir şovdu, hem de iki müzisyen arasında başka kimsenin anlayamayacağı bir muhabbete vesile oluyordu. Birçok kez Can hocamla gitarla karşılıklı doğaçlama yaptık ve bu inanılmaz keyif veriyor. Kimsenin anlayamayacağı, iki müzisyen arasında şifreli bir dil gibi. Konser bittiğinde, her biri ayrı ayrı yetenekli olan bu müzisyenleri dinleme şerefine nail olduğum için çok mutluydum. İçimde hemen eve gidip doğaçlama yapma isteği vardı fakat saat bir buçuk civarıydı ve komşular birazcık kızabilirlerdi. Son bir kez boş sahneye bakıp, bu konseri unutmayacağımı bilerek eve doğru yola koyuldum. SONBAHARIN BİZLE ZORU NEDİR? Sonbahar geldi. Her taraf gene altın sarısı rengindeki yapraklarla dolu. Herhalde temizlik görevlilerinin en çok nefret ettiği mevsim bu olsa gerek düşünsenize sabahtan akşama kadar o yaprakları temizlemek ne kadar zordur. Öte yandan sadece bu görevliler nefret etmez bu mevsimden insanların birçoğu bu mevsimden nefret eder. Sebebiyse bu mevsimin çok kasvetli bir hava taşıdığını söylerler. Bence bunun en büyük sebebi gençlik mevsimine benzeyen şaşaalı ve heyecanlı yaz mevsiminin ardından doğayı öldürecek olan kışın yaklaştığını haber veren kasvetli yorgun ve yaşlı olan mevsim olmasıdır. Aslına bakarsanız bu mevsim benim de içimi üşütüyor o yaşlanan ağaçların sararan yapraklarını görünce korkuyorum. Bir gün bu ağaçlar gibi ben de yaşlanacağım benimde yapraklarım sararacak hastalanacağım. Fakat bu korkunun ölümden geldiğini düşünmüyorum. İnançlı olsun olmasın her insan bir gün ölecek ben ölümden korkmuyorum ben yaşlılıktan korkuyorum. O tuvaletimi bile tutamayacağım mevsimden korkuyorum. İnsanların eline düşmekten korkuyorum. Bazen görüyorum da bu yaşlı insanları, merdivenleri inip çıkmaktan acizler. Ben işte bundan korkuyorum. Bu mevsim öyle bir mevsim ki artık ileride hatırlanacak anıların yaşanacağı bir mevsim değil çünkü o mevsim çoktan geçmiş olacak. Ve ben o anıların arasında sıkışıp kalmaktan korkuyorum eğer çocuğum olursa beni hatırlamayacaklar diye korkuyorum. Bodrumda çürümeye terk edilen modası geçmiş mobilya gibi huzur evlerinde çürümekten korkuyorum. Ve sanırım bu anı yaşama mevsiminin en kötü yanı da o hayatında pişman olduğun anıların sürekli kafanda yaşayacak olması sen yaşlanacaksın ama o pişmanlıklar yaşlanmayacak. Ve az önce anlattığım gibi o pişmanlıkları düzeltmek çok zor olacak. Evet korkuyorum huysuz inatçı ve kimseye faydası olmayan bir insan olmaktan korkuyorum.Sonbahar sanki kafada biten beyaz saçlar gibi bana yaşlılığı hatırlatıyor. Bu mevsim öyle bir mevsim ki bana yaşlılığı hatırlatmakla kalmayıp kaybettiğim veya kaybedeceğim insanları hatırlatıyor. O ağaçlarla birlikte doğanın ölümünü görürken ölen babaannemi anneannemi dedemi hatırlıyorum. Bu nasıl acımasız bir mevsim böyle beni yaşlılıkla tehdit etmesi yetmezmiş gibi gençliğimde de hayattan lezzet almamı engelliyor. Sanki şizofren bir insanmışım gibi sağda solda mutsuzluklar gösteriyor birçok insanın görmediği mutsuzluklar görüyorum. Ve işin kötü yanı nedir biliyor musunuz? Kaçarı yok bu mevsimin illa ki yaşayacaksın ve bu mevsim benim sınavlarımın en çok yoğunlaştığı ana gelip kendisinden daha da nefret etmeme yol açmakta da bir hayli ısrarcı. Aslında şu an düşündüm de bu mevsim o kadar da kötü değil. Üstteki yazdığım şeyleri fark etmeme bir yerde bu mevsim sebep oluyor bence bu mevsim kendisinden ders çıkartmak için var. Beni adeta uyarıyor geçmez, bitmez dediğin bu hayat, bu yılın geçtiği gibi geçiyor sevdiklerini üzme, onlarla iyi geçin yeri gelince alltan almayı öğren, diyor sanki. Hani Yunus’un bir dörtlüğü var ya. “Yunus Emre der hoca ​Gerekse var bin hacca Hepisinden iyice Bir gönüle girmektir”İşte aynen bu dörtlükteki gibi bana gönül almanın ve sevdiklerimi kaybetmeden değerlerini bilmem gerektiğini gösteriyor bu mevsim. Bence bu mecazi sonbahar mevsiminden korkmak yerine bir an önce harekete geçmem lazım eğer yaşadığım pişmanlıklar varsa onları düzeltmeye çabalamam ileride hatırlayacağım güzel anılar oluşturmaya çalışmam lazım işin aslı benim ânı doğru düzgün yaşamam lazım. Ve benim bazı şeylerin elimde olmadığını idrak etmem lazım eğer bu şeyler benim dışımda cereyan edip beni kötü etkiliyorsa boşver demeyi öğrenebilmem lazım. Vay be demek eninde sonunda sonbahar aşağıdaki fotoğrafta olduğu gibi bana hayat merdiveninde acı ama doğruları söyleyen bir dostmuş. http://www.derszamani.net/sonbahar-mevsimi-ne-zaman-baslar-ne-zaman-biter.html MÜMİN TÜRKYILMAZ 21502145 KAYNAKÇA: 00sonbahar-2A6E-07EC-E01A adlı fotoğraf http://www.derszamani.net/sonbahar-mevsimi-ne-zaman-baslar-ne-zaman-biter.html Yolculuk Molası Size daha yeni yeni fark ettiğim bir şeyden bahsetmek istiyorum. Büyüyoruz. Elimizde olmadan, zaman yanımızdan öylece akıp giderken, yaşlanıyoruz. Çektiğimiz bir fotoğrafın, girdiğimiz bir sınavın ne kadar geride kaldığını anladığımızda aynaya bakma ihtiyacı duyuyor insan istemsizce. Zamanın kendisine neler yaptığını görmek istercesine. Gördüğüm şey beni şaşırttı açıkçası. Baktığımda kendime, hala yaşım küçük olsa bile, nasıl zaman bu kadar çabuk geçebilir diye düşünmeden edemedim. Sanki bir yolculuk sırasında, arka koltukta kafanı pencereye dayıyorsun, arabanın o tatlı homurtusuyla uykun geliyor. Fakat uyumak istemiyorsun, gittiğin yolları, etrafındaki her şeyi görmek için etrafına bakmak istiyorsun. O ağaçların, dağların güzellikleri seni senden alıp yüzlerce hayaller kurduruyor, fakat uyku işte bu, gözlerini kapatmak için yakıcı sinyaller geliyor beyninden. Öyle zorlanıyorsun ki uyanık kalmakta, yolculuğa devam etmekte, bir an uyuyup kalmaktan korkuyorsun. Hayatı, zamanı da buna benzetirim ben. Bazen öyle zevk alırım ki yaşamaktan, zaman öyle hızlı geçer ki. Fakat öyle günler gelir ki, ayakta kalmakta zorlanırsın, mecalin kalmaz. Seni yıkan şeyler olur, uyanık tutmakta zorlanırsın kendini. Geçmez bir türlü zaman, bitmez yolculuk. Fakat yolun sonuna geldiğinde ya da yolculuğa bir mola verdiğinde, baktığın zaman aslında öyle çabuk bitmiştir ki o yol, sanki o uyur uyanık halleri, zorlukları yaşamamış, hayalleri sen kurmamışsındır. Geçip bitmiştir. Büyümüş, hatta yaşlanmışsındır. ‘Büyümek, yaşlanmak kötü bir şey değil.’ dediğinizi duyar gibiyim. Evet, haklısınız. Ben de sizinle aynı fikirdeyim fakat zaman acımasız geliyor bana. Yolun sonuna ne zaman varacağını bilmiyorsun, sadece gidiyorsun hiç bitmeyecekmiş gibi. Bu yolculukta arabana -dünyana- bir sürü insan alıyorsun, bazıları yanına oturuyor, seninle birlikte yolun sonuna kadar gitmek istiyor. Bazıları da yolun bir kısmında inmek istiyor, bazılarını da sen indirmek istiyorsun. Bu arabanın içinde çok zaman geçiriyorsun, bir sürü anın birikiyor ve yolun sonuna aniden vardığında, bunun ne kadar az olduğunu fark ediyorsun, ya da şöyle söyleyeyim, ne kadar kısa sürdüğünü. Bu kısa yolculuğu bir yerde biriktirmek, bazen de içlerine girip tekrar yaşamak muazzam olmaz mıydı? Bana sorarsanız, bunun en mümkün yolu fotoğraflar. Hayır, videolar değil, mümkünse eski tip bastırılmış fotoğraflar. Onlara baktığımızda, o an yaşadığımız olay bir anda beynimize hücum ediyor, kalbini o anki duygularla dolduruyor aniden. Gözlerinizi dolduruyor, ağlatıyor, o ana götürüyor sizi. Düşünün ki, yaşam yolcuğunuzda bir fotoğraf makineniz var ve bu kısacık yolculuğun her anını hem hayallere dalmış ve mutlu bir şekilde, hem de uykulu anlarınızda çekiyorsunuz. Yolun yarısında ise elinizde bir sürü anı birikiyor. Belki daima hafızanızın bir köşesinde duran, belki hatırlamak istemediğiniz, belki de önemsiz, unuttuğunuz bir an. Her baktığınızda fotoğraflara, o unuttuğunuz günleri, size çabucak geçiyor gibi gelen ayları, tek tek hatırlıyorsunuz. Yolun yarısı dememe bakmayın, işte bunu hiçbirimiz bilemiyoruz. İşte zaman böyle bir şey. Elimden geldiğince zamanı yakalamaya çalışıyorum. Sona geldiğimde ya da fark ettiğimde zamanın ne kadar çabuk geçtiğini, aynaya baktığımda sadece yüzümdeki kırışıklıkları değil, geçirdiğim onca zamanın, ışıltılı ya da sönük, her nasıl olursa olsun, yansımasını görmek istiyorum. Elime aldığım fotoğraflarda, zamanın acımasızlığını değil de, ona nasıl karşı koyduğumu görmek istiyorum. Ya da ona nasıl kucak açtığımı. Çünkü zaman sana değil, sen ona ayak uydurursun. Zaman geçer, biz büyürüz, yaşlanırız, arabamız yolun sonuna geldiğinde, biz ineriz. Fakat yol hiç bitmez. O hep devam eder. İlke Sarı Mutluluğun Peşinden Koşmak Bu kitapta beni en çok etkileyen şeylerden biri kitabın başlığıydı, “Normal olmak varken neden mutlu olasın?” Çok derin anlamlar, karmaşık duygular barındırdığı açıktı. Beni daha okumaya başlamadan heyecan ve merak içinde bırakmıştı bile. Acaba neler anlatıyordu yazar? Bu sözle ne kastediyordu, normal insanlar mutlu olamaz mıydı? Bu sorular kafamı çok kurcalamıştı açıkcası. Aslında başlığından anlamıştım çok derin, acıklı ve yoğun bir anlam taşıdığını kitabın.Okudukça da beklentilerimi fazlasıyla karşıladığını gördüm. Basitçe anlatmak gerekirse, Jeanette Winterson özyaşam öyküsünü kendine has üslubuyla başarılı bir şekilde yazıya geçirmiş. Yazar o kadar içten, samimi bir dille yazıya geçirmiş ki yaşananları okuyan her kesimden insan kendisini veya en azından çevresindeki insanları bu paragraflarda bulabilir. Bana kalırsa çok talihsiz bir hayatı olmuş yazarın. Yazarın diliyle, kendisinden nefret eden bir üvey anne tarafından büyütülmüş. Dışlanmışlık, sevgisizlik gibi kötü duygular arasında büyümüş. Sevgiye, bakıma muhtaç bir çocukluk geçirmiş. Ben ise her ne kadar kötü bir haatımız olsa bile mutluluğumuzdan asla vazgeçmememiz gerektiğine inanıyorum. Çevreme bakarak söyleyebilirim ki çok az insan gerçekten mutlu. Gerisi mutlu olduğunu sanıyor belki de ya da çevreye hoşnutsuzluğunu belli etmek istemiyor. Peki, neden mutlu değiliz? Mutlu olmamız gerekmez mi? Yapabileceğimiz yegane basit şeylerden biri mutlu olmakken neden? Mutlu bile olamayacaksak neden yaşıyoruz? Mutlu olmak elimizde değil mi yoksa? Mutlu olmak hiç de zor değil aslında. Küçücük şeylerden de mutlu olunabilir. Bir gülümseme için milyoner olmamıza ihtiyacımız yok ki. Sokakta kedilere artan yemeklerinden veren teyzeyi gördükten sonra bile gülümseyebilirken neden daha fazlasına ihtiyaç duyalım? Belki de çok iyi biliyoruz mutlu olmayı,eğlenmeyi ama zaman bulamıyoruz. Çalışmamız, para kazanmamız, sınavdan yüksek not almamız gerekiyor ve bu yüzden de yoğun hayatımızın arasında unutuyoruz sanırım. En basitinden akşam sıcacık kaloriferin yanına geçip çay içmek, sevdiğimiz bir kitabın sayfalarını karıştırmak bile bizi mutlu edebilecekken çok yorgun olduğumuz gerekçesiyle kendimize yarım saat bile ayıramıyoruz bazen. Kendimize zaman ayırsak belki de mutlu olacağız. Ama eğer mutlu olmayı unuttuysak vay halimize. Mutlu olmak bisiklete binmek gibi midir? Yıllar içinde o çocukluğumuzda çok iyi bildiğimiz duyguyu unutmuş olabilir miyiz? Bu noktada mutluluğu hiç yaşamamış insanların olduğunu da unutmamalıyız. Bazılarımız çocukluğunda yaşadığı şanssızlıklar, kayıplar, savaşlar sebebiyle mutluluğu belki de hiç tadamadı. Hiç bilmedikleri bir şeyi onlardan talep etmek de yersiz olur haliyle. Kitapta olmayan konuyu sınavda sormak gibi olur. Adaletsiz bir durum. Daha önce de değindiğim gibi bizlerin,şanslı olanlarımızın, mutlu olmak adına yapabileceği şeyler var. Mesela en basitinden kendimize küçük bir ödül verip bir gün sevdiğimiz bir yemeği yiyebilir ya da sevdiğimiz bir filmi tekrar izleyebiliriz. Çok basit ama eminim işe yarayabilir. Karşımızdakinin yüzünde gördüğümüz bir gülümseme bile bazen bizi mutlu etmeye yetebilir. Normal olmak toplumumuzda oldukça abartılıyor ama normal olmak her zaman iyi değildir, ara sıra mutlu olup kabına sığmamak lazım.. Benim düşüncem ise hayatta ne kadar kötü şartlarda yaşamış, kötü insanlar görmüş , çok zor zamanlar geçirmiş olsak da yaşama sevincimizi asla yitirmemeliyiz. Umutlarımızdan hiçbir zaman vazgeçmemeli, elimizden geldiğince peşinden koşmalıyız. Mutlu olmalıyız. Hayatta mutlu olmaktan daha önemli başka bir şey daha yok. Mutluluk ruhsal ve fiziksel biz insanların en çok ihtiyaç duyduğu şeydir bence. Mutlu olduğumuz sürece ruh ve beden sağlığımızı koruyabiliriz. Hayata daha güçlü, dik durabilir ve zorlukların üstesinden rahatlıkla gelebliriz. Bu sayede gücümüzü, inancımızı tekrar toplayabilir hayata eskisi gibi sımsıkı tutunabilir kendimize güzelliklerle dolu muhteşem bir hayatın kapılarını açabiliriz. KAYNAKÇA Normal Olmak Varken Neden Mutlu Olasın / Jeanette Winterson( Sel Yayınları 2015 ) Emre Berkay Kızılateş 21302664 Tuğçe Aladı Anı Yaşamak Yıllar geçtikçe biraz daha farkına varıyoruz zamanın ne denli önemli olduğuna. Başta zaman, bize uçsuz bucaksız bir okyanus gibi görünse de aslında öyle olmadığını görüyoruz. Hayatın akışında, monotonluğunda kaybolup gidiyoruz. Bir nevi robotlaşıyoruz. Her birimiz aslında geleceğe dönük yaşıyoruz. Hayatın güzelliklerini unutuyoruz, en güzel günlerimizi istemediğimiz şeyleri yaparak harcıyoruz. Önemli olanın, anı dolu dolu yaşamak olduğunu çok sonradan fark ediyoruz. Fark ettiğimizde de, başta uçsuz bucaksız okyanus gibi görünen zaman, küçük bir gölden ibaret kalmış oluyor. Ne istediğimizden, hayattan ne beklediğimizden bir haber yaşıyoruz. Çünkü gerçekten ne olmak istediğimizle değil de bizden beklenenle ilgileniyoruz çoğu zaman. İsteklerimizi, arzularımızı görmezden gelmeye çalışıyoruz. Duygularımızı bastırıyoruz. Böylece toplum gibi büyük bir sistemin, bir parçası olarak kalabilelim. Dolayısıyla toplum, bizim hayatımızı yönlendiriyor. Hayatımızın amacı başkaları tarafından belirlenirken bize sadece ayak uydurmak düşüyor. Bizi özel kılan özellikleri, çoğu zaman görmezden geliyoruz. İsteklerimizi çöpe atıyoruz. Bizi mutlu eden ne varsa, gençliğimizin en güzel günlerinde elimizden akıp gidiyor. Böylelikle kendimize, ne istediğimiz hakkında yalan söylüyoruz, kendimizi kandırıyoruz. Esasında hepimiz içinde biraz usançla büyüyoruz. Hayatın güzelliklerini görmeyi unutuyoruz. Çünkü bizi mutlu eden ne varsa çoktan elimizden alınmış. Çoğu insan toplumun pençesine yakalanıyor ve toplum tarafından çoğunun hayalleri çalınıyor. İnsanlar eskiden beri toplumun onlara biçtiği cinsiyet rollerini oynuyorlar. Uzun zamandır kadınlar ev işlerini yapması gereken taraf; erkekler ise para kazanması gereken taraf olarak görülüyordu. Toplumun bize verdiği rolleri oynadık, neyse ki her geçen gün toplum olarak bu eksikliğimiz azalmakta. Fakat etrafımıza baktığımızda, onlarca kadın hayallerini gerçekleştirememiş, belki okula bile gidememiş; çünkü ona herhangi bir fırsat verilmemiş daha önce. Daha kötüsü ise toplumun, insanların duygularını bastırması, bu yüzden onların hissettiklerini açık açık söyleyememesi. Demek istediğim; toplum, insanlardan doğdukları cinsiyetin, sözde biçtiği rolleri oynamasını istiyor. Erkek doğduysan erkek gibi davranmalısın, kadın doğduysan kadın gibi. Maalesef, çoğu insan aslında olmak istediği karakteri bastırıyor. Bunun dışında, meslek edinirken gençler aynı durumda bırakılıyor. Ne istedikleri, ilerde nerede mutlu olacakları önemsenmiyor bile. Gençler, revaçta olan dallara yöneliyorlar, günün birinde sevmedikleri meslekleri yapabilmek ama daha çok para kazanabilmek için. Hepimiz hayallerimizi, isteklerimizi, duygularımızı bastırmak ve unutmak zorunda bırakılıyoruz. Zaman geçtikçe teker teker mutsuzlaştık, çünkü hayallerimiz yarım kaldı. Hayattan zevk alamaz hale geldik ve dünyanın güzelliğini, yaşamanın güzelliğini unuttuk. Oysa bir gökyüzüne bakmak bile “yaşamak ne güzel” dedirtiyor insana. Durup o anda kayboluveriyorsunuz. Yaşadığınızı hissediyorsunuz. Birçok vakit, durup anın içinde kaybolabiliyoruz. Karın ilk yağışını izlemek ki gibi ya da yağmurun altında ıslanmak gibi. Hayatta olduğumuz için şükretmemiz gereken bir dolu neden varken, at gözlüğü takmışçasına dünyanın güzelliğini göremiyoruz. Fakat bu dünyadaki zamanımız dolduğunda geri dönüp hayatımıza ve yaşadıklarımıza baktığımızda, bastırdığımız arzularımıza dönük içimizde en ufak bir pişmanlık kalmaz mı? İnsanlar hayattan zevk alabilmeli, istediklerini yapabilmeli ki bu dünyadan mutlu ayrılabilsinler ve ilerde dönüp baktıklarında en küçük şeye bile, iyi ki yaşamışım diyebilsinler. Bu hayatta son beş dakikamızın kaldığını öğrensek, ne düşünürdük? Muhtemelen hayatımızı ne denli keyifle yaşadığımız gözümüzün önünden geçerdi. Bu kadar dar ve kısıtlı bir zamanda, isteklerimizi ve duygularımızı gözden geçirirdik; kendimize yalan söylemekten vazgeçerdik. Bizimle ilgili bütün gerçekliğimiz ortaya dökülürdü. Aslında kim olduğumuzu bu son beş dakikada bilebilirdik, ne de olsa kim olduğumuzu yaşadıklarımız belirliyor. Fakat hayatı son beş dakika gibi yaşamak, eğer gerçekten son beş dakikamız kalmamışsa pek de mümkün değil. Muhtemelen ancak o gün geldiğinde, hayatımızdan nelere veda ettiğimizi öğrenebiliriz. Halbuki, hayatı sadece beş dakikamız kalmışçasına yaşasak hayatı dolu dolu yaşayabilirdik. İnsan hayatının değerini bilmeli. Geç olmadan hayallerini, isteklerini gerçekleştirebilmeli. Hayallerinin peşinden gitmeli ki mutlu olabilsin. Zamanımız dolduğunda, uçsuz bucaksız görünen okyanus kuruduğunda, insan yaşadıklarıyla tatmin olabilmeli. En ufak pişmanlık, eksiklik duymamalı. En önemlisi, insan anı yaşamalı. Ne kadar zor zamanlar yaşasak bile, güçlü kalmalıyız, yaşamaya olan tutkumuzu kaybetmemeliyiz ve direnmeliyiz hayallerimizin peşinden gidebilmek için. Sonuçta bir kere ölüyoruz ve bu hayatı layığıyla yaşamak bizim elimizde. Kaynakça Altan, Ahmet. Yabani Manolyalar. Everest Yayınları, 2017. SERİN 1 FATMA HİLAL SERİN ID:21301872 SECTİON:101-1 Türkçe ödevi- Öykü Başak Berna CORDAN 28.06.2015 KADIN OLMAK Kadın olmak… Aslında hep bu konu hakkındaki düşüncelerimi kâğıda akıtmak istedim ama ya fikirler düğümlendi boğazımda ya da kalemimden dökülen gözyaşlarıyla silindi yazılar. Kadınlarımızın bu kadar yok sayıldığı bir dünyada benim yazdıklarımın ne önemi var, diye düşündüm SERİN 2 doğrusu. Ta ki başarılı yazar Erendiz Atasü’nün Kadınlar da Vardır öyküsüyle karşılaşıncaya kadar. Öyle güzel sorgulamış ve öyle güzel anlatmış ki kadın olmayı etkilenmemek mümkün değil. Kitabı okudukça gömleğimin sol üst cebine koydum buradaki satırları. Ne zaman kadınları aşağılayan birileriyle karşılaşsam çıkarırım cebimden bu satırları ve tutuştururum ellerine bir iki cümle. Aslında öyle bilgisiz insanlar var ki hayatta değil bir iki cümle kocaman ansiklopediyi sersen önüne cahilliğini aydınlatmak yerine kitabı karanlık bir odada hiç okumadan terk etmeyi tercih ederler. Her gün gazeteler, haberler bangır bangır bağırıyor kadına şiddet diye, kapkaç diye, ölüm diye. Aslında kadınlarımızın başına daha neler neler geliyor ama kalemimin hıçkırıklarını durdurup da yazamıyorum. Kadın olmak anneliktir şüphesiz. İçimizde bir çocuk taşımaya başladığımız an bırakırız çocuk olmayı. 9 ay boyunca elini karnına dokundurup çocuğuyla iletişime geçmek, canı sıkıldığında dertlerinin hepsini ona anlatmaktır annelik. Evlatlarımızın daha göz rengini, saç şeklini bilmeden öyle severiz ki onları… Ne kadar acı çekeceğimizi bildiğimiz hâlde henüz göremediğimiz o gözler eşsiz gökyüzüne kavuşsun diye, hiç dokunamadığımız o saçlar rüzgârla birlikte savrulsun diye dünyaya getiririz çocuklarımızı çünkü günü geldiğinde tek bir sözcük yeterlidir ağrılarımızı dindirmeye. Anne… İlk okul günlerinde kalbimizde çakan kıvılcımları engelleyemeyecek kadar heyecanlanırız çocuklarımızla beraber. Evlendiklerinde o görmesin diye içimize akıttığımız gözyaşlarımızda boğulmamak için sıcak bir gülümseme oturturuz yüzümüze. Sırf evlatlarımız üzülmesin diye… Sırf onları bu denli seviyoruz diye… Kadın olmak kusursuz bir eş olmaktır bazen. Yıllardır aralık bıraktığımız gönül kapımızdan bir ışık süzülür günü geldiğinde. Biri girer hayatımıza daha ne olduğunu anlamadan. Öyle çok severiz ki onu kim ne demiş hiç umursamadan atarız iki kişilik imzamızı bu dünyaya. Sevdiysek zaten kalbimizin kilitlerine kilit ekleriz. Kadınlar kendi namuslarının bekçiliğini yapabilirler. Kimsenin gardiyanlığına lüzum yok! Kadınlar çok narindir aslında. Eğer onun içinden sevgi duygusunu çıkarıp kıskançlıktan fokurdayan bir kazana atarsan bunun geri dönüşü olmaz. Seni kayıtsız şartsız seven bu insanı güvensizliğinle kaybedersin. Aslında en önemlisi ne biliyor musunuz? Kadın olmak kölelik değildir. Bizim yaşadığımız dünyada anlayış bu aslında. Hiçbir kadın ne karnı zil çalan milletin boğazına iki lokma koymak için baharatların içinde yok olmalı ne de önüne atılan kıyafetlere ütü vurmalı. Açıkçası ben bu konuda kadın ve erkek arasında bir fark göremiyorum. Madem hayat müşterek erkekler de tutsunlar bir işin ucundan. Çok mu zor? Kadınları ev işlerine mahkûm edip onları demir parmaklıklara hapsetmek niye? Onlar da martıların süzülüşünü izlemeyi, denizin kokusunu içine çekmeyi hak etmiyorlar mı? Maalesef bazı kadınlar öyle sömürülmüş ki bu güzelliklere açılan pencerenin bile önce tozunu alıp sonra çıkarıyorlar kafalarını dünyaya. Ne kadar acı! Kadın da çalışsa, kendi ayakları üstünde dursa, paranın kokusunu içine çekse ne olacak sanki. Belki onlar da çocuklarına bir şeyler almak istiyor. Belki onlar da çocuklarının gözlerine sürprizlerle bir iki pırıltı damlatmak istiyor. Olamaz mı? Yeri geldiğinde kusursuz bir anne ve eş olan bu kadınların acısı ne zamana kadar devam edecek? Başkalarında suçu aramayın! Kadınları aşağılayarak ve küçümseyerek siz yapıyorsunuz bunu annelere, eşlere… Sadece dünyanın merkezinden kutuplara çekilin biraz. Kadınlara da yer açın ve asla unutmayın! Kadınlar da vardır bu hayatta. Beyza Kurtulmuş21502981GÜNAHKAR, İNANANVEŞAŞKINHiç kendi içinize yolcuğa çıktınız zamanlar oldu mu? Eğer olduysa daha iyi hayatlaryaşamak için hangi sınıfa koydunuz kendinizi bu yolculuktan sonra? Hayatımı istediğimgibi akıl ve mantığımla yaşıyorum, Tanrı'ya aldırmıyorum yani ben bir günahkarım mıdediniz kendinize? Yoksa Tanrı'nın mükemmelliğine ve varlığına kefilim beninananlardanım mı dediniz? Havva'nın Üç Kızı romanındaki kızlar, Şirin, Mona ve Peri,gibi ''Bir günahkar, bir inanan, bir de şaşkın.'' (Şafak 2016, 356) diye kendinizi sınıflarakoyarken şaşkın tarafınızı unuttunuz mu yoksa? Eğer unuttuysanız eksik hissetmediğinizmi hiç? İçinizde avaz avaz sessiz çığlıklar atan, o şaşkın tarafınızı henüz fark etmedinizmiyoksa?Şirin gibi günahkarlardanım ben, hayatın beyazını kaçıranlardan, çünkü bir yanımTanrı'nın sadece insanların kendi kendilerine yarattığı bir fetişten ibaret olduğuna ve dahaiyi hayatlar yaşamamıza bir katkısı olmadığına inanıyor. Genelde fetişleri insanlar yaratırve inançlarını onlara bağlarlar peki ya Tanrı mı insanı yarattı yoksa insan mı Tanrı'yı?Hayatı boyunca acıyı ve sevinci, tüm duyguları tadar insan. Bazı anlarda bu duygular okadar aşırı noktalara ulaşır ki, insan bilinçaltında bu duygularla nasıl başa çıkacağınınyollarını arar farkına varmadan. Mesela insan ölümün kendisine verdiği o tarif edilemez,içine sığamayan kederi, üstünü yırtıp, saçını başını yolarak içinden atmaya çalışır. Buyaşadığı travmadan kurtulmak için bazı semboller yaratır.Yani insan başa çıkalamayacakduyguları sembolize edip, basitleştirir ve böylece duygularıyla baş eder. Tanrı adınıverdiği sembol ise bu kederle başa çıkabilecek gücü kudreti olan bir varlıktır. İnsan artıkher üzüntülü anında Tanrı'yı hatırlar, biraz olsun ferahlatıcı düşüncelere kavuşmak için.Tanrı' ya sığınarak gerçekleştirilen her eylem aslında duygularla başa çıkmak içinbulunan çözümlerin bir simgesidir. Benzer şeyler sevinç duyguları içinde geçerlidir.Mesela insan içine sığmayan sevincini sembolize edip, basite indirgeyerek adaklar adar,kurbanlar keser böylece içine sığmayan duygularla başa çıkar. Başka bir deyişle, Tanrıinsanın kendisi için yarattığı bir yardım kaynağıdır. Yani başa çıkma eyleminigerçekleştirende, Tanrı'yı yaratanda insan olduğundan O'nun varlığının hayatı daha iyiyaşamamızabirkatkısı yoktur.Diğer yanımsa Mona gibi inananlardan, hayatın siyahını kaçıranlardan, kusursuz olanTanrı'ya ve O'nun eğer biz düzgün olursak bize mükemmel hayatlar vereceğine inanıyor.Her gün vücudumuzun, dünya ve evren düzeninin ne kadar mükemmel yaratıldığına fakatmükemmel işlemediğine tanık oluyoruz. Bu mükemmel işlemeyişte Tanrı’yı suçlamaktanve yok saymaktan vazgeçmeliyiz. Descartes'ın tanımındaki gibi etrafımızda mükemmelbir şey görmediğimiz halde bizde mükemmellik kavramının var olmasının nedeniTanrı'nın varlığının ispatıdır çünkü Tanrı mükemmel olan tek valıktır. Biz mükemmelolmadığımız için yaptığımız işler ve yaşadığımız hayatlarda mükemmel değil fakat Tanrımükemmel olduğu için tasarladığı evrenin ve içine koyduklarının yaratılışı mükemmel.Eğer kusursuz Tanrı'nın yarattığı kusursuzluğa karakterimizle, hayat tarzımızla uyumsağlarsak, kendimizi düzeltirsek bizdedaha iyi hayatlar yaşayabiliriz.Günahkar ve inanan taraflarımın arasında, bana hem siyahı hem beyazı yakalatarakdaha iyi bir hayat vaat eden üçüncü bir yanımın varlığını farkettim geçenlerde; neTanrı'sız ne de Tanrı ile yapabilen şaşkın yanım, içimdeki Peri. Sürekli vicdanınızın vemerakınızın ortasında kalmak, hayatınızı bir kargaşaya çevirir. Ben bu kargaşaya,kararsızlığa tahammül edemediğim için artık zar atarak yaşıyorum hayatımı. Eğer çiftsayı gelirse akıl ve mantık yani merak kazanır, eğer tek sayı gelirse kalp kazanır, yanivicdan. Mesela geçenlerde yolda mendil satan küçük bir kız gördüm. Hemen çıkartıp paraverecekken sokağın başında bizi izleyen, yüzünde meymenet olmayan bir adamı gördüm.Sonra anladım ki eğer ben bu parayı bu kızcağıza verirsem parayı bu adam alacak.Önemli olan adamın parayı alması değil, önemli olan para verenler var diye adamın bukızı bu halde yaşamaya zorlamaya devam edeceği. Aklım ve mantığım dedi çek git amavicdanım rahat vermedi. Zar attım bende tek sayı geldi. şimdi ben günahkar mıyım oparayı verip o kızı o hayatı yaşamaya mahkum edenlerden biri oldum diye? Yoksa beninanan mı oluyorum yoksul ve muhtaç birine yardım ettim diye? Ben nerdeyim, hangitaraftayım yani? Siyahın ve beyazın, günahın ve sevabın tam ortasındayım, bugüne kadariçimde hiç farketmediğim bir diyarda ; Araf'tayım, tıpkı Peri gibi. Ama rahatsız değilimbundançünkühayatı iyi yaşamak, siyahıda beyazıda yakalamak, farkındaolmaktır.Uzun sözün kısası, ben herkesin, bana yardım eden bensem Tanrı ne demeye var diyeisyanlarda bulunan bir günahkar, Tanrı'm sen bana mükemmelliği verdin, kendimidüzeltip buna uyum sağlayacağım diye dualarda bulunan bir inanan, bir de günah vesevabın ortasında kalmış bir şaşkın tarafı olduğuna inanıyorum. Henüz birçoğumuzfarketmesek bile hepimizin birAraf'ı var. Hayatı tam ayarında, günah ve sevabın arasındayaşayabilecekken, kendimizi ben günahkarım ben inananım diye kısıtlayıp hayata atgözlükleriyle bakmak niye? Belkide bu sınıflandırmayı yapmak yerine akıl-mantık vevicdan arasındaki bu kargaşayla nasıl başa çıkabileceğimiz bulup ve ortada bir yerdeyaşamayı öğrenirsek mükemmel olmayan hayatlarımızı biraz daha iyileştirebilir, siyahsakbeyazı,beyazsak siyahı,gri olarak yakalayabiliriz.Kaynakça :Şafak, Elif. Havva'nınÜç Kızı.İstanbul:Doğan Kitap, 2016.ReneDescartes, bilinmeyen kaynak.Morris, R. C. ve Leonard D. H. (2017). The Returns Of Fetishism: Charles De BrossesAndTheAfterlives OfAn Idea [Elektronik Sürüm].Eylül Koşok Kalabalıklar İçinde Yalnızız “Korkunun kayıtsızlığa, acının yoğun bir sıvıya ve anıların birbirine dönüştüğü bir sınırdaydık. Şehir tüm yalnızlığıyla karşımızdaydı. Tüm kaybolmuşluğumuz ve unutulmuşluğumuzla o yalnızlığın bir parçasıydık.” (Altunkaya 29) Kalabalıklar içinde, kitleler halinde yalnızdık. Nilüfer Altunkaya da Sevgili Yalnızlık kitabında yalnızlığı bireysel boyutu dışında, toplumsal bağlamda ele alıyor. Evlerimiz temiz ama sokaklarımız pisti mesela, çünkü toplumsal alanlar yaşanılan yerlerden çok yanından yürünüp geçilen mekânlar haline gelmiş, önemini yitirmeye başlamıştı. Kendi başımıza gelmiyorsa üzülmüyorduk gerçek anlamda hiçbir şeye. Belki hep böyleydi bu, belki de teknolojinin etkisiyle insanlar giderek bireyselleşmişti. Renkli bir ekran bizi yaşadığımız andan koparmaya yetmişti belki de, tekdüze hayatlarımızdan daha ilgi çekici bulmuştuk önümüzdeki renkli kutuyu. Bize sorulmadan karşımıza çıkan tonla olayın da etkisiyle, istediğimiz gibi şekillenmeyen hayatlarımızın nedenini niçinini mümkün olduğunca az sorgulamaya çalıştığımız sırada, bütün dikkat dağıtıcılığıyla teknoloji yetişmişti imdadımıza. Başlarda büyüktü, taşınması zordu. En azından televizyonu evin bir odasına koyunca sadece evin içindeki konuşmaları azaltmaya yetmişti gücü. Fakat gittikçe küçüldü, ceplerimize girdi. Fotoğraf koymasıydı, durum güncellemesiydi derken insanlarla yan yana oturup da yüz yüze bakmaz olduk. Tesadüf eseri karşılaşılan tanıdıklarla sıradan selamlaşmalar bile azaldı git gide, yolda yürürken karşımıza çıkan eski dostlara selam vermiyorduk eskisi gibi çünkü kafamız elimizdeki telefona gömülü yürür olmuştuk sokaklarda, görmüyorduk ki kimseyi. O parlak ekran tüm can alıcılığıyla bizi kendine çekiyor, ötelere bakmamıza izin vermiyordu. Suskunluklarımız kabuk kabuk birbirinin üzerine geçerek etrafımıza duvar örüyordu, yalnızlaşıyorduk giderek. Kendimize sosyal medyada yeni bir dünya kurduk, kafamızı da kaplumbağa gibi o deliğe soktuk, gittikçe hayatlarımızı daha da bireysel bir şekilde yaşar olduk. Çünkü çok isteyip de yaşayamadığımız o mükemmel hayatı etrafımıza yaşıyormuş gibi gösterebilmemiz için bir araçtı sosyal medya. Evde fotoğraf çekindiysek dağınık çıkan yerleri kırpabiliyor; kırışıklık olsun, sivilce olsun, her yaşta görülebilecek cilt kusurlarımızı fotoğraflar üzerinde küçük oynamalar yaparak yok edebiliyor; kilolu çıktıysak kendimizi zayıflatabiliyor; yok bütün çabalarımıza rağmen kendimizi olduğumuzdan farklı gösteremiyorsak da tümden fotoğrafı koymamayı seçebiliyorduk. Ağzımız kulaklarımızda resmimizi koyup çok mutlu imajımızı koruyabiliyor, şöyle birkaç kişiyi bir arada bulmuşken bir fotoğraf çekinip çok 1 Eylül Koşok sosyal bir insanmış izlenimi verebiliyorduk. Fotoğrafı çekindikten sonra kafamızı telefona gömüp dünyadan soyutlandığımızdan kimsenin haberinin olmasına gerek yoktu. Ben de bunu arkadaşlarımla her dışarı çıktığımda deneyimliyordum bizzat, topluca buluşuluyor, birlikte mümkün olduğunca az konuşularak yemek yeniliyor, sonra herkes kendi telefonuna dalıyordu. Ya da güzel bir şey olduğunda, olayın fotoğrafını çekip paylaşmayı, insanlara mutlu olduğumuzu göstermeyi, olayın tadını çıkarmaktan daha çok istiyorduk. Hayatımızı yaşamaktan çok sergilemeye meraklı hale gelmiştik zamanla. Üstelik bununla da bitmiyordu, güzel şeyler olurken kendi fotoğrafını çekenler vardı bir de. Arkadaşıyla sekiz saatlik yol giden ve arkadaşının bu sekiz saatin beşinde kendini çekip, kalan üç saatte de uyuduğunu gözlemlemiş biri olarak hayrete düşmüştüm meselâ. O an karar vermiştim, ön kamera kamusal hayatın baş düşmanlarından biriydi. Profilimizde ne kadar mutlu olduğumuzu haykırsak da aslında yüzlerimiz asıktı; asansöre binerken, sokakta yürürken, metroda giderken somurtuyorduk, ciddiyetimizi koruyorduk ki kimse bize bulaşmasın, selam vermesin. Kendimiz dışında kimi kandırıyorduk? Her gün düzinelerce insanla karşılaşıp mümkün olduğunca azıyla göz göze gelmeye çalıştıkça, giderek daha da içimize kapandık. Biz böyle yaşayıp giderken günler haftaları kovaladı, haftalar ayları. Gittikçe daha da alıştık bu duruma hatta aksi tuhaf gelmeye başladı. Biz ve birlik kavramı anlamını yitirdi zamanla, kalabalıklar içinde tek başımıza kaldık. Kaynakça Altunkaya, Nilüfer. Sevgili Yalnızlık. İstanbul: Alakarga Yayınları, 2015. Baskı 2 Postmodernistlerden Romantiklere Kitap Okuma Sevdam Uzun yolculukları oldum olası sevmemişimdir. Arabanın arka koltuğundan cama bakıp saatlerce bomboş yolları, tarlaları izlemek… Aynı müzikleri dinlemek saatler boyu… Küçüklüğümden beri katlanmak zorunda olduğum bu yolculuklarda canım çok sıkılırdı. Aslında hâla sıkılırım. “Sıkı can iyidir.” der hep babam. Ama maalesef saatler süren yolculuklarda uğraşacak bir şey, konuşacak bir konu bulamıyor insan; uyku da tutmuyor… Yapacak hiçbir şey yok. Oyalanmak için elime ne geçse okumaya başladım ben de. Mola verdiğimiz yerlerde ne bulursam onu okudum; gazeteler, gideceğimiz yerlerle ilgili broşürler, hikâyeler, çocuk masalları, tarihi, siyasi kitaplar, bazen çizgi romanlar… Canı sıkılan küçük bir ilkokul çocuğu iken başladığım bu okumalar artık hevesli bir hukuk fakültesi öğrencisi olarak hayatımın göz ardı edilemeyecek bir parçası. Sadece dersler bakımından söylemiyorum bunu. Küçük yaşta vakit öldürmek için başladığım bu okumalar, sonradan ne yaptığımın, ne okuduğumun farkına vardıkça vaktime değer kattığını anladığım, zevkli bir uğraş hâline geldi. Uzun yol hikâyesine geri dönersek; artık yolculuğa çıkarken yanıma kalınlığı fark etmeksizin en az üç kitap aldığımı söyleyebilirim; birincisi gidişte, ikincisi tatilde, üçüncüsü dönüşte okunmak üzere. Son olarak geçen ay Kurban Bayram’ında böyle uzun bir araba yolculuğuna çıktım. Uzun zamandır ertelediğim bir kitabı aldım ben de yanıma. Orhan Pamuk’tan Kırmızı Saçlı Kadın. Bu kitap elime her geçtiğinde okumak yerine kitaplığıma geri koymamım başlıca iki sebebi var aslında. Birincisi, daha önce okuduğum Masumiyet Müzesi’ni çok fazla sevmemiş olmamın bir sonucu olarak Pamuk’un anlatımına karşı bir önyargımın oluşması, ikincisi ise yazar kimliğinden sıyırarak kişisel olarak Orhan Pamuk’tan çok fazla hoşlanmamam. Şu bir gerçek ki Pamuk’un kitaplarını yazarken kullandığı dil diğer yazarlardan oldukça farklı. Evet, edebiyatçılara göre Pamuk postmodernist bir yazar. Ancak diğer postmodernist yazarlarla kıyasladığımızda Pamuk’un ayrı bir yeri var, gerek kullandığı dil gerekse konuyu ele alışı bakımından. Postmodernist anlayışın getirisi olarak dil oyunlarına çokça yer verilmesi ya da zaman-mekân gerçekliğinden sık sık uzaklaşma eğilimi kitabı okurken beni yoruyor, olayları kaçırmama sürekli başa dönmeme sebep oluyor. Kitap üzerindeki hâkimiyetim azaldıkça okumamdan aldığım zevk de aynı oranda düşüyor. Belki de bu yüzden klasikleri, özellikle romantik ya da realist romanları okumayı daha çok seviyorum. Dizi izlemek gibi geliyor bana bu tür kitaplar. Hiç tanımadığım ya da hiç tanışamayacağım insanların hiçbir zaman yaşamayacakları hayatlarını gerçekten yaşandığına inanarak okumak daha zevkli geliyor bana. Kim ne demiş, ne yapmış, sonra ne olmuş? Bazense tam tersi, kuru kuru bilgi okumak, ders çalışmak, ilgi alanlarıma göre ya da derste öğrenmek zorunda olduğum konular bağlamında okumalar yapmak daha tahammül edilebilir benim için. Ancak felsefi kitaplar, modernist, potmodernist romanlar ya da bazı ekspresyonist romanlar… Sanatla gerçek arasındaki bağları koparmak ve tüm yerleşik değerleri, okuyucunun rahatını kaçıracak yöntemler kullanarak sorgulamak, şeklinde bir tanımla karşılaştım araştırma yaparken. Tam olarak hissettiklerimi açıklayan bir söz rahatı kaçmak. Bu yüzdendir ki bu gibi postmodernist eserlere, hele hele Pamuk’un kitaplarına –çünkü bu tarzı çok yoğun kullandığını düşünüyorum- daha mesafeli yaklaşıyorum. Sütten ağzı yanan yoğurdu üfleyerek yermiş, Masumiyet Müzesi bende olumsuz bir ilk izlenim oluşturmuştu. Öte yandan Kırmızı Saçlı Kadın ‘ı göz ardı edişimin ikinci önemli sebebi ise kişisel olarak Orhan Pamuk’la ilgili. Türkiye’nin yakın geçmişiyle ilgili bazı politik konular hakkında –örneğin türban yasağı, Ermeni tehciri- açıkçası çok da doğru bulmadığım bazı görüşlerinin olması ve bu görüşlerini kitaplarına yoğun bir şekilde aktarması kitaplarından soğumama sebep oluyor diyebilirim. Öyle ki, kitabın arkasında verilmek istenen yanlı politik görüş o kadar keskin ki kitabın içinden çıkmama sebep oluyor, başka bir deyişle akıcılığını kesiyor. İşte bu saydığım sebeplerden ötürü elim bir türlü varmadı Pamuk’un son kitabına başlamaya. Ancak oflayarak başladığım Kırmızı Saçlı Kadın daha ilk sayfalardan beni şaşırttı diyebilirim. Kitabın içeriğinden bahsetmek istemiyorum ki sürprizi kaçmasın. “İlk aşk deneyimi bütün bir hayatı belirler mi? Yoksa kaderimizi çizen yalnızca tarihin ve efsanelerin gücü müdür?” Arka kapakta yer alan bu söz bile başlı başına büyük bir merak uyandırdı bende. Kitapta gerek nispeten sadeleşmiş, anlaşılması daha kolay bir dil kullanılmış olması gerekse kitaba farklılık katan bazı mitolojik hikâyelere sahip olması ve bu hikâyelerin romanın devamıyla bağlantılı olması; kitabı sevmeme, bir an önce bitirmek istememe yardımcı oldu. Pamuk’un diğer kitaplarından farklı olarak bazı siyasal ideolojiler yerine aşkın, vicdanın, pişmanlık duygusunun, sırların genişçe yer kapladığı bir kitap bu. Karmaşık cümlelerle dolu, sizi sürekli düşünmeye sevk eden bir postmodernist roman mı yoksa benim gibi hayata film kadrajından bakan romantik eserler mi tercih edersiniz bilmiyorum. Eğer ikisinin arasında bir şeyler okumak istiyorsanız ve bol vaktiniz varsa Kırmızı Saçlı Kadın tam size göredir derim. Sizlere şimdiden keyifli okumalar… Cansu Özden KÖŞKER 1 OSMAN KADİR KÖŞKER 21302382 ALİ TURAN GÖRGÜ TURK 102-20 20.04.2015 SÜKÛT İYİDİR Beni Sessiz de Sevebilir misin? içindeki fotoğrafları ve konu başlıklarıyla insanda merak ve okuma isteği uyandıran bir kitap. Canlı ve cıvıl cıvıl renkleri ile yazıların arasına serpiştirilmiş fotoğraflar, çok da alışık olmadığımız farklı bir hava katmış kitaba. Çıkacak her kitabını dört gözle beklediğim yazarlardan biri Kemal Sayar. Bana, “Beni anlatmış, benim duygularıma tercüman olmuş.” dedirten yazarlardan. Okullarda ders kitabı olarak okutulması gerektiğine inandığım kitapların yazarı. Hayatın kıyıda köşede kalmış ayrıntılarına dikkat çeken, unutulan değerleri tekrar gün ışığına çıkarmaya çalışan yazarda kendimi bulduğumu rahatlıkla söyleyebilirim. KÖŞKER 2 Kitapta cümleler kısa, net, şiirsel, bir o kadar da yalın. Tanımlamalar yazara özgü. Mesela yazara göre sevmek: “Sıradan olanda sıra dışını bulmaktır. Sevmek vermektir, affetmektir. Almaktır. Bırakabilmektir. Leylâ’dan geçmektir sevmek.” (Sayar 12) Tanım bu ama, yazar günümüz aşklarından, sevmelerinden serzenişlerde bulunmadan da edemiyor: “Günümüzün aşkları görünmek istiyor. Kıyıda köşede gizlenmek istemiyor, bilinmek, ilan edilmek, ses çıkarmak istiyor. Özlemek istemiyor âşık, hemen kavuşmak istiyor. Aşk , beklemeye tahammül etmiyor.” (a.g.e. 10) Hayatın pürtelaş yaşanmasından birçok yazısında da yakınan yazar bu kitabında da aynı konuya değinmiş: “İş hayatı, hız, rekabet, elektronik aletler ve tüketim kültürü bizi uyuşturuyor. Acil olan önemli olandan çalıyor, bir şeylerin telaş gerektirmesi onun önem sırasında öne çıkmasına yol açıyor. Halbuki gerçekte önemli olan usulca, zaman ve emekle kotarılır.” (a.g.e. 21) Yavaşla ismindeki başka bir kitabında da yazar yine hız çağından yakınıyor. Beni Sessiz de Sevebilir misin? gürültüden, koşuşturmadan, güzelliklerin fark edilmemesinden şikayetçi olan yazarın, hayatı ve insanları önemsememiz gerektiği ile ilgili tavsiyelerinden oluşan bir eser. Yazar haksız da sayılmaz değil mi? Her şeyi öyle hızlı ve yüzeysel yaşıyoruz ki. Çevremizdekilere dikkat etmek, duyarlı ve hassas olmak, ayrıntıları fark edebilmek bizden o kadar uzak ki. Hız ve haz çağı deniyor ya gerçekten öyle. Yaptığımız işlerde bu iki kavram yoksa faaliyetlerimizin sürekli olması pek de mümkün gözükmüyor. Psikiyatrist olan yazar, insanların iç sesleriyle ilgili şunları söylüyor: “Kimi insanların iç sesi durmak bilmez, sürekli konuşur. Kabahatler, kusurlar bulur kendine, durmaksızın hakaret eder, hakir ve zelil bulur kendi nefsini … Şimdi diyorum ki ben sana, kendine bu kadar kıyma. … Haydi gel, şu içten sesler radyosu’nun içimizi çızırdatan sesini kısalım azıcık. Kendi kendimize göstereceğimiz şefkat ve merhamet bu noktada vazgeçilmez bir şifa kaynağı olacak.” (a.g.e. 25-26) Keşke bu sesleri azaltmak bir radyo düğmesiyle halledilebilecek kadar kolay olsa. “Hayatımızın en güzel anları, bütün ruhumuzla orada olduğumuz anlardır.” (a.g.e. 56) diyen yazar, anı yaşamanın ve yaşadığı anın hakkını vermenin önemini anlatıyor bizlere. KÖŞKER 3 Bedenlerin ayrı, ruhların ayrı yerde olduğu anlar, insanlara nasıl bir mutluluk verebilir ki? Dikkatli olmak, farkında olmak, insanın kendisiyle ve çevresiyle daha barışık ve mutlu olmasını sağlar. Yazara göre: “Güzellik her yerdedir ve onu görmek için ruhunuzun ayarlarıyla oynamanız gerekir.” (a.g.e. 79) Bence önce göz ayarlarımızla oynamamız gerek. Çünkü bakıyoruz ama göremiyoruz. Modern dünyanın insana sunduğu nimetler, birçok külfeti de beraberinde getiriyor. Bu külfetlerin zararlarını en aza indirgemek, hayatımızın kalitesini arttırır, ruhumuzun doyuma ulaşmasını sağlar. Bir diğer yazısında yazar dinlememek konusunu ele almış. Bunun sebebini de şöyle açıklamış: “ Günümüzün çok sesli ortamında, herkesin kendi sesinin büyüsüne kolayca kapıldığı ve konuşma şehvetinin insanların işitme melekelerini neredeyse yok ettiği bir dünyada dinleme sanatını ihya etmemiz gerek.” (a.g.e. 135) Yazar dinlemeyi sanat olarak adlandırmış. Gerçekten güzel konuşmak kadar dinlemek de bir sanat. Bunu hakkıyla yapabilenler de dostları için birer liman. Sığındığımız, bizi anlayan, anlattıklarımıza kafa yoran bir insan herkes için bir ihtiyaç. Çevremize baktığımızda ise dinliyor gibi görünen gerçekte aklı başka yerlerde olan insanların sayısı maalesef hiç de az değil. Şikayetlerden, oflamalardan, kaygılardan uzak, duyarlı, sakin, değer gören ve değer veren insanlarla eminim dünya daha güzel olacak. Yazımı şairin dizeleriyle noktalayayım: “ay sesiyle, gün sesiyle, gül sesiyle tırmanırım kalbinin tepesine ve işte zakkumların diliyle konuşabilirim seninle rüzgarın ve acının bildiği dilde acelesiz, hiç yarışmadan” KÖŞKER 4 KAYNAKÇA Sayar, Kemal. Beni Sessiz de Sevebilir misin?. İstanbul: Timaş Yayınları, 2014. Umay Atay Bilkent ID: 21503007 KLİŞELERİ HAKLI ÇIKARTAN ŞEHİR: PARİS Aşıklar şehri, modanın başkenti. gastronominin gözbebeği… İnsanlara en beğendikleri şehri sorduğunuzda çoğunluğun cevabı olan Paris ile özdeşleşmiş onlarca klişe betimlemeden sadece birkaçı bunlar. Aslında hiçbir zaman çoğunluğun beğendiği şeyleri beğenen, onları överek daha da öne çıkartmayı seven biri olmadım. Bu yüzdendir ki Paris yolculuğuma başlarken “Aman canım, hiç de abartıldığı gibi nefes kesici değilmiş.” diyenleri kendime destekçi bildim. Yabancı bir yerde, tanımadığım bir kültürde bulunuyor olmanın ışıltısıyla kör olmadan şehrin detaylarını ince eleyip sık dokumaya kendime söz verdim. Tabii o zaman daha Paris’in büyüsüne kapılmamanın ne kadar zor olduğunu farkına varmamış, her sokağında insanın içini dolduran zarafeti ve coşkuyu tatmamıştım. “Bir şehrin ruhu en iyi içinde yaşayarak deneyimlenir.” diyenlere kulak vererek tutuğumuz, merkezden biraz uzakta ancak metro duraklarına oldukça yakın küçük dairemize yerleşerek başladı on üç günlük Paris maceramız. Yerleşir yerleşmez de kendimizi şehirde olmasına karşın çiçeklerle bezenmiş, vanilya kokulu dar sokaklarda bulduk. İşte tam olarak o an klişelerin her zaman abartılmış genellemeler olmadığını kabullendim, daha doğrusu kabullenmek zorunda kaldım. Sadece birkaç saat olmuştu ama artık ben de “En sevdiğim şehir Paris” diyenlerdendim. Gezmeyi ve yeni şeyler öğrenmeyi çok sevdiğimden daha önce de kendimi tanımadığım sokakların fısıltısına bıraktığım olmuştu ancak ne var ki hiçbiri bu kadar oraya aitmişim, her şeyimle o andaymışım gibi canlı hissettirmemişti. Bu his her insan için aynı yerde keşfedilebilir de demiyorum ama benim için o yer Paris’ti, her saniye bunu daha iyi anladım. Elimizde bir kitap ve harita ile tek başımıza yolculuğa çıkmış olmanın özgürlüğünü kullanarak her anın keyfini çıkarma şansına vardık. Turist 1 Umay Atay Bilkent ID: 21503007 telaşına kapılmadan sadece iç sesimize kulak verdik, ne de olsa daha önümüzde koskoca on üç günümüz vardı. Paris’e gelmişken Louvre Müzesi’ni gezmemek olmaz diyerek ikinci gün kendimizi Louvre’un ellerine bıraktık. İki saatte gezilir denilen Louvre benim için iki buçuk gün geçirdikten sonra bile keyfinden hiçbir şey eksilmemiş ilk müze olmuştu. Yalnız olmadığımı, Louvre’un tamamını yaşayarak gezmenin yaklaşık yirmi sekiz gün sürdürdüğünü öğrendiğimde anladım. En hayret verici olan ise dünyanın dört bir yanından, tarihin her döneminden bu kadar çok eserin bu denli özenli korunmasıydı. Dekorasyon müzesinden moda sergilerine görmeye ya da toplanıp gösterilmeye değer görülmeyen farklı alanlarda düzenlenmiş mekanlara gittikçe gösterilen özene olan hayranlığım da katlanarak devam etti. Gezilecek onlarca hatta yüzlerce yere sahip bu şehirde Paris’te olmanın iç gıdıklayıcı etkisini en yoğun hissettiğim anlar ise aslında çoğu yapılması gerekenler listesinde olmayanlardı. O anlardan ilki Invalides çimlerinde çıplak ayakla yaptığımız yürüyüşün ardından çimlere uzanarak gökyüzünü izlediğimiz andı. Meleklerin gerçek olduğuna, bizleri izleyip gülümsediklerine inandıracak kadar güzel masmavi gökyüzünü izlediğimiz an daha sonra ne zaman kendimi bunalmış hissetsem beni güçlü tutacak olan görüntüydü. İkincisi ise eve dönüş yolunu ararken bir anda milangoya denk geldiğim geceydi. Ani bir içgüdüyle arkamı döndüğümde Eyfel’in ışıkları kucaklamıştı beni. Herhangi bir filmde izlemiş olsam gerçekliğini asla kabul etmeyeceğim rastlantılar bütünü... Anlatılmaz yaşanır denilecek türden bir yolculuk, fotoğraflar güzel çıksın uğraşına hiç gerek kalmadan nefes kesici kareler sunan bir şehir. 2 Umay Atay Bilkent ID: 21503007 Her anı dolu dolu geçen on üç günün yorgunluğuyla dönüş uçağının koltuğuna gömüldüğümde içimi kaplayan burukluğun da bana kanıtlamış olduğu üzere Paris klişelerin, düşlerin ve ışıkların şehriydi. Mutlaka görülmesi gereken şehir... 3 Kardelen Aysel AKÇA 21703668 Hayatın Kıymeti Sizce hayatımızın ne kadar değerli olduğunun bilincinde miyiz? Ya da hayatın çok kısa olduğunu bilip ona göre mi davranıyoruz? Bana sorarsanız, ne kadar hayatımızın kıymetini bildiğimizi söylesek de belli bir yaşa gelmiş veya hayatında çok şey yaşamış olanlar kadar bilemeyiz hayatın kıymetini. Sizce burada hayatın kıymetini bilmek sözüyle kastettiğim şey nedir? Bir çoğunuz bu soruya; “Hayatta olmamızın kıymetini bilmek ve yaşamayı sevmek.” şeklinde cevap verebilirsiniz. Benim kastettiğim şey ise, belki de kimilerinizin tahmin ettiği gibi, hayatın çok kısa olduğunun farkında olarak her günü mutlu şekilde değerlendirmeye çalışmak aslında. Çünkü bir çoğumuz, hayatımızdaki günlerin (anların) ne kadar değerli olduğunu unutuyoruz. Her gün, günlük telaşların içine dalıp birçok şey için üzülüyoruz. Birçok şeye sinirleniyoruz ve hatta bazen de bu duyguları günlerce içimizden atamıyoruz. Ayrıca, günlük hayatın karmaşası içinde bu duyguların hayatımızdan neler çaldığını fark edemiyoruz. Biz fark etmesek de zaman su gibi akıp geçiyor. Günler, aylar, yıllar… Şöyle bir düşünelim. Sizce hayatınızın ne kadarlık kısmını değerli olmayan şeyler için üzülerek harcamışsınızdır? Bana sorarsanız bu günlerin sayısı oldukça fazladır. Çünkü, içinde yaşarken bunları fark edemiyoruz. Yaşamımızın kıymetini bilmezcesine kendimizi üzüp yıpratmaya devam ediyoruz. Aslında hiçbirimiz hayatımızın ne zaman son bulacağını bilmiyoruz. Bu belirsizlik içinde zaman su gibi akarken sizce de hayat, olmadık şeyler için üzülmeye değer mi? Üstelik de bu duygular geçici iken. Ben de bu yazıyı okuyan belki de sizler gibi ben de ufak şeylere üzülen ve kolay sinirlenebilen biriyim. Bunu aslında çok yakın bir zamana kadar fark etmemiş ve bana ne kaybettireceğini düşünmemiştim. Geçtiğimiz günlerde babamla yaptığım bir konuşma beni bu konu hakkında düşünmeye itti. Bu konuşma sırasında babam, “Hayatta eskiye dönme şansım olsa küçük şeyler için kendimi o kadar üzmezdim ve hayatın daha çok kıymetini bilmeye çalışırdım. Çünkü, hiçbir şey değişmiyor; insanlar, olaylar, mekânlar… Sen sadece kendini boş yere yıprattığınla kalıyorsun. Sana tavsiyem kendini değersiz şeyler için üzme. Sonra bunların aslında ne kadar önemsiz şeyler olduğunu anlayacaksın.” dedi. Bu konuşma beni çok etkiledi ve babamın bu nasihatini uygulamaya çalıştım. Günlerce bu sözler kulaklarımda çınladı. Fakat, nafile… Birkaç gün sonra kendimi hayatın akışına kaptırmış, yine olmadık şeyler için üzülüp sinirlenirken buldum. Bu da beni yazının başında yazdığım gibi düşünmeye sevk etti. Ne kadar çabalarsak çabalayalım, hayatımızın kıymetini ve gereksiz şeylerin hayatımızdan çaldığı zamanları belirli bir yaşa gelince anlayabileceğiz. Bu olaylardan sonra hayatın kıymetini bilmek konusu üzerinde düşünürken okuduğum bir şiir kitabındaki bir dörtlük tam da hislerime tercüman olmuş gibiydi. Ali Lidar, Olmamış Kahraman Emeklisi adlı kitabında Hay’dan Huy’a adlı şiirini şöyle bir dörtlük ile sonlandırmış: “… ezilmiş bir çimen gibi korkak ve utangacım etrafımdaki köpekleri seyrediyor kadınlar uykusuz ve yorgunum en az otoban kenarına belediyenin zorla diktiği kasımpatılar kadar hayat bir heyulaymış Hay’la gelip Hu’ya giden gençken anlamamıştım, şimdi anladım, o kadar!” (Ali Lidar, 2019, s.45) Bu dizelerde de yaşadığımız hayatın kısa olduğu ve fark etmeden geçip gitmesi Ali Lidar tarafından da duygusal bir şekilde yansıtılmış. Bence bu dizelerde şair hayatın karmaşasından yorulduğunu ve yalnızım derken de sonunda yanında kimsenin kalmadığını ve tüm çabalarının boşa olduğunu anladığını ve pişmanlığını vurgulamaya çalışmış. Bu da benim yazının başından beri anlatmak istediğim şey aslında. Evet, belki de pek çok şeyi ileriki yaşlarımızda daha iyi anlayacağız. Ancak, yine de gelecekteki “keşke” lerimizi azaltmak adına gayret göstermekten hiçbir zarar gelmez. KAYNAKÇA: Lidar, A. (2019). Olmamış Kahraman Emeklisi. İthaki Yayınları İlke Karya Saygılı Dışlanan Hayaller Türkiye’de doğan her bebeğin hayatı az çok belli. Doğduğu andan itibaren etrafında olanlar, ailesinin hayata bakışı, ekonomik durumu, yaşadığı şehir... Bu listeyi istediğim kadar uzatabilirim ama gerek yok. Siz, Türkiye’de doğan diğer bebekler, bu listede daha nelerin olduğunu çoktan anladınız zaten. İnsanlar, hayallerini çevrelerinde gördüklerine, o güne kadar yaşadıklarına bakarak şekillendirirler genelde. Babanız küçük bir şehirde kebap dükkânı sahibiyse hayal kurmaya başladığınız andan itibaren o kebap dükkânı sizin de hayallerinizi süsler. Çünkü gördüğünüz o. Çünkü hayatınızda ulaşabileceğinizi düşündüğünüz en üst düzey: Bir kebap ustası olmak. Benim de öyleydi. Daha ilkokuldayken ne olacaksın diye sorulduğunda “Ben babam olacağım.” derdim. Kebapçılık en güzel meslekti bence. Bir kere babam kebapçıydı. Yeter de artar. Sonraları tabii ki hayallerim değişti: avukat olmak, doktor olmak, diş hekimi olmak. Neden avukat olmak çünkü yan komşumuzun oğlu bin bir güçlükle Ankara’ya hukuk okumaya gitti. Neden doktor çünkü o gün hastaneye gittik ve beyaz önlükler çok hoşuma gitti. Küçük ben küçük bir Türkiye özeti gibiydi: Hayalleri etrafından ibaret olan. Şimdi ben de komşumuzun oğlu gibi Ankara’dayım. Bir farkla, ben çevremde hiç görmediğim bir şey için geldim. Ben mühendis olmaya geldim. Gelişim hiç kolay olmadı ama burada olduğum her an iyi ki gelmişim diyebiliyorum. Bir söz vardır ya “Seni bir kez gülümseten hiçbir şey için pişman olma.” diye. Ben her gün gülümsüyorum. Çok fazla ben dedikten sonra ana konumuza dönebilirim. Küçük bir şehirde doğduysanız hele de çok başarılı değilseniz bir mucize olmadığı sürece kendi ebeveynlerinizden farklı bir hayatınız olmasını beklemezsiniz. Benim mucizem şehrimize gelen Ayşe Kulin’in bir söyleşisine gitmemle başladı. Kardelenler projesiyle herkesin okumasını istiyordu. Tamam, ben okuyordum ama ne için, hangi başkalarının önüme almak zorundasın diye önüme koydukları için. O söyleşiden sonra ne olmak istediğimi, küçük çevremin dışında neler olduğunu öğrenmeye başladım. Farklı hayaller kurmaya başladım. 18 senemi geçirdiğim yer de dahil olmak üzere ülkemizin büyük bir kısmında farklı şeyler hep ötelenir, hep dışlanır. Okuduğum fen lisesinde istenilen kalıplar içinde başarılı olanlar tıp okur, diğerleri babalarının mesleğine devam ederdi. Ben de sınıfımda tıp okumak istemeyenler köşesini tek başıma gururla oluşturuyordum. Ben hiç tıp okumak istemedim ama kabul görmeyeceğim çok aşikâr olan küçüklük hayalimi de yapmak istemiyordum. Geride bıraktığım arkadaşlarım istenilen başarıya (!) ulaşamadılar. Lakapları babalarının meslekleri oldu. Biri ıslak ağaç kokulu, içeri girdiğinizde talaş tozunun her yerinize girdiği marangoz dükkanında çalışmaya başladı; biri kuyruk yağının alttaki kömürlere damladığı etlerin cızır cızır sesler çıkardığı ocak başında usta oldu. Hedefleri ilkokuldaki hedeflerine geri döndü, döndürüldü. Hiçbiri ben doktorluk dışında bir meslek yapabilirim demedi. Ben ise tıp kazanacak kadar başarılı olamadım ama kendi istediğime ulaştım. Kulin’in söyleşisini ve benzerlerini telefonuma kaydedip babama izlettim her gün. Bıkmadan, her defasında söyleneceğini bilerek. Günler sonra gidebilirsin cevabını aldım. O gün 18 Temmuz 2017. 18 Temmuz'dan sonra yaşadığım her günde hayallerimi nasıl oluşturduğumu, başkalarını dinlemeden kendi doğrularım için yürüdüğümü, en sevdiklerime bile karşı çıkarak şu an olduğum yere geldiğimi düşünüyorum. Fedakârlıksa fedakârlık, gözyaşıysa gözyaşı ama sevinçse de en âlâsından. Küçük odamda kurduğum en büyük hayal Bilkent'e gelip mühendislik okumakken şimdi etrafıma baktığımda benden çok daha büyük hedefleri, hayalleri, gerçekleştirilmiş istekleri olan insanlar görüyorum. Benim de daha büyük hedeflerim var artık. Bu sefer bir mucizeye ihtiyacım olmadığını da biliyorum. Artık siz de kendi mucizenizi kendiniz yaratabileceğinizi biliyorsunuz. Nereden geldiğimiz, nasıl büyüdüğümüz çok şeyi belirliyor ama her şeyi değil. Kendinizi tanımak, istekleriniz doğrultusunda çalışmak sizin elinizde. Ben hayatımı değiştirdim. Siz de hayatınızı değiştirebilirsiniz yeter ki isteyin, yeter ki en ufak başarısızlığa boyun eğmeyin. Yaşlı Adam ve Deniz Santiago o gün de her zamanki gibi erkenden kalkmıştı. Yarım yüzyılı geçmişti geç uyanmayalı. Bir balıkçının kaderiydi erken uyanmak. Her gün erkenden kalkar balığa çıkacaksa hazırlanıp denize açılırdı. Balığa çıkmadığı günler ise kahvaltısını ettikten sonra sahilde gezinir, daha sonra oltalarını tamir ederdi. Bugün de balığa çıkacaktı. Bugünün onun için ayrı bir önemi vardı. Bugün son 84 günün aksine büyük bir balık tutabileceğine inanıyordu. 84 gündür balık tutamamış, limanda alay konusu hâline gelmişti. Ama bugün inanıyordu balık tutabilecekti. Hızlı hızlı çekiyordu kürekleri. Şimdiden bu zamana kadar hiç açılmadığı kadar açılmıştı bile. Kendisinden daha ilerde başka bir balıkçı kayığı yoktu. En yakın kayığa bile çok uzak olduğunu gördüğünde uygun yere geldiğini düşündü. Kısmetini burada arayacaktı. Oltalarını hazırlayıp beklemeye koyuldu. Yarım saat geçmiş gün hafiften ağarmaya başlamıştı. Geçen yarım saat yaşlı denizci için hiçbir şeydi. O artık beklemeye iyice alışmıştı. Ama bugün farklıydı. Diğer günler gibi boşuna beklemediğini biliyordu. Kayığın baş tarafındaki olta titremeye başlayınca haklı olduğunu anladı; bugün boş dönmeyecekti! Yavaşça oltayı çekmeye başladı. Ama aniden işler tersine dönmüş balık onu çekmeye başlamıştı. İhtiyar balıkçı bir süre direnmeye çalışsa da sonunda kendisini çeken balığın ne kadar güçlü olduğunu anlamıştı. Ona karşı koyamıyordu. Ama balık öyle güçlüydü ki Santiago biranda kendini suyun içinde buldu. Balık onu içe doğru çekiyordu. Ama ihtiyar balıkçı da kararlıydı, aylar sonra oltasına takılan balığın elinden öylece kaçıp gitmesine izin vermeyecekti. Pes etmeyecekti. Ne kadar süre geçtiğini hatırlamıyordu Santiago. Ama en az on defa boğulması gerekiyordu geçen sürede. Ama o ne bir şey hissediyordu ne de pes etmeye niyeti vardı. Ara ara şuurunu kaybediyordu. Sonra ne kadar süre geçtiğini anlamadan kendine geliyordu. Ama değişen bir şey yoktu, sadece etrafın gitgide kararmasından derinliğin değiştiğini anlayabiliyordu. Ve balık onu çok hızlı bir şekilde çekiyordu. Bunun ne kadar süreceğini merak etti. Yine bir şey hissedemiyordu. Şuuru bir kez daha kapanmıştı. Kendine geldiğinde parlak bir mekândaydı. Sualtı mağarası gibi bir yerdi. Mağaranın dibinde çok güçlü ışık kaynakları vardı. Bunlar mağaranın gün ışığıyla aydınlanmış gibi parlak olmasını sağlıyordu. Her tarafta rengarenk mercanlar vardı. Işıkla beraber çok güzel bir görüntü olduğunu düşündü Santiago. Sonra birden kendisini buraya kadar sürükleyen balığı fark etti. Boyu en az kendisininki kadar vardı. Suyun içinde bir insan gibi dik duruyordu. Olta ağzından içeri girmişti. Balık yüzgeçleriyle ağzını işaret ediyordu. Yaşlı adam içinde bulunduğu durumun şokuyla balığın ne yapmaya çalıştığını anlamamıştı. Nasıl şok olmasın ki? Su altında ne kadar olduğunu hatırlayamadığı kadar uzun bir süre geçirmişti ve sanki karadaymış gibi nefes alabiliyordu. Aynı zamanda içinde bulunduğu ortam fantastik masallardan kopmuş gelmiş gibiydi. Ama yine de ne yaptığının farkına varmaksızın balığın ağzındaki oltasını çıkarmaya çalıştı. Acımıştı balığın bu haline. Olta öyle derine girmişti ki beş dakikanın sonunda ancak çıkarabildi yaşlı adam. Şimdi onu balığa bağlayan herhangi bir şey yoktu. Ve birden balık konuşmaya başladı! “Oltayı neden bırakmadın balıkçı” dedi sert bir biçimde. Santiago çok korkmuştu. Hem içinde bulunduğu durum, hem de koskocaman bir balığın aniden konuşması onu ürkütmüştü. Fakat cevap vermesi gerektiğini biliyordu. “Sen benim son umudumdun, bırakamazdım” dedi titrek bir sesle. “Niye ki? Başka hiç balık mı yoktu koskocaman denizde de benim peşimden buralara kadar geldin?” dedi balık. Ses tonu biraz yumuşamış, biraz daha babacan bir hâle gelmişti. “85 gündür bu koskocaman dediğin denizde rızkımı arıyorum ama seni yakalayana kadar hiç balık tutamadım.” dedi balıkçı. Şoku atlatmaya başlamıştı. Güldü balık, “Beni yakaladığını mı düşünüyorsun?” dedi. “En azından oltama takıldın, oltayı çıkarmasaydım da elimdeydin” dedi ihtiyar balıkçı. Bir balık tarafından dalga geçilmeye tahammül edemezdi. Tekrar güldü balık: “Sence seni buraya kadar getiren ben, istesem kurtulamaz mıydım o küçücük oltadan? Peki, hiç düşünmüyor musun suyun içinde neden hâla ölmediğini?” dedi. Haklıydı aslında, yaşlı adam da merak ediyordu zaten. “ Evet, nasıl yaşayabiliyorum ben?” diye sordu merakla. Gülümsedi balık, “Bu sularda ben istemezsem ne kimse ölebilir, ne de kimse yaşayabilir.” dedi. “Peki, sen kimsin?” dedi balıkçı. “Ben tanrının denizlerdeki temsilcisiyim. Dünyadaki bütün denizlerden ben sorumluyum. Gemiler ben müsaade edersem menzillerine ulaşabilirler, balıklar ben müsaade edersem üreyebilirler, balıkçılar ben istersem balık tutabilirler, deniz ben istersem boğar öldürür, istersem de yaşatır” dedi balık, mağrur bir şekilde. Balıkçının merakı iyice artıyordu. Aklından bir sürü soru geçiyordu. Önce hangisini soracağına karar veremiyordu. Sıraladı aklındaki soruları: “Ne yani benim üç aydır balık tutamamamın sorumlusu sen misin? Madem beni yaşatan sensin neden buraya yaşatıyorsun? Beni niçin buraya getirdin? Benim gibi ihtiyar bir balıkçıdan ne istiyorsun?” dedi hızlıca. Gülümsedi balık, “Senin balık tutmana müsaade etmedim çünkü cezalandırılmayı hak ettin. Ve bundan sonra da hiçbir denizde balık tutamayacaksın. Seni öldürmedim, buraya getirdim, çünkü seninle konuşmak istedim. Diğer türlü balık tutamayacağını anlamayacak kadar inatçı bir ihtiyarsın çünkü” dedi balık. Şok olmuştu ihtiyar balıkçı. Tanrının kendisi gibi zavallı bir ihtiyarla ne derdi olabilirdi ki? Neden balık tutmasına izin verilmiyordu ki? Titreyen bir sesle sordu:” Peki ben ne yaptım da hak ettim bu cezayı? Benim gibi bir ihtiyar ne yapmış olabilir? Benim kime ne zararım dokunur?” dedi balıkçı. Nerdeyse ağlayacaktı. İç çekti balık,” Sen bunca yıldır benim denizlerimde balık tutarsın, sana hep en güzel balıkları verdim. Ama sen ne yaptın? Hiçbir zaman için şükretmedin, hep daha fazlasını istedin. Bitmek bilmeyen bir hırsla her gün kapımı çaldın, ben sana balık verdim ve sen yine şükretmedin. Benim sana cömertçe verdiğim o kadar balığın içinden tek bir balığı bile bir yoksula vermedin. Sana yıllarca sabrettim, ama sonunda sen bu cezayı hak ettin. Ve sonra sanki geriye kalan yıllarda sana balık veren ben değilmişim gibi balık tutamadığın her gün isyankarlık edip, denize ve tanrıya küfrettin. Sen bunu hak ettin balıkçı! Şimdi de isyan edip ben ne yaptım mı diyorsun?” dedi balık sert bir biçimde. Balığın sesi ihtiyar balıkçının kulaklarında çınlamaya başlamıştı. Birden ani bir sarsıntı oldu. Gözlerini açtı balıkçı. Kayığının üstündeydi. Eline bağladığı oltalardan birisini çok güçlü bir şey asılıyordu. Ne olduğunu anlamamıştı ihtiyar balıkçı. Gördüğü şeyin rüya olduğunu bir süre geçtikten sonra ancak anlayabildi. Rahatlamıştı. Ama o büyük balığın etkisinden hala kurtulamamıştı. Büyük balık aklına gelince hemen titreyen oltayı denize bıraktı. Giderse gitsindi. Hızını alamayıp diğer oltalarını da denize attı balıkçı; tanrı balık tutmasını istemiyordu! İhtiyarı son gören kişi liman bekçisiydi. Bekçinin anlattığına göre ihtiyar o gün daha hiçbir kayık balıktan dönmeden hızlıca kürek çekerek kıyıya gelmiş, kayığını bile bağlamadan karaya çıkmıştı. Liman bekçisi her gün olduğu gibi ihtiyarla dalga geçmeyi ihmal etmemişti. Ama bu sefer hiç aldırmamıştı ihtiyar. Hızlıca uzaklaşmıştı limandan. O günden sonra da ne liman bekçisi ne de bir başkası görmemişti ihtiyarı. Kimse de hatırlamıyordu zaten. Kaynakça Hemingway, Ernest, Yaşlı adam ve deniz, Bilgi yayınevi, İstanbul(2006). Kadir Alat Tasvir Sanatında Ressam Olmak Gözlemlediğimiz herşey zihinlerimizde imge olarak depolanır ve bunları zihinlerimizde zamanla gizlenmeye başladıkları kovuklarından çıkarmak için yazarlar kelimelerin sonsuz gücünden istifade etmişlerdir. İyi bir şekilde yapıldığında buna sanat bile denebilir: Tasvir sanatı. Dün bitirdiğim Thomas Mann’a ait Efendi ile Köpeği isimli romansı öykü bana ufak bir köpekle alakalı bazı hikayelerin dışında olarak, tasvir sanatını maharetli bir şekilde icra etmenin okuyucunun herhangi bir şeye yönelik, zihinsel imgelerini kullanarak, nasıl da işe yarar bakış açılarını kendince oluşturabileceğini iyice pekiştirmeme yardımcı oldu. İnsanların kafalarındaki bilgileri ki bunlar görsellikle büyük ihtimalle bir yerlerden ilintilidir veya anıları ve bunları kendi mantık resimlerinde çeşitli konumlara yerleştirmeleri sonucunda oluşturdukları fikirleri veya yargıları en temelinde yeni doğmuş bir bebekken gözlerimizi ilk açışımızdan itibaren zihnimize aldığımız görüntüler üzerine kurulmuştur. İlk gördüğümüz yüz olan annemizin şefkatli bakışı değil midir kalbimizde her zaman dünyanın günün birinde düzeleceğine ve iyi insanlarla dolu bir yer olacağına dair içimizde umut tohumu bırakan! Nükte bir yana, hüner yönünden bulaşıcı bir yönü olan tasvir sanatı ilgilenildiği takdirde kelimeler ile imgeler arasında sıkı bir bağ kurmaya yardımcı olur. Bilinir ki kelimeler insanlık tarihinin başlarından beri gördüklerimizi veya genelleyecek olursak duyumsadıklarımızı anlamlandırmaya yardımcı olmuştur. Bu duyumsamaların en büyük payı görselliğe aittir. Belli şeyleri tekrar görmemiz durumunda bu şeyleri zihinde belli bir yere koyup bunu belli bir şekilde ifade etmek bir şekilde zaruridir çünkü, hayatın inşa edilmesi gerekir ki bu birikim varolan bilgilerimizi öğrenmeyi tekrarlamaktan ziyade bu bilgileri kullanarak daha fazla işe yarayan yeni bilgi dallarını oluşturmakla olur. Tüm bu dallara hakim olabilmek için de bakış açısının geniş olması ve aynı anda gördüklerimizi çabukça tanımlayabilme yetimizin gelişmiş olması gerekmektedir. Tasvir sanatının bir insana kazandırdığı en büyük şey de budur. Aynı anda birçok şeyi algılamamıza yahut ilgilendiğimiz bir şeyi derinlemesine anlamlandırmamıza yardımcı olur. Tasvir sanatının kendi bakış açılarımızı oluşturmak alakalı olduğunu anlamak için de bir tasvir ustasının görsele karşı bakış açısını biraz olsun irdelemek gerekir. İyi bir tasvir yazarı okuyucuyu kelimelere bindirir ve onu istediği yere götürür. Ortada varolan, gidilmiş veya gidilecek duraklar vardır. Bunları bir okuyucunun gözünde canlandırmak daha doğrusu okuyucuyu yanındaymış gibi hissettirmek kelimelerin uygun yerde ve akla kolayca gelmeyen yöntemlerle kullanılması ile gerçekleşir. Bununla bağlantılı olarak bir insan hayatında çizmek istediği yolunu, geçmişindeki pişmanlıklarını veya yaşadığı anı bir tasvir sanatı gibi uygun şekilde kafasında ciddi anlamda canlandırmayı başlarabilirse ve bunun ardından izlemesi gereken yolu kafasında resmedebilirse, ne yapması veya ne yapmaması gerektiğine dair kafasında çözülmeyi sadece bekleyen noktalar olacağını düşünmüyorum. Aynı zamanda bunlara erişecek kabiliyeti de kendi iç dünyamızda hissedebildiğimizi düşünüyorum. Zihindeki kendisiyle alakalı sıradan insanlardan daha fazla noktaya erişmeyi başarabilen bir insan bunu tasvir sanatını kullanarak yapmayı başarabilmişse bu kişiye aynı zaman da bir sanatçı demeyi de eksik etmek istemiyorum. Temel olarak anlatmaya çalıştığım şey , dışarıda gördüğümüz bir insanın nasıl yürüdüğünü anlatabilme becerisine sahip olmamızın kendi menfaatimiz açısından aslında nasıl gerekli bir özellik olduğuydu. Her zaman zihnin derinliklerine inip de kendi yol haritamızı çizebilmenin iyi bir tasvir yeteneğine sahip olmaktan geçtiğini düşünüyorolacağım. Tasvir ağırlıklı kitaplara karşı olan ilgim de açıkcası bundan kaynaklanıyor. Öyküsel yönünün hiç beğenmediğim Efendi ile Köpeği kitabını bitirten şey de bu oldu benim için. Sevgili tablo severler, Tablolar ve ressamlarla ilgilenen bu dergi için bana bir yazı yazmam teklif edildiğinde çok heyecanlandım ve siz okurlarımı anlamı çok tartışılan bir tablom hakkında bilgilendirmek için bu öneriyi memnuniyetle kabul ettim. Takip edebildiğim kadarıyla şeffaf bir kadının kötü hava koşulları altında çorak topraklarda ayakta durduğu tablom çok farklı açılardan birçok kez yorumlanmıştır. Her sanatta olduğu gibi resim sanatı da özneldir ve doğrusu yanlışı yoktur. Tabloyu yapan kişi olmama rağmen burada sizlere bahsedeceklerim benim doğrularım olmaktan ileri gidemeyecektir. Öncelikle tablonun betimlemesiyle başlamanın düşüncelerimi anlatmamı kolaylaştıracağını düşünüyorum. İlk olarak kadının tablonun ön planında olduğu göze çarpıyor. Sade, güzel ve sakin bir kadın. Yüz ifadesi belirsiz gibi. Kadından sonra göze çarpan bir diğer özellik ise kadının çizgileri dışındaki her şeyin karamsar olması. Uzam, karanlık bir gündeki çorak topraklardan oluşuyor. Uzaklardaki bir adamsa tek başına bu karamsarlığa kapılmış bir şekilde orada duruyor. Kadının eteklerine bakmadan önce kadının yüzünün ve bedeninin aydınlık oluşu da ona daha pozitif bir hava veriyor. Ortamın negatif ve karanlık oluşuna ve verimsiz topraklar üzerinde olmasına karşın kadının şeffaf eteklerinin altında insana mutluluk veren çiçekler açtığı dikkati çekiyor. Arka taraftaki adam tıpkı bir cenazede insanların mezarın başında beklemesi gibi orada duruyor. Sanki o ölümün karamsarlığını vurguluyor. Öte yandan kadının aydınlık yüzü ve eteklerinin altında kadının yağmuruyla açan çiçekler doğanın diğer bir dengesi olan doğumu bizlere anımsatıyor. Yani tablo biraz zıtlıklar barındırıyor içinde. Çiçekler daha doğrusu benim için özel bir anlam taşıyan laleler, birçok güzel şeyi sembolize edebilirler. Siz resim severlerden de dinlediğim üzere barış, mutluluk, paylaşma duygusu gibi şeyler sizlerin aklına ilk gelenlerden. Fakat ben ise hikâyenin daha çok doğum ve ölüm tarafından bakıyorum olaya. Kadının doğurganlığın da bir simgesi olduğunu göz önünde bulundurarak, bu çiçeklerin doğumu nitelediğini düşünüyorum. Kadının onları sulaması tıpkı bir çocuğu özenle, sevgiyle ve şefkatle büyütmesine benziyor sanki. Suyuyla onlara hayat veren kadın aynı zamanda onları kendi etekleri altında tüm karamsarlıklara, kötü etkenlere karşı koruduğunu ve mutlulukla, pozitif duygularla yetiştirdiğini simgeliyor sanki. Kadının ifadesiz oluşunu onun bu ölüm ve doğum arasında dengeyi sağlayıcı bir faktör oluşuna bağlıyorum. Bir yandan çocuklarına mutluluk ve neşe aşılarken diğer yandan da hayatın bir diğer gerçeği ölümle cebelleşiyor. Bu ikisi arasında dengeyi kurarken kendi kanatları altındakilere bunları yansıtmama çabası onun ifadesini belirsiz yapıyor. Orada bir cenazedeymişçesine dikilen adamsa sanki kadının mutluluğu ve neşeyi korumaya çalıştığı iç dünyasında ona ölüm gerçekliğini aklından çıkarmaması için bir anımsatıcı niteliğinde. Aynı zamanda kadının doğada oluşu, besleyip büyüttüğü şeylerin de doğanın bir parçası oluşu yine doğanın ta kendisini anlatan ölüm doğum zıtlığını vurguluyor. Kadının fırtına gibi zorlu bir koşulda bile dimdik ayakta durduğu dikkatlerden kaçmayacak bir özellik bence. Doğum ve ölümün çatıştığı bir ortamdaki bu duruşu aynı zamanda kadının güçlü oluşunu da vurgulamaktadır. Kötü koşullara rağmen suratında en küçük bir acı veya üzüntü belirtisi yoktur. Tüm kötülükleri kendi içine atarak veya uzaklaştırarak mutlu bir şekilde büyütmesi gereken çocuklarına iyi bir ortam sağlıyor. Bir başka nokta ise tabloda kocaman görülen ıssız topraklara kadının kendi güzelliğiyle ve pozitifliğiyle hayat, yeşillik getirmesidir. O kurak toprakları bile enerjisiyle kadın canlandırır, tıpkı kadın eli değmiş gibi sözünde olduğu gibi. Sonuç olarak, bu tablo benim için doğum ölüm gibi doğanın kanunları ve kadının tüm bu yaşam döngüsü içerisindeki önemini gözler önüne serer. Yazımın başında da söylediğim gibi sanatta doğru yanlış, siyah beyaz yoktur. Kim ne görüyorsa o doğrudur. Kendi eserim olmasına rağmen yazımda olabildiğince objektif olmaya çalıştım. Belki de siz okurlar bunu okurken kafanızdaki düşüncelerle benim düşüncelerimi sentezleyerek kendi düşüncelerinizi oluşturdunuz, belki de sizin için hiçbir şey değişmedi. Öyle ya da böyle, düşüncelerimin ve bu tablo hakkındaki yorumlarımın tıpkı bu tablonun aklınızın bir köşesinde kalacağı gibi kalması dileğiyle. Sevgilerimle, Mf Hussain Herkesin Bir Linda’sı Var Asya’da maymunları yakalamak